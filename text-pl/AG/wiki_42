<doc id="906804" url="https://pl.wikipedia.org/wiki?curid=906804" title="Zulfikar Ali Bhutto">
Zulfikar Ali Bhutto

Zulfikar Ali Bhutto (ur. 5 stycznia 1928 w Larkanie, zm. 4 kwietnia 1979 w Rawalpindi) – pakistański polityk, prezydent Pakistanu w latach 1971–1973 i premier w latach 1973–1977. Ojciec Benazir Bhutto, dwukrotnej premier Pakistanu i założyciel Pakistańskiej Partii Ludowej (PPP). Bhutto wprowadził w Pakistanie na krótko demokrację parlamentarną, został jednak po kilku latach rządów obalony i skazany na śmierć w wyniku wojskowego zamachu stanu wspartego przez islamistów, władzę po nim przejął dowódca zamachu, generał Muhammad Zia ul-Haq.
Kształcił się w USC, Berkeley i na Oksfordzie. Do polityki wkroczył jako jeden z członków gabinetu Iskandera Mirzy, w 1958 roku został ministrem w wojskowym rządzie Ayuba Khana. W 1963 roku został ministrem spraw zagranicznych, był on zwolennikiem odzyskania okupowanego przez Indie Kaszmiru, a czasie jego kadencji rozegrała się wojna indyjsko-pakistańska z 1965 roku. Rozwijał on stosunki z krajami zachodu (poza Stanami Zjednoczonymi) i działał w prozachodnich blokach państw Azji. Po umowie z Taszkentu zakończyła się wojna pakistańsko-indyjska, a Bhutto został usunięty z wojskowego rządu. W 1967 roku założył Pakistańską Partię Ludową. Wybory w 1970 roku wygrała Liga Awami reprezentująca interesy Pakistanu Wschodniego (obecnie Bangladesz). Gdy wojskowi zakwestionowali wyniki wyborów, doszło do secesji Bangladeszu, który został wsparty przez Indie. Secesja Wschodu doprowadziła do kompromitacji rządzącej junty, a w grudniu 1971 roku Bhutto objął urząd prezydenta.
W lipcu 1972 roku Bhutto wynegocjował uwolnienie 93 000 pakistańskich jeńców wojennych oraz 5000 mil kwadratowych terytorium Indii. W okresie jego prezydentury wzmocniono relacje z Chinami i Arabią Saudyjską, uznano niepodległość Bangladeszu, a Pakistan stał się gospodarzem drugiego kongresu Organizacji Współpracy Islamskiej w 1974 roku. W 1973 roku Bhutto zatwierdził nową konstytucję, a nowym prezydentem kraju został Fazal Ilahi Chaudhry. W tym samym roku przeprowadził operację wojskową przeciwko separatystom beludżystańskim, dzięki czemu udało się zachować integralność terytorialną państwa. Bhutto odegrał również ważną rolę w inicjacji programu atomowego Pakistanu.
Partia Ludowa wygrała wybory w 1977 roku. Mimo zwycięstwa, sytuacja w kraju stawała się niestabilna, 5 lipca tego samego roku Bhutto został obalony przez wojsko na czele z Zią ul-Haqem. W 1979 roku Bhutto został skazany na śmierć i stracony za rzekome dopuszczenie do zabójstwa przeciwnika politycznego. Polityką zajęła się też córka Zulfikara Alego, Benazir Bhutto (dwukrotna premier) i jej mąż Asif Ali Zardari (prezydent).
Życiorys.
Młodość i rodzina.
Pochodził z ziemiańskiej rodziny sindhijskiej. Urodzony jako syn Shaha Nawaza Bhutto i Khursheed Begum, z domu Lakhi Bai. Rodzinnym miastem rodziny Bhutto była Larkana w prowincji Sindh na terenie dzisiejszego Pakistanu. Ojciec Zulfikara Alego, Shah Nawaz był politykiem uczestniczącym w indyjskim rządzie kolonialnym i premierem stanu Junagadh. Zulfikar był trzecim dzieckiem, jego brat, Sikandar Ali, zmarł w wieku siedmiu lat na zapalenie płuc (w 1914 roku). Drugi z braci, Imdad Ali zmarł w wieku 39 lat (w 1953 roku) na marskość wątroby.
Edukacja.
Jako młody chłopak rozpoczął naukę w The Cathedral &amp; John Connon School w Bombaju. W tym czasie związał się z Ruchem Pakistanu – studencką organizacją społeczną i narodowowyzwoleńczą. W 1943 roku, ożenił się z Shireen Amir Begum (zm. 19 stycznia 2003 w Karaczi), z którą później się rozwiódł. W 1947 roku Bhutto został przyjęty Uniwersytet Południowej Kalifornii, gdzie studiował nauki polityczne.
W 1949 roku, jako student drugiego roku, przeniósł się na Uniwersytet Kalifornijski w Berkeley, gdzie w 1950 roku zdobył z wyróżnieniem licencjat z nauk politycznych. W czasie studiów Bhutto zainteresował się teorią socjalizmu, organizując serię wykładów na temat możliwości działania ruchu socjalistycznego w krajach islamskich. W tym czasie ojciec Bhutto, Shahnawaz odegrał dużą rolę w polityce prowincji Junahadh (obecnie w składzie Gudźaratu). Uczestniczył on w zamachu stanu mającym na celu przyłączenie regionu do Pakistanu, ostatecznie na skutek indyjskiej interwencji w grudniu 1947 roku teren ten pozostał pod kontrolą hinduistów. W czerwcu 1950 roku Zulfikar wyjechał do Wielkiej Brytanii, gdzie studiował prawo na Christ Church w Oksfordzie. Otrzymał on LLB, a następnie LLM i tytuł magistra oraz dyplom w dziedzinie nauk politycznych. Po ukończeniu studiów kontynuował naukę w Lincoln’s Inn. 8 września 1951 roku poślubił w Karaczi drugą żonę, jego wybranką była Begum Nusrat Ispahani, kobieta pochodzenia irańsko-kurdyjskiego. Ich pierwsza córka, Benazir, urodziła się w 1953 roku. Rok później urodził się Murtaza, w 1957 roku Sanam, a w 1958 roku Shahnawaz. Przyjął posadę wykładowcy w Kolegium Muzułmańskim Sindh, gdzie został nagrodzony doktoratem "honoris causa" przez ówczesnego przewodniczącego kolegium Hassanally Rahmana. Po śmierci ojca zarządzał rodzinnym majątkiem i interesami rodziny.
Kariera polityczna.
W 1957 roku został najmłodszym członkiem delegacji Pakistanu przy ONZ. Przewodził delegacji Pakistanu na pierwszej Konferencji Narodów Zjednoczonych dotyczącej konwencji o prawie morza. W tym samym roku został najmłodszym pakistańskim ministrem, zajmując nowo powołane przez prezydenta Pakistanu marszałka Ayuba Khana stanowisko ministra ds. wody i energii. W 1960 roku, awansował na ministra handlu, komunikacji i przemysłu. Mimo stosunkowo młodego wieku został bliskim i zaufanym doradcą politycznym prezydenta Ayuba Khana. Bhutto w 1960 roku, wspomógł prezydenta w negocjacji z Indiami traktatu dotyczącego dostępu do wód Indusu. W 1961 roku Bhutto wynegocjował ze Związkiem Radzieckim porozumienie dotyczące poszukiwania ropy naftowej, w rezultacie Pakistan uzyskał od ZSRR pomoc ekonomiczną i techniczną.
Minister spraw zagranicznych.
Był pakistańskim nacjonalistą i socjalistą, a jego poglądu wpłynęły na politykę zagraniczną i rodzaj demokracji wprowadzony w Pakistanie. Ministrem spraw zagranicznych został w 1963 roku, jego socjalistyczny punkt widzenia wpłynął pozytywnie na stosunki z sąsiednią Chińską Republiką Ludową. Karierę ministerialną rozpoczął od chęci utrzymania niezależności od wpływów amerykańskich. Bhutto umocnił politykę niezaangażowania, Pakistan stał się wpływowym członkiem Ruchu Państw Niezaangażowanych. Wiara w koncepcję jedności panislamskiej doprowadziła do zbliżenia Pakistanu z krajami takimi jak Indonezja, Arabia Saudyjska oraz pozostałymi państwami arabskimi. Ukierunkował politykę zagraniczną Pakistanu w stronę prozachodnią, zwiększając rolę Pakistanu w Organizacji Paktu Azji Południowo-Wschodniej i CENTO.
Relacje z ChRL.
Popierał politykę jednych Chin – Pakistan uznawał ChRL, choć wiele państw w tym okresie za prawowity rząd chiński uznawało rząd Kuomintangu na Tajwanie. Gdy w 1964 roku, ZSRR, państwa bloku wschodniego (poza Albanią) i wielu sojuszników bloku na świecie zerwało stosunki z ChRL ze względu na różnice ideologiczne, Pakistan dalej utrzymywał z Chinami dobre kontakty. Popierał Pekin w Radzie Bezpieczeństwa ONZ i próbował budować mosty między Chinami a Stanami Zjednoczonymi. Wraz z personelem odwiedził Pekin, gdzie zostali ciepło przyjęci przez Chińczyków a sam spotkał się z Mao Zedongiem. Pomógł Ayubowi wynegocjować z rządem chińskim umowy handlowe i wojskowe, w zamian Chińczycy zgodzili się pomóc Pakistanowi w dużej liczbie projektów militarnych i przemysłowych. 2 marca 1963 roku Bhutto podpisał traktat graniczny między Pakistanem a Chinami, w jego wyniku Chiny zyskały 750 kilometrów kwadratowych Kaszmiru, którego włączenia do swojego państwa domagały się Indie. Rozwijanie współpracy z ChRL spotkało się z ostrą krytyką ze strony USA. Prezydent Lyndon B. Johnson wysłał do Ayuba Khana list w którym domagał się odsunięcia ministra Bhutto i utrzymywania przyjaznych więzi wyłącznie z "wolnym światem" (w zamyśle Amerykanów wolny świat stanowili sojusznicy USA). Styl prowadzenia przez Bhutto MSZ przyniósł mu jednak coraz większą popularność wśród Pakistańczyków i większe wpływy w rządzie.
Relacje z Europą.
Odwiedził zarówno RFN, jak i NRD, ustanawiając dobre kontakty z obydwoma państwami. Podpisał z Niemcami umowy ekonomiczne, technologiczne, przemysłowe i wojskowe. Na Uniwersytecie w Monachium wygłosił swoją mowę dotyczącą znaczenia stosunków pakistańsko-niemieckich. Nawiązał dobre stosunki z Polską – przyjazne stosunki między Pakistanem a PRL pomógł ustanowić generał Władysław Turowicz, który został dowódcą i twórcą Pakistańskich Sił Lotniczych, a ponadto przyczynił się do nawiązania kontaktów wojskowych i ekonomicznych między oboma krajami.
Wojna indyjsko-pakistańska.
W 1962 roku na skutek wymiany terytorialnej zmniejszono granice z Indiami a zwiększono granicę z ChRL. Gdy Pekin planował dokonać inwazji na północne obszary Indii, premier Chin Zhou Enlai i Mao Zedong zaproponowali Pakistanowi, aby kraj ten dołączył się do ataku i tym samym zdobył resztę kontrolowanego przez Indie Kaszmiru. Bhutto początkowo był przychylny chińskiemu pomysłowi, jednak prezydent Ayub Khan sprzeciwił się pomysłowi ze względu na obawę indyjskiego kontrataku. Ayub Khan na wypadek chińskiej agresji zaproponował Indiom „wspólną obronę”, co Bhutto uznał za nieznajomość realiów polityki międzynarodowej przez prezydenta. Bhutto był świadomy tego, że mimo członkostwa Pakistanu w zachodnich sojuszach antykomunistycznych Chiny powstrzymały się od krytyki Pakistanu. W 1962 roku, Stany Zjednoczone zapewniły Pakistan, że sprawa Kaszmiru zostanie rozwiązana zgodnie z życzeniem Pakistańczyków i Kaszmirczyków, stąd też Ayub Khan ostatecznie odmówił udziału Pakistanu w chińskim planie. Bhutto skrytykował USA za dostarczenie Indiom pomocy wojskowej, w trakcie i po zakończeniu wojny Indii z Chinami. Decyzję USA postrzegał jako uchylenie amerykańskiego sojuszu z Pakistanem (w tym samym czasie premier Indii Jawaharlal Nehru wycofał się z kierunku proamerykańskiego). Khan wykorzystując spięcia między USA a Indiami rozpoczął lotniczą operację "Gibraltar", akcja nie powiodła się jednak a Siły Zbrojne Indii zaatakowały na pełną skalę Pakistan Zachodni. Wojna była następstwem krótkich potyczek mających miejsce między marcem a sierpniem 1965 roku w pobliżu granic w Rann, Kaszmirze i Pendżabie. Bhutto dołączył do Ayuba w Taszkencie, gdy ten negocjował traktat pokojowy z indyjskim premierem Lal Bahadurem Shastri. Ayub i Shastri zgodzili się na wymianę jeńców wojennych i wycofanie wojsk do granic przedwojennych. Umowa była jednak w Pakistanie bardzo niepopularna i wywołała serię protestów przeciwko Ayubowi. Umowę z Taszkentu skrytykował też Bhutto – doprowadziło to do zgrzytu między nim a Khanem. Bhutto w czerwcu 1966 roku zrezygnował ze stanowiska ministra i przeszedł do opozycji.
W czasie swojej kadencji, znany był z twardego formułowania geostrategicznej i zagranicznej polityki względem Indii. W 1965 roku jego przyjaciel Munir Ahmad Khan poinformował o osiągnięciach indyjskiego programu nuklearnego oraz poinformował o ambicjach budowy przez ten kraj broni jądrowej, informacje te potwierdziły się w 1974 roku gdy przeprowadzono próbę znaną jako "szczęśliwy Budda". Bhutto w 1965 roku stwierdził nieoficjalnie, że Indie budują bomby atomowe i w odpowiedzi na to powinien uruchomić własny program. W swojej książce, "Mit niepodległości" opublikowanej w 1969 roku, postawił tezę według której aby nie ulec Indiom i krajom uprzemysłowionym, Pakistan powinien rozpocząć własny program. Bhutto na organizatorów programu wybrał Munira Ahmada Khana i laureata Nagrody Nobla Abdusa Salama.
Pakistańska Partia Ludowa.
Po rezygnacji z urzędu ministra, 21 czerwca 1967 roku wygłosił przemówienie w Lahaurze. Wezwał do sprzeciwu wobec rządu. Rozpoczął podróż po kraju, w czasie której spotykał się z Pakistańczykami i wygłaszał przemówienia. W październiku 1966 roku w jednym z oświadczeń Bhutto przedstawił poglądy Pakistańskiej Partii Ludowej; "Islam jest naszą wiarą, demokracja jest naszą polityką, socjalizm jest naszą gospodarką. Cała władza w ręce ludu". 30 listopada 1967 roku, Bhutto na spotkaniu w rezydencji swojego współpracownika, doktora Mubashira Hassana w Lahaurze, wraz z samym Hassanem oraz Basitem Jehangirem Sheikhem i kilkoma młodymi liderami spotkał się z bengalskimi politykiem komunistycznym Jalaludinem Abdurem Rahimem. Grupa powołała Pakistańską Partię Ludową. Nowa partia zyskała silną bazę poparcia w Pendżabie, Sindhu i wśród społeczności Muhajir. Jednym z liderów ruchu został profesor inżynierii lądowej, doktor Mubashir Hassan. Hasan przyczynił się do politycznego sukcesu partii i wzrostu poparcia dla koncepcji Bhutto. Zgodnie z koncepcją Hassana i Bhutto, Partia Ludowa stała się częścią ruchu prodemokratycznego z udziałem różnych partii politycznych z całego Pakistanu. Działacze PPP w różnych częściach kraju zorganizowali protesty i strajki mające zmusić Ayuba do ustąpienia. 12 listopada 1969 roku Hassan i Bhutto zostali aresztowani, co wywołało kolejną falę protestów.
Po uwolnieniu Bhutto uczestniczył w Konferencji Okrągłego Stołu, zwołanego przez Ayuba Khana w Rawalpindi. Bhutto odmówił przyjęcia ogłoszonych na konferencji sześciu punktów autonomii regionalnej Pakistanu Wschodnich zaproponowanej przez bengalskiego niepodległościowca Sheikha Mujibura Rahmana. Po rezygnacji Ayuba, jego następcą wybrany został generał Yahya Khan, który obiecał przeprowadzić wybory parlamentarne w dniu 7 grudnia 1970 roku. Bhutto zgrupował wokół siebie ugrupowania lewicowe i skrajnie lewicowe. Ruch składał się z większości zachodniopakistańskich socjalistów i komunistów. PPP skupiła się na pozyskiwaniu poparcia w rolniczym regionie Muhajir w zgromadzeniu Pakistanu Zachodniego. Zjednoczenie rozproszonych do tej pory ugrupowań marksistowsko-socjalistycznych w jeden ruch zostało uznane za największe polityczne osiągnięcie Bhutto, zjednoczona lewica zdobyła dużą liczbę mandatów, zwycięstwo odniosła jednak separatystyczna, bengalska Liga Awami, na czele której stał Sheikh Mujib.
Wojna o niepodległość Bangladeszu.
Liga Awami uzyskała dwa razy tyle głosów, co PPP. Bhutto początkowo nie zgodził się na utworzenie rządu z separatystami, i zaapelował do członków PPP, aby nie brali udziału w sesji inauguracyjnej Zgromadzenia Narodowego. Po niepokojach społeczności zachodniopakistańskich obawiającej się odłączenia Wschodu, zrewidował stanowisko i przyjął koalicję PPP z Ligą Awami. Według pakistańskiego eksperta, Hamida Mira, Bhutto wysłał do Wschodniego Pakistanu jednego z najbardziej zaufanych współpracowników; Hassana który przekonał Mujiba do koalicji z Bhutto. Yahya nic nie wiedział o rozmowach między PPP a Ligą. Po wyborach Bhutto i Mujib zwiększyli presję na Yahyę Khana. Po rozmowie Khana z Mujibem, Khan odroczył sesję otwarcia Zgromadzenia Narodowego i zarządził akcję wojskową pod kryptonimem "Searchlight" skierowaną przeciwko bengalskim separatystom. Decyzja Khana wzburzyła ludność Wschodniego Pakistanu, Mujib na wieść o akcji militarnej ogłosił niepodległość „Bangladeszu”. 26 marca 1971 roku na polecenie Yahyi, Mujib został aresztowany przez armię pakistańską. Bhutto zdystansował się od reżimu Yahyi i zarzucił rządowi prowadzenie niewłaściwej polityki. Yahya odrzucił propozycję Bhutto zakładającą, że premierem Pakistanu zostanie bengalski konserwatysta Nurul Amin, a wicepremierem Bhutto. Po krytyce działań rządu, generał Yahya Khan nakazał żandarmerii aresztować Bhutto pod zarzutem zdrady. Bhutto razem z Mujibem trafił do więzienia w Rawalpindi. Indyjska interwencja w Pakistanie Wschodnim doprowadziła do porażki pakistańskich sił zbrojnych i utworzenia niepodległego Bangladeszu. Bhutto i inni działacze skazani przez reżim Yahyi zostali wypuszczeni na wolność. Bhutto wrócił do kraju samolotem Pakistan International Airlines z Nowego Jorku, gdzie wchodził w skład reprezentacji Pakistanu przy Radzie Bezpieczeństwa ONZ w sprawie kryzysu we Wschodnim Pakistanie. Do kraju wrócił 18 grudnia 1971 roku. 20 grudnia spotkał się z Khanem w Rawalpindi, na spotkaniu dyktator zaproponował mu przyjęcie funkcji prezydenta i pierwszego cywilnego administratora stanu wojennego, na co Bhutto się zgodził. Bhutto stał się pierwszym w historii kraju cywilnym prezydentem. PPP wygrała wybory w 1970 roku, a Bhutto utworzył rząd składający się z demokratycznych socjalistów, tym samym rząd Partii Ludowej stał się pierwszym lewicowym rządem w historii Pakistanu (choć lewicowe poglądy polityczne miał też premier na przełomie lat 1956/57, Huseyn Shaheed Suhrawardy wywodzący się z Ligi Awami).
Prezydent.
Po przejęciu urzędu nakazał umieszczenie Khana w areszcie domowym, wynegocjował z Bengalczykami zawieszenie broni i nakazał uwolnienie Sheikha Mujiba (oraz cofnął wyrok śmierci, który na Mujiba wydał reżim wojskowy). Powołał nowy gabinet, szefem sztabu mianował generała Gul Hasana. 2 stycznia 1972 roku Bhutto ogłosił nacjonalizację głównych gałęzi przemysłu, w tym złóż żelaza i stali, inżynierii ciężkiej, przemysłu petrochemicznego, cementu i użyteczności publicznej. W chwili gdy Bhutto objął władzę po upadku reżimu Khana, Pakistańczycy byli podzieleni, a kraj był całkowicie odizolowany na arenie międzynarodowej. Obiecał zreformować pakistański system federalny i parlamentarny, wprowadzić w kraju demokrację i napisać nową konstytucję. Spotkał się z liderami opozycji – Abdul Walim Khanem i Muftim Mahmudem. Podpisał z nimi umowę według której w przypadku kryzysu, rząd utworzy z opozycją wspólny gabinet. Podjął się reform polityki wewnętrznej i zagranicznej – radykalne zmiany wymuszone zostały przez podział Pakistanu. W okresie istnienia reżimu Khana upadła polityka zagraniczna zainicjowana przez Bhutto, prezydentowi udało się odzyskać sojuszników z okresu kariery ministerialnej, zwłaszcza Stany Zjednoczone i Chińską Republikę Ludową. 30 marca za szykowanie zamachu na Bhutto aresztowanych zostało 59 oficerów armii pakistańskiej, do wyjaśnienia incydentu powołaną wojskową komisję, na czele której stanął Muhammad Zia ul-Haq. 12 kwietnia 1973 roku prezydent podpisał nową konstytucję uchwaloną przez Zgromadzenie Narodowe. Konstytucja zwiększyła władzę cywilną, osłabiając silną pozycję sił zbrojnych. Pakistan przeszedł z systemu prezydenckiego na parlamentarny. Pakistan stał się „Republiką Islamską” z parlamentarną formą rządów. Pod presją islamskich przywódców religijnych, rząd zdecydował się na uznanie ruchu ahmadijja za niemuzułmański (ruch został założony przez Mirzę Gulama Ahmada, muzułmanina, który ogłosił się powtórnie przybyłym Jezusem). Zintensyfikował program nacjonalizacji, poszerzając kontrolę rządu nad rolnictwem i przemysłem konsumenckim. Rozpoczął budowę portu Quasim w pobliżu Karaczi. Bhutto zreformował armię pakistańską, która według wizji Bhutto miała być armią profesjonalną. Rozwiązał Komendę Główną oraz zreorganizował służby wywiadowcze. Bhutto zmodernizował marynarkę i lotnictwo, szefem Sztabu Marynarki Wojennej mianował admirała Mohammada Shariffa, a szefem Sztabu Sił Powietrznych mianował Zulfiqara Alego Khana. Utworzono również urząd Komitetu Połączonych Szefów Sztabu, mianując jego szefem Mohammeda Shariffa. W 1976 roku na szefa sztabu armii mianował generała Zię ul-Haqa, który zastąpił na tym stanowisku generała Tikkę Khana. 10 sierpnia Bhutto objął funkcję premiera, urząd prezydenta objął Fazal Ilahi Chaudhry. Rząd Bhutto został zaprzysiężony 14 sierpnia 1973 roku.
Reformy.
Rząd podjął działania mające zmniejszyć ubóstwo i ożywić przemysł i rolnictwo. Istnieniu Pakistanu zagroził rozwój nacjonalizmów w prowincjach Beludżystan i Sindh. Także wśród Pasztunów coraz głośniejsze były żądania oderwania tych regionów od Pakistanu. Aby utrzymać jedność Pakistanu, Bhutto rozpoczął ponowny proces integracji państwa i rozległe operacje wojskowe. Rząd zainicjował nową politykę pracy – zwiększył prawa pracownicze i pozycję związków zawodowych. Choć sam pochodził z jednej z klas systemu feudalnego, 1 marca zapoczątkował reformę ograniczającą własność ziemi i przejęcie przez rząd ponad miliona akrów feudałów (4000 kilometrów kwadratowych), które zostały rozdystrybuowane między bezrolnych chłopów. Wypowiedział wojnę korupcji – zwolnionych z pracy zostało ponad dwa tysiące skorumpowanych urzędników. Bhutto po strajkach policji w Pendżabie, 3 marca zdymisjonował liderów armii. W marcu 1972 roku, na nowego szefa sztabu powołał generała Tikkę Khana. Generał zdaniem prezydenta miał nie ingerować w sprawy polityczne i skoncentrować się na rehabilitacji Armii Pakistanu w oczach obywateli. Bhutto 14 kwietnia zwołał Zgromadzenie Narodowe, a 21 kwietnia unieważnił stan wojenny i ogłosił prace nad nową konstytucją.
Polityka zagraniczna.
Odwiedził Indie, gdzie spotkał się z premier Indirą Gandhi, uzgodnił formalne porozumienie pokojowe i wynegocjował zwolnienie 93 tys. pakistańskich jeńców wojennych oraz wymianę terytoriów okupowanych. 2 lipca 1972 roku, Gandhi i Bhutto podpisali w Shimli umowę, która zobowiązała Indie i Pakistan do ustanowienia tymczasowego zawieszenia broni w Kaszmirze i zobowiązała państwa do rozwiązywania sporów poprzez pokojowe, dwustronne rozmowy. Obiecał zorganizowanie szczytu dotyczącego przyszłości pokojowego rozwiązania sporu o Kaszmir i zobowiązał się do uznania Bangladeszu. Prezydent wycofał Pakistan z udziału w SEATO i probrytyjskiej Wspólnoty Narodów. Zapoczątkował program rozwoju energii atomowej i otworzył pierwszy pakistański reaktor atomowy, otworzony we współpracy z Kanadą w Karaczi w dniu 28 listopada. Był krytykowany przez część opozycji za rzekome zbytnie ustępstwa wobec Indii. W lipcu Pakistan oficjalnie uznał państwowość Bangladeszu. W czasie wizyty w Bangladeszu został skrytykowany przez opozycję za złożenie kwiatów przed pomnikiem bojowników o wolność Bangladeszu. Rozwijał bliższe relacje z Chinami, a także Arabią Saudyjską i innymi krajami muzułmańskimi. Był gospodarzem drugiego Szczytu Państw Muzułmańskich w Lahore między 22 a 24 lutego 1974 roku.
Premier.
Po uchwaleniu w 1973 roku nowej konstytucji Pakistanu i wyborze nowego prezydenta, Pakistan stał się federalnym państwem parlamentarnym, w którym główną rolę odgrywał premier. Prezydentem wybrany został Fazal Ilahi Chaudhry. Bhutto na premiera kraju zaprzysiężony został w dniu 14 sierpnia 1973 roku po tym, jak jego PPP uzyskało 108 miejsc w parlamencie (146). W czasie pięciu lat istnienia rządu Bhutto, przeprowadził głębokie reformy na każdym szczeblu administracji. Reformy gospodarcze w stylu zachodnim, mające miejsce od 1947 roku, w latach 70. zostały przekształcone i zastąpione systemem socjalistycznym.
Reforma konstytucyjna.
Uważany jest za głównego architekta konstytucji z 1973 roku, która umieściła Pakistan na drodze do demokracji parlamentarnej. Konstytucja była jednym z głównych osiągnięć w życiu prezydenta. Konstytucja z 1973 roku spowodowała konstytucyjną rewolucję polegającą na emancypacji uciskanych mas, udzielenia społeczeństwu powszechnego prawa głosu, oraz wprowadzeniu radykalnych zmian w sferze gospodarczej. Podczas swojej kadencji premiera wprowadził do konstytucji siedem zmian. Pierwsza poprawka doprowadziła do uznania przez Pakistan Bangladeszu i nawiązania z tym krajem stosunków dyplomatycznych. Druga poprawka określiła ahmadijja jako niemuzułmanów i zdefiniowała pojęcie niemuzułmanów. Trzecia poprawka dotyczyła praw osób zatrzymanych, a czwarta uprawnień sądów. Piątka poprawka, wprowadzona 15 września 1976 roku, ograniczyła władzę i jurysdykcję sądownictwa. Poprawka ta została ostro skrytykowana przez prawników i opozycyjnych polityków. Szóstka poprawka przedłużyła kadencję sędziów Sądu Najwyższego, ustanawiając ich poza wiekiem emerytalnym.
Polityka gospodarcza.
Prowadził ekonomię w stylu socjalistycznym, uważał, że model ten pozwoli uniknąć dalszych podziałów kraju. Rząd znacjonalizował przemysł chemiczny, elektryczny i maszyn mechanicznych, a branże te znalazły się pod bezpośrednią kontrolę rządu, znacjonalizowane firmy takie jak KESC (Karachi Electric Supply Company) znalazły się pod pełną kontrolą rządu. Bhutto porzucił prowadzoną przez Ayuba Khana politykę kapitalizmu państwowego, w wyniku której jego zdaniem bogaci się bogacili, a biedni biednieli. Rząd zbudował Port Kasim, Huty Pakistańskie, Kompleks Przemysłu Ciężkiego i kilka cementowni. Tempo rozwoju gospodarczego spadło po globalnym kryzysie naftowym z 1973 roku, który negatywnie wpłynął na pakistańską gospodarkę, na gospodarkę państwa od lat 60. negatywnie wpłynęło też powstanie niepodległego Bangladeszu i zaprzestanie obfitej pomocy ze strony Stanów Zjednoczonych. Mimo różnych inicjatyw podejmowanych przez rząd, rozwój gospodarczy pozostawał na zrównoważonym poziomie. Na polityce Bhutto, bardzo skorzystali najubożsi i klasa robotnicza, poziom ubóstwa znacznie się zmniejszył, spadł z 46,50% do 30,78%. Program reform rolnych zapewnił wsparcie dla bezrolnych chłopów, zwiększono znacznie wydatki na rolnictwo i tereny wiejskie, znacznie w zakresie zdrowia i edukacji, zwiększono prawa pracowników rolnych, bezrolnych chłopów i miejskich pracowników najemnych. Przeprowadził szereg reform w sektorze prywatnym, dokonał on nacjonalizacji i poprawił prawa pracownicze. W pierwszym etapie reformy w 1972 roku, upaństwowił podstawowe gałęzie przemysłu takie jak stal, przemysł chemiczny, cementownie. 1 stycznia 1974 roku, Bhutto znacjonalizował wszystkie banki. Ostatnim etapem była nacjonalizacja produkcji mąki, ryżu i bawełny na terenie całego kraju. Proces nacjonalizacji nie był tak szeroki jak spodziewał się tego premier. W większości udało się znacjonalizować firmy mniejsze, niż zakładano.
Reforma edukacji.
Rząd Bhutto wybudował dużą liczbę szkół miejskich i wiejskich, w tym około 6500 szkół podstawowych, 900 gimnazjów, 407 szkół średnich, 51 kolegiów pośrednich i 21 uczelni. Bhutto porzucił system edukacji oparty na zachodnim, rząd Bhutto zachęcał lokalnych pracowników naukowych do publikacji książek w swoich dziedzinach. Wprowadził do programu studia "islamskie" i "pakistańskie". Pod jego rządami spadły ceny książek, a 400 tys. egzemplarzy podręczników zostało dostarczonych dla uczniów. Jeszcze jako minister spraw zagranicznych, w 1967 roku, z pomocą Abdusa Salama założył Instytut Fizyki Teoretycznej. W 1973 roku powołał Gomal University Dera Ismail Khan. W 1974 roku ustanowił światowej klasy uniwersytety, Quaid-e-Azam University w Islamabadzie i Allama Iqbal, premier wspomógł Abdusa Salama w powołaniu International Nathiagali Summer College on Physics (INSC) w Nathiagali. INSC działa do dzisiaj, a na konferencje uniwersytetu przybywają tysiące naukowców z całego świata. Z jego inicjatywy w 1975 roku powołano Allama Iqbal Medical College. W 1976 roku rząd otworzył Pakistański Instytut Fizyki, Radę Inżynierską, Akademię Beletrystyki Pakistanu i Uczelnię Ramzak w Północnym Waziristanie. Kolejne cztery uniwersytet powstały w Multanie, Bahawalpurze i Khairpurze. W Islamabadzie utworzono Otwarty Uniwersytet Ludowy. Polityka edukacyjna przewidywała umorzenie opłat i przyznanie stypendium szkolnictwa wyższego dla ubogich uczniów. Za jego kadencji, zbudowano nowe hostele liczące 7000 miejsc.
Polityka gospodarcza, rolnictwo, walka z powodziami.
Podczas swojej kadencji, Bhutto wprowadził szereg reform gruntów. Istotne reformy obejmowały redukcję wielkości majątków ziemskich i wprowadzenie bezpieczeństwa najmu dla dzierżawców. Górny próg powierzchni majątków został ustalony na 150 akrów (0,61 km²) ziemi nawadnianej lub 300 akrów (1,2 km²) ziemi nienawadnianej. Kolejnym krokiem Bhutto była demokratyzacja Służby Cywilnej Pakistanu. W 1976 roku rząd utworzył Federalną Komisję Przeciwpowodziową (FFC), odpowiedzialną za przygotowanie krajowych planów ochrony przeciwpowodziowej, prognozowanie powodzi i badania w tej dziedzinie. Wybudował i zmodernizował szereg zapór przeciwpowodziowych w prowincji Sindh. Był zwolennikiem wzmocnienia pozycji drobnych rolników. Rząd uruchomił programy mające uczynić z Pakistanu kraj samowystarczalny żywnościowo. Bhutto ograniczył wpływ korporacji. Zmniejszono podatki dla drobnych właścicieli ziemskich. Rząd zainicjował oprócz tego program zwalczania zasolenia wody. Nacjonalizacja przemysłu zwiększyła poparcie dla rządu w prowincji Sindh, przy tym decyzja ta rozgniewała panów feudalnych i doprowadziła do konfliktu z panami feudalnymi takimi jak Pir Pagara, Ayaz Palijo, Qadir Magsi i Rasul Bux Palejo. W Beludżystanie zniesiono feudalne systemy Sziszaka i Sardari. Mimo, że później sprzymierzył się z lewicującymi i sekularystycznymi przedstawicielami szlachty sindhijskiej, dalej inicjował reformy wspomagające najbiedniejszych obywateli.
W 1973 roku stwierdził, że koncentracja gospodarki w rękach państwa uniemożliwi kontrolowanie gospodarki przez nielicznych i ochroni małe oraz średnie przedsiębiorstwa. Według krytyków Bhutto, program nacjonalizacji dotknął głównie mniejsze gałęzie przemysłu, oraz zwiększył korupcję, co nie zostało jednak udowodnione przez juntę wojskową działającą po zamordowaniu Bhutto. W 1974 roku zgodził się na to, aby nacjonalizacja nie objęła zagranicznych przedsiębiorstw, które będą skłonne postawić w Pakistanie swoje fabryki. Część działaczy Pakistańskiej Partii Ludowej pozostawała w opozycji do programu reform w duchu demokratyczno-socjalistycznym – Meraj Khalid odszedł z rządu (rezygnując ze stanowiska ministra prawa) i wyjechał na emigrację do ZSRR. Sytuacja ta doprowadziła do zbliżenia się rządu do świeckiego Ruchu Niepodległościowego (Tehrik-e-Istiqlal) kierowanego przez popierającego Bhutto Asghara Khana.
W 1973 założył Narodowy Instytut Finansowania Korporacji (NDFC). W roku 1973 roku Instytut rozpoczął działalność finansową z początkową sumą inwestycji wynoszącą 100 000 000 rupii pakistańskich. Celem działania instytucji było finansowanie państwowych przedsiębiorstw sektora przemysłowego, jednak później jej statut został zmodyfikowany, aby zapewnić możliwość finansowania sektora prywatnego. NDFC jest obecnie największą instytucją finansowania rozwoju Pakistanu w zakresie finansowania przemysłu i bankowości inwestycyjnej. 42 projekty finansowane przez NDFC przyczyniły się do 10 761 milionów PKB Pakistanu, 690 milionów dolarów opodatkowania zysków i powstania 40 465 miejsc pracy. W połowie lat 90. NDFC miał pulę środków wynoszącą 878 mln dolarów amerykańskich. Rząd zwiększył poziom inwestycji, prywatnych i publicznych, od 7 mld rupii w latach 1971/72 do 17 mld rupii w latach 1974/75.
Reformy bankowe miały zapewnić większe możliwości małym przedsiębiorstwom. Zgodnie z reformą, banki musiały zapewnić 70% kredytów drobnym przedsiębiorcom (posiadającym 12,5 lub mniej hektarów), w owym czasie, gdy większość klienteli banków stanowili przedstawiciele wcześniej uprzywilejowanych klas, stanowiło to rewolucyjną zmianę. Od grudnia 1971 roku do listopada 1976 roku liczba oddziałów banków wzrosła o blisko 75%, z 3295 do 5727.
Do końca rządów Bhutto udało się w dużym stopniu obalić monopole – w okresie rządów Ayuba Khana do 22 rodzin należało aż 66% kapitału przemysłowego oraz 97% ubezpieczeń. W pierwszych miesiącach 1972 roku podjęto kolejno kroki mające ożywić gospodarkę. W 1974 roku eksport przekroczył miliard dolarów, nawiązano współpracę handlową z Bangladeszem.
W okresie rządów Bhutto o 60% (od okresu istnienia zjednoczonego Pakistanu Wschodniego i Zachodniego) zwiększył się eksport do Bangladeszu. W czasie światowego kryzysu naftowego w 1973 roku i globalnej recesji, dochód narodowy Pakistanu wzrósł o 15%, a produkcja przemysłowa w ciągu czterech lat aż do 20%.
Polityka wewnętrzna.
Dał każdemu obywatelowi Pakistanu prawo do posiadania paszportu. Rząd poprzez podpisanie szeregu umów dwustronnych, umożliwił pakistańskim specjalistom podjęcie pracy w krajach Bliskiego Wschodu. 35 000 pracowników z Chajber Pasztunchwa znalazło pracę w Zjednoczonych Emiratach Arabskich i Arabii Saudyjskiej.
Rząd z pomocą pakistańskiej społeczności w Londynie lobbował na europejskie rządy w celu zwiększenia praw pakistańskich emigrantów w państwach Europy, zwiększając tym samym przekazy pieniężne ze strony społeczności pakistańskiej na Zachodzie do Pakistanu.
Polityka reform rynku pracy była jedną z najważniejszych reform rządu Bhutto. Wkrótce po powstaniu rządu, wprowadzono prawo regulujące warunki zwolnienia pracowników. W 1972 roku rząd wprowadził nowe zasady świadczeń emerytalnych dla pracowników. Wprowadzono ubezpieczenie grupowe, zwiększono stawki odszkodowań. Według nowych przepisów prawnicy którzy przekroczyli wiek emerytalny (mężczyźni 50 lat a kobiety 50, wieku emerytalnego nie zdecydowano się zmieniać), mogli przejść na wcześniejszą emeryturę jeśli przez co najmniej 15 lat opłacali składki. Przepis ten dotyczył wszystkich fabryk i ośrodków przemysłowych które zatrudniały dziesięciu lub więcej pracowników, którym przysługiwało wynagrodzenie do 1000 rupii miesięcznie.
Bhutto nie zdecydował się na przyjęcie modelu zachodniego, według niego w warunkach Pakistanu rząd nie wytrzymał obciążeń finansowych i spadłyby one na pracownika. W 1973 roku rząd ustanowił sądy pracy oraz związany z procesem nacjonalizacji system partycypacji pracowników. Rząd zniósł składki pracowników do Funduszu Ubezpieczeń Społecznych, zamiast tego pracodawcy płacili na fundusz od 4 do 6% dochodów.
Konflikt w Beludżystanie.
Po secesji Pakistanu Wschodniego, coraz głośniejsze były żądania oderwania Beludżystanu, stawiane przez tamtejszych nacjonalistów. Aby zapobiec dalszej niestabilności, rząd centralny odwołał sześciu ministrów, dwóch prezesów rady ministrów w dwóch samorządach prowincji oraz czterdziestu czterech członków Zgromadzenia Narodowego. Sąd Najwyższy na wniosek Akbara Bugtiego zakazał działalności lewicowej Narodowej Partii Ludowej. Rząd powołał specjalny trybunał w Hajdarabadzie mający badać sprawy dotyczące zdrady stanu.
W styczniu 1973 roku rząd nakazał pakistańskiej armii stłumić rebelię, do której dochodziło w prowincji Beludżystan. Rząd centralny ponowie zdymisjonował rząd Beludżystanu oraz Granicznej Prowincji Północno-Wschodniej. W lutym 1973 roku w Islamabadzie po tym, jak siły pakistańskie miały rzekomo odkryć skład broni pochodzącej z Iraku, rząd rozwiązał Zgromadzenie Prowincji Beludżystanu. Operacja, przeprowadzona przez generała Tikkę Khana, przerodziła się w pięcioletni konflikt z beludżystańskimi separatystami. Do sporadycznych walk między partyzantką a armią dochodziło już w 1973 roku, jednak największa konfrontacja odbyła się we wrześniu 1974 roku. Marynarka Pakistanu, pod przywództwem Patricka Juliusa Simpsona, zablokowała porty morskie Beludżystanu. Marynarka prowadziła osobne operacje mające zajmować przesyłki wysyłane jako pomoc dla wojsk separatystów. Do akcji przyłączyły się również Pakistańskie Siły Powietrzne, wspierające marynarkę i armię. Iran, obawiając się rozprzestrzeniania się tendencji separatystycznych w irańskim Beludżystanie, wspomógł armię pakistańską. Iran wysłał Pakistańczykom na pomoc 30 śmigłowców Bell AH-1 Cobra i 200 milionów dolarów pomocy.
Irak na czele z prezydentem Saddamem Husajnem wysłał na pomoc separatystom broń transportowaną poprzez porty Pakistanu. Pakistańskiej flocie udało się jednak zachować skuteczną blokadę portów. Saddam Husajn wsparł separatystów beludżystańskich, mając nadzieję na to że konflikt rozprzestrzeni się również w głównym rywalu Iraku, Iranie. W 1973 roku Irak dostarczył siłom beludżystańskim broń konwencjonalną oraz otworzył w Bagdadzie biuro Frontu Wyzwolenia Beludżystanu (BLF). Iracka operacja miała pozostać w tajemnicy, w 1973 roku została wykryta przez pakistańskie służby specjalne MI, po tym jak jeden z przywódców separatystów, który uciekł do Bhutto, Akbar Bugti poinformował o broni przechowywanej w irackiej ambasadzie. O północy 9 lutego 1973 roku, wojsko pakistańskie rozpoczęło operację zajęcia irackiej ambasady. Pakistańczykom udało się aresztować ambasadora, jego wojskowego attaché, i personel dyplomatyczny. Władze wykryły 300 radzieckich pistoletów maszynowych z pięciotysięczną liczbą naboi i pokaźną kwotą finansową, miały być one rozprowadzone pośród grup separatystów w Beludżystanie. Bhutto nakazał żandarmerii natychmiast wyrzucić z kraju irackiego ambasadora i jego personel, uznając irackich dyplomatów za "personae non gratae".
W celu uniknięcia powtórki z wojny o Pakistan Wschodni Bhutto w latach konfliktu rozpoczął w Beludżystanie reformy gospodarcze i polityczne. Rząd Bhutto zniósł system feudalny, choć w dużym stopniu panowie feudalni przywłaszczyli sobie rządowe fundusze rozwojowe, w tym samym czasie przy każdej okazji sprzeciwiali się i szantażowali rząd. Stopniowo tubylcy porzucali feudalne prawo. Rząd Pakistanu zapewnił regionowi nowoczesne udogodnienia, takie jak pomoc medyczna, samochody i edukacja, które stały po raz pierwszy od uzyskania przez Pakistan niepodległości Pakistanu w 1947 roku stały się dostępne w Beludżystanie. Rząd Bhutto wybudował 564 mile nowych dróg, w tym kluczowe połączenie między Sibi i Maiwand oraz rozpoczął budowę nowych punktów handlowych.
Polityka zagraniczna.
Był zwolennikiem niezależnej polityki zagranicznej i zdystansowania się od dotychczasowej proamerykańskiej polityki. Kraj pod jego rządami opuścił proamerykańskie sojusze CENTO i SEATO. Bhutto wzmocnił relacje z państwami arabskimi i z Chinami. Bhutto jako minister spraw zagranicznych, a następnie premier polepszył stosunki z Iranem, w czasie konfliktu w Beludżystanie państwo to dostarczyło Pakistanowi pomoc wojskową. W czasie jego gabinetu poprawiły się stosunki z Chinami, z którym to państwem Pakistan zbudował strategiczny sojusz.
W 1974 roku został gospodarzem konferencji Organizacji Współpracy Islamskiej zorganizowanej w Lahaurze, w prowincji Pendżab w Pakistanie. Na konferencję zaproszeni zostali przywódcy państw muzułmańskich. Bhutto był zwolennikiem solidarności afro-azjatyckiej, dzięki wkładowi jego rządu w rozwój stosunku z państwami afrykańskimi i islamskimi, został uznany za jednego z liderów Trzeciego Świata.
Podpisał z premier Indii Indirą Gandhi umowę w Shimli, która przyniosła m.in. uznanie przez Pakistan Bangladeszu, uwolnienie 93 tys. pakistańskich jeńców wojennych i odzyskanie 5 tys. mi² (13 tys. km²) okupowanego przez Indie terytorium Kaszmiru. Według Benazir Bhutto, Zulfikar już w pierwszej części rozmów z Hindusami zażądał uwolnienia pakistańskich jeńców, czym zaskoczył delegację indyjską. Według Bhutto ważniejsze od odzyskania terytoriów zajętych przez Indie było rozwiązanie problemu humanitarnego traktowania jeńców. Indyjska premier, będąca pod wrażeniem wiedzy i intelektualnej postawy Bhutto, zgodziła się na oddanie Pakistanowi okupowanego terytorium już w pierwszym etapie umowy. Podpisanie umowy z Pakistanem jest uważany za jeden z najważniejszych sukcesów dyplomatycznych okresu jego rządów.
Elementy polityki Bhutto postulujące zachowanie niezależności Pakistanu ze strony innych państw były kontynuowane przez kolejne pakistańskie rządy, dzięki tej polityce Pakistanowi udało się utrzymać wysoką pozycję na arenie międzynarodowej. Przy tym wiele elementów polityki zagranicznej Bhutto zostało wycofanych przez generała Zii ul-Haqa, a Pakistan w dużym stopniu powrócił do polityki zagranicznej sprzed rządów PPP.
Azja Wschodnia.
Od lat 60. był przeciwnikiem SEATO i zwolennikiem polityki niezaangażowania. Wkrótce po objęciu urzędu Bhutto odbył długą zagraniczną podróż do Azji Południowo-Wschodniej. Pakistan szukał bliższych i ściślejszych stosunków z Wietnamem, Tajlandią, Laosem, Birmą i Koreą Północną. Jego polityka doprowadziła do polepszenia stosunków z Chinami, znormalizowania stosunków z ZSRR i zbudowania bloku państw islamskich. Bhutto opowiedział się za stworzeniem nowego sojuszu ekonomicznego państw trzeciego i drugiego świata.
Inicjatywa Pakistanu miała katastrofalne skutki dla polityki zagranicznej Japonii, co skłoniło ten kraj do polityki przeciwstawiania się wpływom Bhutto. Bhutto osobiście był wielkim wielbicielem Japonii, choć kraj ten nigdy nie był integralną częścią polityki zagranicznej Pakistanu. W latach 70. Japonia podjęła kilka prób zbliżenia się do rządu Bhutto, wysyłając do Pakistanu swoje delegacje parlamentarne, wojskowe oraz urzędników i naukowców. Japonia potępiła Indie za przeprowadzenie w 1974 roku próby jądrowej pod kryptonimem "Uśmiech Buddy", a na arenie międzynarodowej wspierała pakistańską politykę atomową. W 1970 roku Bhutto bezskutecznie apelował o niepodpisanie przez Japonię układu o nierozprzestrzenianiu broni jądrowej.
Świat arabski i Izrael.
Bhutto w czasie rządów starał się poprawić stosunki Pakistanu ze światem arabskim. W konflikcie arabsko-izraelskim Bhutto poparł państwa arabskie. Libijski pułkownik Mu’ammar al-Kaddafi uważał Bhutto za jednego z inspiratorów jego poglądów, i jak sam przyznawał, bardzo lubił intelektualizm Bhutto. W 1973 roku, podczas wojny Jom Kipur, nastąpił przełom we wzajemnych relacjach Pakistanu i świata arabskiego. Bezwarunkowa pomoc Pakistanu zaoferowana krajom arabskim została w nich bardzo dobrze przyjęta.
W 1974 roku, pod naciskiem innych krajów muzułmańskich, Pakistan uznał Bangladesz, wcześniej Mujib zapowiedział, że przyjedzie na konferencję OIC w Lahaurze, jeśli Pakistan uzna Bangladesz. Pakistan nawiązał pełne stosunki dyplomatyczne z Bangladeszem w dniu 18 stycznia 1976 roku, a wzajemne relacje uległy poprawie w następnych dziesięcioleciach. Bhutto wspomógł syryjskie i egipskie siły powietrzne w czasie walk z Izraelem, wysyłając najlepszych pilotów PAF na misje bojowe przeciwko siłom lotniczym Izraela. Z pomocy militarnej Pakistanu nie skorzystał Irak rządzony przez Saddama Husajna.
Mimo trudnych stosunków z Izraelem, jasno deklarował, że jego polityka wobec Izraela nie opiera się na antysemityzmie, lecz na kwestii niezależnej Palestyny. Na początku 1977 roku Bhutto potajemnie wykorzystał służby specjalne Inter-Services Intelligence do badania irackiego programu nuklearnego. Rząd przekazał informacje na temat zidentyfikowanego przez ISI reaktora jądrowego Osirak izraelskiemu Mosadowi. Pomoc w izraelskiej infiltracji irackiego programu nuklearnego była również kontynuowana przez generała Zię ul-Haqa i była traktowana jako "nauczka" za wsparcie przez Iraku i Husajna separatystów beludżystańskich.
Stany Zjednoczone i Związek Radziecki.
W 1974 roku Indie przeprowadziły w pobliżu wschodniej granicy Pakistanu test jądrowy o nazwie "Uśmiech Buddy". Bhutto bezskutecznie namawiał Amerykanów do nałożenia sankcji gospodarczych na Indie. Na jego wniosek ambasador Pakistanu w Stanach Zjednoczonych zwołał spotkanie z amerykańskim sekretarzem stanu Henrym Kissingerem. Kissinger powiedział ambasadorowi Pakistanu, że test jest faktem dokonanym i Pakistan będzie musiał się nauczyć z tym żyć. W 1976 roku, gdy Pakistan kontynuował badania nad bronią, Kissinger udał się do Pakistanu, gdzie na spotkaniu z Bhutto, zaoferował mu sprzedaż drogich samolotów Northrop F-5 Freedom Fighter. Bhutto odrzucił transakcję. Według relacji po odmowie Bhutto, Kissinger użył wulgarnego słownictwa i zaczął grozić Pakistańczykom. W obronie Bhutto wystąpił Mubashir Hassan, po czym Pakistańczycy opuścili Kissingera i jego delegację, pozostawiając ich samych w pokoju.
Bhutto określał ówczesną politykę Wielkiej Brytanii jako „dziel i rządź”, a politykę USA jako „rządź i dziel”. Po nieudanym spotkaniu z Kissingerem Bhutto zintensyfikował politykę zagraniczną Pakistanu w kierunku bliższym Ruchowi Państw Niezaangażowanych, starając się jednocześnie zachować zrównoważone relacje z ZSRR i Stanami Zjednoczonymi. W 1974 roku Bhutto odwiedził Związek Radzieckich. Premier zobowiązał się do poprawy stosunków z ZSRR i blokiem wschodnim. W 1972 roku Bhutto podpisał pakt radziecko-pakistański, mający rozwijać wzajemny przemysł hutniczy. Związek Radziecki wysłał do Pakistanu doradców i ekspertów, w tym rosyjskiego uczonego Michaiła Koltokowa, który miał nadzorować budowę pakistańskich hut.
Po tym, jak Stany Zjednoczone sprzeciwiły się pakistańskiemu programowi atomowemu, po raz pierwszy w historii pogorszyły się relacje pakistańsko-amerykańskie. Wzajemne relacje poprawiły się w okresie prezydentury Richarda Nixona, który był bliskim przyjacielem Bhutto. Do ponownego pogorszenia się stosunków doszło za rządów Jimmy’ego Cartera. Nastawiony antysocjalistycznie Carter zaostrzył embargo na Pakistan – lewicowe poglądy i orientacja socjalistyczna Bhutto drażniły administrację w Waszyngtonie, która obawiała się, że utraci Pakistan jako sojusznika w zimnej wojnie. Carter już w czasie przemówienia inauguracyjnego w 1977 roku mówił o zakazie broni jądrowej, która pozostawała w kwestii zainteresowań administracji Pakistańskiej Partii Ludowej. Po wyborze Cartera, Bhutto utracił niemal wszystkie wpływy w administracji USA, które posiadał w okresie kadencji Nixona. Prezydent Stanów Zjednoczonych ogłosił swój sprzeciw wobec ambicji Pakistanu, a Bhutto musiał mierzyć się z amerykańskim embargiem. Chociaż Carter nałożył na Pakistan embargo, ministrowi Azizowi Ahmedowi udało się kupić materiały umożliwiające kontynuowanie programu atomowego. Bhutto starał się rozwiązać problem embarga, jednak Carter celowo sabotował rozmowy z Pakistanem. Kurs przyjęty przez Pakistan pomógł zbudować lepsze relacje ze Związkiem Radzieckim.
Afganistan.
Początkowo, w 1972 roku, starał się zbudować z Afganistanem przyjazne stosunki. Relacje z Afganistanem były o tyle ważne, że stawiał on Pakistanowi żądania terytorialne. Próby nawiązania dobrych relacji zostały porzucone w 1973 roku.
W 1974 roku afgański wywiad rozpoczął działalność w Północno-Zachodniej Prowincji Pogranicznej, dążąc do zwiększenia w regionie niepokojów i nastrojów przeciwko rządom PPP. Działania pasztuńskiego prezydenta Afganistanu Mohammada Dauda Chana doprowadziły do wybuchu w prowincji przemocy i zamieszek. ISI wykryło, że prezydent Daud zapewnia schronienie i buduje obozy szkoleniowe antypakistańskich bojowników, a jego agencje wywiadowcze wspierają wywrotowe działania wewnątrz Pakistanu, w tym wspierają beludżystańskich separatystów.
W związku z wydarzeniami na granicy rząd rozpoczął działania skierowane przeciwko rządowi afgańskiemu. W 1974 roku wywiad MI pod dowództwem generała Naseerullaha Babara rozpoczął działania na terenie Afganistanu. Celem operacji było uzbrojenie mudżahedinów szykujących się do ataku przeciwko rządowi. Zezwolił na tajną operację w Kabulu, w wyniku której agenci AI i ISI z pomocą lotnictwa wydostali z kraju przedstawicieli opozycji: Burhanuddina Rabbaniego, Dżana Mohammada Chana, Gulbuddina Hekmatjara i Ahmada Szaha Masuda – operacja została przeprowadzona w obawie przed możliwym zabójstwem Rabbaniego. Operacja przyczyniła się do zmiany polityki prezydenta Dauda, który po tej akcji zmienił stosunek do ingerencji w wewnętrzne sprawy Pakistanu. Pod koniec 1974 roku Bhutto dał tajnym służbom zezwolenie na szkolenie afgańskich mudżahedinów walczących przeciwko rządowi Dauda Chana. Poczynania wywiadu pakistańskiego przyczyniły się do wygrania przez Pakistan gry wywiadowczej i zmusiły afgańskiego prezydenta do negocjacji z Bhutto.
W 1974 roku, po zaczepkach ze strony Afganistanu, odbyło się spotkanie Bhutto z urzędnikami i wojskowymi, gdzie rozmawiano o ewentualnej wojnie z Afganistanem. W 1976 roku Daud stał się wyraźnie coraz bardziej zaniepokojony coraz większym uzależnieniem jego kraju od ZSRR i coraz większą siłą powstańców. 7 czerwca 1976 roku Bhutto złożył w Afganistanie trzydniową wizytę, a następnie Daud Chan odbył pięciodniową wizytę w Pakistanie. Bhutto i Daud w czasie oficjalnych wizyt zgodzili się na akceptację linii Duranda jako stałej granicy między państwami. Umowa ta została jednak zerwana po tym, jak zarówno Bhutto i Daud Chan zostali obaleni w wojskowych zamachach stanu.
Według zachodnich ekspertów „mądra polityka” Bhutto w odniesieniu do kwestii granicy afgańsko-pakistańskiej zwiększyła rolę Pakistanu i przyczyniła się do zwiększenia roli afgańskich partyzantów walczących przeciwko rządowi. Minister spraw zagranicznych Afganistanu, Abdul Samad Ghaus przyznał, że przed kompromisem między krajami, Afganistan był mocno zaangażowany w Pakistanie.
Niepokoje społeczne i wojskowy zamach stanu.
Stopniowo znajdował się w ogniu coraz większej krytyki. Początkowo opozycją kierował Abdul Wali Khan, stojący na czele Narodowej Partii Ludowej (NAP), partii grupującej demokratycznych socjalistów, socjalistów i komunistów będących zwolennikami świeckości państwa. Mimo ideologicznych podobieństw PPP i Narodowej Partii Ludowej rywalizacja była coraz bardziej zacięta, doprowadziło to w końcu do dymisji rządu NAP w Beludżystanie, gdzie według rządu centralnego NAP miała wspierać separatystów. Po wybuchu bomby w Peszawarze, stolicy ówczesnej Granicznej Prowincji Północno-Zachodniej, działalność NAP jako siły separatystycznej została zakazana. Na przełomie lat 1974/75 Bhutto opuściło wielu jego współpracowników, część odeszła z partii ze względu na różnice polityczne, a część zmarła z przyczyn naturalnych. W 1975 na zawał serca zmarł Hamoodur Rahman, szef Sądu Najwyższego Pakistanu. W 1974 roku z kraju wyjechał Abdus Salam po tym, jak parlament Pakistanu ustalił, że ruch ahmadijja jest niemuzułmański. Wyjazd ten osłabił postępy w programie nuklearnym, a Salam został zastąpiony przez doktora Mubashira Hassana. Od tego czasu Bhutto skupił się bardziej na polityce, niż na badaniach naukowych. Wielu cywilnych i urzędników popierających Bhutto zostało zastąpionych przez nowych działaczy. Także Bhutto otoczył się nowymi doradcami i współpracownikami. Po zabójstwie ojca jednego z przedstawicieli opozycji, Ahmeda Razy Kasuriego, Bhutto został oskarżony o przyczynienie się do przemocy na tle politycznym, a wewnątrz PPP wzrosła liczba przeciwników Bhutto. Wielu przywódców PPP, jak np. Ghulam Mustafa Khar, były gubernator Pendżabu, otwarcie potępiło rząd Bhutto i wezwało do protestów przeciwko rządowi. Kryzys polityczny nasilił się w Północno-Zachodniej Prowincji Granicznej i w Beludżystanie, gdzie w czasie walk z separatystami rozmieszczonych zostało szacunkowo 100 000 żołnierzy, a swobody obywatelskie zostały zawieszone, żołnierze pakistańscy byli oskarżani o łamanie praw człowieka i represje wobec ludności cywilnej.
8 stycznia 1977 roku opozycyjne partie polityczne utworzyły Pakistański Sojusz Narodowy (PNA). Zalążek partii stanowił sojusz 9 głównie prawicowych partii, opozycyjnych wobec rządu Bhutto. Bhutto rozpisał nowe wybory, w których udział wziął PNA. Sojusz Narodowy uzyskał w nich niskie poparcie i nie zaakceptował ich wyników, oskarżając rząd o sfałszowanie wyborów. Wkrótce odbyły się wybory prowincjonalne, które odbyły się przy niskiej frekwencji, PNA zbojkotował wybory. Radykalny PNA uznała nowy rząd Bhutto za nielegalny. Mubashir Hassan, naukowy doradca Bhutto, obawiał się zamachu na premiera. Aby do tego nie dopuścić, Hassan rozpoczął rozmowy z PNA, nieskutecznie próbując osiągnąć z opozycją porozumienie. Fundamentaliści islamscy odmówili spotkania z Hassanem, uważając go za głównego współpracownika Bhutto, a fundamentaliści islamscy tacy jak Potluc Maududi wzywali do obalenia rządu Pakistanu. W tym samym roku rząd próbował doprowadzić do rozbicia skrajnie islamistycznej Pakistańskiej Ligi Muzułmańskiej. Lider lewicowej Narodowej Partii Ludowej, Khan Wali Khan, w czasie seminarium publicznego stwierdził, że „jest jeden możliwy grób dla dwóch osób... zobaczymy, kto dostanie się do niego pierwszy”. Khan uważał, że bliska jest zbrojna konfrontacja rządu Bhutto z islamistami i wojskiem. Po tym, jak Liga Muzułmańska stwierdziła, że Federalne Służby Bezpieczeństwa miały aresztować lub zabić członków Ligi, doszło do protestów antyrządowych. Partia Ludowa straciła kontrolę nad administracją w Lahaurze.
3 lipca 1977 roku, generał Khalid Mahmud Arif w tajemnicy spotkał się z Bhutto, ujawniając mu plan zamachu stanu. W czasie spotkaniu, generał podkreślił, aby Bhutto rozpoczął negocjacje z PNA, zanim będzie za późno. Bhutto zgodził się na rozmowy z Sojuszem Narodowym, oferując opozycji nowe wybory i utworzenie rządu jedności narodowej. 5 lipca 1977 roku, Bhutto i członkowie jego gabinetu zostali aresztowani na rozkaz generała Muhammada Zii ul-Haqa. Powszechnie uważa się, że zamach stanu odbył się pod pretekstem zamieszek (pomimo osiągnięciu przez rząd porozumienia z opozycją). Bhutto miał w pakistańskim wywiadzie grono zwolenników, a oficerowie, tacy jak generał Tajamül Hussain Malik byli lojalni wobec Bhutto i wspierali go do końca. Generał Zia ul-Haq pozbył się jednak funkcjonariuszy dotychczasowego wywiadu, podpisując umowę o szkoleniu pakistańskim agentów przez Special Air Service. Generał Zia ogłosił stan wojenny, zawiesił konstytucję i obiecał przeprowadzenie wyborów w ciągu dziewięćdziesięciu dni. Zia nakazał aresztowanie liderów PPP i PNA. Bhutto został wypuszczony na wolność 29 lipca, po przybyciu do rodzinnego miasta Larkana został przyjęty przez rzesze zwolenników. Natychmiast rozpoczął podróż po kraju w czasie której spotykał się z mieszkańcami i namawiał ich do poparcia PPP. Wiec w mieście Multan w prowincji Pendżab stanowił punkt zwrotny w karierze Bhutto i ostatecznie zaważył na podpisaniu na nim wyroku śmierci. W czasie jego wystąpienia, mimo tego, że administracja reżimu blokowała zgromadzenie, tłum był tak duży, że siły rządowe zdecydowały o aresztowaniu działaczy PPP.
Został ponownie aresztowany 3 września, 13 września został zwolniony. Obawiając się kolejnego aresztowania, prezesem Partii Ludowej mianował swoją żonę, Nusrat. Odstąpienie władzy w partii nie uchroniło go przed kolejnym aresztowaniem 16 września wraz z wieloma przywódcami PPP, w tym z doktorem Mubashirem Hassanem, tym samym nie mogli wziąć udziału w zaplanowanych na październik wyborach. Według obserwatorów zamach stanu w lipcu 1977 roku został pozytywnie przyjęty przez przedstawicieli szlachty i najbogatszych mieszkańców kraju. 24 października rozpoczął się proces Bhutto pod zarzutem udziału w „spisku”, który przyczynił się do zamordowania Ahmeda Razy Kasuriego. Muhammad Zia ul-Haq na konferencjach prasowych odciął się od zapowiedzi i obiecał, że PPP ani Bhutto nie powrócą do władzy nawet w razie zwycięstwa w wyborach.
Ponowne aresztowanie i proces.
3 września armia aresztowała Bhutto pod zarzutem udziału w spisku skierowanym przeciwko Razie Kasuriemu w marcu 1974 roku. 35-letni polityk Ahmed Raza Kasuri i jego rodzina została zaatakowana, a w wyniku ataku zginął ojciec polityka. Kasuri twierdził, że to on był rzeczywistym celem ataku i oskarżył o atak rząd. Kasuri twierdził, że był celem 15 zamachów. Żona obalonego premiera, Nusrat, zebrała zespół najlepszych pakistańskich prawników: Fakhruddina G. Ebrahima, Yahyę Bakhtiara i Abdulhafiza Pirzadę. Dziesięć dni później Bhutto został zwolniony z aresztu przez sędziego Samadaniego, sąd uznał dowody za „sprzeczne i niepełne”. W rezultacie sędzia został natychmiast odwołany i oddany do dyspozycji ministerstwa sprawiedliwości. Trzy dni później reżim ponownie aresztował Bhutto pod tymi samymi zarzutami. Tym razem Zia zrobił to w ramach wprowadzonego przez siebie stanu wojennego. Gdy PPP zorganizowała demonstracje w obronie więzionego Bhutto, Zia anulował zbliżające się wybory. Został oskarżony przez Sąd Najwyższy w Lahaurze, a nie przez sąd niższej instancji, tym samym pozbawiło go to możliwości jednego poziomu odwołania. Sędzia, który pozwolił mu opuścić areszt, został odwołany. Powołanych zostało pięciu nowych sędziów, kierowanych przez głównego sędziego Sądu Najwyższego w Lahore, Maulviego Mushtaga Husajna. Husajn w 1965 roku był ministrem spraw zagranicznych i został odsunięty przez prezydenta Ayuba Khana za planowany przez niego spisek na Bhutto. Husajn wielokrotnie publicznie krytykował obalonego premiera i nie ukrywał niechęci i wrogości do Bhutto. Husajn ponownie aresztował Bhutto. Proces trwał pięć miesięcy, postępowanie zaczęło się 24 października 1977 roku. W procesie zeznawał Masood Mahmood, dyrektor generalny Federalnych Sił Bezpieczeństwa. Mahood został aresztowany natychmiast po zamachu stanu, a do więzienia trafił ponownie na dwa miesiące przed objęciem stanowiska dyrektora generalnego FSB. W swoim zeznaniu, stwierdził, że Bhutto nakazał zabójstwo Kasuriego i że odpowiedzialni za zamach są czterej agenci FSB. Czterej domniemani zamachowcy zostali aresztowani. Zostali oni współoskarżonymi, przyznali się do winy, jednak jeden z nich wkrótce odwołał swoje zeznania, twierdząc, że zostały one z niego wydobyte torturami. Następnego dnia, współoskarżony nie był już obecny w sądzie, a prokurator twierdził, że oskarżony nagle „zachorował”. Swoje zeznania rozpoczął w dniu 25 stycznia 1978 roku. Maulvi Mushtaq zamknął salę sądową dla wszystkich obserwatorów. Obalony prezydent omówił składania zeznań, domagał się nowego procesu, zarzucając prezesowi sądu stronniczość po tym, jak miał on obrazić rodzinną prowincję Bhutto. Sąd oddalił jego żądanie.
Wyrok śmierci.
18 marca 1978 roku Bhutto, choć nie został uznany za winnego zabójstwa, został skazany na śmierć. W dniu 12 marca 1978 roku były minister rządu Bhutto Abdul Hafiz Pirzada, zwrócił się do Sądu Najwyższego o uwolnienie Mubashira Hassana i odwołanie kary śmierci Bhutto. Sąd Najwyższy odmówił uwolnienia Hassana, jednak zgodził się na wysłuchanie argumentów Pirzady. W ciągu 12 dni od postępowania, Sąd Najwyższy stwierdził, że prezydent Pakistanu może zmienić wyrok śmierci na karę dożywotniego więzienia. Pirzada złożył wniosek o zmianę wyroku śmierci na dożywotnie więzienia, pełniący urząd prezydenta Zia ul-Haq twierdził, że wniosek zaginął. Pirzada poinformował Bhutto o rozwoju sytuacji i intencjach dyktatora. Bhutto nie zdecydował się więc na odwołanie. Został przeniesiony do celi w Rawalpindi, jego rodzina złożyła apelację w jego imieniu. Jego rozprawa przed sądem najwyższym rozpoczęła się w maju. Sędzia Anwarul Haq odroczył wyrok aż do końca lipca 1978 roku, przypuszczalnie dlatego, że pięciu z dziesięciu sędziów apelacyjnych było skłonnych uchylić wyrok z Lahauru. Jeden z tych sędziów odszedł na emeryturę w lipcu. Apelacja została zakończona w dniu 23 grudnia 1978 roku. 6 lutego 1979 roku Sąd Najwyższy wydał wyrok skazujący, podjęty stosunkiem głosów 4 do 3. Rodzina Bhutto miała na odwołanie siedem dni; do 24 lutego 1979 roku, kiedy zaczęła się następna rozprawa, wielu światowych liderów apelowało o ułaskawienie Bhutto. Dzieci Bhutto, Murtaza i Benazir apelowały w różnych krajach o pomoc dla ojca. Libijski przywódca al-Kadafi wysłał do Pakistanu premiera Abd as-Salama Dżalluda. Premier Libii podjął się rozmów z wojskowym establishmentem w celu uwolnienia Bhutto. Na konferencji prasowej, Dżallud powiedział dziennikarzom, że Kadafi zaproponował generałowi Zia wygnanie Bhutto do Libii, a na lotnisku w Islamabadzie na Bhutto czekał już specjalnie wyznaczony prezydencki samolot. Po tygodniu, generał Zia odrzucił wniosek premiera Libii. 24 marca 1979 roku Sąd Najwyższy uchylił skargę. Zia utrzymał wyrok śmierci na byłym premierze. 4 kwietnia tego samego roku, Bhutto został powieszony w więzieniu w Rawalpindi. Zulfikar Ali Bhutto został pochowany na cmentarzu we wsi Garhi Khuda Baksha. Niemal cały świat muzułmański był w szoku po wykonaniu na Bhutto wyroku śmierci, a z całego świata do rodziny Bhutto napływały kondolencje. Przed powieszeniem, Bhutto wygłosił swoją ostatnią mowę, a jego ostatnie słowa brzmiały: „O Panie, pomóż mi... Jestem niewinny”.
Udział Stanów Zjednoczonych.
Po tym jak PPP ponownie objęła rządy w kraju, 2 kwietnia 2011 roku, 32 lata po śmierci Bhutto, ponownie rozpoczęto badania dotyczącego jego procesu i śmierci. W 1998 roku Benazir Bhutto publicznie ogłosiła, że jej zdaniem ojciec został wysłany na szubienicę ze względu na sprzeciw supermocarstw wobec pakistańskiego programu atomowego. Choć Benazir nie stwierdziła, o które z mocarstw chodzi, wielu obserwatorów uznało, że chodzi o Stany Zjednoczone. Wielu analityków i naukowców powszechnie uważa, że zamieszki i zamach na Bhutto zostały zaaranżowane przy pomocy Centralnej Agencji Wywiadowczej i rządu USA. Stany Zjednoczone mogły obawiać się socjalistycznego programu reform Bhutto, które były postrzegane jako pomost do współpracy z ZSRR.
Były amerykański prokurator generalny i działacz na rzecz praw człowieka, Ramsey Clark przyznał, że nie wierzy w teorie spiskowe, jednak w Pakistanie, podobnie jak w Chile (gdzie CIA pomogło wojsku obalić lewicowego prezydenta Salvadora Allendego) zamach został przeprowadzony za zgodą rządu Stanów Zjednoczonych. Clark zasugerował tę sytuację mówiąc m.in.: „Czy to możliwe, że racjonalny przywódca wojskowy w Pakistanie, w tych okolicznościach, mógł obalić konstytucyjny rząd, bez przynajmniej milczącej zgody Stanów Zjednoczonych?”.
Z drugiej strony, Stany Zjednoczone, zarówno oficjalnie i nieoficjalne, odrzucają przyznanie, że rząd mógł być zaangażowany w zniszczenie rządu Bhutto. Ambasador Stanów Zjednoczonych w Pakistanie przyznał, że choć Bhutto uzyskał wielkie poparcie wśród biednych mas Pakistanu, miał jednocześnie wielu wrogów, a jego reformy rozwścieczyły kręgi biznesowe. Zdaniem ambasadora późniejszy zwrot Bhutto w nieco bardziej prawicowy kierunek sprawowania władzy, narobił mu wrogów wśród części lewicowców, socjalistów, komunistów, intelektualistów, studentów i związkowców, którzy poczuli się zdradzeni kontaktami Bhutto z przedstawicielami arystokracji.
Ojciec pakistańskiego programu atomowego.
Często nazywany jest ojcem pakistańskiego programu nuklearnego. Zainteresowanie technologią jądrową pojawiło się u niego prawdopodobnie w czasie studiów w Stanach Zjednoczonych, gdzie studiował nauki polityczne i omawiał znaczenie przeprowadzenia przez USA pierwszego testu nuklearnego "Trinity (test nuklearny)" w polityce globalnej. Podczas pobytu w Berkley był świadkiem paniki po tym, jak Związek Radziecki zdetonował ładunek RDS-1, a Stany Zjednoczone rozpoczęły badania nad bombą wodorową.
Już w 1958 roku odegrał kluczową rolę w tworzeniu Pakistańskiej Komisji Energii Atomowej (PAEC). Zaoferował stanowisko w PAEC Munirowi Ahmadiwi Khanowi, a w 1960 roku lobbował za Abdusem Salamem jako doradcą ds. nauki. Zanim Bhutto został ministrem spraw zagranicznych, zdecydował o skierowanie funduszy na badania broni jądrowe i rozwój nauki związanej z programem atomowym.
W październiku 1965 roku jako minister spraw zagranicznych przebywał w Wiedniu, gdzie spotkał się z inżynierem Munirem Ahmadem Khanem, pracownikiem Międzynarodowej Agencji Energii Atomowej, informując go o postępie indyjskiego programu nuklearnego i możliwym uruchomieniu pakistańskiego programu. Khan zgodził się na udział w przygotowaniu odstraszającego Indie programu atomowego. Munir Ahmad Khan nie zdołał przekonać do swoich planów prezydenta Ayuba Khana, Bhutto nie zrezygnował jednak z planów, oświadczając Khanowi: „Nie martw się, nasza kolej przyjdzie”. Wkrótce po wojnie w 1965 roku, Bhutto na konferencji prasowej na wieść o drodze Indii do opracowania bomby atomowej oświadczył, że również Pakistan będzie dążył do produkcji broni atomowej. W 1965 roku Bhutto lobbował za Salamem, którego udało mu się powołać na szefa delegacji Pakistanu w MAEA lobbującej na rzecz programu atomowego W listopadzie 1972 roku Bhutto polecił Salamowi podróż do Stanów Zjednoczonych, gdzie miał poszerzyć wiedzę na temat energii atomowej. Salam wrócił do Pakistanu w grudniu 1972 roku, w czasie wizyty w USA poznał historię amerykańskiego programu atomowego, Manhattan Engineer District. W 1974 roku Bhutto rozpoczął dyplomatyczną agitację na rzecz pakistańskiego programu atomowego w Stanach Zjednoczonych i innych państwach Zachodu. Bhutto uważał, że Pakistan jest narażony na niespotykany nigdzie indziej nuklearny szantaż.
Przed 1970 rokiem zainteresowanie programem atomowym wykazywał rząd Huseyna Shaheeda Suhrawardy'ego – jego ambicje były jednak ukierunkowane na cele cywilne. W dwa tygodnie po zakończeniu wojny indyjsko-pakistańskiej z 1971 roku, w dniu 20 stycznia Bhutto zorganizował konferencję naukowców i inżynierów jądrowych w Multanie. Naukowcy zebrani na konferencji wyrazili swoje zaniepokojenie brakiem wsparcia ze strony prezydenta, Bhutto uspokoił ich obiecując im rozwój programu. Na konferencji Bhutto mówił o niedawnej wojnie i przyszłości kraju, wskazując na to, że istnienie Pakistanu stoi w niebezpieczeństwie. Wielu starszych naukowców, pamiętających poprzednie wojny z Indiami nie było do końca przekonanych do propozycji Bhutto, drążyło temat czasu realizacji programu. Gdy jeden z naukowców zaproponował pięć lat, Bhutto wysunął trzy palce i stwierdził, że program zostanie rozpoczęty w przeciągu trzech lat. Plan prezydenta poparł zajmujący się fizyką teoretyczną doktor S.A. Butt.
20 stycznia 1972 roku rozpoczęto militaryzację Pakistańskiej Komisji Energii Atomowej, na czele organizacji stanął szef sztabu generalnego armii pakistańskiej, Tikka Khan. Pod koniec 1972 roku w czasie swojej prezydencji Bhutto otworzył elektrownię jądrową w Karaczi. Program nuklearny luźno opierał się na amerykańskim Projekcie Manhattan z 1940 roku. Naukowcy mieli bezpośredni dostęp do Bhutto i na bieżąco informowali go o rozwoju programu. Na wniosek Bhutto, Abdus Salam otworzył Grupę Teoretyki Fizyki (TPG). Organizacja zaprojektowała i opracowała cały program rozwoju broni jądrowej. Budżet na rozwój programu osobiście zatwierdził budżet na rozwój programu. Po indyjskim teście nuklearnym pod kryptonimem "Uśmiech Buddy" Bhutto uznał, że próba ta miała na celu zastraszenie Pakistanu i ustanowienie hegemonii Indii na subkontynencie. Na przewodniczącego Komisji w 1971 roku Bhutto mianował generała Rahumuddina Khana. W styczniu 1972 roku zastąpił go wyszkolonym w USA inżynierem nuklearnym Munirem Ahmadem Khanem. Od 1965 roku Khan był bliskim i zaufanym współpracownikiem Bhutto, a prywatnie jego przyjacielem, nawet po śmierci Zulfikara pozostał w kontakcie z jego dziećmi, Benazir i Murtazą Bhutto. Wiosną 1976 roku rozpoczęto projekt pod kryptonimem Projekt 706 prowadzony przez doktora Abdul Qadeera Khana i generała Zahida Alego Akbara.
Jako że Pakistan nie był sygnatariuszem układu o nierozprzestrzenianiu broni jądrowej (NPT), Grupy Dostawców Jądrowych (NSG), Commissariat à l’energie atomique i British Nuclear Fuels Limited (BNFL) miał natychmiast anulować projekty powtórnego przetrwania paliwa roślinnego. Według Kausara Niazi, urzędnicy Pakistańskiej Komisji Energi Atomowej próbowali uzgodnić przerabianie paliwa atomowego z Francją. A.Q. Khan doradził Bhutto, aby rozpoczął prowadzenie wzbogacenie uranu, gdyż jego zdaniem paliwo nie nadaje się do ponownego przetworzenia. Poparcie Bhutto zyskał Munir Ahmad Khan, który zdecydował się na współpracę z Francuzami, do czasu kiedy pakistańscy naukowcy zdobędą doświadczenie w budowie zakładów przetwórczych. Henry Kissinger przekonał rząd Francji do rozwiązania umowy z Pakistanem. Po anulowaniu projektu przez Francję, Pakistan nabył 95% szczegółowych planów zakładów i materiałów. Komisja Energii Atomowej uważała, że powinno się kontynuować dotychczasową politykę, Bhutto uznał, że równolegle, zgodnie z planem Abdul Qadeera Khana należy rozwijać program wzbogacenia uranu. Munir Khan i Ahmed wyrazili swoje zaniepokojenie planem Qadeera Khana, Bhutto przekonał ich jednak do jego planów. W tym czasie wokół Pakistanu narosło napięcie międzynarodowe, Bhutto z pomocą Munira Ahmada Khana i Aziza Ahmeda rozpoczął ze Stanami Zjednoczonymi wojnę dyplomatyczną, pozostawiając w tajemnicy postępy planu atomowego. Premier, aby uniknąć przeniknięcia Amerykanów w program atomowy, zdecydował się w ramach przeprowadzonej przez Inter-Services Intelligence operacji Sun Rise wydalić z kraju wielu amerykańskich urzędników. Abdul Qadeer Khan po cichu sprowadzał do Pakistanu uran dostarczając go do ukrytych przed światem laboratoriów. Regionalni rywale Pakistanu tacy jak Indie i ZSRR w latach 70. nie dysponowali podstawowymi informacjami na temat rozwoju przez Pakistan programu atomowego. W 1978 prezydent ograniczył potajemne działania atomowe, gdy projekt był w pełni rozwinięty.
Do czasu obalenia rządu PPP w zamachu wojskowym program był pod względem rozwoju technicznego i wysiłku naukowego w pełni rozwinięty. W 1977 roku Pakistańska Komisja Atomowa (PAEC) i KRL (instytucja Khana) rozpoczęły wzbogacanie uranu i plutonu, a na wzgórzach Chagai PAEC przeprowadziło testy. Sprawozdanie z postępów zostało złożone przez obie organizacje. W 1977 roku PAEC skończyło projektowanie pierwszej broni rozszczepieniowej, a naukowcom KRL udało się dokonać elektromagnetycznej separacji izotopów rozszczepialnych uranu. Mimo to, wciąż niewiele zrobiono w kierunku utworzenia arsenału nuklearnego Pakistanu, do którego utworzenia faktycznie doszło w okresie istnienia reżimu wojskowego generała Zii ul-Haqa z udziałem admirałów marynarki, wojska, Sił Powietrznych i przyszłego prezydenta Ghulama Ishaqa Khana. W 1983 roku wcześniejsza decyzja Bhutto okazała się sprawdzona, PAEC w pobliżu wzgórz Kirana przeprowadziła badania z wykorzystaniem plutonu. W ostatnim czasie, w prasie spekulowano, że projekty wzbogacenia uranu doktora Khana zostały wykorzystanie przez Chińczyków w zamian za fluorek uranu(VI) i jakiś wzbogacony uran wysokiej klasy. Później po tym, jak Pakistańczycy zaczęli produkować własne materiały, uran ten miał być z powrotem oferowany Chinom. W 1978 roku, po zamachu stanu, gdy Bhutto został uwięziony, w rozmowie z przyjacielem Munirem Ahmadem Khanem, który go odwiedził, stwierdził, że Pakistan nie posiada broni jądrowej. Według Ahmada Khana Bhutto stwierdził, że kamieniem milowym we wzbogacaniu jakości paliwa były osiągnięcia PAEC i doktora Qadeera Khana z ERL. Bhutto wezwał do kontynuowania badań jądrowych, nie uzyskał jednak odpowiedzi od generała Zii ani żadnego członka jego reżimu.
W pracy "O micie niepodległości" Bhutto wyraził swoje zaniepokojenie tym, że Indie posiadają technologię używania broni atomowej poprzez lotnictwo. Według jego prognoz agresja Indii nie spotkałyby się z niekorzystną reakcją społeczności międzynarodowej, gdyż ataki mogłyby skupić się na kwatery armii pancernej i kolumny piechoty, a więc liczby ofiar ataków mogłaby ograniczyć się do minimum. Po hipotetycznym pokonaniu Pakistanu, Indie zaanektowały by tereny północnego Pakistanu i Kaszmir, a następnie rozbiłyby Pakistan na drobne państwa, oparte na podziałach etnicznych tym samym raz na zawsze likwidując „problem Pakistanu”.
Oceny.
Mimo późniejszej krytyki mediów i lat wojskowej dyktatury, która obaliła rząd Partii Ludowej, do tej pory pozostaje najpopularniejszym przywódcą w historii Pakistanu. Jego zwolennicy nadali mu przydomek Quaid-e-Awam (Lider Ludu).
Wśród zasług prezydenta wymienia się m.in. to, że w czasie swoich rządów wprowadził nową konstytucję, która zyskała poparcie wszystkich partii politycznych.
Uznawany jest za ojca programu nuklearnego Pakistanu, w czasie jego rządów Pakistan przybrał kierunek niezależnej polityki zagranicznej i sprzeciwiał się próbom oddziaływania na Pakistan przez inne państwa, szczególnie Stany Zjednoczone.
Mimo silnej, niezależnej polityki, prowadził pokojowe rozmowy z głównym rywalem Pakistanu, Indiami, dzięki czemu w wyniku umowy w Shimli, udało mu się uwolnić 93 tys. jeńców pakistańskich i uniknąć kolejnych poważnych konfliktów. Gazeta Bombay Times określiła Bhutto jako „geniusza” i chwaliła go jako osobę błyskotliwą. Mimo różnic z Bhutto, amerykański sekretarz stanu, Kissinger określił Bhutto jako osobę czarującą, błyskotliwą, człowieka o niezwykłych zdolnościach który służył interesom narodowym Pakistanu.
Dużą popularność zdobyła jego córka, Benazir, dwukrotna premier kraju i liderka Partii Ludowej.
Upamiętnienie.
W ankiecie przygotowanej przez pakistańską gazetę Dawn, mającej wybrać największych liderów Pakistanu, Bhutto uplasował się na drugim miejscu po twórcy Pakistanu, Muhammadzie Alim Jinnahu.
Imię Zulfikara otrzymały m.in. miasto Zulfiqarabad w prowincji Sindh, fregaty rakietowe typu F-22P Zulfiquar, które weszły do użycia w 2009 roku, Agricultural College w Larkanie oraz Instytut Nauki i Technologii w Karaczi. W 2011 otwarte zostało muzeum Zulfikara Ali Bhutto.
Jego imię nosi Instytut Nauki Zulfikara Alego Bhutto, którego prezesem była jego córka.

</doc>
<doc id="906805" url="https://pl.wikipedia.org/wiki?curid=906805" title="Kanał Młyński (dopływ Wisły)">
Kanał Młyński (dopływ Wisły)

Kanał Młyński (niem. "Mühlen Graben", stąd gwarowa nazwa kociewska "Milen") - dopływ Wisły na Kociewiu (o długości ok. 8,2 km), wypływający z jeziora Rokickiego Małego na Pojezierzu Starogardzkim. Przepływa przez Rokitki, Suchostrzygi i Malinowo. Uchodzi do Wisły (charakteryzując się dużym spadkiem) w przemysłowym rejonie Tczewa pomiędzy mostami tczewskimi (kolejowym i drogowym) i portem rzecznym. Obecnie przy ujściu, w miejscu starego młyna znajduje się mała elektrownia wodna.

</doc>
<doc id="906808" url="https://pl.wikipedia.org/wiki?curid=906808" title="Rynek Chemiczny">
Rynek Chemiczny

Rynek Chemiczny – czasopismo branżowe, miesięcznik ukazujący się od roku 1995 do 2008.

</doc>
<doc id="906811" url="https://pl.wikipedia.org/wiki?curid=906811" title="Władcy Geldrii">
Władcy Geldrii

Lista władców Geldrii

</doc>
<doc id="906820" url="https://pl.wikipedia.org/wiki?curid=906820" title="Gaśnica tetrowa">
Gaśnica tetrowa

Gaśnica tetrowa – gaśnica, w której środkiem gaśniczym jest czterochlorek węgla wyrzucany za pomocą sprężonego gazu (najczęściej powietrza, rzadziej azotu lub dwutlenku węgla). Gaz zawarty jest w zbiorniku gaśnicy nad lustrem środka gaśniczego. 
Tetra (czterochlorek węgla) posiada takie cechy jak:
Strumień tetry, skierowany na źródło ognia natychmiast paruje a ciężkie niepalne pary izolują źródło ognia od dostępu powietrza. Główne działanie gaśnicze polega na przerwaniu reakcji spalania w wyniku dezaktywacji wolnych rodników w płomieniu.
Gaśnice tetrowe były masowo stosowane jako gaśnice samochodowe z uwagi na skuteczność i małe rozmiary. Gaśnice te służyły do gaszenia pożarów z grup B (płyny łatwopalne, także lżejsze od wody np. benzyna), C (gazy) a także urządzeń elektrycznych pod napięciem i niektórych pożarów urządzeń precyzyjnych. 
Gaśnice tetrowe zostały całkowicie wycofane z użycia w latach 80. XX wieku. Powodem były istotne wady tetry jako środka gaśniczego. Szczególnie:
Na miejsce czterochlorku węgla zastosowano w gaśnicach halony, związki charakteryzujące się lepszymi własnościami użytkowymi i mniejszą szkodliwością. Obecnie są one stosowane w lotnictwie.

</doc>
<doc id="906823" url="https://pl.wikipedia.org/wiki?curid=906823" title="Hattori Hanzo">
Hattori Hanzo



</doc>
<doc id="906824" url="https://pl.wikipedia.org/wiki?curid=906824" title="Hrabiowie Zutphen">
Hrabiowie Zutphen



</doc>
<doc id="906832" url="https://pl.wikipedia.org/wiki?curid=906832" title="Zalew Bledzewski">
Zalew Bledzewski

Zalew Bledzewski – sztuczne jezioro w zachodniej Polsce w województwie lubuskim powstałe w wyniku zbudowania zapory wodnej na Obrze dla elektrowni w Bledzewie. Zbiornik jest położony w zalesionym wąwozie, nad jego brzegiem znajduje się ośrodek wypoczynkowy i pole namiotowe.
Obrą prowadzi znany szlak kajakowy. Lewym dopływem zalewu jest Struga Jeziorna, która łączy go grupą Jezior Kurskich (od północy na południe: Chycina, Długie i Kurskie).

</doc>
<doc id="906836" url="https://pl.wikipedia.org/wiki?curid=906836" title="Łękawka (rzeka)">
Łękawka (rzeka)



</doc>
<doc id="906837" url="https://pl.wikipedia.org/wiki?curid=906837" title="Włada Majewska">
Włada Majewska

Włada Majewska, właśc. Włodzimira Władysława Majewska (ur. 19 marca 1911 lub 1914 we Lwowie, zm. 18 maja 2011 w Chislehurst) – polska dziennikarka radiowa, aktorka i pieśniarka, działaczka emigracyjna.
Życiorys.
Córka Katarzyny Majewskiej i Zygmunta (nazwisko nieznane), adwokata. Uczęszczała do kilku szkół, w tym prowadzonych przez siostry nazaretanki i benedyktynki ormiańskie. Ukończyła studia prawnicze na Uniwersytecie Jana Kazimierza we Lwowie oraz wydział prawa administracyjnego Uniwersytetu Edynburskiego.
W 1930 podjęła pracę w lwowskiej rozgłośni Polskiego Radia. Występowała jako piosenkarka i parodystka, od 1932 wraz z zespołem Szczepcia i Tońka w „Wesołej Lwowskiej Fali” Wiktora Budzyńskiego (po wojnie Majewska i Budzyński zawarli związek małżeński w Edynburgu, świadkiem na ich ślubie był generał Stanisław Maczek). Po agresji ZSRR na Polskę, 18 września 1939, wraz z zespołem, ewakuowała się do Rumunii. Występowali w Rumunii od 14 listopada 1939 do 13 lutego 1940 roku, dając 56 występów. 8 marca 1940 roku zespół „Lwowskiej Fali”' opuścił Rumunię i przez Jugosławię i Włochy pojechał do Armii Polskiej we Francji, dając 30 występów. 22 czerwca 1940 roku, po upadku Francji, na małym angielskim frachtowcu zespół ewakuował się do Szkocji. 24 czerwca 1940 roku odbył się tam pierwszy występ zespołu. Wraz z „Lwowską Falą” przeszła szlak bojowy 2 Korpusu. Teatralny zespół żołnierski wchodził w skład 10 Brygady Kawalerii Pancernej gen. Maczka. „Fala” wystąpiła dla polskiego wojska ponad 800 razy, dając spektakle na platformach ciężarówek, w barakach żołnierskich, a nawet w bunkrach. Ostatni występ zespołu miał miejsce 17 listopada 1946 roku w szpitalu wojskowym w Whitechurch.
Po wojnie pozostała na emigracji w Wielkiej Brytanii. Po rozwodzie z Wiktorem Budzyńskim została producentem kabaretów literackich Mariana Hemara oraz aktorką w jego teatrze w Londynie. Wraz z Leopoldem Kielanowskim, a następnie Tadeuszem Kryską-Karskim począwszy od wczesnych lat 50. przez ponad 30 lat prowadziła londyńskie biuro Rozgłośni Polskiej Radia Wolna Europa RWE, nagrywając dla niej programy artystyczne, wywiady i codzienne korespondencje. W 1991 roku wraz z Renatą Bogdańską-Anders i Emilem Niedźwirskim odwiedziła pierwszy raz od 1939 roku Polskę. W trakcie wyjazdu odwiedziła też Lwów. W 1994 przekazała Polskiemu Radiu londyńskie archiwa RWE z dźwiękowym zapisem twórczości Mariana Hemara, zachowane dzięki jej staraniom. W 2005 roku uhonorowana Diamentowym Mikrofonem z okazji 80-lecia Polskiego Radia. Autorka książki wspomnieniowej wydanej w 2006 roku pod tytułem "Z Lwowskiej Fali do Radia Wolna Europa".
Należała do Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Mieszkała w Wielkiej Brytanii. Ostatnie 1,5 roku życia spędziła w Dom Kombatanta „Antokol” w Chislehurst (Kent) pod Londynem.

</doc>
<doc id="906838" url="https://pl.wikipedia.org/wiki?curid=906838" title="Szafszawan">
Szafszawan

Szafszawan (arab. شفشاون, fr. "Chefchaouen") – miasto w północnym Maroku, ok. 42 tys. mieszkańców (stan z 2014). Miasto przyciąga wielu turystów ze względu na charakterystyczną architekturę – domy o błękitnych fasadach.
Historia.
Szafszawan został założony w roku 1471 przez Mulaja Raszida jako baza wypadowa do ataków na Portugalczyków w Ceucie. W kolejnych wiekach rosła populacja miasta, kiedy przybywali tu Żydzi i muzułmańscy uchodźcy ze zdobytych przez Hiszpanów południowych terenów Półwyspu Iberyjskiego. Szafszawan stawał się coraz bardziej samodzielny i antyeuropejski, a przez dłuższy czas było zamknięte dla chrześcijan pod groźbą śmierci. Pierwszym europejczykiem, który wszedł do miasta legalnie był francuski odkrywca Charles de Foucauld w 1883 roku.
Do 1561 roku miasto było głównym ośrodkiem na wpół niezależnego emiratu rządzonego przez dynastię Banu Raszid, potomków założycieli miasta. Emirat pozostawał wasalem dynastii Wattasydów, następnie został wcielony do zjednoczonego sułtanatu Maroka przez dynastię Sadytów.
Duża społeczność żydowska w mieście pozostała aż do początków XX wieku i kiedy w 1920 roku przybyli tu Hiszpanie, zaskoczyła ich obecność Żydów, mówiących średniowiecznym językiem kastylijskim, który w Hiszpanii w użyciu był czterysta lat wcześniej. Miejscowa ludność używała także technik rzemieślniczych typowych dla średniowiecznej Andaluzji.
W latach 1912–1956 miasto należało do Maroka Hiszpańskiego.
Współczesny Szafszawan żyje głównie z turystyki.

</doc>
<doc id="906839" url="https://pl.wikipedia.org/wiki?curid=906839" title="Chefchaouen">
Chefchaouen



</doc>
<doc id="906841" url="https://pl.wikipedia.org/wiki?curid=906841" title="Asz-Szawin">
Asz-Szawin



</doc>
<doc id="906842" url="https://pl.wikipedia.org/wiki?curid=906842" title="Władysława Majewska">
Władysława Majewska



</doc>
<doc id="906843" url="https://pl.wikipedia.org/wiki?curid=906843" title="Chaouen">
Chaouen



</doc>
<doc id="906848" url="https://pl.wikipedia.org/wiki?curid=906848" title="Franciszek Szczygłowski">
Franciszek Szczygłowski

Franciszek Szczygłowski (ur. 4 października 1876 w Noworadomsku, zm. 28 lipca 1941 w Gnieźnie) – polski ksiądz, społecznik, działacz oświatowy.
Urodził się w rodzinie mieszczańskiej. Początkowo, do dziesiątego roku życia, pobierał nauki w Szkole Miejskiej, następnie w piotrkowskim gimnazjum. W 1895 roku wstąpił do Wyższego Seminarium Duchownego we Włocławku. Na "dyjakona rocznego" wyświęcony został po czterech latach. 10 maja 1900 roku przyjął święcenie kapłańskie z rąk biskupa Henryka Kossowskiego.
Praca duszpasterska, działalność społeczna.
Po święceniach został wikariuszem oraz prefektem szkolnym w Wilczynie i Grocholicach. W 1902 roku podjął na 5 lat służbę duszpasterską w Służewie, później w Aleksandrowie Kujawskim (kapelan kolejowy, prefekt, działalność w konspiracji, kolporter tajnej korespondencji, przewodnik emisariuszy, kurator biednych, organizator kursów i szkolnictwa; w 1919 roku sprowadził księży salezjanów).
12 marca 1920 roku został mianowany proboszczem słupeckiej parafii św. Wawrzyńca. Podjął tam starania o wzniesienie budynku szkoły. Budowę rozpoczęto w 1922 roku. Wschodnie skrzydło, do którego przeniesiono szkołę podstawową, ukończono w 1924 roku, natomiast skrzydło zachodnie, do którego decyzją Kuratorium Okręgu Szkolnego Łódzkiego przeniesiono seminarium nauczycielskie z Liskowa, oddano do użytku w 1925 roku. Budynek do dziś pełni swoją pierwotną funkcję – znajdują się w nim Szkoła Podstawowa nr 1 im. Komisji Edukacji Narodowej oraz słupeckie Liceum Ogólnokształcące.
Ks. prałat Franciszek Szczygłowski należał także do Rady Szkoły, Rady Powiatowej i do „Dozoru Szkolnego” miasta Słupcy.
Ks. F. Szczygłowski z grupą mieszkańców Słupcy powołali Koło Polskiej Macierzy Szkolnej. Dzięki staraniom członków koła powstała w 1925 r. Koedukacyjna Szkoła Handlowa Polskiej Macierzy Szkolnej w Słupcy.
Na ocenie postawy kapłana cieniem kładzie się fakt napływania do kancelarii biskupiej we Włocławku licznych skarg m.in. na brak dbałości o powierzony kościół i cmentarz. W marcu 1939 r. Metropolitalny Sąd Duchowny w Poznaniu uznał, że ks. Szczygłowski udzielił sakramentu małżeństwa będąc pod wpływem alkoholu. W rezultacie ks. biskup zarządził, że ze względu na gorszące postępowanie księdza musi on w ciągu sześciu miesięcy opuścić swoją parafię, został również pozbawiony funkcji dziekana. W dniu 7 grudnia 1940 roku, za pomoc materialną księżom więzionym w Lądzie, został aresztowany przez Niemców. Zmarł 28 lipca 1941 roku w Gnieźnie.

</doc>
<doc id="906850" url="https://pl.wikipedia.org/wiki?curid=906850" title="Samborowo (dolina)">
Samborowo (dolina)

Samborowo, Dolina Henrietty () – polodowcowa, płaskodenna dolina w Gdańsku, położona na obszarze Trójmiejskiego Parku Krajobrazowego w kompleksie leśnym Lasów Oliwskich, stanowiąca naturalne przedłużenie ulicy Antoniego Abrahama.
U krańca ul. Abrahama zaczyna się również "Dolina Źródlana", zwana też "Zieloną Doliną", a dawniej "Doliną Renkego" (od nazwiska dzierżawiącego ją wozaka). Zarośnięte wierzbami miejsce wskazuje miejsce dawnej lokalizacji stawu, który zanikł wraz z zasilającym go strumieniem po wybudowaniu ujęcia wody w dolinie Samborowo.
Leśne drogi łączą dolinę m.in. z Niedźwiednikiem, rezerwatem Wąwóz Huzarów, Doliną Radości i sanktuarium w Matemblewie. W okolicznych lasach znajdują się pozostałości po stanowiskach niemieckiej artylerii przeciwlotniczej i ślady po dawnej skoczni narciarskiej. Nazwa doliny wywodzi się od księcia gdańskiego Sambora I, który w 1186 ufundował klasztor w Oliwie. Prowadzi tędy Szlak Skarszewski – zielony znakowany szlak turystyczny. W dolinie znajduje się 11 około 300-letnich pomnikowych dębów, w tym Gruby Dąb – jedno z największych drzew w Trójmieście (pomnik przyrody nr 206A o obwodzie 5,6 m). Dęby te mają przeciętnie 25 m wysokości oraz obwód: pomnik przyrody nr 199 – 3,63 m (i ten wyjątkowo 23 m wysokości), nr 206B – 3 m, nr 206C – 2,7 m, nr 302A – 3,51 m, nr 302B – 2,85 m, nr 302C – 3,03 m, nr 302D – 2,67 m, nr 424A – 4,21 m i 28 m wysokości, nr 424B – 2,94 m, nr 424C – 3,92 m. U krańca ul. Abrahama znajduje się wydobyty w czasie prac budowlanych w połowie l. 70 granitowy głaz narzutowy – obecnie pomnik przyrody nr 428.
W latach 1930.-70. funkcjonowała tu skocznia narciarska.

</doc>
<doc id="906853" url="https://pl.wikipedia.org/wiki?curid=906853" title="Olimpia Bartosik-Wiśniewska">
Olimpia Bartosik-Wiśniewska

Olimpia Bartosik-Wiśniewska (ur. 8 lutego 1976 w Pińczowie) – polska szachistka.
Kariera szachowa.
Pod koniec lat 80. należała do czołowych juniorek świata, dwukrotnie zdobywając brązowe medale na mistrzostwach świata w Timișoarze (1988, do lat 12) i Portoryko (1989, do lat 14). W latach 1988–1996 pięciokrotnie zdobyła tytuły mistrzyni Polski juniorek w kategoriach wiekowych do 12, 16, 18 i 20 lat. Pomiędzy 1992 a 1997 r. trzykrotnie wystąpiła w finałach mistrzostw Polski kobiet, najlepszy wynik osiągając w 1992 r. w Świeradowie-Zdroju, gdzie zajęła XI miejsce. W 1993 r. zdobyła w Kaliszu tytuł mistrzyni kraju w szachach błyskawicznych. W 1997 r. zakończyła czynną karierę zawodniczą.
Najwyższy ranking w karierze osiągnęła 1 lipca 1996 r., z wynikiem 2225 punktów zajmowała wówczas 8. miejsce wśród polskich szachistek.
Aktualnie pracuje jako nauczycielka wychowania fizycznego w Gimnazjum nr 1 Raszynie.

</doc>
<doc id="906854" url="https://pl.wikipedia.org/wiki?curid=906854" title="Olimpia Bartosik">
Olimpia Bartosik



</doc>
<doc id="906856" url="https://pl.wikipedia.org/wiki?curid=906856" title="Nakło Śląskie (stacja kolejowa)">
Nakło Śląskie (stacja kolejowa)

Nakło Śląskie – stacja kolejowa w Nakle Śląskim, w województwie śląskim, w Polsce.
W roku 2017 stacja obsługiwała 10–19 pasażerów na dobę.

</doc>
<doc id="906858" url="https://pl.wikipedia.org/wiki?curid=906858" title="Folland Gnat">
Folland Gnat

Folland Gnat (z ang. "gnat" – "komar") – poddźwiękowy samolot szkolny i lekki myśliwiec konstrukcji brytyjskiej, o skośnych skrzydłach i napędzie odrzutowym. Skonstruowany na początku lat 50. XX wieku przez brytyjską wytwórnię Folland Aircraft (później Hawker Siddeley) dla Królewskich Sił Powietrznych (Wielka Brytania). Głównym użytkownikiem wersji bojowej były Indie, gdzie był także produkowany na licencji w zakładach HAL.
Historia.
Głównym konstruktorem Gnata był William Edward Willoughby "Teddy" Petter, brytyjski konstruktor lotniczy, który był autorem projektów wielu samolotów, między innymi bombowca English Electric Canberra. Wbrew panującym ówcześnie tendencjom do budowania coraz większych i droższych samolotów bojowych, Petter postanowił zbudować prosty i mały myśliwiec o niskich kosztach zakupu i eksploatacji. W tym samym czasie opracowano kilka modeli małych silników odrzutowych zdolnych do napędzania maszyny rozmiarów Gnata.
Ze względu na brak akceptacji zarządu wytwórni English Electric, w której pracował Petter, przeniósł się on do przedsiębiorstwa Folland Aircraft, przyjmując posadę dyrektora zarządzającego. W 1951 Petter rozpoczął finansowane przez Follanda prace nad koncepcją lekkiego myśliwca, oznaczonego jako Fo-141 Gnat. Planowaną jednostką napędową maszyny miał być ówcześnie projektowany silnik turboodrzutowy Bristol BE-22 Saturn o ciągu 16,9 kN, ale ze względu na przerwanie prac rozwojowych nad nim, Petter został zmuszony do zbudowania mniejszego samolotu demonstracyjnego, napędzanego znacznie słabszym silnikiem Armstrong Siddeley Viper 101 o ciągu 7,3 kN. Samolot demonstracyjny oznaczony jako Fo-139 Midge został oblatany 11 sierpnia 1954 roku, zyskując bardzo dobre opinie.
Pierwsza pełnowymiarowa maszyna oznaczona symbolem Fo-145 Gnat, napędzana przedprodukcyjną wersją nowego silnika Bristol Orpheus o ciągu 14,6 kN, została oblatana 18 lipca 1955 roku. Gnat był bardzo podobny do demonstracyjnego Midge’a, ale jego masa startowa była prawie dwa razy większa.
Uzbrojenie maszyny stanowiły dwa działka rewolwerowe ADEN kalibru 30 mm zainstalowane na zewnętrznej stronie wlotów powietrza. Wyloty luf działek zostały zaprojektowane w taki sposób, aby uniknąć niebezpieczeństwa uszkodzenia silnika gazami prochowymi, które mogłyby zostać zassane przez wloty powietrza. Pod skrzydłami maszyny umieszczono dwa zaczepy dla odrzucanych zbiorników paliwa lub uzbrojenia w postaci bomb o masie 227 kg (500 funtów) lub zasobników z 18 niekierowanymi pociskami rakietowymi kalibru 76 mm.
Początkowo RAF nie wyraził zainteresowania samolotem, ale rząd brytyjski, w celu zachęcenia wytwórni do prowadzenia prac rozwojowych nad maszyną, zamówił sześć maszyn prototypowych, a nieco później kolejne dwie.
Użytkownicy samolotów Gnat.
Dobra opinia o samolocie, mimo braku zamówień z kraju ojczystego, otworzyła przed wytwórnią Folland rynki zagraniczne. Dwie maszyny testowe trafiły do Jugosławii, a 13 do Finlandii. Dwa z fińskich Gnatów, których dostawy miały miejsce w latach 1958 i 1959, zostały zbudowane w wersji rozpoznawczej z trzema 70 milimetrowymi kamerami zabudowanymi w dziobowej części maszyn. Finlandia eksploatowała te maszyny do 1972 roku.
Największym użytkownikiem, a także producentem samolotów Gnat, stały się Indie. W 1956 wytwórnia Folland Aircraft podpisała z hinduskim przedsiębiorstwem Hindustan Aircraft Limited (HAL) umowę licencyjną na produkcję tych samolotów. Wytwórnia Follanda zbudowała pierwszych 25 maszyn (włączając w to dwie ostatnie maszyny zamówione przez rząd) oraz dostarczyła 20 kompletów podzespołów do montażu w fabrykach HAL. Napęd maszyn stanowił unowocześniony silnik Bristol Orpheus 701-01 o ciągu 20,93 kN.
Pierwsze Gnaty weszły do służby w Siłach Powietrznych Indii wiosną 1958 roku. Pierwszy zmontowany przez HAL samolot został oblatany 18 listopada 1959 w Bangalore. Wytwórnia HAL po zmontowaniu wszystkich dostarczonych z Wielkiej Brytanii maszyn przystąpiła do ich produkcji, która trwała do początku 1974 roku, zamykając się liczbą 195 samolotów. Pierwszy całkowicie indyjski Gnat wzbił się w powietrze 21 maja 1962 roku.
Piloci indyjscy latający na Gnatach mieli o nich bardzo dobrą opinię z powodu ich dużej zwrotności, która pozwoliła nawiązywać skuteczną walkę z pakistańskimi F-86 Sabre i Shenyang J-6 (budowany na licencji w Chinach MiG-19). Podczas drugiej wojny kaszmirskiej, przewaga wyszkolenia pilotów indyjskich oraz skuteczna taktyka umożliwiły zestrzelenie siedmiu pakistańskich F-86 Sabre i w konsekwencji nadanie mu przydomku "Rzeźnika Sabre’ów" lub "Zabójcy Sabre’ów".
Szkolno-treningowy Gnat T.1.
Mimo braku zainteresowania strony brytyjskiej Gnatem jako samolotem bojowym, wytwórnia Follanda zaproponowała jego dwumiejscową wersję szkolną Fo-144. RAF podchwyciły ideę samolotu do szkolenia pilotów, zamawiając w 1958 partię informacyjną 14 egzemplarzy maszyn oznaczonych jako Gnat T.1. Pierwszy samolot tego typu został oblatany 31 sierpnia 1959.
Gnat T.1 został pozbawiony uzbrojenia strzeleckiego, ale pozostawiono podskrzydłowe węzły do podwieszenia uzbrojenia. Napęd samolotu stanowił silnik Bristol Orpheus 4-100 o ciągu 18,8 kN. Zmiany konstrukcyjne obejmowały większą część ogonową, powiększone skrzydła z wewnętrznymi zbiornikami paliwa i o powierzchni zwiększonej o 40% w stosunku do wersji bojowej Gnata. Zamiast klapolotek zastosowano osobne klapy i lotki. RAF zaakceptowały nową wersję samolotu i rozszerzyły zamówienie o 91 maszyn (łącznie z partią informacyjną 105 maszyn). Maszyny te zbudowała wytwórnia Hawker Siddeley w latach 1962-1965, która przejęła Folland Aircraft dzięki poparciu rządu brytyjskiego dla idei konsolidacji przemysłu lotniczego.
Pięć pomalowanych na żółto i wyposażonych w wytwornice dymu maszyn Gnat T.1 weszło w 1964 w skład akrobacyjnego zespołu demonstracyjnego Królewskich Sił Powietrznych Yellowjacks, który rok później został przemianowany na Red Arrows. Nowy zespół wykorzystywał 9 pomalowanych na czerwono Gnatów aż do 1979 roku, kiedy wymieniono je na nowocześniejsze BAE Hawk.
HAL Ajeet.
Indyjskie Siły Powietrzne były bardzo zadowolone z samolotów Gnat, chociaż maszyna ta nie była wolna od wad. Największymi z nich były zawodne systemy hydrauliczne i systemy sterowania. W 1972 siły powietrzne Indii zgłosiły zapotrzebowanie na zmodyfikowany samolot nazwany roboczo Gnat II, który początkowo miał być myśliwcem przechwytującym, ale później rozszerzono wymagania o możliwość atakowania celów naziemnych.
Wytwórnia HAL zmodyfikowała dwa samoloty Gnat zgodnie z wymaganiami wojskowych, a pierwszy z nich wzbił się w powietrze 6 marca 1975 roku. Zmodyfikowana maszyna została nazwana Ajeet, co w sanskrycie oznacza "niepobity", "niezwyciężony". Pierwsze dwie maszyny prototypowe Ajeet powstały na bazie dwóch ostatnich wyprodukowanych przez HAL samolotów Gnat. Pierwszy produkcyjny egzemplarz oblatano 30 września 1976 roku, a wprowadzenie do służby nastąpiło w roku następnym. Łącznie do 1982 zbudowano 79 maszyn Ajeet, a 10 Gnatów zmodyfikowano do standardu Ajeet.
Zewnętrznie Gnat i Ajeet różniły się nieznacznie, jednak w porównaniu do samolotu bazowego wersja zmodyfikowana posiadała bardzo wiele nowoczesnych rozwiązań, z których najważniejsze to:
Użycie bojowe samolotów Folland Gnat.
Druga wojna kaszmirska.
Samoloty Folland Gnat były wykorzystywane w warunkach bojowych głównie przez siły powietrzne Indii. Podczas Drugiej Wojny Kaszmirskiej prowadzonej między Indiami i Pakistanem w 1965 roku maszyny te zestrzeliły siedem z trzynastu łącznie zestrzelonych podczas konfliktu samolotów F-86 Sabre. Fakt ten potwierdza wiele źródeł, chociaż pakistańskie siły powietrzne przyznają, że w walkach powietrznych z Gnatami straciły tylko trzy maszyny tego typu. Z drugiej strony siły powietrzne Pakistanu twierdzą, że zestrzeliły 2 Gnaty, a kolejny poddał się lądując na opuszczonym lotnisku w mieście Pasrur. Indie zaprzeczają, jakoby doszło do poddania się maszyny, utrzymując, że pilot wylądował na pakistańskim lotnisku przez pomyłkę. Maszyna ta jest obecnie eksponatem w Muzeum Sił Powietrznych Pakistanu w Karaczi. Po zawieszeniu broni jeden z indyjskich Gnatów zestrzelił 16 grudnia 1965 pakistański samolot Cessna O-1 Bird Dog.
Wojna o niepodległość Bangladeszu.
Samoloty Folland Gnat z dużym powodzeniem wykorzystywało lotnictwo indyjskie w 1971 roku podczas wojny o wyzwolenie Bangladeszu (w ramach kolejnego konfliktu indyjsko-pakistańskiego). Najważniejszym starciem powietrznym była bitwa pod Boyra (Wschodni Pakistan), gdzie rozegrała się pierwsza walka powietrzna tej wojny. Należące do Indii samoloty Gnat odegrały znaczącą rolę w tej bitwie zestrzeliwując dwa pakistańskie F-86 Sabre, a trzeci poważnie uszkadzając. Pakistan potwierdził stratę dwóch Sabre’ów, jednocześnie twierdząc, że samoloty pakistańskie zestrzeliły jednego Gnata, co nie zostało potwierdzone przez Indie. Zbiegiem okoliczności okazało się, że dowodzącym eskadrą indyjskich Gnatów był ten sam pilot, Brij Pal Singh Sikand, który podczas Drugiej Wojny Kaszmirskiej przez pomyłkę wylądował na lotnisku pakistańskim. Do innej znaczącej potyczki powietrznej z udziałem samolotu Gnat doszło nad lotniskiem Śrinagar. Wzięło w niej udział 6 pakistańskich Sabre’ów i samotny indyjski Gnat, za którego sterami siedział podporucznik Nirmal Jit Singh Sekhon. Do momentu zestrzelenia Gnata przez przeważające siły samolotów pakistańskich zdołał on zniszczyć dwa Sabre’y. Pilot Gnata został pośmiertnie odznaczony najwyższym wojskowym odznaczeniem Indii Param Vir Ćakra (jedyny do tej pory pilot, który otrzymał takie odznaczenie).
"Zabójca Sabre’ów".
Wykorzystywane bojowo podczas dwóch konfliktów między Indiami i Pakistanem Gnaty, zbiegiem okoliczności odnosiły zwycięstwa w walkach powietrznych tylko przeciwko maszynom F-86 Sabre. Sytuacja ta doprowadziła do nadania im nazwy "Zabójcy Sabre’ów". Pomimo tego, że Sabre’y były znacznie bardziej zaawansowanymi technicznie maszynami (zwłaszcza Sabre Mk 4, który był uważany za najlepszy myśliwiec do walki powietrznej tamtych czasów), to odpowiednie wykorzystanie walorów Gnatów pozwoliło na podjęcie skutecznej walki z pakistańskimi samolotami, oraz udowodnienie słuszności miana "zabójcy Sabre’ów". Przewaga Gnatów polegała głównie na większej od Sabre’ów prędkości wznoszenia i przeprowadzenia skuteczniejszego ataku z przewagą wysokości. Ponadto zwarta budowa i małe rozmiary Gnatów znacznie utrudniały ich zaobserwowanie, zwłaszcza na tle ziemi podczas lotu na niskim pułapie, gdzie rozgrywała się większość potyczek powietrznych. Poza zadaniami obrony powietrznej podczas wojny o niepodległość Bangladeszu, Gnaty były wykorzystywane również do atakowania celów nawodnych i naziemnych, eskortowania samolotów bombowych i transportowych oraz jako bardzo skuteczne maszyny bliskiego wsparcia.
Pozostali użytkownicy.
W Wielkiej Brytanii wykorzystywano do szkolenia pilotów samoloty Folland Fo.144 Gnat Trainer, później przemianowane na Gnat T.Mk 1. Maszyny te znajdowały się na wyposażeniu akrobacyjnego zespołu demonstracyjnego Królewskich Sił Powietrznych Red Arrows. W Finlandii wykorzystywano 13 maszyn, które wycofano w 1974 roku. Wielka Brytania zastąpiła Gnaty maszynami BAE Hawk w 1979.
Po wycofaniu Gnatów z RAF-u wiele maszyn trafiło w ręce prywatnych kolekcjonerów. Kilka jednomiejscowych maszyn wystąpiło w komediowym filmie fabularnym "Hot Shots!" z Charliem Sheenem w roli głównej.

</doc>
<doc id="906861" url="https://pl.wikipedia.org/wiki?curid=906861" title="Billy Ray Cyrus">
Billy Ray Cyrus

William Ray Cyrus, bardziej znany jako Billy Ray Cyrus (ur. 25 sierpnia 1961 w Flatwoods) – amerykański piosenkarz country i aktor. Wystąpił w roli Robby’ego Raya Stewarta w serialu "Hannah Montana". Brał udział w 4. edycji programu "Taniec z gwiazdami" w USA, w której zajął 5. miejsce.
Życiorys.
Wczesne lata.
Urodził się w Flatwoods w Kentucky jako syn Ruth Ann Casto i Ronalda „Rona” Raya Cyrusa, lokalnego polityka i byłego hutnika. Jego ojciec grał na gitarze, matka na pianinie, a dziadek, który był zielonoświątkowym kaznodzieją, na skrzypcach. Wykonywana w domu muzyka gospel i bluegrass wywarła na niego istotny wpływ i w wieku czterech lat zaczął śpiewać. Jego rodzice rozwiedli się w 1966. Uczęszczał do Georgetown College, gdzie otrzymał stypendium baseballowe.
Kariera.
W 1980 razem z bratem założył zespół Sly Dog i grał w klubie w Ohio. Wkrótce Cyrus zrezygnował ze studiów na Morehead State University w Morehead, aby zająć się muzyką.
W 1984 w wyniku pożaru spalił się klub, w którym występował Cyrus, a wszystkie jego instrumenty muzyczne zostały zniszczone. W tym samym roku przeniósł się do Los Angeles, mając nadzieję na uzyskanie kontraktu nagraniowego, ale jego próby nie powiodły się i wkrótce wrócił do Kentucky. Występował w Nashville, stopniowo doskonaląc swoje umiejętności. Został zauważony przez piosenkarza country Dela Reevesa, który przedstawił go przełożonym w Mercury Records. Kierownik muzyczny wytwórni płytowej Harold Shedd był pod wrażeniem debiutu Cyrusa w duecie z piosenkarką country Rebą McEntire i natychmiast podpisał z nim kontrakt.
W 1992 wydał swój debiutancki album "Some Gave All", który odniósł komercyjny sukces, sprzedając się w ponad 20 mln egzemplarzy na całym świecie. W 1993 nagrał swój drugi album "It Won’t Be the Last", składający się z czterech singli, z których wszystkie odniosły umiarkowany sukces. Następnie zaczął koncertować, a w następnym roku wydał swój trzeci album "Storm in the Heartland". W 1996, gdy jego popularność spadała, wydał swój czwarty album "Trail of Tears". Choć chwalony przez krytyków, album okazał się komercyjną porażką. W 1998 wydał kolejny album zatytułowany "Shot Full of Love", który nie zrobił wrażenia na melomanach. Po tej porażce Cyrus zakończył współpracę z Mercury Records i w następnym roku podpisał kontrakt z Monument Records. W 2000 wydał album zatytułowany "Southern Rain".
Życie prywatne.
Od 1986 do 1991 był żonaty z Cindy Smith, z którą współtworzył piosenki „Wher’m I Gonna Live?” i „Some Gave All”, z których oba znalazły się na jego debiutanckim albumie "Some Gave All" z 1992. Ze związku z Kristin Luckey ma syna Christophera (ur. 8 kwietnia 1992). 28 grudnia 1993 poślubił Leticię „Tish” (z domu Finley), z którą ma dwie córki: Miley Cyrus (ur. 1992), z którą grał w serialu "Hannah Montana", i Noah Lindsey Cyrus (ur. 2000) oraz syna Braisona Chance (ur. 1994). 
26 października 2010 r. piosenkarz złożył wniosek o rozwód, powołując się na "różnice nie do pogodzenia". Następnego dnia w oświadczeniu ogłaszającym ich rozstanie, Billy i Tish powiedzieli: „Jak możecie sobie wyobrazić, jest to bardzo trudny czas dla naszej rodziny... Staramy się przepracować pewne sprawy osobiste. Doceniamy Wasze przemyślenia i modlitwy. Natomiast 18 marca 2011 roku Billy Ray ogłosił w The View, że porzucił pomysł rozwodu.
Niemniej jednak 13 czerwca 2013 r. to żona artysty złożyła pozew o rozwód z Billym Rayem po 19 latach małżeństwa, uargumentując go na różnice nie do pogodzenia. Miesiąc później poinformowali, że poszli na terapię par i ożywili swój związek. Po wielu wzlotach i upadkach w kwietniu 2022 r. Tish Cyrus po raz drugi złożyła wniosek o rozwód, a dokumenty rozwodowe ujawniły, że para była w separacji przez ponad dwa lata. W obliczu napięcia sporu rodzinnego Billy i jego córka Miley przestali się do siebie odzywać.
20 października 2022 r. piosenkarz po pośrednictwem aplikacji Instagram potwierdził plotki o zaręczynach z ponad 30 lat młodszą od siebie partnerką o pseudonimie "Firerose". Początkowo spotykali się na stopie zawodowej, pracując ze sobą nad singlem New Day.

</doc>
<doc id="906867" url="https://pl.wikipedia.org/wiki?curid=906867" title="Milano Centrale">
Milano Centrale

Milano Centrale (włoski: "Stazione di Milano Centrale") – największy dworzec kolejowy Mediolanu i jeden z największych w Europie. Obsługuje około 330 tys. pasażerów dziennie.
Infrastruktura jest własnością Rete Ferroviaria Italiana (RFI), natomiast obszary handlowe i zabytkowy budynek dworca należy do Grandi Stazioni.
Architektura.
Stacja została oficjalnie otwarta w 1931 roku w celu zastąpienia starego dworca, który stał przy Piazza della Repubblica i był niewystarczający z powodu zwiększonego ruchu kolejowego. Projekt Ulisse Stacchini z 1912 roku był wzorowany na Union Station w Waszyngtonie.
Fasada ma 200 metrów szerokości, 72 m wysokości i była rekordowa w czasach, gdy została zbudowana. Za fasadą biegnie równolegle „Galleria delle Carrozze”. Stacja nie ma określonego stylu architektonicznego, ale jest to mieszanka różnych stylów, w tym secesji i Art déco; czasami styl ten definiowany jest jako assyryjsko-mediolański.
Wielkie przestrzenie publiczne stacji (hala peronowa, hala główna) przypominają monumentalną rzymską architekturę i pomimo wyraźnych monumentalności są wykonane ekonomicznie – szczyty ścian są dekorowane betonem, który naśladuje okładziny marmurowe w dolnej części.

</doc>
<doc id="906872" url="https://pl.wikipedia.org/wiki?curid=906872" title="Bruxelles-Nord">
Bruxelles-Nord

Bruxelles-Nord (fr.) albo Brussel-Noord (niderl.) – dworzec kolejowy, jeden z największych w Regionie Stołecznym Brukseli. Znajduje się na północ od centrum Brukseli.

</doc>
<doc id="906881" url="https://pl.wikipedia.org/wiki?curid=906881" title="Sadowiec-Wrzosy">
Sadowiec-Wrzosy

Sadowiec-Wrzosy – kolonia w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 miejscowość administracyjnie należała do województwa sieradzkiego.

</doc>
<doc id="906888" url="https://pl.wikipedia.org/wiki?curid=906888" title="Passau Hauptbahnhof">
Passau Hauptbahnhof

Passau Hauptbahnhof – główny dworzec kolejowy w Pasawie, w kraju związkowym Bawaria, w Niemczech.

</doc>
<doc id="906893" url="https://pl.wikipedia.org/wiki?curid=906893" title="Węże (województwo łódzkie)">
Węże (województwo łódzkie)

Węże – wieś w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 miejscowość administracyjnie należała do województwa sieradzkiego.
Zobacz też: Węże 

</doc>
<doc id="906900" url="https://pl.wikipedia.org/wiki?curid=906900" title="Zalesiaki-Pieńki">
Zalesiaki-Pieńki

Zalesiaki-Pieńki – wieś w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 miejscowość administracyjnie należała do województwa sieradzkiego.

</doc>
<doc id="906901" url="https://pl.wikipedia.org/wiki?curid=906901" title="Sadowiec-Niwa">
Sadowiec-Niwa

Sadowiec-Niwa – kolonia w Polsce położona w województwie łódzkim, w powiecie pajęczańskim, w gminie Działoszyn.
Nazwę miejscowości z "Sadowiec-Niwy" na "Sadowiec-Niwa" zmieniono 1.01.2021 r.
W latach 1975–1998 miejscowość administracyjnie należała do województwa sieradzkiego.

</doc>
<doc id="906902" url="https://pl.wikipedia.org/wiki?curid=906902" title="USS Chandler (DDG-996)">
USS Chandler (DDG-996)

USS Chandler (DDG-996) – amerykański niszczyciel rakietowy typu "Kidd". Budowany dla marynarki wojennej Iranu jako "Andushirvan" został przejęty przez US Navy. Po wycofaniu ze służby sprzedany w 2004 do Tajwanu.
Historia.
Okręt został zamówiony 23 marca 1978 przez szacha Iranu i miał otrzymać imię "Andushirvan". Stępkę pod okrętem położono 7 maja 1979 w stoczni Ingalls Shipbuilding w Pascagoula, w stanie Missisipi. Na skutek wybuchu rewolucji w Iranie okręt został przejęty przez US Navy. Wodowanie okrętu nastąpiło 28 czerwca 1980, a oddanie do służby 13 marca 1982.
"Chandler" został przystosowany do działania w rejonach tropikalnych m.in. dzięki zainstalowaniu wydajnej klimatyzacji, a jego główną funkcją było zapewnienie obrony przeciwlotniczej. Okręt operował głównie w rejonie Zatoki Perskiej i Morza Śródziemnego. W 1991 brał udział w operacji Pustynna Burza. W 1993 wchodził w skład grupy uderzeniowej tworzonej przez lotniskowiec USS "Abraham Lincoln". Okręt został wycofany ze służby w 1999 i sprzedany do Tajwanu gdzie otrzymał nazwę "Wu Teh", przed wejściem do służby w 2006 został ponownie przemianowany na "Ma Kong".
W czerwcu 1985 "Chandler" uczestniczył w wypadku na rzece Columbia, w konsekwencji którego został pozwany zgodnie z prawem morskim do sądu przez właściciela poszkodowanej barki rzecznej. Prywatny właściciel barki oskarżył dowódcę "Chandlera" o wywołanie zawirowania wody wskutek czego barka doznała uszkodzeń. Właściciel wygrał proces i otrzymał odszkodowanie.
Linki zewnętrzne.
(en) navysite.de

</doc>
<doc id="906906" url="https://pl.wikipedia.org/wiki?curid=906906" title="Koniec C">
Koniec C

Koniec C, koniec karboksylowy (żargonowo: C-koniec) – koniec łańcucha polipeptydowego zawierający grupę karboksylową ( lub ). Na drugim końcu łańcucha, nazywanym końcem N lub końcem aminowym, znajduje się grupa aminowa ( lub ). Wyróżnianie końców łańcucha polipeptydowego określa ich kierunek. Aminokwasy występujące w łańcuchu zwyczajowo numeruje się, zaczynając od końca aminowego.
Koniec C białek błonowych może się znajdować po wewnętrznej lub zewnętrznej stronie błony komórkowej. W C-końcowych odcinkach tych białek dochodzić może do modyfikacji potranslacyjnych. W miejscach tych doczepiany jest glikozylofosfatydyloinozytol, umożliwiający kotwiczenie ich w błonach.

</doc>
<doc id="906908" url="https://pl.wikipedia.org/wiki?curid=906908" title="Bugaj (powiat pajęczański)">
Bugaj (powiat pajęczański)

Bugaj – przysiółek wsi Kiedosy w Polsce położony w województwie łódzkim, w powiecie pajęczańskim, w gminie Działoszyn.
W latach 1975–1998 przysiółek administracyjnie należał do województwa sieradzkiego.

</doc>
<doc id="906909" url="https://pl.wikipedia.org/wiki?curid=906909" title="Ogólne czynniki transkrypcyjne">
Ogólne czynniki transkrypcyjne

Ogólne czynniki transkrypcyjne - czynniki transkrypcyjne tworzące kompleks preinicjacyjny, który wiąże się z promotorem genu umożliwiając polimerazie RNA rozpoczęcie transkrypcji. Występują u eukariontów i archeowców. 
Ogólne czynniki transkrypcyjne wchodzące w skład kompleksu preinicjacyjnego wiążącego eukariotyczną polimerazę RNA II to:
U "Archea" występują trzy ogólne czynniki transkrypcyjne. Są to TBP (białko wiążące sekwencję TATA, homologiczne do eukariotycznego TBP), TFB (homologiczny do eukariotycznego TFIIB) i TFE (homologiczny do eukariotycznego TFIIEα).
Linki zewnętrzne.
Ogólne czynniki transkrypcyjne drożdży (ang)

</doc>
<doc id="906912" url="https://pl.wikipedia.org/wiki?curid=906912" title="Młynki (gmina Działoszyn)">
Młynki (gmina Działoszyn)

Młynki – część wsi Kiedosy w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 Młynki administracyjnie należały do województwa sieradzkiego.
W Młynkach urodził się ks. prof. dr hab. Jan Związek.

</doc>
<doc id="906913" url="https://pl.wikipedia.org/wiki?curid=906913" title="Patoki Małe">
Patoki Małe

Patoki Małe – przysiółek wsi Kolonia Lisowice&lt;ref name="DU/2019/2435"&gt;"Rozporządzenie Ministra Spraw Wewnętrznych i Administracji z dnia 13 grudnia 2019 r. w sprawie ustalenia, zmiany i zniesienia urzędowych nazw niektórych miejscowości oraz obiektów fizjograficznych" ().&lt;/ref&gt; w Polsce, w województwie łódzkim, w powiecie pajęczańskim, w gminie Działoszyn.
W latach 1975–1998 Patoki Małe administracyjnie należały do województwa sieradzkiego.

</doc>
<doc id="906915" url="https://pl.wikipedia.org/wiki?curid=906915" title="Posmykowizna">
Posmykowizna

Posmykowizna – kolonia w Polsce położona w województwie łódzkim, w powiecie pajęczańskim, w gminie Działoszyn, przy drodze krajowej nr 42, bezpośrednio na północny wschód od Działoszyna.
W latach 1975–1998 miejscowość administracyjnie należała do województwa sieradzkiego.

</doc>
<doc id="906916" url="https://pl.wikipedia.org/wiki?curid=906916" title="Sadowiec-Pieńki">
Sadowiec-Pieńki

Sadowiec-Pieńki – kolonia w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 miejscowość administracyjnie należała do województwa sieradzkiego.

</doc>
<doc id="906917" url="https://pl.wikipedia.org/wiki?curid=906917" title="Sęsów">
Sęsów

Sęsów – wieś w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 miejscowość administracyjnie należała do województwa sieradzkiego.

</doc>
<doc id="906918" url="https://pl.wikipedia.org/wiki?curid=906918" title="Karol Juliusz Minter">
Karol Juliusz Minter

Karol Juliusz Minter (ur. 1812 w Berlinie, zm. 4 sierpnia 1892 w Gołoszycach) – przemysłowiec warszawski.
Życiorys.
Rdzennie niemiecka, pochodząca ze Szczecina ewangelicka rodzina Minterów osiedliła się w Warszawie za czasów panowania pruskiego po III rozbiorze w osobie Wilhelma Henryka, wojskowego pruskiego i polskiego. Wilhelm Henryk ściągnął do Warszawy młodszego brata Karola Fryderyka, malarza i litografa żonatego z Joanną Julianą Grohse (1782–1855). Karol Juliusz był ich synem.
Po nauce w Liceum Warszawskiem Minter uczęszczał przez jakiś czas do warszawskiego Instytutu Politechnicznego, który po powstaniu listopadowym został zamknięty przez władze carskie. W roku 1835 przejął założony przez ojca zakład odlewniczy, produkujący metalową galanterię użytkową i artystyczną. Firma wyspecjalizowała się w produkcji medali z podobiznami i statuetek wybitnych Polaków, projektowanych przez sławnych rzeźbiarzy, jak Jakub Tatarkiewicz, Henryk Stattler i innych. W latach 1854–1855 wykonała także odlewy rzeźb dla wodociągu Henryka Marconiego, m.in. Syreny na Rynku Starego Miasta i trytonów w sadzawce otaczającej kolumnę Zygmunta.
Po upadku powstania styczniowego nastąpiły restrykcje władz carskich i Minter przestawił fabrykę na produkcję emaliowanych i cynowych naczyń kuchennych. W 1881 sprzedał fabrykę warszawskim zakładom Wulkan S.A. i osiedlił się w zakupionym ok. 1870 majątku Gołoszyce koło Opatowa, gdzie zmarł w 1892 r. Zwłoki przewieziono do Warszawy i pochowano na cmentarzu ewangelicko-augsburskim (aleja F nr 44).
Życie prywatne.
W 1836 poślubił Ludwikę z Czarneckich, z którą miał czworo dzieci: Zofię, Karola Ludwika, Ludwikę i Stanisława Karola. Ostatnim z rodu był syn Stanisława Karola, Zygmunt Karol (1883–1920), podporucznik 3 Pułku Ułanów Śląskich, kawaler orderu Virtuti Militari.

</doc>
<doc id="906919" url="https://pl.wikipedia.org/wiki?curid=906919" title="Szczyty-Błaszkowizna">
Szczyty-Błaszkowizna

Szczyty-Błaszkowizna – część wsi Szczyty w Polsce położona w województwie łódzkim, w powiecie pajęczańskim, w gminie Działoszyn.
Nazwę miejscowości z "Błaszkowizna" na "Szczyty-Błaszkowizna" zmieniono 1.01.2021 r.
W latach 1975–1998 Szczyty-Błaszkowizna administracyjnie należała do województwa sieradzkiego.

</doc>
<doc id="906924" url="https://pl.wikipedia.org/wiki?curid=906924" title="Wójtostwo (powiat pajęczański)">
Wójtostwo (powiat pajęczański)

Wójtostwo – część wsi Szczyty w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 Wójtostwo administracyjnie należało do województwa sieradzkiego.

</doc>
<doc id="906926" url="https://pl.wikipedia.org/wiki?curid=906926" title="Fajerka">
Fajerka

Fajerka – częściej fajerki, kilka wzajemnie opierających się na sobie obręczy żeliwnych, przykrywających otwór w żeliwnej płycie kuchennej. Można je zakładać i zdejmować przy pomocy pogrzebacza w kształcie haczyka, czyli hakowato zagiętego drutu z rączką. Zastosowanie fajerek umożliwiło stawianie bezpośrednio na ogniu garnków różnej wielkości i regulację ilości docierającego do nich ciepła. Prawdopodobnie to wynalazek angielski z drugiej połowy XVIII w.

</doc>
<doc id="906930" url="https://pl.wikipedia.org/wiki?curid=906930" title="Zarodziec sierpowaty">
Zarodziec sierpowaty

Zarodziec sierpowaty, zarodziec sierpowy ("Plasmodium falciparum") – pierwotniak należący do rodzaju "Plasmodium", który jest jednym z 4 głównych gatunków, wywołujących malarię u ludzi. Jest przenoszony w ślinie komara widliszka, kiedy pobiera on krew. Występuje głównie w Afryce Subsaharyjskiej.
Ma gametocyty o charakterystycznym kształcie półksiężyca, powoduje mnogie zakażenie krwinek.
W 2002 zsekwencjonowano cały genom tego pierwotniaka. Ma on wielkość ok. 23 mln par zasad i składa się z 14 chromosomów, na których znajduje się ponad 5000 genów.
U osób chorych na niedokrwistość sierpowatą malaria rozwija się rzadko.

</doc>
<doc id="906931" url="https://pl.wikipedia.org/wiki?curid=906931" title="Jerzy Panek">
Jerzy Panek

Jerzy Panek (ur. 11 grudnia 1918 w Tarnowie, zm. 5 stycznia 2001 w Krakowie) – polski grafik i malarz.
Życiorys.
Studia odbywał na Wydziale Grafiki Państwowego Instytutu Sztuk Pięknych w Krakowie, który w czasie wojny został przemianowany na Staatliche Kunstgewerbeschule Krakau. Po wojnie studiował w krakowskim Instytucie Sztuk Pięknych, a następnie na ASP pod kierunkiem Eibischa i Pronaszki. Zajmował się malarstwem i grafiką, a od 1952 roku głównie drzeworytem. Na początku wykorzystywał pomocniczo szkic i fotografię, potem na jego twórczość graficzną wpłynęła podróż do Chin w roku 1956 – zaczął rytować bezpośrednio na deskach. Na przełomie lat 1967/1968 był wykładowcą ASP w Krakowie, wiele lat później został jej honorowym profesorem.
Był członkiem Międzynarodowego Stowarzyszenia Drzeworytników XYLON i Związku Polskich Artystów Plastyków.
Jego twórczość została wyróżniona nagrodami: złotym medalem na Triennale Współczesnej Sztuki Światowej w Nowym Delhi (1971, za drzeworyt "Autoportret w białym kapeluszu"), Nagrodą II Stopnia Ministra Kultury i Sztuki (1963), Nagrodą im. Jana Cybisa (1986), Nagrody Prasy IV Międzynarodowego Biennale Grafiki w Krakowie (1972).
Za całokształt pracy twórczej otrzymał w roku 1998 Nagrodę Miasta Krakowa i Nagrodę Wojewody Krakowskiego.
Przed śmiercią powstał o nim film dokumentalny "Jerzy Panek. To, co najważniejsze", który zrealizowała Elżbieta Dzikowska. Rajmund Kalicki, tłumacz współczesnych klasyków języka, charakteryzuje postać Jerzego Panka, niekiedy posługując się wyłącznie dialogiem.
Został pochowany w Krakowie na Cmentarzu Rakowickim w Alei Zasłużonych (kwatera LXIX pas B-2-17). Na tablicy nagrobnej oraz na tablicy pamiątkowej znajdują się kopie jego deski do drzeworytu „Chorągiew 1” z 1962 roku.

</doc>
<doc id="906932" url="https://pl.wikipedia.org/wiki?curid=906932" title="Parry O’Brien">
Parry O’Brien

William Patrick (Parry) O’Brien (ur. 28 stycznia 1932 w Santa Monica, w Kalifornii, zm. 21 kwietnia 2007 w Santa Clarita, w Kalifornii) – lekkoatleta amerykański, dwukrotny mistrz olimpijski w pchnięciu kulą.
Przebieg kariery.
Urodzony w rodzinie pary imigrantów, Irlandczyka i Rosjanki, uprawiał lekkoatletyczne konkurencje rzutowe jako student University of Southern California; kontuzja przekreśliła jego szanse na karierę futbolisty. Wyróżniał się jako kulomiot, sięgając w 1951 po pierwszy z kilkunastu tytułów mistrza kraju (w zawodach pod auspicjami Amateur Athletic Union). Dzięki rewolucyjnej innowacji technicznej – stawał tyłem do rzutni, a następnie wykonywał w kole zamach o 180 stopni; jest to tzw. technika ślizgowa, która do tej pory jest stosowana obok techniki obrotowej – zdominował w latach 50. swoją konkurencję, pozostając niepokonany w latach 1952-1956 przez 116 kolejnych zawodów. Ustanowił szesnaście rekordów świata, jako pierwszy przekroczył barierę 18 m (9 maja 1953), a następnie 19 m (3 września 1956).
Ukoronowaniem dominacji O’Briena w pchnięciu kulą były dwa tytuły mistrza olimpijskiego, po które sięgnął w Helsinkach (1952) i Melbourne (1956). W Rzymie (1960) musiał zadowolić się medalem srebrnym, za swoim rodakiem Billem Niederem (wicemistrzem cztery lata wcześniej), a w Tokio (1964) uplasował się tuż za podium na 4. miejscu. O stale rosnącym poziomie sportowym konkurencji świadczy fakt, że wynik uzyskany w 1952, dający mistrzostwo olimpijskie (17,41 m), cztery lata później nie wystarczałby już nawet do brązowego medalu; analogiczne zależności wynikają z porównania rezultatów z 1956 i 1960 oraz 1960 i 1964. Rekord życiowy O’Brien ustanowił u schyłku kariery w 1966, pchając kulę na 19,69 m. Amerykanin jest ponadto rekordzistą w "oburęcznym" pchnięciu kulą, uwzględniającym najlepsze wyniki uzyskane prawą i lewą ręką.
Poza medalami olimpijskimi Parry O’Brien mógł pochwalić się dwukrotnym mistrzostwem igrzysk panamerykańskich (1955, 1959) i licznymi tytułami mistrza kraju, w tym w rozgrywkach akademickich i rozgrywkach halowych. W 1955 zdobył także mistrzostwo USA Amateur Athletic Union w rzucie dyskiem. W 1959 ustanowił swój ostatni rekord świata i w tymże roku został uhonorowany prestiżową Nagrodą Sullivana, przyznawaną najlepszym amerykańskim sportowcom-amatorom. W 1964 przypadła mu zaszczytna rola chorążego reprezentacji narodowej na otwarciu igrzysk olimpijskich w Tokio.
Karierę sportową zakończył w 1966. Był oficerem lotnictwa, później pracował jako urzędnik bankowy i w handlu nieruchomościami. W czasie kariery znany z zaangażowania treningowego (poza dzienną dawką 150 rzutów zgłębiał również zagadnienia fizyki i aerodynamiki, wsparcia w osiąganiu rekordowych wyników poszukiwał także w religii i jodze), w latach 90. ze względu na ból ramion i pleców musiał ostatecznie zrezygnować z pchnięcia kulą; pozostał przy sporcie, trenując pływanie i uczestnicząc w zawodach weteranów. Zmarł na atak serca w czasie takich zawodów. Był żonaty, miał dwie córki.
Nazwisko O’Briena wpisano do Hall of Fame lekkoatletyki amerykańskiej (1974) oraz olimpizmu amerykańskiego (1984).
Rekordy życiowe.
źródło:

</doc>
<doc id="906936" url="https://pl.wikipedia.org/wiki?curid=906936" title="Korkeasaari">
Korkeasaari

Korkeasaari (szw. "Högholmen") – wyspa w Helsinkach, miejsce usytuowania największego fińskiego ogrodu zoologicznego, działającego od 1889.
Dwa lub trzy razy do roku zoo organizuje "nocne zwiedzanie", podczas którego chętni mogą podziwiać duże kotowate i inne zwierzęta o nocnym trybie życia w czasie ich naturalnej aktywności.

</doc>
<doc id="906937" url="https://pl.wikipedia.org/wiki?curid=906937" title="USS Barry (DD-2)">
USS Barry (DD-2)

USS Barry (DD-2) – amerykański niszczyciel typu "Bainbridge". Należał do pierwszych niszczycieli US Navy.
Historia.
Stępkę pod USS "Barry" położono 2 września 1899 w filadelfijskiej stoczni Neafie and Levy. Okręt wodowano 22 marca 1902, wejście do służby miało miejsce 24 listopada 1902. Okręt został przydzielony do pierwszej flotylli torpedowej Floty Północnego Atlantyku i w jej ramach w lecie 1903 brał udział w manewrach u wybrzeży Nowej Anglii. W grudniu 1903 okręt przez Kanał Sueski udał się na Filipiny, gdzie w latach 1904 – 1917 służył w ramach 1 Flotylli Torpedowej wchodzącej w skład floty azjatyckiej US Navy.
1 sierpnia 1917 "Barry" opuścił Filipiny i przez Kanał Sueski udał się Gibraltaruu, gdzie dotarł 20 października. Do sierpnia 1918 eskortował konwoje w rejonie Morza Śródziemnego. We wrześniu 1918 powrócił do Stanów Zjednoczonych, gdzie do końca roku wykorzystywano go do patrolowania wybrzeży i misji eskortowych. 28 czerwca został wycofany ze służby i sprzedany na złom 3 stycznia 1920.

</doc>
<doc id="906945" url="https://pl.wikipedia.org/wiki?curid=906945" title="Pani Pająkowa i jej przyjaciele ze Słonecznej Doliny">
Pani Pająkowa i jej przyjaciele ze Słonecznej Doliny

Pani Pająkowa i jej przyjaciele ze Słonecznej Doliny (ang. "Miss Spider’s Sunny Patch Friends", 2004-2008) – amerykańsko–brytyjsko–kanadyjski serial animowany, który powstał w oparciu o książki amerykańskiego pisarza Davida Kirka.
Wersja polska.
Wersja polska: TVP Agencja Filmowa
Reżyseria: Dorota Kawęcka
Dialogi: Joanna Kuryłko
Tłumaczenie: Piotr Mielańczuk
Dźwięk: Jakub Milencki, Wiesław Jurgała
Montaż: Danuta Rajewska, Wiesław Jurgała
Kierownictwo muzyczne: Piotr Gogol
Kierownictwo produkcji: Monika Wojtysiak
Teksty piosenek: Wiesława Sujkowska
Wystąpili:
i inni
Fabuła.
W Słonecznej Dolinie mieszkają przeróżne owady: pełzające i fruwające, duże i małe, drapieżne i roślinożerne. W samym środku Doliny stoi wielkie drzewo, w nim jest dziupla, a w dziupli mieszka rodzina pająków. Najważniejsza z niej jest Flora, miła, śliczna pajęczyca, przyjazna dla wszystkich. Jej ośmioro dzieci: Smok, Błyskotka, Skoczek, Wiercik, Plujek, Bączek, Pusia i Śnieżyczka uwielbiają psocić i organizować wypady po Dolinie, z czego najczęściej wynikają małe lub duże kłopoty.

</doc>
<doc id="906951" url="https://pl.wikipedia.org/wiki?curid=906951" title="Kościół Matki Boskiej Częstochowskiej w Gliwicach">
Kościół Matki Boskiej Częstochowskiej w Gliwicach

Kościół Matki Boskiej Częstochowskiej w Gliwicach – kościół parafialny w Gliwicach w dzielnicy Trynek.
Historia.
Podczas wizytacji w parafii św. Michała w Gliwicach w 1958 roku bp Franciszek Jop zobowiązał proboszcza ks. Józefa Maciaszka do starania się o zgodę na budowę nowego kościoła. Budowę rozpoczęto dopiero 4 października 1981 roku gdy ks. bp Antoni Adamiuk poświęcił krzyż i plac budowy. 4 grudnia 1984 roku został przez ks. bp Alfonsa Nossola wmurowany kamień węgielny. Poświęcił go Jan Paweł II na Górze św. Anny 21 czerwca 1983 roku. 
Parafia Matki Boskiej Częstochowskiej została erygowana 27 sierpnia 1988 roku. 
Obok kościoła zostali pochowani: 

</doc>
<doc id="906958" url="https://pl.wikipedia.org/wiki?curid=906958" title="Rozwalewo">
Rozwalewo

Rozwalewo (dodatkowa nazwa w j. kaszub. Rozwôlewò) – osada kaszubska w Polsce położona w województwie pomorskim, w powiecie kościerskim, w gminie Dziemiany. 
Ta położona pośród lasów osada wchodzi w skład sołectwa Trzebuń.
W latach 1975–1998 miejscowość położona była w województwie gdańskim.

</doc>
<doc id="906959" url="https://pl.wikipedia.org/wiki?curid=906959" title="Zatrzebionka">
Zatrzebionka

Zatrzebionka (dodatkowa nazwa w j. kaszub. Zatrzebiónka) – część wsi Trzebuń w Polsce, położona w województwie pomorskim, w powiecie kościerskim, w gminie Dziemiany. Wchodzi w skład sołectwa Trzebuń.
W latach 1975–1998 Zatrzebionka położona była w województwie gdańskim.
Zatrzebionka położona jest nad jeziorem Trzebionko.

</doc>
<doc id="906960" url="https://pl.wikipedia.org/wiki?curid=906960" title="Kolej obwodowa w Krakowie">
Kolej obwodowa w Krakowie

Kolej obwodowa w Krakowie – linie kolejowe zbudowane w celu omijania centrum miasta przez pociągi towarowe i transporty wojskowe, służące czasami do rozprowadzania ruchu pasażerskiego.
Obecnie terminem tym można określić dwie obwodnice kolejowe znajdujące się w Krakowie:
Obwodnice historyczne.
W latach 1886–1887 zbudowano ośmiokilometrową linię obwodową (zwaną "cyrkumwalacyjną") w miejscu dzisiejszych Alei Trzech Wieszczów, przekraczającą Wisłę w miejscu dzisiejszego Mostu Dębnickiego. Łączyła ona Łobzów z Płaszowem i Bonarką. Powstała wzdłuż wału ziemnego z szeregiem bastionów Twierdzy Kraków flankowanego fosą z drogami wewnątrz i na zewnątrz. Wał wykorzystano jako nasyp, po którym przeprowadzono torowisko. Linia została otwarta 18 stycznia 1888. Przy linii wybudowano tylko jedną stację – Kraków Zwierzyniec oraz ładownię w okolicach miejsca przecięcia biegu kolei z dzisiejszym korytem rzeki Wilgi. Do ładowni tej dochodził tor wąski z okolic Ludwinowa. Linię zlikwidowano 1 stycznia 1911. Most przebudowano na drogowy, a na zniwelowanym terenie znalazła miejsce reprezentacyjna arteria drogowa. Nasyp kolei obwodowej miejskiej utrwalił w roku 1904/1905 Stanisław Wyspiański w cyklu pasteli znanym jako "Widok z pracowni artysty na Kopiec Kościuszki", obecnie znajdującym się w zbiorach Muzeum Narodowego w Krakowie i Muzeum Narodowego w Warszawie.

</doc>
<doc id="906962" url="https://pl.wikipedia.org/wiki?curid=906962" title="CD América">
CD América

Club Deportivo América de Quito - ekwadorski klub piłkarski z siedzibą w mieście Quito.
Historia.
Klub América założony został 25 listopada 1939. W 1962 zadebiutował w pierwszej lidze ekwadorskiej. Dwa lata później nastąpił spadek z ligi, a w 1967 powrót i od razu wysokie 3 miejsce. W 1969 roku América sięgnęła po swój największy w historii sukces - wicemistrzostwo Ekwadoru. Wyczyn ten udało się powtórzyć tylko raz - w 1971 roku. Później było gorzej, klub w 1977 spadł z ligi, ale tylko na jeden sezon. W 1981 kolejny spadek, znów tylko na rok. Kolejny spadek w 1986 okazał się jak dotąd ostateczny.

</doc>
<doc id="906963" url="https://pl.wikipedia.org/wiki?curid=906963" title="Bàscara">
Bàscara

Bàscara (hiszp. "Báscara") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 17,52 km². Zgodnie z danymi INE, w 2006 roku liczba ludności wynosiła 900, a gęstość zaludnienia 51,34 osoby/km². Wysokość bezwzględna gminy równa jest 66 metrów.
Miejscowości.
W skład gminy Bàscara wchodzą cztery miejscowości, w tym miejscowość gminna o tej samej nazwie:

</doc>
<doc id="906965" url="https://pl.wikipedia.org/wiki?curid=906965" title="Club Deportivo América">
Club Deportivo América



</doc>
<doc id="906967" url="https://pl.wikipedia.org/wiki?curid=906967" title="Báscara">
Báscara



</doc>
<doc id="906968" url="https://pl.wikipedia.org/wiki?curid=906968" title="Bascara">
Bascara



</doc>
<doc id="906972" url="https://pl.wikipedia.org/wiki?curid=906972" title="Sieć regmatyczna">
Sieć regmatyczna

Sieć regmatyczna - hipotetyczna sieć trwałych uskoków w płytach litosfery Ziemi, wykazujących pewne stałe kierunki względem osi obrotu Ziemi i istniejących być może od pierwszych momentów istnienia skorupy ziemskiej w obecnym kształcie.
Koncepcja sieci regmatycznej opiera się na obserwacji, że często w czasie aktywności tektonicznej nie powstają nowe pęknięcia skał, a raczej przesunięcia następują wzdłuż już istniejących uskoków i spękań: strefy uskoków są osłabione, przez co naprężenia litosfery ziemskiej mogą szczególnie łatwo znaleźć w nich ujście. Niektórzy autorzy uważają, że przy pewnej określonej gęstości sieci uskoków jest ona "nasycona" - czyli przy każdej kolejnej zmianie napięć wykorzystane zostaną tylko istniejące pęknięcia, ponieważ wytworzenie nowych wymagałoby zawsze większego nakładu energii niż odmłodzenie starych.
Istnieje kontrowersja wokół geometrycznych prawidłowości mających charakteryzować sieć regmatyczną. Autorzy doszukujących się archaicznych źródeł tej sieci, często odnajdują w mapach uskoków i rozłamów stałego wzorca geometycznego, w których poszczególne uskoki przebiegają mniej więcej co 30°, a szczególnie aktywne są trzy kierunki, tworzące ze sobą nawzajem kąty 120°. Obserwacja ta jest o tyle usprawiedliwiona, że często obserwuje się w ramionach powstających ryftów właśnie kąty zbliżające się do 120°, co odpowiada najbardziej wydajnemu energetycznie rozłożeniu energii napięć litosfery. Doskonałym przykładem jest ryft wschodnioafrykański, gdzie Zatoka Adeńska, Morze Czerwone i ryft Afaru tworzą w przybliżeniu tego typu formę geometryczną. Proponuje się czasem, że rozpad kontynentu przebiega zawsze wzdłuż kierunków wyróżnionych przez sieć regmatyczną, co znajduje potwierdzenie w fakcie, że często możliwe jest dopasowanie zarysu znanych stref ryftu do prostych kształtów geometrycznych opartych na wielokrotnościach kąta 60°.
W niektórych interpretacjach podaje się, że sieć regmatyczna powstała w pierwszych chwilach istnienia skorupy ziemskiej, gdy nierównomierny obrót Ziemi związany z nieregularnym jeszcze rozkładem masy planety spowodował popękanie powierzchni w taki właśnie stosunkowo regularny sposób. Po zestaleniu się skorupy ziemskiej znacznie trudniej uzyskać jest globalną sieć spękań, ponieważ większość powierzchni Ziemi nie uczestniczy w ruchach tektonicznych, a odkształcenia mają charakter lokalny.
Inni autorzy zwracają uwagę na fakt, że nie daje się dostrzec obecnie na mapach nieciągłości skorupy tego typu wyraźnych prawidłowości, a poszczególne systemy uskoków powstają w różnym okresie i przy różnej konfiguracji płyt litosferycznych. Ze względu na bezsprzeczne zjawisko odmładzania uskoków część z nich najprawdopodobniej służy rzeczywiście celowi opisywanemu przez proponentów istnienia sieci regmatycznej, część jednak powstaje zupełnie od nowa zgodnie z aktualnym polem naprężeń skorupy ziemskiej. Na obecnym etapie wiedzy geologicznej trudno ocenić, w jakim stopniu istniejący na świecie układ nieciągłości tektonicznych odpowiada założeniom sieci regmatycznej.

</doc>
<doc id="906973" url="https://pl.wikipedia.org/wiki?curid=906973" title="Calabuig">
Calabuig

Calabuig – miejscowość w Hiszpanii, w Katalonii, w prowincji Girona, w comarce Alt Empordà, w gminie Bàscara.
Według danych INE z 2005 roku miejscowość zamieszkiwało 77 osób.

</doc>
<doc id="906974" url="https://pl.wikipedia.org/wiki?curid=906974" title="Orriols">
Orriols

Orriols – miejscowość w Hiszpanii, w Katalonii, w prowincji Girona, w comarce Alt Empordà, w gminie Bàscara.
Według danych z 1 stycznia 2018 roku miejscowość zamieszkiwało 171 osób.

</doc>
<doc id="906975" url="https://pl.wikipedia.org/wiki?curid=906975" title="Les Roques">
Les Roques

Les Roques – miejscowość w Hiszpanii, w Katalonii, w prowincji Girona, w comarce Alt Empordà, w gminie Bàscara.
Według danych INE z 2005 roku miejscowość zamieszkiwało 97 osób.

</doc>
<doc id="906979" url="https://pl.wikipedia.org/wiki?curid=906979" title="Woda oligoceńska">
Woda oligoceńska

Woda oligoceńska jest to woda artezyjska, mieszcząca się pomiędzy dwiema warstwami skał i czerpana z tzw. "studni oligoceńskich". Nazwa wody pochodzi od średnio- i gruboziarnistych piasków glaukonitowych oligocenu, występujących na głębokości około 200 metrów w przypadku niecki mazowieckiej.
Woda ta może być przechowywana dla celów spożywczych przez 24 godziny, po przegotowaniu dłużej. Czas ten związany jest m.in. z rozwojem mikroorganizmów i w związku z tym wskazane jest częste mycie pojemników na wodę.

</doc>
<doc id="906981" url="https://pl.wikipedia.org/wiki?curid=906981" title="Studnia oligoceńska">
Studnia oligoceńska



</doc>
<doc id="906985" url="https://pl.wikipedia.org/wiki?curid=906985" title="Palol">
Palol

Palol – francuska miejscowość w regionie Oksytania, w departamencie Pireneje Wschodnie, w okręgu Céret.
Według danych INE z 2005 roku miejscowość zamieszkiwało 16 osób.

</doc>
<doc id="906986" url="https://pl.wikipedia.org/wiki?curid=906986" title="Vilatenim">
Vilatenim

Vilatenim – miejscowość w Hiszpanii, w Katalonii, w prowincji Girona, w comarce Alt Empordà, w gminie Figueres.
Według danych INE z 2005 roku miejscowość zamieszkiwało 359 osób.
W miejscowości znajduje się kościół romański św. Jana.

</doc>
<doc id="906987" url="https://pl.wikipedia.org/wiki?curid=906987" title="Egon Vielrose">
Egon Vielrose

Egon Vielrose (ur. 30 grudnia 1907 w Dąbrowie Górniczej, zm. 21 października 1984) – polski ekonomista i demograf. W latach 1925–1930 studiował matematykę na UW, a następnie ekonomię w SGH. Doktorat z ekonomii uzyskał w roku 1940 (praca "Prognoza szeregów rozwojowych"), zaś habilitował się w roku 1960 na UW na podstawie pracy "Zarys demografii potencjalnej".
Od 1934 od 1949 roku pracownik SGH, w latach 1946–1951 zastępca naczelnika Wydziału Statystycznego Zarządu Miejskiego m. st. Warszawy, od 1957 pracownik Wydziału Ekonomicznego UŁ, a w latach 1974–1978 UW. W latach 1967–1974 pracował na Uniwersytecie w Ibadanie w Nigerii. Jego zainteresowania badawcze obejmowały statystykę, ekonometrię oraz demografię społeczeństw współczesnych i historyczną.
Należał do Polskiej Korporacji Akademickiej "Chrobatia".
Został pochowany na cmentarzu ewangelicko-augsburskim w Warszawie (aleja 44, grób 55/57).
Przypisy.
Bibliografia

</doc>
<doc id="906989" url="https://pl.wikipedia.org/wiki?curid=906989" title="Faks przez internet">
Faks przez internet

Faks przez Internet – technologia umożliwiająca odbieranie i wysyłanie faksów za pośrednictwem Internetu.
Telekopiarka jest urządzeniem elektronicznym złożonym ze skanera, modemu i drukarki. Przekazuje dane w postaci impulsów elektrycznych poprzez linię telefoniczną do odbiorcy, którym jest inna telekopiarka, która przetwarza te impulsy w obrazy, a następnie drukuje je na papierze.
Postęp w dziedzinie Internetu pozwolił na rozwój nowej usługi, jaką jest faks przez Internet. 
Usługa „faksu przez Internet” pozwala na wysyłanie telekopii z komputera podłączonego do Internetu. W tym celu, należy posłużyć się interfejsem web, który jest dostępny na stronie dostawcy usługi.
Działanie usługi.
Korzystanie z płatnej usługi faksu przez Internet wymaga założenia konta użytkownika na odpowiedniej platformie internetowej. Aby móc korzystać z usługi wysyłania, użytkownik musi wykupić abonament. Dostawca przyznaje mu następnie numer geograficzny rozpoczynający się numerem kierunkowym wybranej strefy numeracyjnej. Z tego numeru możne zarówno wysyłać, jak i otrzymywać faksy, tak jak w przypadku tradycyjnego urządzenia faks.
Proces odbioru faksów.
W przypadku, kiedy faks jest wysyłany z tradycyjnej maszyny do użytkownika faksu przez Internet, proces jest identyczny, jak w przypadku dwóch tradycyjnych urządzeń faks. Kiedy faks jest wysyłany przez wspólną sieć telefoniczną na serwer faks, ten odbiera go, tak jak tradycyjna maszyna, otrzymuje faks i konwertuje go do formatu wybranego przez użytkownika. Dokument jest przekazywany do serwera web, gdzie dostęp do niego uzyskuje użytkownik za pomocą platformy usługi.
Abonent może otrzymać powiadomienie o nadejściu faksu np. w wiadomości e-mail lub przez SMS.
Proces wysyłania.
Nadanie faksu może odbywać się na dwa sposoby. Abonent ma możliwość wysłania telekopii za pośrednictwem interfejsu na stronie dostawcy usługi lub nadania jej jako załącznika do wiadomości e-mail, wysłanej na odpowiedni adres, zawierający numer faksu odbiorcy. Informacja jest następnie wysyłana do serwera faks, który przekazuje dokument do telekopiarki odbiorcy za pomocą tradycyjnej sieci telefonicznej.
Po zakończonym procesie użytkownik otrzymuje potwierdzenie transmisji.

</doc>
<doc id="906999" url="https://pl.wikipedia.org/wiki?curid=906999" title="Jonik">
Jonik

Jonik (od łac. "pes Ionicus", stopa jońska) – w greckiej i łacińskiej metryce iloczasowej sześciomorowa stopa metryczna składająca się z czterech sylab: dwóch długich i dwóch krótkich. W zależności od kolejności sylab wyróżniamy dwa typy joników:
Jonik "a maiore" składa się z dwóch sylab długich stanowiących arsę oraz dwóch krótkich w tezie. Jonik "a minore" ma odwrotny układ, tj. składa się kolejno z dwóch sylab krótkich stanowiących tezę, po których następuje arsa składająca się z dwóch sylab długich.
Joniki są budulcem metrów jońskich: dymetru jońskiego (anakreontyku), tetrametru jońskiego katalektycznego (zwanego inaczej galijambem) oraz tetrametru jońskiego brachykatalektycznego (zwanego inaczej sotadejem). Oba typy joników nigdy nie występują razem (tj. metrum jońskie może składać się albo wyłącznie z joników "a maiore", albo wyłącznie z joników "a minore", nie mogą one natomiast być przemieszane w obrębie metrum).

</doc>
<doc id="907001" url="https://pl.wikipedia.org/wiki?curid=907001" title="Stadion Centralny">
Stadion Centralny



</doc>
<doc id="907002" url="https://pl.wikipedia.org/wiki?curid=907002" title="Stadion Czornomorec w Odessie">
Stadion Czornomorec w Odessie



</doc>
<doc id="907003" url="https://pl.wikipedia.org/wiki?curid=907003" title="Stadion Czornomorec">
Stadion Czornomorec



</doc>
<doc id="907005" url="https://pl.wikipedia.org/wiki?curid=907005" title="Analizator">
Analizator

Pojęcia:
Przyrządy:

</doc>
<doc id="907009" url="https://pl.wikipedia.org/wiki?curid=907009" title="Jerzy Krzętowski">
Jerzy Krzętowski

Jerzy Krzętowski (ur. 26 marca 1970 roku w Warszawie) – polski rysownik satyryczny, ilustrator, zajmuje się również editorial cartoon.
Debiutował rysunkiem satyrycznym w 1991 roku na łamach tygodnika NIE. Publikuje w Newsweek Polska, Dziennik Gazeta Prawna, Gazeta Giełdy Parkiet, Super Express, Gazeta Finansowa, Komputer Świat. Co niedziela, w programie Narożnik Newsweeka (Polsat News) tworzy satyryczne komentarze wydarzeń minionego tygodnia (program na żywo). W latach 1998-2002 był współwydawcą miesięcznika satyrycznego Gilotyna. W roku 2004 współtworzył cotygodniowy dodatek satyryczny Gilotyna dla Super Expressu. W 2002 roku wraz z Jurkiem Wasiukiewiczem założył Agencję Rysunkową Jurek.pl zajmującą się rysunkiem satyrycznym, ilustracją prasową oraz karykaturą skupiającą kilkudziesięciu polskich artystów. W chwili obecnej jego twórczość została zdominowana przez editorial cartoon.

</doc>
<doc id="907012" url="https://pl.wikipedia.org/wiki?curid=907012" title="Das EFX">
Das EFX

Das EFX – amerykański zespół hip-hopowy, w skład którego wchodzą Krazy Drayzy (prawdziwe nazwisko Andrew Weston) i Skoob (Will Hines). Pochodzą z okolic Nowego Jorku (z Rankonkoma Lakes na Long Island). Ich zespół został założony w 1988 roku. Nazwa Das EFX oznacza "Drayz and Skoob Effects" (Drayz i Skoob dają czadu). Wystąpili w hip-hopowym konkursie, w którym sędziowali raperzy z zespołu EPMD, którzy umożliwili im wydanie pierwszej pyty w wytwórni East West.

</doc>
<doc id="907013" url="https://pl.wikipedia.org/wiki?curid=907013" title="Głowica (Pojezierze Kaszubskie)">
Głowica (Pojezierze Kaszubskie)

Głowica, zwana również Wzgórzem Trzech Panów (niem. "Dreiherrenspitze") – najwyższe wzniesienie (122 m n.p.m.) na obszarze Trójmiejskiego Parku Krajobrazowego w kompleksie Lasów Oliwskich, w gdańskiej dzielnicy Oliwa. Prowadzi tędy Szlak Skarszewski – zielony znakowany szlak turystyczny.
Pobliskimi wzniesieniami są Góra Dantyszka i Wiecha.

</doc>
<doc id="907017" url="https://pl.wikipedia.org/wiki?curid=907017" title="Jerzy Wasiukiewicz">
Jerzy Wasiukiewicz

Jerzy Wasiukiewicz (ur. 7 stycznia 1966 w Warszawie) – polski rysownik satyryczny, felietonista, autor tekstów satyrycznych, stripów, obecnie zajmuje się głównie editorial cartoon.
Życiorys.
Pierwszy rysunek opublikował w 1977 w czasopiśmie "Miś". Od 1992 stale obecny w prasie. Publikował w "Sztandarze Młodych", "Newsweek Polska", "Najwyższym CZASIE!", "Pulsie Biznesu", a także miesięcznikach "WWW" i "Muza". W latach 1993–1998 rysownik etatowy i redaktor odpowiedzialny za dodatek w "Super Expressie". W latach 1998–2002 był współwydawcą miesięcznika satyrycznego "Gilotyna". W 2004 współtworzył cotygodniowy dodatek satyryczny Gilotyna dla "Super Expressu". W 2002 wraz z Jerzym Krzętowskim założył Agencję Rysunkową Jurek.pl, skupiającą kilkudziesięciu polskich artystów i zajmującą się rysunkiem satyrycznym, ilustracją prasową oraz karykaturą. Od 2003 codziennie tworzy dla "Super Expressu" editorial cartoon. Publikuje również felietony m.in. na portalu wPolityce.pl. Współzałożyciel i redaktor "Dziennika Narodowego".
Zasiadał w powołanej w 2013 Radzie Decyzyjnej Ruchu Narodowego oraz w powołanej w 2015 Głównej Komisji Rewizyjnej partii o tej nazwie. Został członkiem zarządu stowarzyszenia Marsz Niepodległości. W 2018 kandydował do sejmiku mazowieckiego z listy komitetu Kukiz’15, który nie uzyskał mandatów.

</doc>
<doc id="907019" url="https://pl.wikipedia.org/wiki?curid=907019" title="Juanita Millender-McDonald">
Juanita Millender-McDonald

Juanita Millender-McDonald (ur. 7 września 1938 w Birmingham, Alabama, zm. 22 kwietnia 2007 w Carson, Kalifornia) – amerykańska działaczka polityczna, członkini Izby Reprezentantów z ramienia Partii Demokratycznej.
Kształciła się na University of Redlands (bakalaureat w 1981), California State University w Los Angeles (magisterium w 1988) oraz University of Southern California. Pracowała jako nauczycielka w Los Angeles oraz w administracji szkolnej. Udzielała się również w działalności publicznej; w 1982 jako wolontariuszka wspierała kampanię wieloletniego burmistrza Los Angeles Toma Bradleya w wyborach gubernatora Kalifornii (nie został wybrany), od 1990 była członkiem rady miejskiej Carson City, w latach 1991-1992 pełniła funkcję tymczasowego burmistrza tego miasta. Od 1993 zasiadała w zgromadzeniu stanowym Kalifornii. Trzykrotnie (1984, 1992, 2000) była delegatką na narodowe konwencje Partii Demokratycznej.
W marcu 1996 zwyciężyła w wyborach uzupełniających do Izby Reprezentantów w okręgu wyborczym nr 37 (Long Beach i część Los Angeles), rozpisanych po ustąpieniu Waltera Tuckera, oskarżonego o korupcję. W pracach Izby Reprezentantów brała udział do końca życia, wybierana ponownie w kolejnych wyborach. W grudniu 2006, jako pierwsza afroamerykańska kobieta, została wybrana na przewodniczącą Komitetu ds. administracyjnych Izby Reprezentantów. W 2004 była wymieniana jako kandydatka do objęcia funkcji sekretarza transportu w przypadku zwycięstwa demokraty Johna Kerry’ego w wyborach prezydenckich.
Zmarła w kwietniu 2007 w wieku 68 lat po chorobie nowotworowej. Była zamężna, miała pięcioro dzieci.

</doc>
<doc id="907027" url="https://pl.wikipedia.org/wiki?curid=907027" title="Zin uld Zidan">
Zin uld Zidan

Zin uld Zidan (الزين ولد زيدان = "Az-Zīn walad Zīdān", fr. "Zeine ould Zeidane" ur. 1966 w Tamszikicie) – mauretański polityk i ekonomista, od 20 kwietnia 2007 do 6 maja 2008 premier Mauretanii.
Życiorys.
Urodził się w Tamszikicie. Studiował na uniwersytecie w Nawakszucie, a następnie na Uniwersytecie w Nicei we Francji. Po powrocie do kraju wykładał na Uniwersytecie Nawaszkut, po czym rozpoczął pracę w Banku Mauretanii. W 2000 zaczął pracę w Banku Światowym. Został również doradcą ds. ekonomicznych prezydenta Maawiji uld Sid’Ahmada Tai. W lipcu 2004 objął stanowisko szefa Banku Mauretanii.
We wrześniu 2006 wyraził zamiar udziału w wyborach prezydenckich. W wyborach 11 marca 2007 startował jako kandydat niezależny. Zajął w nich trzecie miejsce, zdobywając 15,3% głosów poparcia. 17 marca Zidan ogłosił przekazanie swego poparcia w drugiej turze wyborów prezydenckich na rzecz Sidiego uld Szajcha Abdallahiego.
Abdallahi 25 marca 2007 wygrał drugą turę wyborów i 19 kwietnia 2007 został zaprzysiężony na prezydenta. Dzień później, 20 kwietnia 2007 mianował Zidana na stanowisko premiera. Jego rząd został powołany 28 kwietnia 2007 i składał się z 28 członków.
6 maja 2008 Zidan podał się do dymisji. Prezydent Abdallahi przyjął rezygnację i tego samego dnia mianował nowym szefem rządu Jahję uld Ahmada al-Waghafa.

</doc>
<doc id="907036" url="https://pl.wikipedia.org/wiki?curid=907036" title="Galijamb">
Galijamb

Galijamb (łac. "galliambus"), czyli inaczej tetrametr joński katalektyczny – iloczasowa miara wierszowa wywodząca się z Grecji, a stosowana w starożytnej Grecji i Rzymie do kompozycji utworów o tematyce mitologicznej związanej z kultem Cybele oraz mitem o Attisie.
Jedynym - ale za to całkiem długim, bo liczącym 93 wersy - starożytnym wierszem napisanym w tym metrum, jaki zachował się w całości do naszych czasów, jest "Attis" (utwór nr 63) Katullusa.
Z poetów rzymskich galijambem posługiwał się poza tym Marek Terencjusz Warron oraz Mecenas - z ich twórczości przetrwały fragmenty składające się z oderwanych wersów. Podobnie z greckich galijambów ostały się dwa anonimowe fragmenty liczące razem trzy wersy.
Struktura metryczna.
Teoria.
Galijamb, podobnie jak heksametr daktyliczny, jest wierszem izochronicznym. Pojedynczy wers składa się z czterech joników "a minore", przy czym w ostatniej stopie zachodzi kataleksa, tj. brakuje jej czwartej sylaby. Ostatnia sylaba wersu jest obojętna co do długości, gdy jest krótka, uzupełnia ją pauza o długości 1 mory. Stąd całkowita długość galijambu wynosi 22 mory.
Diereza dzieli wers po drugiej stopie, a w obu powstałych w ten sposób członach obowiązkowa jest anaklaza. Podstawowy schemat metryczny galijambu jest następujący:
Galijamb Katullusa.
U Katullusa pierwsze dwa elementy stopy pierwszej oraz trzeciej (pierwsza teza wersu i pierwsza teza po dierezie) mogą ulec ściągnięciu w sylabę długą. Podobnie pierwsza i przedostatnia arsa (na schemacie powyższym, trzecia sylaba od początku oraz trzecia sylaba od końca) mogą ulec rozwiązaniu w dwie krótkie. Z analizy częstotliwości tych zjawisk w zachowanym utworze można wywnioskować, że zasadniczy schemat galijambu Katullusa przedstawia się następująco:
Przykład: "Super alta vectus Attis" || "celeri rate maria"
W części przed cezurą pokrywa się on z teoretycznym schematem galijambu pokazanym powyżej, z okazjonalnymi ściągnięciami i rozwiązaniami w pierwszej stopie. W stopie drugiej rozwiązaniu na dwie krótkie może ulegać pierwsza sylaba, reszta zostaje bez zmian. 
W stopie trzeciej (pierwszej po dierezie) teza ulega okazjonalnym ściągnięciom. To samo dotyczy przedostatniej arsy wersu, która - odmiennie niż to widać na pierwszym schemacie - jest poza tym stale rozwiązana.

</doc>
<doc id="907037" url="https://pl.wikipedia.org/wiki?curid=907037" title="Anaklaza">
Anaklaza

Anaklaza, (stgr. ἀνάκλασις) – zjawisko występujące w poezji greckiej i rzymskiej, dotyczące metrów jońskich, takich jak tetrametr joński brachykatalektyczny. Zachodzi w jonikach zarówno "a maiore", jak i "a minore". Polega na przestawieniu elementów stopy; jest ono stosowane dla urozmaicenia rytmu metrów jońskich, które inaczej byłyby dość monotonne.
Joniki a maiore.
Anaklaza w joniku "a maiore" polega na zamianie miejscami dwóch środkowych elementów stopy; w wyniku tego jonik uzyskuje postać podobną do dwóch trochejów:
Joniki "a minore".
Anaklaza w joniku "a minore" polega na wymianie elementów między sąsiednimi jonikami. Oznacza to, że ostatni element stopy nieparzystej ulega zamianie miejscami z pierwszym elementem następującej stopy parzystej:
W wersyfikacji polskiej za sprawą anaklazy metrum czysto jambiczne (sSsSsSsS) przechodzi w chorijambiczne (SssSsSsS).
Przykłady zastosowania.
"Anaklasis" (1959) - awangardowe orkiestrowe dzieło Krzysztofa Pendereckiego dla orkiestr smyczkowych i perkusyjnych.

</doc>
<doc id="907044" url="https://pl.wikipedia.org/wiki?curid=907044" title="Cybele">
Cybele



</doc>
<doc id="907049" url="https://pl.wikipedia.org/wiki?curid=907049" title="Ari Guðmundsson">
Ari Guðmundsson

Ari Friðbjörn Guðmundsson (ur. 14 lub 18 września 1927 W Reykjavíku, zm. 6 września 2003 tamże) – islandzki skoczek narciarski i pływak, uczestnik letnich i zimowych igrzysk olimpijskich.
Życiorys.
Urodził się 14 września (lub 18 września) 1927 jako drugie z trójki dzieci Guðmundura Halldórssona i Fríðy I. Aradóttir. Miał dwoje rodzeństwa, którymi byli: Halldór i Hjördís Nielsen.
W młodości kształcił się w szkole "Austurbæjar". Od 1943 do końca swego życia pracował w Islandzkim Banku Narodowym.
21 października 1950 wziął ślub z Kötlu Ólafsdóttur, z którą miał trzech synów i jedną córkę (córka Fríða Svala, oraz synowie: Atli, Vilborg i Guðmundur).
Zmarł 6 września 2003 w Reykjavíku. Jego ceremonia pogrzebowa odbyła się w jego rodzinnym mieście, 15 września 2003 w godzinach popołudniowych.
Przebieg kariery.
Od lat młodzieńczych aktywnie uprawiał sport. Przez pewien czas był uważany za najlepszego pływaka w swoim kraju, toteż znalazł się w kadrze Islandii na Letnich Igrzyskach Olimpijskich 1948 w Londynie. Wystąpił tam w dwóch konkurencjach: w wyścigu stylem dowolnym na 100 oraz 400 metrów, jednak w obu odpadł w eliminacjach, za każdym razem zajmując piąte miejsce w szóstym wyścigu eliminacyjnym. W pierwszej konkurencji uzyskał czas 1:01,6, a w drugiej – 5:16,2.
Startował także w skokach narciarskich. W 1952 wziął udział w zimowych igrzyskach olimpijskich. Był jedynym reprezentantem kraju w skokach na tych igrzyskach. W konkursie głównym oddał dwa skoki na odległości 60 i 59 metrów, które uplasowały go na 35. miejscu wśród 43 zawodników startujących.
Był też związany z golfem. W latach 1969–1978 był członkiem zarządu jednego z lokalnych klubów golfowych ze stolicy, ponadto w latach 1976–1978 był prezesem klubu. Był także przewodniczącym Islandzkiego Związku Golfa.

</doc>
<doc id="907057" url="https://pl.wikipedia.org/wiki?curid=907057" title="Jan Raczyński (pediatra)">
Jan Raczyński (pediatra)

Jan Rudolf Raczyński (ur. 16 listopada 1865 w Nowym Sączu, zm. 1 sierpnia 1918 we Lwowie) – lekarz pediatra, profesor nauk medycznych.
Życiorys.
Był synem Jana, kupca, i Anieli z Bulgiewiczów, bratem muzyka Bolesława. Po ukończeniu gimnazjum w Nowym Sączu studiował w latach 1883–1889 medycynę na UJ otrzymując tytuł doktora w 1889, dodatkowo w latach 1886–1888 studiował prawo. Odbył roczną służbę wojskową jako lekarz garnizonowy w Krakowie, po ukończeniu której pracował w latach 1890–1896 jako sekundariusz Szpitala Dziecięcego Św. Ludwika w Krakowie, a zarazem w latach 1892–1897 jako asystent kliniki pediatrycznej UJ u Macieja Leona Jakubowskiego, którego był najwybitniejszym uczniem. W 1894 specjalizował się w pediatrii u Adalberta Czernego we Wrocławiu, dodatkowo na UJ w bakteriologii u Odo Bujwida i w patologii ogólnej u Antoniego Gluzińskiego. W 1896 habilitował się z pediatrii na UJ na podstawie pracy "Wpływ jadów drobnoustrojowych na narząd krążenia". W 1902 został profesorem nadzwyczajnym i kierownikiem oddziału niemowlęcego kliniki UJ. W latach 1900–1904 organizował dla lekarzy kursy pediatryczne. W latach 1893–1904 wchodził w skład redakcji „Przeglądu Lekarskiego”, a w latach 1902–1904 w skład zarządu Zachodnio-Galicyjskiej Izby Lekarskiej w Krakowie. W 1904 przeniósł się do Lwowa w roku 1905 utworzył drugą na ziemiach polskich katedrę pediatrii, w 1909 przy poparciu namiestnika Galicji Andrzeja Potockiego niewielką, ale nowoczesną klinikę pediatryczną. W 1905 zainicjował „Lwowski Tygodnik Lekarski”, który następnie współredagował, w 1908 z Józefem Brudzińskim założył „Przegląd Pediatryczny” i wraz z nim go redagował. W 1909 zainicjował utworzenie we Lwowie Towarzystwa Ochrony Dziecka. W 1913 został profesorem zwyczajnym. W czasie zajęcia Lwowa przez Rosjan w latach 1914–1915 pozostał na miejscu i zarządzał klinikami internistyczną, chirurgiczną, okulistyczną i położniczą.
Jako pierwszy na świecie ogłosił w 1912 na Kongresie Pediatrycznym w Paryżu wyniki swoich prac doświadczalnych na temat wpływu światła słonecznego na osadzanie się wapnia w kościach.
Zmarł nagle 1 sierpnia 1918 we Lwowie na wylew krwi do mózgu. Został pochowany na Cmentarzu Łyczakowskim we Lwowie 3 sierpnia 1918.
Był żonaty od 18 września 1904 z Marią Pareńską, córką Stanisława Pareńskiego – krakowskiego lekarza i profesora UJ, uwiecznioną przez St. Wyspiańskiego w jego dramacie „Wesele” jako "Maryna"; późniejszą żoną lekarza Jana Greka, wraz z którym poniosła śmierć w dokonanym przez Niemców mordzie profesorów lwowskich 3/4 lipca 1941 we Lwowie. Miał syna Adama – lekarza chirurga – i córkę Annę – żonę lekarza Emila Michałowskiego.

</doc>
<doc id="907058" url="https://pl.wikipedia.org/wiki?curid=907058" title="Jan Raczyński">
Jan Raczyński



</doc>
<doc id="907062" url="https://pl.wikipedia.org/wiki?curid=907062" title="Bogusław Rybski">
Bogusław Rybski

Bogusław Rybski (ur. 3 maja 1922 w Krakowie, zm. 31 marca 2007 tamże) – harcmistrz, komendant Chorągwi Krakowskiej ZHP (1959), jeden z zasłużonych instruktorów, którzy odbudowali harcerstwo w drugiej połowie lat pięćdziesiątych, nie należał do żadnej partii politycznej.
Życiorys.
Dzieciństwo i młodość.
Bogusław Rybski urodził się 3 maja 1922 w Krakowie w rodzinie Antoniego (1883–1940), radcy Zarządu Miejskiego w Krakowie i Zofii z Wiochów (1892–1959), jako drugie dziecko. Jego siostra Janina (1924–2009) była ekonomistką i harcmistrzynią. Po ukończeniu szkoły powszechnej Bogusław Rybski kontynuował naukę w III Gimnazjum im. króla Jana Sobieskiego w Krakowie, gdzie 10 maja 1935 wstąpił do 3. Krakowskiej Drużyny Harcerzy im. Kazimierza Pułaskiego. Należała ona wówczas do grupy szczególnie wyróżniających się drużyn harcerskich Krakowa. W kwietniu 1939, po ukończeniu kursu drużynowych w Ojcowie, otrzymał pierwszy stopień instruktorski – dpp – drużynowy po próbie.
Z końcem 1939 podjął pracę zawodową w charakterze sprzedawcy w sklepie konfekcyjnym, gdzie pracował do września 1940, a następnie, zagrożony wywiezieniem do Niemiec, zatrudnił się w Biurze Zasobów Generalnej Dyrekcji Kolei Wschodniej w Krakowie, gdzie pracował od grudnia 1941 do stycznia 1945. Od 1942 należał do Armii Krajowej – Zgrupowania „Żelbet” w Krakowie. Pełnił w nim funkcję dowódcy sekcji rozpoznawczej w stopniu plutonowego podchorążego. Brał udział w opracowywaniu planów sytuacyjno-wojskowych w dzielnicy niemieckiej w Krakowie.
Służba w ZHP.
W lutym 1945 podjął pracę w Dyrekcji Okręgowej Kolei Państwowych, gdzie pracował jako pracownik zmilitaryzowany do października tego roku. W listopadzie 1945 został prokurentem, a następnie zarządcą (dyrektorem) spółki „Eris” w Krakowie. Firmę tę prowadził do grudnia 1948, zaś w styczniu 1949 podjął pracę w Odzieżowej Spółdzielni Pracy „Sprawność”, będąc jej członkiem-założycielem i pełniąc funkcję wiceprezesa, która powstała w miejsce Składnicy Harcerskiej – spółki z o.o., jednostki gospodarczej Krakowskich Komend Chorągwi Harcerek i Harcerzy, rozwiązanej w związku z przekształceniem ZHP w OH ZMP. Równocześnie odbył studia na Akademii Handlowej w Krakowie, gdzie w 1949 uzyskał tytuł magistra nauk ekonomicznych i handlowych.
Zaraz po zakończeniu wojny podjął na nowo pracę w Związku Harcerstwa Polskiego, wracając 12 lutego 1945 do odbudowanej 3. Krakowskiej Drużyny Harcerzy. Objął tam funkcję plutonowego jednego z dwóch plutonów drużyny, liczącej łącznie 200 harcerzy. Jako jeden z pierwszych po wojnie otrzymał w czerwcu 1945 stopień podharcmistrza. Drużyna rozrosła się w szczep, składający się trzech plutonów, z których pierwszym kierował druh Bogusław. W lipcu 1947 został komendantem obozu drużyny w Ostródzie. Od 1948 pracował równocześnie w Komendzie Hufca Kraków-Wawel, pełniąc funkcję zastępcy komendanta i skarbnika, a od stycznia 1949 także jako kierownik działu gospodarczego Komendy Chorągwi. W 1949 zawarł związek małżeński z Zofią Broszkiewicz (1918–1998), starszym kustoszem, a następnie dyrektorem biblioteki Akademii Handlowej w Krakowie. Małżeństwo to pozostało bezdzietne.
W związku z podporządkowaniem harcerstwa ZMP, co miało miejsce na przełomie 1949 i 1950, podobnie jak wielu instruktorów harcerskich, z dniem 1 sierpnia 1951 odszedł z ZHP i podjął działalność społeczną w Polskim Towarzystwie Turystyczno-Krajoznawczym. Jako jeden z pierwszych został Przodownikiem Turystyki Górskiej PTTK, uzyskując przy tym uprawnienia na wszystkie grupy górskie. Założył Koło Zakładowe tej organizacji przy Spółdzielni Pracy „Sprawność”, którego prezesem pozostał przez 41 lat. Liczące od 30. do 40. członków koło było bardzo aktywne, posiadało sekcję górską, narciarstwa turystycznego, a także motorowo-krajoznawczą, w tym także zagraniczną.
Odtworzenie ZHP i praca w Komendzie Chorągwi.
Kiedy tylko zaistniały ku temu warunki, włączył się do działań mających na celu reaktywowanie ZHP. Wszedł w skład powołanej 4 grudnia 1956 Krakowskiej Komendy Chorągwi Harcerstwa, obejmując funkcję kierownika Wydziału Organizacyjnego. Wziął udział w Krajowym Zjeździe Działaczy Harcerskich, który odtworzonemu w Krakowie ZHP pozwolił na odrodzenie działalności w całym kraju. 9 czerwca 1957 został powołany na funkcję zastępcy komendanta Chorągwi Krakowskiej ZHP ds. organizacyjnych, a 2 września tego roku otrzymał stopień harcmistrza. Należał do ścisłego kierownictwa Komendy Chorągwi, która w przyspieszonym tempie odbudowywała krakowskie harcerstwo.
Do ZHP zgłaszały się setki młodzieży, którą należało ująć w ramy zrzeszenia. Celem Komendy Chorągwi stało się ponowne stworzenie struktury organizacyjnej na terenie całego województwa, skonstruowanie odpowiedniego programu działania oraz pomoc harcerstwu wiejskiemu. Podjęto się też przeszkolenia funkcyjnych od hufcowych do zastępowych. Komenda Chorągwi była również organizatorem licznych akcji obozowych, letnich i zimowych. W lecie 1957 doprowadzono do skutku 105 obozów, a w roku następnym 223 obozów; zimą 1957/1958 40 obozów, a 1958/1959 – 38. Większość z nich uzyskiwała wysokie oceny w czasie wizytacji.
Po odejściu z powodu choroby z funkcji komendanta Chorągwi hm. Eugeniusza Fika Bogusław Rybski został mianowany z dniem 10 lutego 1959 p.o. komendanta Krakowskiej Chorągwi Harcerstwa. Na odbywającym się w tym samym roku II Zjeździe ZHP dołączył do składu Naczelnej Rady Harcerskiej. Pomimo wybitnych osiągnięć krakowskiego harcerstwa, w tym bardzo udanej letniej akcji obozowej, o jej losie przesadziły argumenty polityczne. Krakowska Komenda Chorągwi okazała się zbyt tradycyjna dla ówczesnych władz harcerstwa, w którym koniec „odwilży” sygnalizowało już rok wcześniej odejście z władz naczelnych druha Aleksandra Kamińskiego. Jako komendant chorągwi został zmuszony do ustąpienia ze stanowiska z dniem 1 listopada 1959. Wraz z nim odeszła część instruktorów pełniących funkcje w komendzie. Druh Bogusław Rybski był ostatnim na wiele lat komendantem, pełniącym swoją funkcję społecznie, podobnie jak większość ówczesnych instruktorów.
Po odejściu z komendy chorągwi, kierując się apelem Aleksandra Kamińskiego („Wracajcie do drużyn”) został drużynowym X Krakowskiej Drużyny Harcerzy im. Andrzeja Małkowskiego (była to wówczas jedyna drużyna o takim patronie w całym ZHP). Prowadził ją przez kolejne 5 lat i rozwinął w Szczep „Żurawie”, którego komendantem pozostał przez 10 lat. Wychował w tym czasie wielu wartościowych instruktorów i pozostawił szczep swoim następcom w znakomitej kondycji. W 1969, w którym przekazał funkcję szczepowego, otrzymał honorowy stopień harcmistrza Polski Ludowej. Po rezygnacji z funkcji komendanta Szczepu „Żurawie”, pełnił szereg funkcji w Komendzie Hufca Kraków-Krowodrza i Komendzie Chorągwi Krakowskiej ZHP, w tym przewodniczącego Chorągwianej Komisji Prób Instruktorskich i Komisji Kształcenia i Prób Instruktorskich Hufca. W grudniu 1989, w sytuacji rozbicia harcerstwa, złożył rezygnację z czynnej działalności, współpracując jedynie z chorągwianą komisją historyczną.
Działalność w PTTK.
Równolegle do pracy w harcerstwie kontynuował swoją działalność w PTTK. W 1964 został członkiem Oddziałowej Komisji Rewizyjnej, a następnie pełnił funkcję jej wiceprezesa do kwietnia 1970, kiedy został jej prezesem. W tym czasie komisja rewizyjna była aktywnym ogniwem oddziału, zgłaszającym szereg cennych wniosków i dbającym o ich realizację. Na Krajowym Zjeździe PTTK w 1981 został wybrany w skład Głównej Komisji Rewizyjnej i wszedł w skład jej prezydium. W 1985 ponownie został członkiem prezydium, a na kolejnym zjeździe w 1989 – wiceprezesem Głównej Komisji Rewizyjnej. Funkcję tę pełnił łącznie przez 12 lat do 1993. W okresie kolejnych kadencji pełnienia funkcji brał czynny udział w pracach komisji przygotowujących propozycje uchwał programowych kolejnych zjazdów.
Następnie był członkiem Kapituły Odznaczeń Zarządu Głównego i prezesem Komisji Rewizyjnej Oddziału Krakowskiego PTTK. Publikował też na łamach „Gościńca”, głównie na temat turystyki kwalifikowanej, obiektów turystycznych PTTK, a także postulując niezbędne zmiany statutowe. W 1988, po 49. latach pracy zawodowej, w tym 39. na stanowisku wiceprezesa Spółdzielni Pracy „Sprawność”, odszedł na emeryturę. W 2002 wstąpił w drugi związek małżeński z Teresą Grzelak.

</doc>
<doc id="907068" url="https://pl.wikipedia.org/wiki?curid=907068" title="Jan Rudolf Raczyński">
Jan Rudolf Raczyński



</doc>
<doc id="907070" url="https://pl.wikipedia.org/wiki?curid=907070" title="Bittersweet Symphony">
Bittersweet Symphony



</doc>
<doc id="907071" url="https://pl.wikipedia.org/wiki?curid=907071" title="Greg Ginn">
Greg Ginn

Greg Regis Ginn (ur. 8 czerwca 1954) – amerykański gitarzysta, autor piosenek i wokalista. Najbardziej znany jako współtwórca i lider hardcore punkowego zespołu Black Flag z którym występował od 1976 do 1986 roku.
Po zakończeniu działalności Black Flag, Ginn wydał kilka solowych albumów, grał z zespołami HOR, Fastgato, October Faction, Gone, Confront James, El Bad, Mojack i Dog Tom Troccoli. Od 1978 prowadzi w Long Beach w Kalifornii niezależną wytwórnię fonograficzną SST Records, która na początku lat 70. jako SST (Solid State Transmitters) zajmowała się produkcją części do krótkofalówek. Ginn jest aktywny w muzyce do dnia dzisiejszego, jak sam twierdzi gra "„ok. 6 dni w tygodniu”". Henry Rollins mówi, że "„to jest do niego podobne, ponieważ kiedy grali obaj w Black Flag to ćwiczyli po 7 godzin dziennie przez 6 dni w tygodniu”".
Brzmienie gitary Ginna jest bardzo charakterystyczne: gra dynamicznie, nie używając wysokich tonów, i dzięki temu powstaje „gęsta” ściana dźwięku. Jest wielkim fanem jazzu. Mówi, że uwielbia dźwięki saksofonu i pianina. Te fascynacje przełożyły się na jego styl gry. W jednej z recenzji płyty Black Flag "Slip It In" z 1984 padło stwierdzenie, że: "gra Ginna staje się coraz bardziej awangardowa i zarazem ekscytująca". 
Podczas nagrywania z Black Flag płyty "My War" ukrył się pod pseudonimem Dale Nixon. Tego pseudonimu użył również kiedy udzielał się w zespołach Confront James, HOR, El Bad i Fastgato.
Brat Ginna - Raymond Pettibon (właśc. Raymond Ginn) jest dziś artystą, którego pierwsze prace ukazywały się jako ilustracje okładek albumów Black Flag i innych zespołów, które nagrywały dla SST Records. Pettibon zaprojektował też logo Black Flag (cztery czarne prostokąty). Siostrzeniec Ginna Alex jest twórcą punkrockowego zespołu 1208.
Greg Ginn mieszka razem z żoną i córką (ur. 2004).
W 2003 został sklasyfikowany na 99. miejscu listy 100 najlepszych gitarzystów wszech czasów magazynu Rolling Stone.

</doc>
<doc id="907076" url="https://pl.wikipedia.org/wiki?curid=907076" title="Jan V z Lanuzy">
Jan V z Lanuzy

Jan V z Lanuzy, czasem zwany: lo Moro hiszp. "Juan V de Lanuza", arag. "Chuan de Lanuza V", kat. "Joan de Lanuza V" (ur. 1564, zm. 1591 w Saragossie) – Najwyższy Sędzia Królestwa Aragonii za panowania Filipa II. Wszedł w konflikt z królem, protestując przeciw odłączeniu od Aragonii jednego z hrabstw, Ribagorza. Udzielił też schronienia zbuntowanemu przeciw królowi Antoniowi Pérezowi.
W Saragossie na Placu Aragońskim znajduje się pomnik Jana V.

</doc>
<doc id="907082" url="https://pl.wikipedia.org/wiki?curid=907082" title="Plasmodium falciparum">
Plasmodium falciparum



</doc>
<doc id="907088" url="https://pl.wikipedia.org/wiki?curid=907088" title="I’m Not Okay (I Promise)">
I’m Not Okay (I Promise)

"I'm Not Okay (I Promise)" – drugi singel zespołu My Chemical Romance, pochodzący z ich drugiej płyty "Three Cheers for Sweet Revenge". Do piosenki zostały nakręcone dwa teledyski: pierwszy, wyprodukowany przez Rafaelę Monfradini i Grega Kaplana, który był jednocześnie jego reżyserem, ukazuje życie członków zespołu w New Jersey. Drugi teledysk reżyserowany przez Marka Webba, opisuje życie w fikcyjnej szkole w Stanach Zjednoczonych. 
Lista utworów.
"Wersja pierwsza"
"Wersja druga"

</doc>
<doc id="907091" url="https://pl.wikipedia.org/wiki?curid=907091" title="Google Translation">
Google Translation

Google Translation, znane również jako Google in Your Language; pol. Google Tłumaczenie - platforma, która pozwalała wolontariuszom pomagać w tłumaczeniu produktów firmy Google na ich ojczyste języki. Obecnie serwis jest niedostępny.
Interfejs usługi był dostępny wyłącznie w języku angielskim (amerykańskim). Platforma napisana była w języku programowania Python.
Przez czas jego działalności w projekcie tłumaczono m.in. serwis Orkut, stronę pomocy Google, kreator map Google oraz komórkową wersję wyszukiwarki Google.
Nazwą kodową serwisu był transconsole.
Sztuczne języki.
Wśród języków obsługiwanych przez serwis znajdowały się również te sztuczne, często nawiązujące do ówczesnej popkultury, były wśród nich:
Inspiracja.
Na dole strony głównej serwisu znajdował się tekst "Inspiration provided by the Weather Underground" (pol. inspiracja dostarczona przez Weather Underground).

</doc>
<doc id="907092" url="https://pl.wikipedia.org/wiki?curid=907092" title="Bomba skacząca">
Bomba skacząca

Bomba skacząca – zaprojektowana przez Barnesa Wallisa brytyjska bomba burząca o masie 4 ton (materiał wybuchowy o masie 3 ton), przeznaczona do niszczenia celów o znacznych gabarytach, takich jak zapory wodne, schrony okrętów podwodnych. Wykorzystana 17 maja 1943 do zniszczenia niemieckich zapór wodnych w Möhne i Eder przez 617 Dywizjon Bombowy „Dam busters” ("operacja Chastise").
Wyjątkowość tych bomb polegała na specyficznej metodzie zrzutu na cel. Samolot musiał lecieć z prędkością od 230 do 235 mil na godzinę (około 370 km/h) na wysokości około 60 stóp (20 m) nad powierzchnią wody i zrzucić bombę tak, aby uderzając o płaszczyznę wody odbiła się od niej i zachowując energię kinetyczną podskakiwała (jak „kaczka” z kamienia) kilkakrotnie (na długości około 400 m), aż do osiągnięcia celu, jakimi były np. korony zapór wodnych. Przed zrzutem bomby używano specjalnego urządzenia, które wprowadzało bombę w ruch obrotowy. Dzięki temu bomba łatwiej odbijała się od powierzchni, nie tonąc po zetknięciu z nią. Po dotarciu do zapory bomba tonęła i na głębokości około 30 stóp (około 10 m) dochodziło do eksplozji.
Początkowo naukowcy projektowali bombę w kształcie kuli dla uzyskania lepszych właściwości aerodynamicznych, jednak w trakcie prób odkryto, że drewniana obudowa rozpada się przy zetknięciu z wodą. Brak obudowy nie wpływał znacząco na zdolność bomby do odbijania się od powierzchni wody, dlatego pozostawiono jedynie samą bombę w kształcie walca. Aby zamontować bombę, należało w samolocie Avro Lancaster Mk. III dokonać przebudowy przedziału bombowego, aby zmieścić tak duży ładunek, oraz urządzenie do wprowadzania bomby w ruch obrotowy.

</doc>
<doc id="907094" url="https://pl.wikipedia.org/wiki?curid=907094" title="Kent (producent słodyczy)">
Kent (producent słodyczy)

Kent Gıda A.Ş – turecki producent słodyczy obecnie należąca do Mondelez International. Firma produkuje różnego rodzaju cukierki, gumy i czekolady.
Historia.
Firma powstała w 1927 roku założona przez rodzinę Tahincioğlu, zaczynając sprzedaż od tradycyjnych tureckich słodyczy i chałwy. Na początku lat 50. XX wieku rodzina Tahincioğlu przeniosła się do Stambułu, rozwijając asortyment w kolejnych latach. W 1960 roku Kent rozszerzył swoją ofertę o gumy do żucia, a na początku lat 80. również o czekolady. 21 lutego 2002 firma Kent podpisała umowę z Cadbury Schweppes. Obecnie Kent eksportuje słodycze do ponad 100 państw.
W Polsce firma była znana z gumy Turbo (w latach 90. i wznowiona na krótko w lipcu 2015), którą produkuje nieprzerwanie od ponad dwudziestu lat oraz "Mino" (dostępna w drugiej połowie lat 90.).

</doc>
<doc id="907095" url="https://pl.wikipedia.org/wiki?curid=907095" title="XLIX Liceum Ogólnokształcące im. Johanna Wolfganga Goethego w Warszawie">
XLIX Liceum Ogólnokształcące im. Johanna Wolfganga Goethego w Warszawie

XLIX Liceum Ogólnokształcące im. Johanna Wolfganga Goethego w Warszawie – warszawska szkoła ponadpodstawowa utworzona w 1956 roku.
Liceum specjalizuje się w nauczaniu języka niemieckiego, jest objęte patronatem Ambasady Republiki Federalnej Niemiec. Umożliwia uczniom naukę w klasach dwujęzycznych i uzyskanie certyfikatu DSD II.

</doc>
<doc id="907099" url="https://pl.wikipedia.org/wiki?curid=907099" title="Kongres (Świadkowie Jehowy)">
Kongres (Świadkowie Jehowy)

Kongres – doroczny zjazd Świadków Jehowy, trwający trzy dni.
Kongresy odbywają się najczęściej na wynajętych stadionach, w halach sportowych i na terenie własnych obiektów – w Salach Zgromadzeń. 
Co roku w większości miejsc zgromadzeń organizowane są kongresy regionalne. Co 3 do 5 lat organizuje się większe kongresy międzynarodowe, a w pozostałych latach w kilku miastach świata organizowane są mniejsze od kongresów międzynarodowych kongresy specjalne z udziałem zagranicznych delegatów. Na całym świecie odbywa się łącznie około 6000 kongresów rocznie. Wstęp jest wolny i nie przeprowadza się zbiórek pieniędzy.
Przebieg kongresów i ich organizacja.
Każdy dzień kongresu składa się z sesji przedpołudniowej i popołudniowej, które rozpoczynają się filmowym programem muzycznym. Podczas programu podaje się objaśnienia tematów biblijnych w formie wykładów, wywiadów, słuchowisk i materiałów filmowych oraz ogłasza wydanie nowych publikacji (w wersji drukowanej oraz elektronicznej na oficjalnej stronie internetowej – jw.org) oraz przeprowadza się chrzest nowych członków (przez całkowite zanurzenie). Zgromadzeni kilkakrotnie śpiewają pieśni w programie oraz uczestniczą we wspólnej modlitwie. Cały program – jednolity na całym świecie – przygotowywany jest według wskazówek Ciała Kierowniczego. Obecni korzystają z Biblii, z wydrukowanego programu (również w wersji elektronicznej) i innych publikacji. Nadawanie programu drogą radiową w paśmie analogowym FM ułatwia uczestnikom odbieranie go za pomocą smartfonów lub małych radioodbiorników na terenie obiektów kongresów, co jest szczególnie ważne dla osób starszych i słabosłyszących.
Przygotowania do kongresów. Jednorazowe hasła kongresów są ustalane z kilkuletnim wyprzedzeniem. To nadaje kierunek działaniu przygotowującym program. Pracę nad filmami kongresowym zaczynają się nawet 5 lat wcześniej. Przy tworzeniu scenariuszy Komitet Nauczania Ciała Kierowniczego ściśle współpracuje z Działem Redakcyjnym. Każdego roku Komitet Nauczania zapoznaje się ze sprawozdaniami z całego świata od Komitetów Oddziałów i przedstawicieli Biura Głównego, które często zawierają propozycje tematów, które można by poruszyć w programie kongresów. „Następnie Komitet Nauczania wybiera konkretny temat, który będzie zaspokajał potrzeby ogólnoświatowej społeczności Świadków Jehowy. Temat ten zatwierdza całe Ciało Kierownicze. Potem rozpoczynają się prace nad biblijnymi myślami przewodnimi każdego dnia kongresu. Program w piątek [w pierwszy dzień kongresu] to położenie fundamentu pod myśl przewodnią kongresu. W sobotę skierowane są zachęty dotyczące osobistego zachowania, służby kaznodziejskiej i życia rodzinnego. Niedzielny program często skupia uwagę na temat tego co Biblia mówi o przyszłości, kieruje się też zachęty do trzymania się tej nadziei. Redaktor przygotowujący materiał kongresowy musi przebrnąć przez 70 etapów sprawdzania, weryfikacji i korekty”. Następnie wszystkie materiały kongresowe zostają przetłumaczone na ponad 500 języków, w których odbywają się kongresy. Kompozytorzy przygotowują ścieżki dźwiękowe aranżacji 18 pieśni i 6 dziesięciominutowym filmowych programów muzycznych, poza tym nagrywa się ścieżki dźwiękowe do ponad 60 materiałów filmowych wyświetlanych podczas kongresów.
W Polsce organizowane są kongresy i zgromadzenia obwodowe w językach: polskim, polskim języku migowym, angielskim, ukraińskim oraz rosyjskim (w poprzednich latach zgromadzenia obwodowe odbywały się także w języku bułgarskim, hiszpańskim, ormiańskim oraz wietnamskim).
Wszystkie prace związane z przygotowaniem i przebiegiem kongresów i zgromadzeń obwodowych wykonują ochotnicy, usługując nieodpłatnie w takich działach, jak: administracji, służby porządkowej, medycznej służby pierwszej pomocy, służby ochotniczej, służby parkingowej, informacji, księgowości, zakwaterowania, montażu, sceny, nagłośnienia (audio–video), czystości, chrztu, rzeczy znalezionych, i innych. Przed kongresem członkowie zborów otrzymują specjalną plakietkę (z tytułem kongresu i miejscem na wpisanie imienia i nazwiska oraz nazwy zboru). Wstęp na wszystkie sesje jest wolny, a w trakcie zgromadzeń nie urządza się żadnych zbiórek pieniędzy. Na terenie obiektów kongresowych umieszczone są skrzynki na dobrowolne datki (można je również przekazać online).
Historia kongresów.
Początki.
Początkowo kongresy nazywano zjazdami lub konwencjami. Pierwszy taki zjazd zorganizowano w roku 1886 w Pittsburghu w Stanach Zjednoczonych, z okazji przypadającego święta Pamiątki śmierci Jezusa Chrystusa. Pierwszy raport ze zjazdu sporządzono w 1889 roku, gdy wiosną w Allegheny w stanie Pensylwania zgromadziło się 225 osób, a 22 zostały ochrzczone. W 1891 roku w dniach od 7 do 14 kwietnia w Allegheny odbył się "zjazd wiernych". W 1892 roku przybyło ok. 400 osób. Pierwsza konwencja generalna odbyła się w dniach od 20–24 sierpnia 1893 roku w Chicago. Od roku 1898 zaczęto organizować zgromadzenia w różnych miejscach (początkowo w Ameryce Północnej, a potem także na całym świecie), na których mówców, najczęściej pielgrzymów, zapewniało Towarzystwo Strażnica oraz mniejsze konwencje lokalne organizowane przez poszczególne zbory. W latach 1911 i 1913 wynajęto pociągi kongresowe, dzięki czemu setki delegatów podróżowało przez miesiąc lub dłużej przez zachodnią część Stanów Zjednoczonych i Kanady, uczestnicząc kolejnych zgromadzeniach.
Kongresy międzynarodowe.
W roku 1958 odbył się kongres międzynarodowy pod hasłem „Wola Boża”, który okazał się być największym w historii kongresem Świadków Jehowy w jednym mieście – na dwóch stadionach w Nowym Yorku zebrały się wówczas 253 922 osoby, a ochrzczono 7136 nowych członków; sesje kongresowe odbywały się w 21 językach.
W 1963 roku zorganizowano kongres okołoziemski pod hasłem „Wiecznotrwała dobra nowina”. Jego program przedstawiono najpierw w Stanach Zjednoczonych (w Milwaukee, stan Wisconsin), następnie w czterech miastach Europy, później na Bliskim Wschodzie, następnie przeniósł się na Daleki Wschód. Po odbyciu kongresu w Australii i na kilku wyspach Oceanii przeniósł się z powrotem na kontynent północnoamerykański. Grupa 583 delegatów z 27 państw odbyła podróż dookoła świata, zatrzymując się po kolei w krajach, w których odbywał się kongres. Wszystkie wydatki pokrywali sami.
Przez wiele lat oprócz programu wykładów biblijnych w przerwie programu uczestnikom zgromadzeń serwowano również niedrogie posiłki. Ponieważ jednak spora liczba ochotników przygotowywała i wydawała posiłki opuszczając tym samym część programu zgromadzeń, pod koniec lat 70. XX wieku uproszczono sposób organizowania wyżywienia, a począwszy od roku 1995 uczestnicy kongresów dbają o wyżywienie we własnym zakresie.
W 2014 roku zorganizowano kongres międzynarodowy pod hasłem „Szukajmy najpierw Królestwa Bożego!”. Zdaniem Świadków Jehowy głównym tematem Biblii jest Królestwo Boże. Program wskazywał, że zostało ono ustanowione w roku 1914, a kongresy te upamiętniły setną rocznicę ustanowienia Królestwa Bożego.
Okres pandemii COVID-19.
W związku z pandemią COVID-19 w latach 2020–2022 organizowanie kongresów oraz zgromadzeń obwodowych z osobistym udziałem obecnych zostało wstrzymane. W związku z tym kongres w 2020 roku pod hasłem „Zawsze się radujcie!” został po raz pierwszy przedstawiony wirtualnie, nagrany wcześniej program kongresu został udostępniany bezpłatnie do obejrzenia w serwisie internetowym jw.org. W związku z tym w lipcu i sierpniu 2020 roku Świadkowie Jehowy na całym świecie po raz pierwszy w historii w tym samym czasie oglądali ten sam nagrany program, który został zamieszczony w 511 językach. W niektórych krajach był też transmitowany przez kanały telewizyjne i stacje radiowe.
W roku 2021 kongres pod hasłem „Silni dzięki wierze!” oraz w roku 2022 kongres pod hasłem „Dążmy do pokoju!” również zostały przedstawione i udostępnione w ten sam sposób.
Historia kongresów w Polsce.
W dniach od 30 października do 2 listopada 1921 roku w Warszawie odbył się pierwszy kongres w Polsce (walny zjazd), w którym uczestniczyło ogółem ponad 500 osób z 30 miejscowości, a 14 osób ochrzczono. W 1922 roku podczas kilku zgromadzeń chrzest przyjęło 108 osób. W roku 1926 na dwóch konwencjach zebrało się 2706 osób. W kolejnych latach konwencje odbywały się m.in. w Bydgoszczy (1927, 1930).
Pierwsze zgromadzenie powojenne odbyło się 9 i 10 czerwca 1946 roku na posesji sługi strefy (obwodu) Włodarczyka, we wsi Borówek z udziałem ponad 1500 osób, a 260 osób przyjęło chrzest. 22 września zorganizowano pierwszy po wojnie kongres ogólnokrajowy pod hasłem „Weselące się narody” w Katowicach, na którym zebrało się 5300 osób.
25 i 26 maja 1947 roku zorganizowano zjazd ogólnokrajowy pod hasłem „Chwalcie Jehowę wszystkie narody” w Krakowie, w którym uczestniczyło ponad 7000 osób, a 476 osób przyjęło chrzest. Poza tym zgromadzenia w 1947 roku odbyły się w Warszawie, Sopocie i w Teresinie. Rok później dwa największe kongresy odbyły się w Lublinie i Poznaniu.
W 1954 roku, już w okresie delegalizacji, z zachowaniem szczególnej ostrożności urządzono szereg kilkudniowych zgromadzeń dla pionierów, w trakcie których przedstawiono część tematów z kongresu międzynarodowego pod hasłem „Społeczeństwo Nowego Świata”, jaki zorganizowanego w 1953 roku w Nowym Jorku. Szczególnie od roku 1967 zaczęto spotykać się latem większymi grupami w lasach, na kilkugodzinnych tzw. konwencjach leśnych. Były one urządzane do roku 1981.
W następnych latach władze zezwalały na organizowanie zgromadzeń w Polsce, na początku w halach – w 1981 roku pod hasłem „Lojalność wobec Królestwa” (5 lipca w gdańskiej Hali Olivia – 5751 obecnych, nieco później w mniejszej hali w Skawinie i w sali w Oświęcimiu). W roku 1982 zorganizowano przeszło 80 zgromadzeń pod hasłem „Prawda o Królestwie” w różnych halach w kraju (przeszło 96 tysięcy obecnych – ochrzczono 1761 osób), a od roku 1983 kongresy zaczęto organizować na stadionach sportowych. W roku 1983 („Jedność dzięki Królestwu”) oraz w 1984 („Rozwój Królestwa”) odbyło się po 12 kongresów. W 1985 roku na czterech stadionach: w Chorzowie, Poznaniu, Wrocławiu i w Warszawie odbyły się pierwsze kongresy międzynarodowe pod hasłem „Lud zachowujący prawość” (94 134 obecnych, ochrzczono 3140 osób). W roku 1986 („Pokój Boży”) odbyło się 9 kongresów, a w roku 1987 („Zaufaj Jehowie”) oraz 1988 („Sprawiedliwość Boża”) odbyło się po 12 kongresów rocznie.
W 1989 roku, od czasu ponownej legalizacji, zorganizowano kongresy międzynarodowe, tym razem pod hasłem „Prawdziwa pobożność”. Odbyły się one na trzech stadionach – w Chorzowie, Poznaniu i Warszawie (166 518 obecnych, 6093 osób zostało ochrzczonych). W roku 1990 odbyło się 12 kongresów pod hasłem „Czysta mowa”, a w 1991 roku 12 kongresów pod hasłem „Lud miłujący wolność”. W roku 1992 pod hasłem „Nosiciele światła” i w 1993 roku pod hasłem „Pouczani przez Boga” (po 13 kongresów), w roku 1994 pod hasłem „Bojaźń Boża” – 15 kongresów, a w roku 1995 pod hasłem „Rozradowani chwalcy Boga” – 19 kongresów. W roku 1996 w Łodzi i w Warszawie odbył się (po raz trzeci w Polsce) kongres międzynarodowy – pod hasłem „Posłańcy pokoju Bożego”. Łącznie w Polsce w tym roku odbyło się 21 kongresów. W roku 1997 – „Wiara w Słowo Boże”, w 1998 – „Boża droga życia”, w 1999 – „Prorocze słowo Boże”, w 2000 – „Wykonawcy słowa Bożego”, w 2001 – „Nauczyciele słowa Bożego”, w 2002 – „Gorliwi głosiciele Królestwa”, w 2003 – „Oddajcie chwałę Bogu” (po 22 kongresy rocznie), w roku 2004 – „Chodź z Bogiem” (23 kongresy) i w 2005 – „Posłuszni Bogu” (22 kongresy). W sierpniu 2006 roku w Chorzowie i Poznaniu zorganizowano (po raz czwarty w Polsce) kongresy międzynarodowe – pod hasłem „Wyzwolenie jest blisko!”. W 2007 roku odbyły się 22 kongresy pod hasłem „Naśladuj Chrystusa!”, a w 2008 roku – „Kierowani duchem Bożym” (24 kongresy, także po raz pierwszy kongres w polskim j. migowym). W 2009 roku w Poznaniu odbył się po raz piąty kongres międzynarodowy w Polsce – pod hasłem „Czuwajcie!”. W 2010 roku odbyło się 26 kongresów pod hasłem „Trwaj przy Jehowie!”. Po raz pierwszy przedstawiono program w języku angielskim i rosyjskim, w 2011 roku – „Niech przyjdzie Królestwo Boże!” (25 kongresów), w 2012 roku – „Strzeż swego serca!” (24 kongresy), w 2013 roku – „Słowo Boże jest prawdą!” (16 kongresów), w 2014 roku – „Szukajmy najpierw Królestwa Bożego!” (23 kongresy), w 2015 roku – „Naśladujmy Jezusa!” (32 kongresy), w 2016 roku – „Lojalnie trwajmy przy Jehowie!” (32 kongresy), w 2017 roku – „Nie poddawaj się!” (32 kongresy, w tym po raz pierwszy w Polsce w języku ukraińskim), w 2018 roku – „Bądź odważny!” (28 kongresów). W 2019 roku w Warszawie (po raz szósty w Polsce) odbył się kongres międzynarodowy pod hasłem „Miłość nigdy nie zawodzi!” (pozostałych 7 kongresów regionalnych odbyło się w tym samym terminie, a tydzień później odbyło się 10 kongresów regionalnych).
Kongresy.
Na corocznych kongresach regionalnych, które zazwyczaj odbywają się w okresie letnim, spotyka się kilka obwodów (na każdy obwód składa się około 20 zborów). Przybywają na nie Świadkowie Jehowy, ich sympatycy oraz osoby zaproszone w trakcie ogólnoświatowej kampanii informacyjnej, polegającej na wręczaniu wydrukowanych zaproszeń (lub wysyłaniu je osobom zainteresowanym, również w wersji elektronicznej; na kongres można przybyć również bez zaproszeń). Liczba obecnych na jednym kongresie wynosi od kilkuset do kilkudziesięciu tysięcy osób.
Kongresy te w Polsce odbywają się na wynajętych stadionach, w halach oraz w w Sosnowcu (przede wszystkim dla obszaru Górnego Śląska i zachodniej Małopolski).
Na ogół co cztery lub pięć lat urządza się kongresy międzynarodowe w różnych częściach świata, a przybywają na nie delegaci z wielu krajów. Uczestniczy w nich co najmniej 20 tysięcy osób. Zaprasza się na nie również zagranicznych misjonarzy, którzy mogą odwiedzić miejsce swojego zamieszkania. Mniejsze kongresy o zasięgu międzynarodowym nazywane są kongresami specjalnymi. Są na ogół urządzane każdego roku, z wyłączeniem lat, gdy odbywały się kongresy międzynarodowe. Organizuje się je w mniejszych obiektach, a bierze w nich udział zazwyczaj do 12 tysięcy uczestników. Liczba zagranicznych delegatów zapraszanych na kongresy specjalne jest dwukrotnie mniejsza niż na kongresy międzynarodowe.
Kongresy międzynarodowe w Polsce odbyły się sześć razy w latach: 1985 (Chorzów, Poznań, Warszawa i Wrocław), 1989 (Chorzów, Poznań i Warszawa), 1996 (Łódź i Warszawa), 2006 (Chorzów i Poznań), 2009 (Poznań) oraz 2019 (Warszawa).
Lista kongresów.
„Dążmy do pokoju!” (2022).
W związku z pandemią COVID-19 Ciało Kierownicze Świadków Jehowy zadecydowało o odwołaniu wszystkich kongresów regionalnych i specjalnych z osobistym udziałem obecnych na stadionach, halach i w Salach Zgromadzeń. Dlatego też poszczególne części programu kongresu zostały przedstawione przez członków Ciała Kierowniczego oraz ich pomocników. Zamieszczono je w bezpłatnym programie filmowym z lipca i sierpnia 2022 roku dostępnym w serwisie jw.org w ponad 500 językach (w tym polskim i polskim języku migowym, a w ponad 100 językach dla osób słabowidzących i niewidomych również z audiodeskrypcją). Zawierający 48 przemówień i 66 materiałów filmowych. Szacuje się, że kongres obejrzało 15–20 milionów widzów w 239 krajach. Podczas kongresu ochrzczono 1113 osób z samej tylko Ukrainy.
„Silni dzięki wierze!” (2021).
W związku z pandemią COVID-19 Ciało Kierownicze Świadków Jehowy zadecydowało o odwołaniu wszystkich kongresów regionalnych i specjalnych na świecie z osobistym udziałem obecnych na stadionach, halach i Salach Zgromadzeń. Dlatego poszczególne nagrane części jego programu zostały przedstawione przez członków Ciała Kierowniczego oraz ich pomocników, zamieszczone je – w ponad 500 językach (w tym polskim i polskim języku migowym; a w 53 językach dla osób słabowidzących i niewidomych również w audiodeskrypcji) – w bezpłatnym programie filmowym z lipca i sierpnia 2021 roku dostępnym w serwisie jw.org. W niektórych krajach transmitowany też przez kanały telewizyjne i stacje radiowe. Szacuje się, że kongres obejrzało 15–20 milionów widzów w 240 krajach. Hasło kongresu zaczerpnięto z wersetu biblijnego z Rz 4:20 „Dzięki wierze stał się silny i oddał chwałę Bogu”.
„Zawsze się radujcie!” (2020).
W związku z pandemią COVID-19 Ciało Kierownicze Świadków Jehowy zadecydowało o odwołaniu wszystkich zaplanowanych kongresów na świecie z osobistym udziałem obecnych na stadionach, halach i Salach Zgromadzeń (w tym 25 w 5 językach, które miały się odbyć w 17 miastach Polski). Ich nagrany program został przedstawiony przez członków Ciała Kierowniczego oraz ich pomocników i zamieszczony – w 511 językach (w tym polskim i polskim języku migowym; po raz pierwszy w j. angielskim i j. hiszpańskim dla osób słabowidzących i niewidomych również w audiodeskrypcji) – w bezpłatnym programie filmowym z lipca i sierpnia 2020 roku dostępnym w serwisie jw.org, zawierającym 43 przemówienia i 114 materiałów filmowych. Szacuje się, że kongres obejrzało przeszło 14 milionów widzów w 240 krajach. Hasło kongresu zaczerpnięto z wersetu biblijnego z Flp 4:4 „Zawsze się radujcie”.
Zgromadzenia obwodowe.
Oprócz kongresów regionalnych i międzynarodowych każdy obwód (ok. 20 zborów, do 2500 obecnych) spotyka się dwa razy w roku na jednodniowych zgromadzeniach obwodowych w cyklu jesienno-wiosennym. Zgromadzenia te zaczęto organizować w roku 1938. Nazywano je wówczas zgromadzeniami strefowymi.
Przebieg zgromadzeń obwodowych jest podobny do większych kongresów choć ich program nie zawiera materiałów filmowych. Podawane są na nich rady biblijne i zachęty – w formie wykładów, dyskusji, sympozjów, scenek, pokazów, lokalnych doświadczeń głosicieli i wywiadów z poszczególnymi osobami. W programie uwzględnia się miejscowe potrzeby oraz udziela się rad, dotyczących danej grupy zborów (obwodu). W jednym z nich udział bierze przedstawiciel Biura Oddziału. W trakcie zgromadzenia obwodowego odbywa się również chrzest nowych członków (przez całkowite zanurzenie).
W latach 1987–2014 (w Polsce od 1990 roku) odbywały się jednodniowe "zgromadzenia specjalne". Przebieg i liczebność była podobna jak w zgromadzeniu obwodowym. W zgromadzeniu brał udział przedstawiciel Biura Oddziału.
Na każde zgromadzenie przygotowuje się główną myśl przewodnią powiązany z myślą przewodnią kongresu regionalnego. Jest nią wybrany werset biblijny. Program ustala Ciało Kierownicze Świadków Jehowy. Od września 2014 roku każdego roku odbywają się dwa jednodniowe zgromadzenia obwodowe (zamiast jednodniowego zgromadzenia specjalnego i dwudniowego zgromadzenia obwodowego). W Polsce co roku organizuje się ponad 250 zgromadzeń obwodowych.
W marcu 2020 roku w związku z pandemią COVID-19 Ciało Kierownicze Świadków Jehowy zadecydowało o odwołaniu wszystkich zaplanowanych zgromadzeń z osobistym udziałem obecnych. Nagrany wcześniej program z poszczególnych Biur Oddziału został udostępniony w formie elektronicznej. W marcu 2021 roku Świadkowie Jehowy przygotowali nową stronę internetową do transmisji na żywo programu zgromadzeń obwodowych (z udziałem nadzorcy obwodu) – JW Stream–Studio. Poszczególne punkty programu były przestawiane „na żywo” z mieszkań. W związku z pandemią COVID-19 od 9 marca 2020 roku do 31 grudnia 2022 roku również organizowanie zgromadzeń obwodowych w obiektach (w tym w Salach Zgromadzeń) z osobistym udziałem obecnych zostało wstrzymane.
Inne okolicznościowe zgromadzenia.
Świadkowie Jehowy organizują również okazjonalne zgromadzenia, np. z okazji otwarcia, rozbudowy Biura Oddziału, wizyty przedstawiciela Biura Głównego, otwarcia Sal Zgromadzeń, rozdania dyplomów absolwentom, misjonarzom Szkoły Gilead, zakończenia Kursu dla Ewangelizatorów Królestwa, Zgromadzenia Statutowego i innych szczególnych okazji. Niektóre z nich są transmitowane do Sal Zgromadzeń i Sal Królestwa.

</doc>
<doc id="907100" url="https://pl.wikipedia.org/wiki?curid=907100" title="Turniej o Puchar króla Hassana II w Maroku 2000">
Turniej o Puchar króla Hassana II w Maroku 2000

Turniej o puchar króla Hassana II w Maroku 2000- turniej towarzyski o puchar króla Hassana II rozegrano w 2000 roku. Uczestniczyły w nim cztery reprezentacje narodowe: gospodarzy, Francji, Jamajki i Japonii.
Mecze.
Finał.
Triumfatorem turnieju o puchar króla Hassana II 2000 została reprezentacja Francji.

</doc>
<doc id="907101" url="https://pl.wikipedia.org/wiki?curid=907101" title="Jerewań">
Jerewań



</doc>
<doc id="907102" url="https://pl.wikipedia.org/wiki?curid=907102" title="Turniej o puchar króla Hassana II w Maroku 1996">
Turniej o puchar króla Hassana II w Maroku 1996



</doc>
<doc id="907113" url="https://pl.wikipedia.org/wiki?curid=907113" title="Grodziska Orkiestra Dęta">
Grodziska Orkiestra Dęta

Grodziska Orkiestra Dęta - powstała w 1929 roku, jako Orkiestra Dęta Ochotniczej Straży Pożarnej. Jej założycielem był Antoni Thum. Orkiestra znana jest nie tylko w Polsce, ale również poza jej granicami. Podróże artystyczne orkiestry obejmują: Rosję, byłą Czechosłowację, Hiszpanię (występ na stadionie Realu Madryt), Niemcy, Danię, Francję oraz Holandię. Kapelmistrzem Grodziskiej Orkiestry Dętej od 1979 do 2016 roku był Stanisław Słowiński.
Orkiestra zdobyła liczne wyróżnienia w postaci dyplomów, pucharów, kryształów oraz 8 Złotych Rogów zdobytych w dorocznych turniejach Orkiestr Dętych w Grodzisku Wielkopolskim, organizowanych przez Polski Związek Chórów i Orkiestr "Macierz" w Poznaniu. We wrześniu 2003 roku na Międzynarodowym Festiwalu Orkiestr w Lesznie grodziska orkiestra zdobyła Puchar ze Złotym Pasem, a jej kapelmistrz okazał się najlepszym tambumajorem konkursu i otrzymał Złotą Buławę.
Grodziska Orkiestra Dęta brała udział w Rewii Orkiestr Dętych w Gdańsku. Wzięła udział w trzech filmach fabularnych: "Kiler-ów 2-óch", "Skrzydlate świnie" oraz "Szczur" jak również w programie telewizyjnym "MdM". Swoją grą wspierała też mecze Dyskobolii.
W marcu 2009 r. wydany został w Grodzisku album z okazji jubileuszu 30-lecia Grodziskiej Orkiestry Dętej pod batutą Stanisława Słowińskiego.

</doc>
<doc id="907119" url="https://pl.wikipedia.org/wiki?curid=907119" title="Jeromes Dream">
Jeromes Dream

Jeromes Dream – zespół screamo z Connecticut, aktywny w latach 1997–2001. Grupa posiadała swój własny unikatowy styl, ponieważ wokalista Jeff Smith nie używał mikrofonu w trakcie grania koncertów. Charakterystyczne były też wyjątkowo krótkie koncerty, które zwykle nie trwały dłużej niż 10 minut. Według Jeffa Smitha, grupa potrzebowała właśnie tyle czasu, aby przekonać do siebie publiczność.
Na drugiej płycie, "Presents", nastąpiła znaczna zmiana stylu wokalisty. Wbrew popularnej opinii, przyczyną nie było zerwanie strun głosowych przez Jeffa Smitha. Według samego wokalisty, podczas nagrywania splitu z Orchid, stracił on głos i zemdlał w kabinie nagraniowej. 
Po rozpadzie Jeromes Dream, Jeff Smith przeszedł do zespołu experimental, The Wind-Up Bird.

</doc>
<doc id="907121" url="https://pl.wikipedia.org/wiki?curid=907121" title="Marcin Szymański (szachista)">
Marcin Szymański (szachista)

Marcin Szymański (ur. 7 maja 1983 w Kielcach) – polski szachista, mistrz międzynarodowy od 2002 roku.
Kariera szachowa.
Wielokrotnie uczestniczył w finałowych turniejach o mistrzostwo Polski juniorów we wszystkich kategoriach wiekowych. W 1993 r. zdobył w Grudziądzu tytuł mistrza kraju juniorów do 10 lat. W roku 1998 zdobył w Krynicy srebrny, zaś w 1999 w Nowej Rudzie złoty medal mistrzostw kraju (oba w grupach do lat 16). Oprócz tego, czterokrotnie (1993, 1995, 1997, 1998) reprezentował Polskę na mistrzostwach świata oraz dwukrotnie (1995, 1998) - na mistrzostwach Europy juniorów. W roku 2001 podzielił I miejsce (wspólnie ze Stefánem Kristjánssonem) w turnieju kołowym w Ołomuńcu. W tym samym roku zdobył (w barwach klubu MKSz Rybnik) złoty medal na rozegranych w Wiśle drużynowych mistrzostwach Polski juniorów. W 2003 zwyciężył w kolejnym międzynarodowym turnieju, który odbył się w Suwałkach oraz podzielił I miejsca w otwartych turniejach na Ikarii oraz w Trzyńcu. W 2005 i 2006 dwukrotnie zwyciężył w turniejach rozegranych w Brnie.
Najwyższy ranking w dotychczasowej karierze osiągnął 1 lipca 2005 r., z wynikiem 2435 punktów zajmował wówczas 36. miejsce wśród polskich szachistów.
Życie prywatne.
Siostra Marcina Szymańskiego, Maria, również jest szachistką i posiada tytuł mistrzyni międzynarodowej.

</doc>
<doc id="907122" url="https://pl.wikipedia.org/wiki?curid=907122" title="Jerome's Dream">
Jerome's Dream



</doc>
<doc id="907127" url="https://pl.wikipedia.org/wiki?curid=907127" title="Woo Boo Doo">
Woo Boo Doo

Woo Boo Doo – polska grupa jazzrockowa działająca od sierpnia 1984 r. do początku 1986 r. 
W jej składzie występowali m.in. Janusz Iwański, Mateusz Pospieszalski, Marcin Pospieszalski, Andrzej Ryszka, Antoni Gralak i Andrzej Urny. Managerem był Wojtek Cesarz. Pomagał mu Jan Pospieszalski.

</doc>
<doc id="907128" url="https://pl.wikipedia.org/wiki?curid=907128" title="Zbigniew Sosnowski (przedsiębiorca)">
Zbigniew Sosnowski (przedsiębiorca)

Zbigniew Sosnowski (ur. 17 maja 1963 w Przasnyszu) – polski przedsiębiorca, założyciel i właściciel spółki Kross SA. 
Życiorys.
Jest synem rolników spod Przasnysza. Zaczynał pracę jako mechanik samochodowy. W 1990 roku założył pierwszy mały sklep rowerowy w Przasnyszu, kupując za wszystkie oszczędności około trzydzieści pierwszych rowerów. Szybko stał się jednym z największych hurtowych odbiorców rowerów produkowanych przez firmę Romet z Bydgoszczy. W połowie lat 90. XX wieku jego firma stała się montownią. Po upadku firmy Romet, początkowo przez krótki czas importował rowery z Włoch, lecz wkrótce zakupił tam całą linię technologiczną i stał się również producentem – pod markami Grand, Vision, Best. W 2006 r. firma Sosnowskiego zatrudniała ponad 1000 osób i produkuje pod własną marką Kross.
W 2005 jego majątek był szacowany na ok. 135 mln zł.
Został uhonorowany tytułem „Przedsiębiorca Roku 2004” w konkursie organizowanym przez firmę Ernst &amp; Young, a w maju 2005 r. znalazł się wśród 34 finalistów międzynarodowej edycji konkursu, wyłonionych spośród 10 000 najlepszych przedsiębiorców świata.
W 2004 r. firma Kross wyprodukowała ponad 800 tys. rowerów. Jej przychody wyniosły ponad 200 mln zł, a zysk netto około 8 mln zł. W 2005 r. około 40% przychodów firmy przynosił eksport m.in. do Francji, Wielkiej Brytanii, Szwecji, Finlandii, Holandii, Niemiec, USA i na Ukrainę. W 2006 r. Sosnowski założył firmę deweloperską "Novdom".
Wraz z żoną Elżbietą otrzymał w 2005 nagrodę "Przaśnika", przyznawaną osobom zasłużonym dla ziemi przasnyskiej. Wyróżniony został również (2004) statuetką „Przasnyskiego Koryfeusza”.

</doc>
<doc id="907129" url="https://pl.wikipedia.org/wiki?curid=907129" title="Irena Landau">
Irena Landau

Irena Landau (z d. Barska, ur. 11 września 1932 w Warszawie), absolwentka wydziału polonistyki Uniwersytetu Warszawskiego. Długoletnia pracowniczka wydawnictw: Nasza Księgarnia i Krajowa Agencja Wydawnicza, współredaktorka czasopisma Miś. Współpracuje z wydawnictwami Jaworski i Publicat oraz czasopismem Płomyczek.
Irena Landau jest autorką kilkuset słuchowisk radiowych dla dzieci, a także ponad 60 książek. Jej utwory znajdują się w wielu dziecięcych i młodzieżowych czasopismach, w różnego rodzaju antologiach, a także w podręcznikach szkolnych.
Wybrane tytuły.
w kolejności alfabetycznej:
Życie prywatne.
Jej mężem był prof. Zbigniew Landau.

</doc>
<doc id="907130" url="https://pl.wikipedia.org/wiki?curid=907130" title="Zdanie złożone współrzędnie">
Zdanie złożone współrzędnie



</doc>
<doc id="907131" url="https://pl.wikipedia.org/wiki?curid=907131" title="Zdanie złożone podrzędnie">
Zdanie złożone podrzędnie



</doc>
<doc id="907134" url="https://pl.wikipedia.org/wiki?curid=907134" title="Gilles Marguet">
Gilles Marguet

Gilles Marguet (ur. 3 grudnia 1967 w Pontarlier) – francuski biathlonista, brązowy medalista olimpijski i dwukrotny medalista mistrzostw świata.
Kariera.
W Pucharze Świata zadebiutował 19 stycznia 1990 roku w Anterselvie, zajmując 15. miejsce w sprincie. Tym samym już w swoim debiucie zdobył pierwsze punkty. Na podium zawodów tego cyklu jedyny raz stanął 16 stycznia 1993 roku w Val Ridanna, kończąc rywalizację w sprincie na trzeciej pozycji. Wyprzedzili go tam jedynie Włoch Johann Passler oraz Ulf Johansson ze Szwecji. Najlepsze wyniki osiągnął w sezonie 1989/1990, kiedy zajął 21. miejsce w klasyfikacji generalnej.
Na mistrzostwach świata w Borowcu w 1993 roku wspólnie z Thierrym Dusserre'em, Xavierem Blondem i Lionelem Laurentem zdobył brązowy medal w biegu drużynowym. Podczas mistrzostw świata w Pokljuce w 2001 roku reprezentacja Francji w składzie: Gilles Marguet, Vincent Defrasne, Julien Robert i Raphaël Poirée zwyciężyła w sztafecie. Był to pierwszy w historii złoty medal dla Francji w tej konkurencji. Brał też udział w igrzyskach olimpijskich w Salt Lake City, gdzie razem z Defrasne'em, Robertem i Poirée zdobył brązowy medal w biegu sztafetowym. Wziął również udział w sprincie, kończąc rywalizację na 66. miejscu. Były to jego jedyne starty olimpijskie.
W 1995 roku wywalczył srebrny medal w sprincie podczas mistrzostw Europy w Grand-Bornand, gdzie lepszy był tylko Poirée.

</doc>
<doc id="907135" url="https://pl.wikipedia.org/wiki?curid=907135" title="Marek Zagańczyk">
Marek Zagańczyk

Marek Zagańczyk (ur. 10 lutego 1967 w Warszawie) – polski pisarz, eseista, wydawca. W latach 2008–2019 zastępca redaktora naczelnego „Zeszytów Literackich”. Od 2020 roku prezes wydawnictwa Próby.
Absolwent Wydziału Wiedzy o Teatrze Akademii Teatralnej w Warszawie; gdzie w 1989 obronił pracę magisterską "Tymon Terlecki – eseista teatralny" pod kierunkiem prof. Zbigniewa Raszewskiego. W latach 1989–1990 dziennikarz działu kultury dziennika „Obserwator”. Od 1989 do 1991 członek redakcji miesięcznika „Teatr”. W latach 1989–2016 wykładowca Akademii Teatralnej w Warszawie, 1991–2008 sekretarz redakcji, a od września 2008 do grudnia 2018 zastępca redaktora naczelnego kwartalnika „Zeszyty Literackie”. Redaktor serii „Podróże” (Zeszyty Literackie). W 2020 roku wraz z Anną Arno i Mikołajem Nowakiem-Rogozińskim założył wydawnictwo Próby. Kurator archiwum i spuścizny Pawła Hertza.
Eseje, szkice literackie i recenzje publikował w pismach: „Kultura Niezależna”, „Przegląd Polityczny" „Teatr”, „Gazeta Wyborcza” i „Zeszyty Literackie”. Od 2020 roku prowadzi blog „Sztuka czytania”.
Maratończyk, zdobywca Korony Maratonów Polskich, uczestnik maratonów w Atenach, Berlinie, Florencji, Monachium, Paryżu, Rzymie, Wenecji.
Twórczość.
Autor szkiców z podróży. „Szkice Marka Zagańczyka traktują o lekturach i podróżach, czyli łączą w istocie opis dwóch podróży – podróży myślowej i podróży rzeczywistej. Są to medytacje nad kulturą i życiem, a zatem nad tym co jest istotą naszego bytu, trwamy bowiem w naturze i kulturze. W naturze, która jest żywiołem, i w kulturze, która ten żywioł ujarzmia, powściąga, czyni go domem” (Paweł Hertz). W swojej twórczości skupia się na podróżach włoskich, śladami pisarzy, humanistów i podróżników: Pawła Muratowa, Zbigniewa Herberta, E.M. Forstera, Patricka Leigh Fermora, Bruce’a Chatwina, Jarosława Iwaszkiewicza, Kennetha Clarka, Ferdynanda Gregoroviusa, Bernarda Berensona.
W książce "Krajobrazy i portrety" (1999) znalazły się szkice z podróży na Korsykę, do Włoch, Austrii, Holandii i Polski, a także sylwetki W.H. Audena, Maxa Beerbohma, Isaiaha Berlina, E.M. Forstera, Eugeniusza Fromentin, Hugo von Hofmannsthala, Jarosława Iwaszkiewicza, Henry’ego Jamesa, Jana Kotta, Vladimira Nabokova, Evelyn Waugh.
"Droga do Sieny" (2005), jest zbiorem szkiców poświęconych krajobrazom i sztuce Toskanii. „"Droga do Sieny" sytuuje się w XX-wiecznej tradycji podróży, a więc na skrzyżowaniu eseju i autobiografii, […] w tytule kluczowym słowem jest «droga», a więc wędrowanie nie zaś jego cel. […] Tekst żywi się nieustannym dialogiem ze słynnymi podróżnikami po Włoszech, od Stendhala do Camusa i Herlinga-Grudzińskiego, ma swoją niezatartą fizjonomię, wyraźny podpis autora, znak jego wrażliwości i inteligencji. […] Jeśli klasyczna podróż włoska odbywała się po linii prostej, z północy na południe […] to w wypadku "Drogi do Sieny" linia jest kapryśna, zatacza koło, nawraca, czytelnik zostaje od razu zanurzony w zmysłową rzeczywistość pejzażu, urodę niepowtarzalnego połączenia dzieł człowieka i natury” (Joanna Ugniewska). W książce znalazły się także sylwetki Erwina Axera, Nicolasa Bouvier, Bruce’a Chatwina, Giuseppe Tomasiego di Lampedusa, V.S. Naipaula, Vity Sackville-West, Jerzego Stempowskiego.
"Cyprysy i topole" (2012) to „zbiór szkiców będących rodzajem pielgrzymek do miejsc, w których mieszkali, lub z którymi związani byli bliscy autorowi malarze i pisarze. Siłą tej książki jest wiedza o przedmiocie, czarem – czuły opis” (Julia Hartwig). Książka o sztuce podróżowania, o wpisanej w nią samotności. Przewodnik po miejscach, dziełach sztuki i literatury. Wśród miejsc wyróżnionych znalazły się: Asolo, Berlin, Byszewy, Dolina Orcii, Ferrara, Florencja, Inflanty, Korsyka, Kreta, Piza, Rzędziny, Wenecja.
"Berlińskie widoki" (2019) to szkic z wędrówek po tytułowym Berlinie, próba odnalezienia miejsc znanych z literatury, odnalezienia miasta wyobrażonego w rzeczywistym.
Znawca współczesnego życia literackiego i eseistyki, o których prowadził zajęcia w Akademii Teatralnej im. A. Zelwerowicza w Warszawie (zajęcia wyróżnione nagrodą rektora Akademii Teatralnej).
Wydawca.
Zastępca redaktora naczelnego „Zeszytów Literackich”, redaktor naczelny w wydawnictwie Próby. Ponadto na dorobek edytorski Marka Zagańczyka składają się m.in.: korespondencja Jarosława Iwaszkiewicza i Pawła Hertza ogłaszana na łamach „Zeszytów Literackich”;" Portret młodego artysty. Listy Józefa Rajnfelda do Jarosława Iwaszkiewicza" (Warszawa 1997 – wraz z Pawłem Hertzem); tom esejów Jana Kotta "Nowy Jonasz i inne szkice" (Wrocław 1994 – wstęp i opracowanie), wybór esejów Pawła Hertza "Pamięć i ład" (Warszawa 2018), a także współpraca edytorska nad tomami korespondencji Zbigniewa Herberta, Czesława Miłosza, Jerzego Stempowskiego. W redagowanej przez niego serii „Podróże” (Zeszyty Literackie) ukazały się książki Ewy Bieńkowskiej, Wojciecha Karpińskiego, Patricka Leigh Fermora, Claudio Magrisa, Sándora Máraiego, Pawła Muratowa, Jerzego Stempowskiego, Adama Szczucińskiego, Joanny Ugniewskiej, Tomasa Venclovy.
W wydawnictwie Próby redaktor pierwszego polskiego wydania "Europy w zwierciadle" Roberta Byrona (tłum. Dorota Kozińska, Warszawa 2020) i "Paradiso" Adama Szczucińskiego (Warszawa 2021), razem z Elżbietą Jogałłą redaktor pierwszego polskiego wydania "Rady egipskiej" Leonarda Sciascii (tłum. Halina Kralowa, Warszawa 2020).
Bibliografia.
O "Drodze do Sieny" Marka Zagańczyka:
O "Krajobrazach i portretach" Marka Zagańczyka:

</doc>
<doc id="907136" url="https://pl.wikipedia.org/wiki?curid=907136" title="Hermeneutyka biblijna">
Hermeneutyka biblijna

Hermeneutyka biblijna – nauka teologiczna zajmująca się odczytywaniem tekstów biblijnych, zwłaszcza ich sensu duchowego. Jedna z form hermeneutyki stosowanej.
Hermeneutyka stawia pytania co do właściwego sposobu rozumienia Biblii. Hermeneutykę można znaleźć już w samych tekstach biblijnych, np. w dialogu diakona Filipa z urzędnikiem królowej Etiopii w Dziejach Apostolskich 8,30-31: "„Czy rozumiesz, co czytasz?” – „Jakżeż mogę [rozumieć], jeśli mi nikt nie wyjaśnił”".
Hermeneutyka a egzegeza biblijna.
Według Krzysztofa Bardskiego różnica między interpretacją, czyli hermeneutyką a egzegezą tekstów biblijnych bierze się z rozróżnienia sensu dosłownego i sensu "ponaddosłownego" w Biblii. To ostatnie określenie, będące kalką angielskiego "more-than-literal" odnosi się do treści zawartych w tekście biblijnym tradycyjnie określanych jako: sens duchowy, sens mistyczny i sens alegoryczny.
W przypadku poszukiwania sensu dosłownego proces interpretacji tekstu ma odmienny charakter niż w przypadku odnajdywaniu sensu ponaddosłownego. Stąd termin "egzegeza" należy zachować dla badań, mających na celu wydobycie znaczenia dosłownego tekstu. Poszukiwanie zaś adekwatnego znaczenia "ponaddosłownego" będzie interpretacją bądź odczytywaniem, czyli hermeneutyką.
Według tego ujęcia, to co uczynił Filip w opowiadaniu z 8 rozdz. Dziejów Apostolskich w. 30–31 było nie egzegezą, lecz hermeneutyką: wyjaśnił słowa starotestamentowego proroka Izajasza w sensie figuratywnym, typicznym – w związku z Chrystusem, z perspektywy historio-zbawczej. Zapewne hermeneutyka rabinistyczna podeszłaby do tekstu Izajasza inaczej, i Etiopczyk otrzymałby inną interpretację.
Do czego potrzebna jest hermeneutyka?
Na interpretację Biblii wpływają założenia teologiczne. Wśród podstawowych trudności podnoszonych w XX w., m.in. przez uczonych rozwijających metodę historyczno-krytyczną jak teolog ewangelicki Rudolf Bultmann, można wymienić następujące:
Hermeneutyka katolicka.
Na temat zasad odczytania Biblii, w związku z przywróceniem Słowu Bożemu właściwego miejsca w życiu Kościoła, wypowiedział się Sobór watykański II (1962-1965) w Konstytucji dogmatycznej "Dei Verbum". Sobór podkreślił wagę poznania historycznych, ludzkich uwarunkowań tekstów biblijnych:
Sobór podkreślił też, że skoro Kościół wierzy, że Pismo święte powstało pod natchnieniem Ducha Świętego, także z jego pomocą należy je odczytywać. Należy też brać pod uwagę całą treść Pisma oraz to, że tworzy ono jedność. Istotne też jest światło, którego dostarcza żywa Tradycja całego Kościoła oraz analogia wiary (por. DV 12).
Zagadnienia katolickiej hermeneutyki biblijnej omówiła Papieska Komisja Biblijna w wydanym w 1993 r. dokumencie zatytułowanym "Interpretacja Pisma Świętego w Kościele katolickim". Tekst ukazał się w setną rocznicę publikacji encykliki "Providentissimus Deus" Leona XIII (18 listopada 1893 r.) oraz pięćdziesiątą encykliki "Divino afflante Spiritu" Piusa XII (30 września 1943) – dwóch najważniejszych wczesnych dokumentów Magisterium Kościoła na temat katolickiej hermeneutyki biblijnej.
Dokument Komisji opisał najpierw współczesne metody czytania i interpretowania Pisma Świętego. Następnie omówił teoretyczne kryteria interpretacji tekstu natchnionego oraz ukazał aspekty charakterystyczne dla katolickiej interpretacji Biblii w kontekście relacji z innymi dyscyplinami teologicznymi. W ostatnim rozdziale przedstawił zasady, jakim należy się kierować w odczytywaniu znaczenia Słowa Bożego w codziennosci oraz ukazał rolę Biblii w życiu współczesnego Kościoła. Papież Benedykt XVI, w przedmiowie do pierwszego tomu swej książki Jezus z Nazaretu (30 września 2006 r.) odwołał się do tego dokumentu ukazując ważność jego przesłania dla jego własnej pracy nad przygotowaniem książki.
Zasady współczesnej hermeneutyki katolickiej omówiła także wydana w 2010 r. adhortacja Benedykta XVI Verbum Domini (punkty 29-37). Reguły jakie wskazuje to:
Hermeneutyka biblijna według katolików ma pomagać w uaktualnieniu słowa Bożego dla każdej generacji i prowadzić do jego realizacji w życiu chrześcijańskim.

</doc>
<doc id="907143" url="https://pl.wikipedia.org/wiki?curid=907143" title="Spot (producent)">
Spot (producent)

Spot właśc. Glen Lockett (ur. 1 lipca 1951 w Los Angeles, zm. 4 marca 2023 w Sheboygan) – amerykański producent muzyczny. Karierę producenta zaczynał w niezależnej wytwórni SST Records – prowadzonej przez Grega Ginna z zespołu Black Flag. W latach 1979–1985 nagrał, zmiksował, wyprodukował większość singli i albumów wykonawców związanych z tą firmą. Jego nazwisko widnieje na płytach zespołów: Black Flag, Minutemen, Meat Puppets, Hüsker Dü, Saint Vitus, Descendents, Minor Threat, Misfits, Big Boys czy Dicks.
Wyprodukował również nagrania kilku wykonawcom spoza SST Records. W 1987 otworzył własną wytwórnię No Auditions. Dał się również poznać jako znakomity muzyk-multiinstrumentalista. Z czasem przestał zajmować się produkcją by skoncentrować się na graniu. W 2000 roku w barwach No Auditions i Upland Records (firma należąca do członków zespołu Descendents) wydał własny materiał.
W ostatnich latach życia mieszkał w Austin w Teksasie.

</doc>
<doc id="907147" url="https://pl.wikipedia.org/wiki?curid=907147" title="Robot Chicken">
Robot Chicken

Robot Chicken – amerykański serial animowany dla dorosłych wykonany w technice poklatkowej.
"Robot Chicken" złożony jest z krótkich scenek parodiujących współczesną popkulturę. W serialu mamy do czynienia z animacją poklatkową, wykorzystującą zabawki, lalki, plastelinę i różne inne przedmioty. Serial obfituje w sporą liczbę wulgaryzmów, które zazwyczaj są ocenzurowane.
Gwiazdy w Robot Chicken.
W każdym odcinku gościnnie użyczają swojego głosu znane osoby, oto lista:

</doc>
<doc id="907148" url="https://pl.wikipedia.org/wiki?curid=907148" title="Greding">
Greding

Greding – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży w Jurze Frankonskiej, ok. 30 km na południowy wschód od Roth, nad rzeką Schwarzach, przy autostradzie A9.
Dzielnice.
W skład miasta wchodzą następujące dzielnice: Attenhofen, Birkhof, Esselberg, Euerwang, Grafenberg, Großhöbing, Günzenhofen, Hausen, Heimbach, Herrnsberg, Hofberg, Kaising, Kleinnottersdorf, Kraftsbuch, Landerzhofen, Linden, Mettendorf, Obermässing, Österberg, Röckenhofen, Schutzendorf, Untermässing i Viehhausen.

</doc>
<doc id="907150" url="https://pl.wikipedia.org/wiki?curid=907150" title="Yokohama Flügels">
Yokohama Flügels

Yokohama Flügels (jap. 横浜フリューゲルス "Yokohama Furyūgerusu") – japoński klub piłkarski z siedzibą w Jokohamie.
Historia.
All Nippon Airways FC (ANA FC) został założony w 1964 roku w Jokohamie i reprezentował firmę All Nippon Airways. Przez pewien czas była zapowiadana zmiana nazwy na Yokohama TriStar SC, ale przez skandal Lockheed zatrzymał własną nazwę.
W 1980 roku zespół uzyskał promocję do Japan Soccer League z regionalnej Kanto Football League.
Klub szybko wywalczył promocję do JSL Div. 2 w 1984 i od razu zaliczył kolejny awans do JSL Div. 1, jako wicemistrz. Pomimo faktu, że spadł z pierwszej ligi w 1985, to w 1988 ponownie awansował i nigdy już nie opuścił pierwszej ligi, aż do swojego rozwiązania.
W 1992 klub zmienił nazwę na Yokohama Flügels, która pochodzi od niemieckiego słowa Flügel, co oznacza skrzydło lub skrzydła. Przez pewien czas klub był zapowiadany jako AS Flügels z inicjałami zarówno sponsorów, ANA i Sato Labs, jak i skrótowców włoskich i francuskich „Asocjacji Sportowej” (Associazione Sportiva lub Association Sportive).
Chociaż nigdy nie wygrał mistrzostwa Japonii w lidze amatorskiej JSL lub zawodowej J. League, był jednym z najlepszych klubów w okresie od końca lat 80. ub. w., do swojego ostatniego meczu. Klub zdobył kilka trofeów w kraju i za granicą, w tym Puchar Cesarza, Puchar Zdobywców Pucharów Azji i Azjatycki Super Puchar.
W 1998 jeden ze sponsorów – Sato Labs – poinformował o zaprzestaniu swojego wsparcia finansowego klubu. Inny główny sponsor ANA spotkał się z Nissan Motors, głównym sponsorem rywala zza miedzy Yokohama Marinos, i zapowiedział, że oba kluby z Jokohamy zostaną połączone. Kibice od początku byli negatywnie nastawieni do fuzji z największym rywalem. Chociaż litera „F” została dodana do nazwy nowego klubu Yokohama F. Marinos, co miało symbolizować połączenie dwóch klubów, to kibice Flügels odrzucili fuzję i odwrócili się od nowego klubu. Wskutek tego, na wzorzec modelu właścicielskiego socios używanego przez hiszpańskie kluby, założyli nowy klub Yokohama FC – pierwszy japoński profesjonalny klub piłkarski, który jest własnością i zarządzany przez jego kibiców.
Stadion.
Klub rozgrywał swoje mecze domowe na stadionie Mitsuzawa Stadium w Jokohamie, który może pomieścić 15 046 widzów.

</doc>
<doc id="907152" url="https://pl.wikipedia.org/wiki?curid=907152" title="Heideck">
Heideck

Heideck – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży ok. 12 km na południe od Roth.
Dzielnice.
W skład miasta wchodzą następujące dzielnice: 
Polityka.
Rada miasta:

</doc>
<doc id="907153" url="https://pl.wikipedia.org/wiki?curid=907153" title="Korona cesarska Katarzyny I">
Korona cesarska Katarzyny I

Korona cesarska Katarzyny I – korona imperatorska cesarzowej Rosji Katarzyny I Aleksiejewny wykonana przez petersburskiego jubilera Samsona Larionowa na zamówienie cara Piotra I Wielkiego w 1724 roku. Szkielet korony jest obecnie przechowywany w kremlowskim Arsenale ("Orużejnaja Pałata") w Moskwie.
Korona cesarska Katarzyny I była pierwszą imperatorską koroną Rosji. Powstała jako insygnium koronacyjne i posłużyła Piotrowi I Wielkiemu do ukoronowania swojej małżonki na cesarzową rosyjską w Moskwie w 1724 roku.
W 1730 roku caryca Anna Iwanowna Romanowa zamówiła u swojego nadwornego jubilera nową koronę cesarską. Aby zaoszczędzić na kamieniach szlachetnych nakazała wymontować je z korony Katarzyny I.
Na początku XIX wieku zachowany metalowy szkielet korony car Aleksander I Romanow przekazał do zbiorów kremlowskiego Arsenału.
Przed zniszczeniem korona Katarzyny I Aleksiejewny była wspaniałym insygnium, ozdobionym przez 2564 diamenty, perły i inne drogocenne kamienie. Największym z nich był nieregularny rubin wielkości gołębiego jaja wieńczący kabłąk korony. Cała korona nawiązywała swoim kształtem do mitr cesarzy bizantyjskich. Składała się z dwóch półkul, które symbolizowały jedność wschodniej i zachodniej części cesarstwa rzymskiego.

</doc>
<doc id="907156" url="https://pl.wikipedia.org/wiki?curid=907156" title="Wielka Kępa">
Wielka Kępa



</doc>
<doc id="907160" url="https://pl.wikipedia.org/wiki?curid=907160" title="Tamszikit">
Tamszikit

Tamszikit (arab. تامشكط, fr. "Tamchekett") – miasto w południowej Mauretanii, w prowincji Haud al-Gharbi, ok. 2 tys. mieszkańców (stan z roku 2000). Na północ od miasta znajdują się ruiny Audaghust.

</doc>
<doc id="907163" url="https://pl.wikipedia.org/wiki?curid=907163" title="Tamchekett">
Tamchekett



</doc>
<doc id="907164" url="https://pl.wikipedia.org/wiki?curid=907164" title="Tamchaket">
Tamchaket



</doc>
<doc id="907166" url="https://pl.wikipedia.org/wiki?curid=907166" title="Poznań Karolin">
Poznań Karolin

Poznań Karolin – przystanek kolejowy w Karolinie, w Poznaniu.
W roku 2017 przystanek obsługiwał 50–99 pasażerów na dobę.
Charakterystyka.
Znajduje się przy przejeździe kolejowo-drogowym w ciągu ulicy Gdyńskiej na drodze wojewódzkiej nr 196 Poznań - Murowana Goślina - Wągrowiec. Dawniej przy peronie znajdowała się budka dróżnika, która pełniła jednocześnie funkcję kasy biletowej. Obecnie, po modernizacji na przełomie lata i jesieni 2012 r., budkę dróżnika oraz wiatę zburzono. 
Niedaleko przystanku znajduje się wiadukt kolejowej obwodnicy Poznania (kiedyś m.in. trasa Warszawa - Szczecin dla pociągów niezatrzymujących się na dworcu Poznań Główny; obecnie tylko ruch towarowy).

</doc>
<doc id="907175" url="https://pl.wikipedia.org/wiki?curid=907175" title="Hilpoltstein">
Hilpoltstein

Hilpoltstein – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth.
Położenie.
Leży ok. 10 km na południowy wschód od Roth, przy autostradzie A9.
Przez miasto przechodzi linia kolejowa Roth–Greding. Obecnie czynny jest tylko 11-kilometrowy odcinek z Roth do Hilpoltstein, pozostała część linii jest zamknięta od 1972 roku.
W granicach Hilpoltstein przebiega Kanał Ren-Men-Dunaj. W miejscowości tej znajduje się przystań i śluza na kanale Men-Dunaj. Śluza Hilpoltstein, jest - obok śluz Leerstetten i Eckersmühlen - jedną z trzech śluz o największych wysokościach podnoszenia w całych Niemczech (24,67 m).
Herb.
Zamek Hilpoltstein był siedzibą panów von Stein. Orzeł i głowica tarczy herbowej pochodzą z herbu panów von Stein. To samo dotyczy kolorów srebrnego i niebieskiego. Są one jednak również interpretowane jako nawiązanie do barw Wittelsbachów, wprowadzonych od 1386 roku.
Historia.
Początki zarówno zamku Hilpoltstein jak i miasta sięgają X w. W wiekach XIII i XIV zamek był siedzibą panów von Stein. Heinrich von Stein i jego syn Hilpolt I von Stein uważani są za faktycznych założycieli "oppidum in Lapide" około 1280 roku.
W 1354 r. Hilpoltstein otrzymał prawa miejskie. Dwa lata później Schweiger von Gundelfingen sprzedał zamek i miasto Hilpoltstein książętom Wittelsbachom, władcom księstwa Bawarii-Landshut; po podziale księstwa w 1392 r. Hilpoltstein stał się częścią księstwa Bawarii-Ingolstadt. W tym samym 1392 r. książę Stefan III potwierdził prawa miejskie.
W 1447 r. miasto i zamek wróciły w skład księstwa Bawarii-Landshut. Książę Ludwik IX Bogaty zbudował w 1473 roku w Hilpoltstein kościół i spichlerze (niem. "Traidkasten" lub "Hofkasten") przy zamku, które obecnie służą m.in. jako pensjonat. Po wojnie o sukcesję w Landshut w 1505 roku Hilpoltstein został włączony do księstwa Palatynatu-Neuburga. W 1542 roku Hilpoltstein wraz z sąsiednimi miastami Heideck i Allersberg został na 36 lat oddany Wolnemu Cesarskiemu Miastu Norymberdze.
Książę Filip Ludwik Wittelsbach wykupił urzędy Hilpoltstein, Heideck i Allersberg i zapisał je wraz z Sulzbach swojemu bratu, hrabiemu palatynowi Ottonowi Henrykowi Wittelsbachowi (niem. Ottheinrich II). Ten podarował zamek i miasto Hilpoltstein swojej żonie Dorothei Marii jako siedzibę wdowy. Po jego śmierci i renowacji zamku, owdowiała „znamienita hrabina palatynka” przybyła do Hilpoltstein w 1606 roku. Dziś wspomnienie tego wydarzenia jest okazją do corocznego festiwalu zamkowego.
W 1615 r. Książę Wolfgang Wilhelm von Pfalz-Neuburg mianował swojego brata Jana Fryderyka deputowanym z Hilpoltstein. Po śmierci Dorothei Marii w 1639 r. zamek popadł w ruinę, a po śmierci Jana Fryderyka w 1644 r. Hilpoltstein utracił funkcję rezydencjalną. W 1799 roku Hilpoltstein został włączony do elektoratu Bawarii.
W 1862 r. Hilpolstein zostało siedzibą nowo utworzonego starostwa powiatowego w Górnym Palatynacie. W 1880 r. doszło do korekty granic między Środkową Frankonią a Górnym Palatynatem. Hilpoltstein zostało wyłączone z Górnego Palatynatu i po połączeniu z Greding, które zostało wydzielone z okręgu Beilngries, utworzyło nowy powiat Hilpoltstein w Środkowej Frankonii. Powiat ziemski ("Landkreis") Hilpoltstein, który wyłonił się z tego starostwa, istniał od 1939 do 1972 roku. W wyniku reformy administracyjnej z 1972 r. Hilpolstein, do którego włączono 47 miejscowości (z których największa wieś liczy ok. 1100 mieszkańców, a najmniejsze przysiółki po kilkunastu), stało się dużą gminą.
Dzielnice.
W skład miasta wchodzą następujące dzielnice (w nawiasie liczba mieszkańców): 

</doc>
<doc id="907180" url="https://pl.wikipedia.org/wiki?curid=907180" title="To my (film 2000)">
To my (film 2000)

To my – polski komediodramat sensacyjny z 2000 roku, w reżyserii Waldemara Szarka.
Opis fabuły.
Bohaterami filmu są Agata i Rafał, uczniowie liceum. Ich przygotowania do egzaminu dojrzałości, co wiąże się z podejmowaniem ważnych kroków oraz ścieżek życiowych.
Agata, uczennica czwartej klasy liceum dotąd nie miała problemów z nauką. Niestety, ostatnio pogorszyły się jej stosunki z matką, gdyż nie miała ona ostatnio zbyt wiele czasu dla Agaty, aby porozmawiać z nią o problemach. Agata jest zakochana w Rafale, najprzystojniejszym uczniu w klasie. Ojciec Rafała jest burmistrzem i chce zapewnić synowi dobry start. Pan Zdrojewski spełnia zachcianki swojego syna, Rafała (kupuje telefon komórkowy, samochód), jednak w zamian za to oczekuje sukcesów Rafała w szkole. Rafał musi zdać maturę, inaczej pójdzie do wojska.

</doc>
<doc id="907187" url="https://pl.wikipedia.org/wiki?curid=907187" title="Matej Uram">
Matej Uram

Matej Uram (ur. 30 maja 1983 w Bańskiej Bystrzycy) – słowacki skoczek narciarski. Reprezentant Słowacji, medalista mistrzostw kraju. Dwukrotny uczestnik mistrzostw świata w narciarstwie klasycznym.
Życiorys.
Uram regularnie występował w oficjalnych zawodach międzynarodowych rozgrywanych przez Międzynarodową Federację Narciarską w latach 1997–2002. Później tylko raz, w lipcu 2004, wystartował w tego typu konkursie (w Velenje w Letnim Pucharze Kontynentalnym został wówczas zdyskwalifikowany).
Dwukrotnie brał udział w mistrzostwach świata seniorów – w 1999 był 63. na skoczni dużej i 57. na skoczni normalnej, a dwa lata później zajął 41. pozycję na skoczni normalnej. Podczas pierwszej z tej imprez był najmłodszym członkiem całej reprezentacji Słowacji na Mistrzostwa Świata w Narciarstwie Klasycznym 1999.
W latach 1998–2001 czterokrotnie startował w mistrzostwach świata juniorów – w 1998 indywidualnie był 59., a drużynowo 13., rok później był 33. indywidualnie i 11. drużynowo, w 2000 wraz ze słowacką drużyną zajął 8. miejsce, a w 2001 zajął 14. pozycję indywidualnie i 12. drużynowo. W 1999 wziął także udział w Zimowym Olimpijskim Festiwalu Młodzieży Europy 1999, gdzie rywalizację indywidualną ukończył na 8. miejscu, a drużynową na 5. pozycji (w jednoseryjnym konkursie drużynowym Uram uzyskał drugą najlepszą odległość, ex aequo z Martinem Kochem).
W swojej karierze brał udział w kilkudziesięciu konkursach Pucharu Kontynentalnego. Pierwsze punkty tego cyklu zdobył w drugim starcie, w grudniu 1997, w wieku niespełna 14 lat i 7 miesięcy. Raz stał na podium – 11 marca 2001 w Harrachovie zajął 3. pozycję. W sumie w całej karierze zdobył 380 punktów tego cyklu. Najwyższą pozycję w klasyfikacji generalnej zajął w sezonie 2000/2001, gdy uplasował się na 51. miejscu
W Pucharze Świata zadebiutował 21 marca 1998, w wieku niespełna 15 lat, zajmując 50. miejsce podczas konkursu na skoczni dużej w Planicy. Dokładnie rok później, 21 marca 1999, w wieku niespełna 16 lat, zdobył pierwsze i jedyne w karierze punkty tego cyklu, zajmując na skoczni mamuciej w Planicy 22. pozycję. Dzięki zdobytym wówczas 9 punktom zajął 80. pozycję w klasyfikacji generalnej Pucharu Świata za sezon 1998/1999, a także 34. miejsce w Pucharze Świata w lotach narciarskich za ten sam sezon. W sumie w swojej karierze 30 razy brał udział w konkursie głównym Pucharu Świata lub odpadał w kwalifikacjach do zawodów tego cyklu.
Czterokrotnie odpadał w kwalifikacjach do zawodów Letniego Grand Prix. Tylko raz, 15 września 1999, wziął udział w konkursie głównym tego cyklu, zajmując w Sapporo 44. pozycję.
Pod koniec marca 1999 w miejscowości Králiky, jako niespełna szesnastolatek, zdobył pierwszy w karierze tytuł mistrza kraju, zwyciężając w mistrzostwach Słowacji na skoczni dużej. Wraz z drugim zespołem swojego klubu (LKS Dukla Bańska Bystrzyca) zdobył wówczas także brązowy medal w konkursie drużynowym na skoczni normalnej. Rok później Uram zdobył mistrzostwo kraju w konkursie indywidualnym na skoczni dużej i w rywalizacji drużynowej na skoczni normalnej. Także w 2001 zdobył dwa tytuły mistrzowskie, zwyciężając na skoczni normalnej zarówno w konkursie indywidualnym, jak i drużynowym.
W 2001 w Oberstdorfie skokiem na odległość 194 metrów ustanowił swój rekord życiowy, który jest drugim najlepszym rekordem życiowym spośród słowackich skoczków narciarskich – dalej skakał tylko Martin Mesík (Mesík w Oberstdorfie w 2001 uzyskał 194,5 metra, a 5 lat później na skoczni Kulm poprawił ten wynik o metr (195,5 m), ustanawiając rekord kraju).
Uram wyróżniał się niewielką posturą – w 1999, przed mistrzostwami świata seniorów, mierzył 159 centymetrów wzrostu i ważył 48 kilogramów.

</doc>
<doc id="907190" url="https://pl.wikipedia.org/wiki?curid=907190" title="Lladó">
Lladó

Lladó – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 13,50 km². Zgodnie z danymi INE, w 2006 roku liczba ludności wynosiła 591, a gęstość zaludnienia 43,8 osoby/km². Wysokość bezwzględna gminy równa jest 197 metrów.
Miejscowości.
W skład gminy Lladó wchodzą cztery miejscowości, w tym miejscowość gminna o tej samej nazwie:

</doc>
<doc id="907192" url="https://pl.wikipedia.org/wiki?curid=907192" title="Spalt">
Spalt

Spalt – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży ok. 15 km na południowy zachód od Roth, nad rzeką Fränkische Rezat.
Dzielnice.
W skład miasta wchodzą następujące dzielnice: 
Współpraca.
Miejscowości partnerskie:

</doc>
<doc id="907193" url="https://pl.wikipedia.org/wiki?curid=907193" title="Llavanera">
Llavanera

Llavanera – miejscowość w Hiszpanii, w Katalonii, w prowincji Girona, w comarce Alt Empordà, w gminie Lladó.
Według danych INE z 2005 roku miejscowość zamieszkiwało 14 osób.

</doc>
<doc id="907194" url="https://pl.wikipedia.org/wiki?curid=907194" title="El Manol">
El Manol

El Manol – miejscowość w Hiszpanii, w Katalonii, w prowincji Girona, w comarce Alt Empordà, w gminie Lladó.
Według danych INE z 2005 roku miejscowość zamieszkiwało 27 osób.

</doc>
<doc id="907195" url="https://pl.wikipedia.org/wiki?curid=907195" title="El Pujol">
El Pujol

El Pujol – miejscowość w Hiszpanii, w Katalonii, w prowincji Girona, w comarce Alt Empordà, w gminie Lladó.
Według danych INE z 2005 roku miejscowość zamieszkiwało 48 osób.

</doc>
<doc id="907200" url="https://pl.wikipedia.org/wiki?curid=907200" title="Llado">
Llado



</doc>
<doc id="907201" url="https://pl.wikipedia.org/wiki?curid=907201" title="Granatnik Hawk MM-1">
Granatnik Hawk MM-1

Hawk MM-1 – amerykański granatnik rewolwerowy skonstruowany w latach 70. Granatnik MM-1 miał konstrukcję opartą na broni opatentowanej w 1935 roku przez Charlesa J. Manville'a znanej jako "Machine Projector". Hawk MM-1 nie posiadał kolby i był przeznaczony dla służb policyjnych, ale pewna liczbę tych granatników zakupiły amerykańskie oddziały specjalne, był także eksportowany do krajów południowoamerykańskich i afrykańskich.
Opis.
Hawk MM-1 był bronią powtarzalną, rewolwerową. Rolę magazynka pełnił bęben rewolwerowy mieszczący 12 naboi. Po każdym strzale był on obracany przez sprężynę spiralną napinaną podczas ładowania. Bęben ładowany był od tyłu po obróceniu w bok tylnej części broni.

</doc>
<doc id="907207" url="https://pl.wikipedia.org/wiki?curid=907207" title="Dekanat przasnyski">
Dekanat przasnyski

Dekanat przasnyski – dekanat w diecezji płockiej.
Obecnie obejmuje 9 parafii. Na terenie dekanatu leży Rostkowo – miejsce urodzenia św. Stanisława Kostki i największy w Polsce ośrodek kultu tego świętego. Miejscem chrztu św. Stanisława (i kard. Aleksandra Kakowskiego) jest Kościół Wniebowzięcia Najświętszej Maryi Panny w Przasnyszu. Pochowani są tam rodzice i bracia świętego. Kościół św. Jakuba i Anny w Przasnyszu to ważny ośrodek kultu maryjnego – znajdujący się w nim wizerunek Niepokalanej Przewodniczki z Przasnysza był koronowany w 1977. Ośrodkiem kultu religijnego o znaczeniu diecezjalnym jest kościół Narodzenia Najświętszej Maryi Panny w Świętym Miejscu. Na terenie dekanatu działają cztery zgromadzenia zakonne: pasjoniści, pasjonistki św. Pawła od Krzyża, Klaryski Kapucynki i Szarytki św. Wincentego à Paulo (wszystkie w Przasnyszu).
Lista parafii:
"stan na dzień 04.04.2013"

</doc>
<doc id="907209" url="https://pl.wikipedia.org/wiki?curid=907209" title="Allersberg">
Allersberg

Allersberg – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 10 km na wschód od Roth, przy autostradzie A9.
Dzielnice.
W skład gminy wchodzą następujące dzielnice: Allersberg, Altenfelden, Brunnau, Ebenried, Göggelsbuch, Lampersdorf, Wagnersmühle, Guggenmühle, Uttenhofen, Eismannsdorf, Eisbühl, Reckenricht, Reckenstetten, Polsdorf, Fischhof, Eppersdorf, Schönbrunn, Appelhof, Harrhof.
Oświata.
W gminie znajduje się 250 miejsc przedszkolnych (274 dzieci) oraz 2 szkoły (44 nauczycieli, 810 uczniów).

</doc>
<doc id="907211" url="https://pl.wikipedia.org/wiki?curid=907211" title="Symetria kryształów">
Symetria kryształów



</doc>
<doc id="907215" url="https://pl.wikipedia.org/wiki?curid=907215" title="Sidi Mohamed Ould Cheikh Abdallahi">
Sidi Mohamed Ould Cheikh Abdallahi



</doc>
<doc id="907229" url="https://pl.wikipedia.org/wiki?curid=907229" title="Otniel">
Otniel

Othniel Ben Kenaz (hebr. עתניאל, "Otniʼel", "Lew Boży") – pierwszy Sędzia biblijny.
Pochodził z pokolenia Judy.
Pokonał Kuszan-Riszeataima, króla Aramu, uwalniając tym samym Izrael z trwającej osiem lat niewoli. Zdobył także miasto Debir należące do Kananejczyków, za co otrzymał od Kaleba jego córkę, Aksę za żonę.
Po tych wydarzeniach Otniel panował przez 40 lat pokoju. Po jego śmierci lud Izraela znów odstąpił od Boga Jahwe i został pokonany przez Eglona, króla Moabu.
Wspominany jest w Biblii pięciokrotnie:

</doc>
<doc id="907230" url="https://pl.wikipedia.org/wiki?curid=907230" title="Hieronim Hilary Łabęcki">
Hieronim Hilary Łabęcki

Hieronim Hilary Łabęcki herbu Łabędziogrot (ur. 12 maja 1809 w Warszawie, zm. 22 stycznia 1862, tamże) – historyk polskiego górnictwa i hutnictwa, leksykograf.
Życiorys.
Łabęcki był synem znanego adwokata warszawskiego, Antoniego, nobilitowanego w 1818 roku, i Ewy z Wołowskich. Oboje rodzice pochodzili ze znanych rodzin frankistowskich, które przyjęły chrzest w 2.poł. XVIII wieku. Przodkiem Łabęckich był Moszko z Podhajec, zwany później Tomasz Eleazariusz Łabęcki, zaś Wołowscy wywodzą się od Szlomy z Rohatyna, syna Eliasza Szora ("szor"- w języku hebrajskim "wół"). Szloma przybrał po chrzcie miano Łukasz Franciszek Wołowski.
Hieronim ukończył Liceum Warszawskie, po czym studiował najpierw filozofię, potem prawo na UW. Dyplom magisterski obojga praw uzyskał w roku 1829 i podjął pracę w ministerstwie górnictwa Kongresówki. Brał udział w powstaniu listopadowym w stopniu porucznika artylerii, po klęsce powstania przebywał dwa lata na emigracji, odwiedził Anglię, Niemcy, Czechy i inne kraje z rozwiniętym górnictwem, uzupełniając swą wiedzę fachową. Po powrocie do Polski w 1833 r. zaczął karierę w administracji rządowych zakładów górniczych i hutniczych, gdzie pod koniec życia piastował funkcję dyrektora krajowego, i zdobył wielkie zasługi dla rozwoju tych gałęzi przemysłu w Królestwie Polskim. Kierował 5 kopalniami węgla, 28 kopalniami rudy żelaznej i kilkunastoma hutami stali i cynku, mając pod sobą ponad 3400 pracowników.
Łabęcki był także zasłużonym badaczem historii i prawodawstwa górniczego, znawcą mineralogii i geologii. Opublikował ok. 50 prac z tych dziedzin, był członkiem korespondentem "Towarzystwa Naukowego Krakowskiego" i "Deutsche Geologische Gesellschaft".
Był również encyklopedystą piszącym hasła do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Jako jeden z pierwszych potomków rodzin frankistowskich zerwał z tradycją zawierania małżeństw tylko w gronie tych rodzin i poślubił etniczną Polkę, Felicję Marię Karolinę Trzetrzewińską (zm. 1850), z którą miał dwie córki. Zmarł nagle i został pochowany na warszawskich Powązkach (kwatera 8-8-10). Skromny nagrobek nosi napis "Hieronim Łabęcki – Górnik Polski".
Dzieła.
Wybrane prace Hieronima Łabęckiego:

</doc>
<doc id="907236" url="https://pl.wikipedia.org/wiki?curid=907236" title="Google w Twoim języku">
Google w Twoim języku



</doc>
<doc id="907238" url="https://pl.wikipedia.org/wiki?curid=907238" title="Chuck Dukowski">
Chuck Dukowski

Chuck Dukowski właśc. Gary McDaniel (ur. 1 lutego 1954) – amerykański gitarzysta basowy. Był jednym z założycieli zespołu Black Flag w którym występował w latach 1976-1983. Był autorem utworów: "My War", "What I See", "I've Heard It Before", "Spray Paint", które osiągnęły pewną popularność. 
Odszedł z zespołu pod koniec 1983 roku tuż przed rozpoczęciem nagrań do płyty "My War" i przez pewien czas był ich tour menedżerem. Jego miejsce w zespole zajęła Kira Roessler.
Po Black Flag, Dukowski kontynuował granie w zespole Wurm, October Faction oraz utworzył w 1985 roku swój własny zespół SWA razem z Merrill Ward z zespołu Overkill.
Obecnie Dukowski tworzy zespół z Lorą Norton (swoją żoną), w 2006 wydali album.
W opisie pierwszej płyty Black Flag "Damaged" figuruje jako Charles Dukowski.
W 1978 roku przeprowadzono z nim wywiad, który został pokazany w dokumentalnym filmie pt. "The Decline of Western Civilization" (reż. Penelope Spheeris 1981). Pojawił się również w innym dokumentalnym filmie "We Jam Econo" (reż. Tim Irwin 2005).
Dyskografia.
SWA.
Inne:
Linki zewnętrzne.
Chuck Dukowski Sextet

</doc>
<doc id="907243" url="https://pl.wikipedia.org/wiki?curid=907243" title="3′UTR">
3′UTR

3′UTR (z ), rejon 3′ niepodlegający translacji – niepodlegająca translacji część mRNA położona w kierunku 3′ od sekwencji kodującej (u eukariontów między sekwencją kodującą a ogonem poli-A).
W obszarze 3′UTR mogą się znajdować różne sekwencje sygnałowe:
Mutacje w 3′UTR mogą powodować choroby genetyczne, między innymi mutacja punktowa sygnału do poliadenylacji w genie kodującym β-globinę może wywołać talasemię, a mutacja dynamiczna, polegająca na ekspansji sekwencji trzech nukleotydów CUG położonej w 3′UTR genu "DMPK", dystrofię miotoniczną typu 1.

</doc>
<doc id="907247" url="https://pl.wikipedia.org/wiki?curid=907247" title="Babcia Róża i Gryzelka">
Babcia Róża i Gryzelka

Babcia Róża i Gryzelka – program telewizyjny dla dzieci, który był emitowany w czwartkowej "Wieczorynce" od 27 kwietnia 2006 do 21 czerwca 2007. Program był zawieszany na okres wakacji. Pierwsze trzy odcinki, wyprodukowane jeszcze w 2005 roku, w których babcię Różę gra inna aktorka, wyemitowano dopiero w lutym 2007. W związku z decyzją o zakończeniu produkcji, ostatnie trzy gotowe już odcinki, zaplanowane pierwotnie do emisji we wrześniu 2007, wyemitowano w sierpniu 2007 w godzinach porannych. Wyprodukowano łącznie 46 odcinków. Od 15 lutego 2014 program powtarzany jest w TVP ABC.
Serial opowiada o Gryzelce, pluszowej wiewiórce. Jest przyjacielem dzieci, sama chodzi do zerówki. Opiekuje się nią Babcia Róża, która udziela maluchom dobrych rad. W programie pojawia się też wielu gości. Dzieci mogą przesyłać listy do Gryzelki dzięki stronie internetowej, a także tradycyjną pocztą. Niektóre listy, związane z tematem odcinka, czytane są w czasie programu.
Obsada.
W pozostałych rolach wystąpili m.in. Irena Kwiatkowska, Krystyna Tkacz, Kacper Kuszewski, Wiktor Zborowski, Lucyna Malec, Agnieszka Suchora, Justyna Sieńczyłło, Antoni Pawlicki, Julia Kołakowska, Tomasz Steciuk.

</doc>
<doc id="907250" url="https://pl.wikipedia.org/wiki?curid=907250" title="3' obszar nieulegający translacji">
3' obszar nieulegający translacji



</doc>
<doc id="907256" url="https://pl.wikipedia.org/wiki?curid=907256" title="UHarc">
UHarc

UHarc – algorytm bezstratnej kompresji danych. Skompresowane nim pliki mają mniejszą objętość, niż pliki pakowane np. RAR-em, kosztem czasu. Do użytku domowego jest darmowy. Aplikacje potrafiące wykorzystywać ten algorytm to np. WinUHA.

</doc>
<doc id="907259" url="https://pl.wikipedia.org/wiki?curid=907259" title="Lysa nad Dunajcom">
Lysa nad Dunajcom



</doc>
<doc id="907267" url="https://pl.wikipedia.org/wiki?curid=907267" title="Jan Raczyński (chirurg)">
Jan Raczyński (chirurg)

Jan Raczyński (1899-1972) – polski chirurg, profesor nauk medycznych w Akademii Medycznej w Warszawie, kierownik kliniki chirurgicznej, a w latach 1960-1965 dziekan Wydziału Lekarskiego tej Akademii.
Życiorys.
Urodził się 28 stycznia 1899 r. w Śmile, dziś w granicach Ukrainy. Dyplom lekarza uzyskał na Wydziale Lekarskim Uniwersytetu Warszawskiego w 1930 r. 
Początkowo był wolontariuszem w II Klinice Chirurgicznej Wydziału Lekarskiego Uniwersytetu Warszawskiego kierowanej przez prof. Z. Radlińskiego, w 1931 r. został lekarzem Oddziału Chirurgicznego Warszawskiego Szpitala dla Dzieci i od tego czasu przez wiele lat pracował pod kierunkiem prof. Zaorskiego. Od 1933 r. był asystentem, a później zastępcą ordynatora Oddziału Chirurgicznego Lecznicy Sióstr Elżbietanek kierowanego również przez prof. Zaorskiego.
Podczas kampanii wrześniowej był ordynatorem szpitala polowego. W czasie okupacji pracował na Oddziale Gruźlicy Chirurgicznej Szpitala Wolskiego, a następnie na Oddziale Chirurgicznym Szpitala PCK oraz nauczał chirurgii studentów w Szkole Zaorskiego.
Od 1945 r. pracował również w Zakładzie Chirurgii Operacyjnej i Anatomii Topograficznej Uniwersytetu Warszawskiego kierowanym przez prof. Jana Zaorskiego. Habilitował się w 1951 r. na podstawie pracy "Obecność penicyliny we krwi i jamach ciała podczas stosowania jej do biegu krwi i do tkanek". Od roku 1954 pracował na Oddziale Chirurgicznym VI B Szpitala Dzieciątka Jezus kierowanym przez prof. Zaorskiego. 1 listopada 1955 r. został mianowany Kierownikiem Katedry i III Kliniki Chirurgicznej Akademii Medycznej w Warszawie, którą zorganizował na bazie Oddziału Chirurgicznego VI B.
Tytuł profesora nadzwyczajnego uzyskał 7 lutego 1959 r. 
Od 1951 r. do roku 1952 był Przewodniczącym Oddziału Warszawskiego Towarzystwa Chirurgów Polskich, a w latach 1953-1956 członkiem zarządu Towarzystwa Chirurgów Polskich. W latach 1958-1968 był kolejno Prodziekanem, Dziekanem i Prorektorem Akademii Medycznej w Warszawie. Od 1955 r. do 1958 r. był specjalistą wojewódzkim, a w latach 1958-1960 specjalistą krajowym w zakresie chirurgii ogólnej.
Przeszedł na emeryturę w roku 1969.
Prace naukowe prof. Jana Raczyńskiego dotyczyły głównie problemów chirurgicznego leczenia choroby wrzodowej, patologii brzusznych oraz stosowania antybiotyków.
Zmarł 18 czerwca 1972 r. w Warszawie.
Jeden z nauczycieli zawodu kardiochirurga prof. Zbigniewa Religi.

</doc>
<doc id="907268" url="https://pl.wikipedia.org/wiki?curid=907268" title="UHARC">
UHARC



</doc>
<doc id="907285" url="https://pl.wikipedia.org/wiki?curid=907285" title="Kosteczka słuchowa">
Kosteczka słuchowa



</doc>
<doc id="907294" url="https://pl.wikipedia.org/wiki?curid=907294" title="Norbert Tyrajski">
Norbert Tyrajski

Norbert Tyrajski, ps. "Tyraj" (ur. 24 maja 1975 w Pyrzycach) – polski piłkarz grający na pozycji bramkarza.
Wychowanek Sokoła Pyrzyce, z którego przeszedł do Błękitnych Stargard Szczeciński. Następnie grał w klubach: Stal Telgom Szczecin i Odra Szczecin, a później Petrochemia Płock, w której nie mieścił się w szerokiej kadrze zespołu. Wkrótce powrócił do szczecińskiej Odry. Jeszcze w tym samym sezonie odszedł do rywala Petrochemii w walce o utrzymanie – Lecha Poznań. W pierwszym sezonie zagrał sześć meczów w barwach Lecha. W kolejnych latach był już pierwszym bramkarzem Lecha, w którym spędził pięć sezonów, awansował do pierwszej ligi i zdobył Puchar Polski. Później odszedł do Widzewa Łódź, w którym zagrał 12 razy. Następnie podpisał kontrakt z trzecioligową Wartą Poznań. Dobrymi występami w barwach tej drużyny przekonał do siebie trenerów 3-ligowej greckiej drużyny – GS Diagoras Rodos i przeszedł do tego klubu w sezonie 2005/2006. W klubie z Rodos zagrał w 33 spotkaniach. Następnie w sezonie 2006/2007 wrócił do kraju do Warty Poznań, z którą awansował do II ligi. W sezonie 2007/2008 wyjechał ponownie do Grecji, gdzie grał dla AÓ Thíva.

</doc>
<doc id="907299" url="https://pl.wikipedia.org/wiki?curid=907299" title="Rebel Meets Rebel">
Rebel Meets Rebel

Rebel Meets Rebel – projekt łączący muzykę country i heavy metal. W jego skład wchodzili muzycy Pantery: gitarzysta Dimebag Darrell, perkusista Vinnie Paul i basista Rex Brown oraz muzyk country David Allan Coe jako wokalista.
Zespół wystąpił na żywo jeden raz w klubie "Lonestar Beach Club" w Dallas. Był to występ charytatywny na przeszczepienie wątroby, dla jednego z przyjaciół muzyków Pantery.
Album "Rebel Meets Rebel" został wydany 2 maja 2006, dwa lata po zamordowaniu Darrella przez fana-psychopatę Nathana Gale'a. Nagrania dotarły do 38. miejsca listy Billboard 200 w USA.

</doc>
<doc id="907313" url="https://pl.wikipedia.org/wiki?curid=907313" title="David Allan Coe">
David Allan Coe

David Allan Coe (ur. 6 września 1939 w Akron, Ohio jako David Alan Coe) – amerykański muzyk country. Jest autorem ponad 280 utworów. David Coe większość swej młodości spędził w różnych więzieniach, odbywając wyroki za kradzieże i rozboje.

</doc>
<doc id="907319" url="https://pl.wikipedia.org/wiki?curid=907319" title="Heliosejsmologia">
Heliosejsmologia

Heliosejsmologia – nauka zajmująca się badaniem wnętrza Słońca poprzez spektroskopowe obserwacje drgań powierzchni, np. za pomocą orbitalnego obserwatorium słonecznego SOHO.
Heliosejsmologia jest jedną z najmłodszych gałęzi astrofizyki. Pierwsze badania przeprowadzono pod koniec lat 60. XX wieku, gdy Robert Leighton zaobserwował na powierzchni Słońca drgania materii, wówczas niezrozumiałe, a które określano jako „oscylacje pola prędkości” plazmy słonecznej.
Sklasyfikowano kilka rodzajów fal powodujących oscylacje, w tym krótkookresowe fale ciśnieniowe przy widocznej powierzchni gwiazdy, oraz fale typu grawitacyjnego, o dłuższych okresach w głębokim wnętrzu.
Obserwacje te posłużyły do wyznaczenia zmian prędkości rotacji wnętrza Słońca. Duże wartości parametru, jakie uzyskiwano dla jądra gwiazdy, okazały się niestabilnościami numerycznymi. Obecnie wiadomo, że obszar ten rotuje znacznie wolniej.

</doc>
<doc id="907325" url="https://pl.wikipedia.org/wiki?curid=907325" title="Naqada">
Naqada



</doc>
<doc id="907329" url="https://pl.wikipedia.org/wiki?curid=907329" title="Tadeusz Tuszewski">
Tadeusz Tuszewski

Tadeusz Tuszewski (ur. 1907 r. w Obrze zm. 3 lutego 2004 w Warszawie) – konserwator i artysta książki, grafik, liternik, profesor warszawskiej Akademii Sztuk Pięknej.
Życiorys.
Studiował w Poznaniu w Państwowej Szkole Sztuk Zdobniczych i Przemysłu Artystycznego, następnie w Akademii Sztuk Pięknych w Warszawie, którą ukończył w 1936 roku po czym podjął pracę na uczelni. Był uczniem m.in. Władysława Skoczylasa, Leona Wyczółkowskiego. Mistrzem Tuszewskiego był nestor polskiej szkoły konserwacji papieru Bonawentura Lenart, w którego pracowni został asystentem zaraz po uzyskaniu dyplomu, w 1936 r. Od 1945 r. współdziałał w odtworzeniu pracowni konserwacji ASP i organizacji pracowni konserwacji w głównych archiwach i muzeach. Od 1964 jako docent, później profesor prowadził Pracownię (później katedrę) Konserwacji Starych Druków i Grafiki.
Zajmował się przede wszystkim sztuką książki i konserwacją papieru.
Jako introligator oprawił kilkaset książek i dokumentów zabytkowych i współczesnych, w tym obiekty szczególnie cenne dla polskiej kultury jak rękopisy F. Chopina, C.K.Norwida, S.Żeromskiego, K.Szymanowskiego, pierwsze wydania m.in. "Zwierciadła" M.Reja, M.Kopernika "De revolutionibus...". Oprawiał również szczególnie uroczyste współczesne dokumenty, akty i dyplomy.
Jako liternik wykonał lub zaprojektował wiele, wykonywanych w rozmaitych technikach, począwszy od pisanych patykiem i tuszem tytułów na papierowych okładkach, poprzez napisy grawerowane, trawione i malowane w różnych materiałach.
Do jego realizacji w tej dziedzinie należą m.in. tablica upamiętniająca poległych profesorów ASP w Warszawie (Warszawa, ASP), tablica upamiętniająca straconych w Palmirach (Palmiry), tablica upamiętniająca poległych i pomordowanych muzealników i historyków sztuki (Warszawa, Muzeum Narodowe, hall główny) i tablica upamiętniająca pierwszą pielgrzymkę Jana Pawła II do Polski i pogrzeb kard. S.Wyszyńskiego (Warszawa, Plac Piłsudskiego).
Jego dziełami są również akty erekcyjne m.in. odbudowy Kolumny Zygmunta, Grobu Nieznanego Żołnierza w Warszawie, dyplomy honorowe dla F. Joliot–Curie, A.Kastlera i S.Pieńkowskiego.
Prof. Tuszewski był również twórcą kilkuset ekslibrisów, wykonywanych najczęściej techniką drzeworytu.
Zajmował się również mało znanymi współcześnie technikami zdobienia papieru, przeznaczonego głównie na oprawy i wyklejki. Tworzył papiery marmurkowe, klejowe, zdobione stemplami i w innych często eksperymentalnych technikach.
Głównym obszarem działalności twórczej i pedagogicznej T. Tuszewskiego była konserwacja zabytków papierowych – książki, grafiki, akwareli i rysunków. Zakonserwował ponad 25 tys. zabytków papierowych i pergaminowych, w tym wiele dzieł wyjątkowo cennych dla historii i kultury polskiej i światowej. Jako pedagog współuczestniczył i nadzorował jeszcze większą liczbę konserwacji wykonywanych przez studentów i dyplomantów. Uczestniczył w wykształceniu ponad 300 konserwatorów dzieł sztuki, w tym jako promotor blisko 50 dyplomantów. Nawet będąc emeryturze zawsze znajdował czas na konsultacje, porady i wskazania. 
Pochowany na cmentarzu Bródnowskim w Warszawie (kwatera 53C-4-22).

</doc>
<doc id="907336" url="https://pl.wikipedia.org/wiki?curid=907336" title="Andrzej Szypulski">
Andrzej Szypulski



</doc>
<doc id="907345" url="https://pl.wikipedia.org/wiki?curid=907345" title="Wacław Jagas">
Wacław Jagas

Wacław Roman Jagas (ur. 5 grudnia 1922 w Suwałkach, zm. 18 grudnia 2018 w Warszawie) – polski dowódca wojskowy, generał dywizji Wojska Polskiego.
Życiorys.
Syn Alfreda i Róży. 1940 wraz z rodziną wywieziony na Syberię, pracował przy wyrębie tajgi. W 1943 zmobilizowany do 1 Dywizji Piechoty im. Tadeusza Kościuszki. W sierpniu 1943 ukończył Szkołę Podchorążych tej dywizji w Sielcach nad Oką i jako dowódca plutonu fizylierów uczestniczył w bitwie pod Lenino. Walczył na prawym skrzydle wprowadzonych do akcji sił dywizyjnych. Następnie pod Smoleńskiem przygotowywał podoficerów dla nowo tworzącej się 3 Dywizji Piechoty im. Romualda Traugutta. Po ukończeniu wyższej szkoły strzeleckiej w Sołniecznogorsku uczestniczył w pracach organizacyjnych przy formowaniu pod Berdyczowem 1 Brygady Piechoty Zmotoryzowanej 1 Korpusu Pancernego pełniąc funkcję dowódcy 1 kompanii strzeleckiej. W trakcie ofensywy 2 Armii Wojska Polskiego na odcinku Nysy Łużyckiej dowodził kompanią desantowej na czołgach – brał udział w forsowaniu Nysy, uczestniczył w walkach pod Budziszynem i nad Sprewą aż do Drezna. Szlak bojowy ukończył nad Łabą, a następnie uczestniczył w wyzwalaniu północno-zachodniej części Czechosłowacji.
Po zorganizowaniu batalionu ochrony granicy z Czechosłowacją, stacjonującego pod Głubczycami w 1946 jako dowódca grupy manewrowej WOP (samodzielnego batalionu konno-zmotoryzowanego) brał udział w walkach z UPA w rejonie Baligrodu.
Po ukończeniu Akademii Sztabu Generalnego WP im. gen. Karola Świerczewskiego w 1951 pełnił szereg odpowiedzialnych funkcji dowódczych, sztabowych i w szkolnictwie wojskowym Wojska Polskiego. Był kolejno: dowódcą 21 Dywizji Piechoty w Lidzbarku Warmińskim (1953–1955), szefem sztabu 8 Korpusu Armijnego w Olsztynie, szefem Zarządu Organizacyjnego Sztabu Generalnego WP (1957–1965), zastępcą dowódcy Warszawskiego Okręgu Wojskowego do spraw liniowych (1965–1969), attaché wojskowym, morskim i lotniczym Ambasady PRL w Moskwie (1969–1973), zastępcą komendanta Akademii Sztabu Generalnego WP do spraw liniowych (1973–1978) oraz prezesem masowej organizacji paramilitarnej – Ligi Obrony Kraju (1978–1982). Na stopień generała brygady awansowany w lipcu 1960, a na stopień generał dywizji w październiku 1974. W latach 1982–1986 był zastępcą Głównego Inspektora Obrony Terytorialnej do spraw szkolenia poza wojskiem. Był wówczas zastępcą gen. broni Tadeusza Tuczapskiego. Od 1986 roku przebywał w dyspozycji MON. 30 marca 1988 przeniesiony w stan spoczynku w związku z osiągnięciem wieku emerytalnego (65 roku życia).
Służył w Wojsku Polskim przez 45 lat, z czego aż 28 lat w stopniu generalskim.
Działacz społeczny. Długoletni prezes Polskiego Związku Strzelectwa Sportowego. W latach 1984–1985 – przewodniczący Rady Ochrony Pomników Walki i Męczeństwa. Od maja 1985 do 1990 był członkiem Prezydium Zarządu Głównego ZBoWiD. W latach 1988–1990 był członkiem Rady Ochrony Pamięci Walk i Męczeństwa.
Pochowany na Cmentarzu Wojskowym na Powązkach (kwatera FII-11-12).
Życie prywatne.
Oboje jego rodzice zmarli na Syberii. Ojciec Alfred został pochowany w 1941 w tajdze w miejscowości Tajszet, obwód Irkuck, matka Róża z domu Korewa pochowana w 1945 w Kraju Ałtajskim. Miał brata Henryka, lekarza weterynarii, oficera rezerwy, uczestnika wojny obronnej 1939, który całą okupację przebywał w niewoli niemieckiej w Oflagu w Lubece, siostrę Marię, która przez całą wojnę przebywała w obozie koncentracyjnym Ravensbrück oraz siostrę Krystynę, również wywiezioną na Syberię.
Mieszkał w Warszawie. Żonaty z Aliną z domu Dominiewską, Małżeństwo miało córkę i syna.

</doc>
<doc id="907347" url="https://pl.wikipedia.org/wiki?curid=907347" title="Jan Stefani">
Jan Stefani

Jan Stefani (ur. 1746 w Pradze, zm. 23 lutego 1829 w Warszawie) – czeski kompozytor i skrzypek działający w Polsce, dyrygent Opery Narodowej, wolnomularz.
Muzyk kształcił się u benedyktynów w Pradze. Po ukończeniu nauki został kapelmistrzem orkiestry pułkowej hrabiego Kinskiego. Zainteresowany karierą w Rzeczypospolitej, przybył w lutym 1779 na dwór króla Stanisława Augusta. Został zatrudniony na stanowisko koncertmistrza Teatru Narodowego w Warszawie w roku 1781. Wiadomo, że był pierwszym skrzypkiem na pewno do 1787, a prawdopodobnie do 1795, kiedy to rozwiązano zespół. Do orkiestry teatralnej wrócił w roli pierwszego skrzypka w 1799 (do 1818). Aż do śmierci pełnił równolegle, z przerwami, funkcję kapelmistrza katedry św. Jana w Warszawie.
Po przybyciu do Warszawy nawiązał szybko współpracę z innymi kompozytorami (również zagranicznymi) i aktorami, w tym z naczelnym animatorem Teatru Narodowego – Wojciechem Bogusławskim. Tak jak Maciej Kamieński i inni kompozytorzy, zainteresował się muzyką ludową. By jej słuchać, organizował wycieczki poza Warszawę. Stefani był kompozytorem pod silnym wpływem Mozarta i "opèra comique". Istniała moda na melodie proste i przyjemne. Interesujące jest więc dla badaczy muzyki tego okresu przetwarzanie muzyki ludowej poprzez wykorzystywanie jej w muzyce poważnej. Tak Stefani skomponował wiele polonezów, mazurków i krakowiaków.
Był także twórcą mszy, oratoriów, a także jedenastu oper. Najbardziej znanym dziełem Stefaniego jest opera na podstawie libretta Wojciecha Bogusławskiego "Cud mniemany, czyli Krakowiaki i Górale". Opera zawiera śmiałe nawiązania do muzyki ludowej (polonez, krakowiak, mazur, polka), proste i lekkie arie przypominające francuskie arie tego okresu, a także zupełnie mozartowskie fragmenty muzyczne (np. Vaudeville w drugim akcie). Opera wychodzi poza klasycyzm, a stanowi klasyczny przykład opery wiejskiej, idyllicznej. Dzieło, którego premiera odbyła się w 1794 roku, przyjęto z dziką euforią (nieustanne bisy, przeraźliwie hałasujący lud). W libretcie zakodowane są wyraźne pobudki powstańcze i antyzaborcze, dlatego pomimo sukcesu wystawiono ją tylko trzy razy. Karol Kurpiński wspominał tę operę jako wyjątkowo charakterystyczną i nowatorską (sam skomponował własną jej wersję – "Zabobon, czyli Krakowiacy i Górale"). Jednak poza zasłoną antyzaborczej euforii dopiero dzisiaj znawcy muzyki klasycyzmu zachwycają się twórczymi rozwiązaniami muzycznymi (przetwarzanie muzyki ludowej, wyniesienie poloneza i mazura do formy wyższej). Po odnalezieniu tej opery przez Leona Schillera mówi się o niej jako o pierwszej operze narodowej. Inne opery Stefaniego, jak "Król w kraju rozkoszy", "Drzewo zaczaytrowane" i "Frozyna," to kompozycyjnie mniej śmiałe, choć wyraziste. Spoczywa na cmentarzu Powązkowskim w Warszawie (kw. 181-4-23).
Żoną Jana Stefaniego była Fryderyka de Monter (ślub przed 1791). Mieli przynajmniej sześcioro dzieci. Kazimierz Stefani (1791-1811) i Jan Franciszek Stefani (1797-1826) byli skrzypkami w orkiestrze operowej. Eleonora Stefani (1802-1831) była śpiewaczką operową, a Józef Andrzej Stefani – dyrygentem i kompozytorem.

</doc>
<doc id="907350" url="https://pl.wikipedia.org/wiki?curid=907350" title="Astronom (obraz Jana Vermeera)">
Astronom (obraz Jana Vermeera)

Astronom () – obraz Jana Vermeera z 1668 roku; obecnie znajduje się w Luwrze, w Paryżu.
Obraz opatrzony jest sygnaturą i, jako jeden z trzech płócien w dorobku Vermeera, datą (dwa pozostałe to "Geograf" i "U stręczycielki"). Data, zapisana jako "MDCLXVIII", wraz z podpisem znajduje się w centralnej części przedstawienia, na szafie, jednak najprawdopodobniej ani podpis, ani data, nie są oryginalne. Na szczegółowej rycinie z 1792 roku, stworzonej na podstawie "Astronoma", brak jest daty. Niewykluczone jednak, że data i sygnatura opierają się na oryginalnych inskrypcjach.
Portrety naukowców były częstym motywem XVII-wiecznego holenderskiego malarstwa. Jako pierwszy uczonego wśród naukowych przyrządów namalował ok. 1630 Rembrandt. Później temat ten był podejmowany przez jego uczniów oraz innych malarzy, którzy go spopularyzowali. Vermeer wpisywał się w ten trend, portretując astronoma, zaś w późniejszym okresie – geografa. Obraz "Geograf" jest bardzo zbliżony do "Astronoma" i wielokrotnie oba płótna były sprzedawane razem. Oba przedstawiają mężczyznę o kręconych włosach i ubranego w długą, obfitą szatę, być może Antonie van Leeuwenhoeka.
Profesja przedstawionej postaci jest ukazana przez obecność astronawigacyjnego globusu Jodocusa Hondiusa, astrolabium i naukowej publikacji Adriaena Metiusa "Institutiones Astronomicae Geographicae". Otwarta jest ona na rozdziale III, który radzi astronomom poszukiwać inspiracji w Bogu. Znajdujący się na ścianie obraz przedstawia odnalezienie Mojżesza, który może reprezentować wiedzę i naukę, ponieważ był "uczony we wszystkich mądrościach Egipcjan". To samo płótno przedstawione jest na "Piszącej list".
Obraz powstał w czasach rozwoju astronomii. W latach 1667–1672 Ludwik XIV zbudował obserwatorium w Paryżu, Izaak Newton udoskonalał teleskop, odkryty został siódmy pierścień Saturna. Astronomia była niezwykle istotna w nawigacji, a ta z kolei była niezbędna do prowadzenia handlu morskiego. Przypuszcza się jednak, że astronom z płótna Vermeera zajmuje się nieco inną gałęzią tej nauki – astrologią. Nie patrzy w okno, jak inni astronomowie, ale stawia horoskop. To dlatego obraz nosi także drugi tytuł – "Astrolog".

</doc>
<doc id="907355" url="https://pl.wikipedia.org/wiki?curid=907355" title="Maikro Romero">
Maikro Romero

Maikro Eusebio Romero Esquivel (ur. 9 grudnia 1972 w Guantánamo) – kubański bokser, medalista olimpijski.
W latach 1992–1995 cztery razy zdobywał mistrzostwo Kuby. Pierwszym jego międzynarodowym sukcesem był brązowy medal w kategorii papierowej zdobyty na igrzyskach Ameryki Środkowej i Karaibów w 1993 w Ponce, gdzie w walce o finał przegrał z Joanem Guzmánem, późniejszym zawodowym mistrzem świata.
W 1996 na igrzyskach olimpijskich w Atlancie zdobył złoty medal w kategorii muszej. Na turnieju olimpijskim w drodze do finału pokonał kolejno Erika Morela (24–12), Lernika Papyana (22–6), Eliasa Recaido (18–3) i Alberta Pakiejewa (12–6). W finale pokonał Bułata Dżumadiłowa w stosunku (12–11).
Rok później zdobył tytuł mistrza świata w kategorii piórkowej na mistrzostwach w Budapeszcie, pokonując Mimouna Chenta, Liborio Romero, Aleksandra Nalbadjana, Daniela Petrowa i w finale Roela Velasco. W 1998 na igrzyskach Ameryki Środkowej i Karaibów w Maracaibo zdobył złoty medal, w finale pokonując José Luisa Valerę.
W 1999 najpierw w zwyciężył na igrzyskach panamerykańskich w Winnipeg, a następnie zdobył srebrny medal na mistrzostwach świata w Houston. W drodze do finału pokonał Kim Ki-suka, Pála Lakatosa i Aleksandra Nalbandjana. W finale przegrał natomiast z Brianem Vilorią.
W następnym roku na igrzyskach olimpijskich w Sydney zdobył brązowy medal. Pokonał kolejno José Luisa Valerę, Mariana Velicu i Walerija Sydorenkę. W półfinale przegrał jednak z późniejszym złotym medalistą, Brahimem Asloumem.

</doc>
<doc id="907361" url="https://pl.wikipedia.org/wiki?curid=907361" title="Alak">
Alak

Alak (arab. آلاك, fr. "Aleg") – miasto w południowej Mauretanii, stolica regionu Al-Barakina. Alak leży ok. 250 kilometrów na południowy wschód od Nawakszutu przy "Route de l’Espoir" („Drodze Nadziei”) – trasie komunikacyjnej łączącej Nawakszut z An-Namą. Miasto jest ważnym węzłem komunikacyjnym, położonym w połowie drogi między Kifą – jednym z większych miast na południu Mauretanii – a stolicą kraju Nawakszutem. Dodatkowo drogi odchodzą stąd na południe w kierunku Kajhajdi.

</doc>
<doc id="907363" url="https://pl.wikipedia.org/wiki?curid=907363" title="Aleg">
Aleg



</doc>
<doc id="907364" url="https://pl.wikipedia.org/wiki?curid=907364" title="Minas Morgul (album)">
Minas Morgul (album)

Minas Morgul – drugi album zespołu Summoning, wydany w 1995 roku przez wytwórnię Napalm Records. Nazwa albumu nawiązuje do fikcyjnego miasta-twierdzy ze stworzonej przez J.R.R. Tolkiena mitologii Śródziemia. Nazwy utworów także zostały zaczerpnięte z mitologii Śródziemia.
Po wyrzuceniu Trifixiona muzycy zdecydowali się na programowanie perkusji, co zmieniło charakter ich muzyki.

</doc>
<doc id="907369" url="https://pl.wikipedia.org/wiki?curid=907369" title="Nagada I">
Nagada I

Nagada I - zwana również kulturą amrańską (zwana tak od cmentarza niedaleko el-Amrah) zapoczątkowała w Egipcie okres zwany Predynastycznym; koncentrowała się w zespole stanowisk położonych ok. 30 km na północ od Luksoru, na zachodnim brzegu Nilu w Górnym Egipcie. W swojej wczesnej fazie ma wiele wspólnego z kulturą Badari zwłaszcza pod względem technologii, kultury materialnej, natomiast odrębny charakter przejawia w zakresie wyrobów rzemieślniczych.
Okres Nagada I trwał w przybliżeniu 500 lat, od ok. 4000 do 3500 r. p.n.e. W okresie tym wyróżniane są podokresy a, b oraz c.
Zmarli byli grzebani w płytkich zagłębieniach w pozycji embrionalnej, zwróceni na zachód wraz z ofiarami (np. owocami) oraz wyposażeniem (m.in.: biżuterią, naszyjnikami, wyrobami garncarskimi) - pochówek podobny do tego w kulturze Badarii.
W kulturze tej pojawiła się ceramika zdobiona geometrycznymi wzorami i postaciami zwierząt (m.in.: hipopotamy, krokodyle), malowanymi lub rytymi w glinie - wyróżniają się tu czerwone polerowane naczynia, a także zakończone czarnym brzegiem. Niekiedy pojawiają się kompozycje z udziałem postaci męskich, a także pierwsze obrazy łodzi. Charakterystycznym dla tej kultury jest występowanie przedmiotów dekoracyjnych, przede wszystkim figurek tancerek (przedstawiały one kobiety w tańcu z uniesionymi do góry ramionami). Niemniej charakterystyczne są palety kosmetyczne z łupku. Najczęściej występowały formy romboidalne, następnie zoomorficzne (głównie w kształcie ryb, ptaków i żółwi). Znaczące są też stożkowe kamienne głowice maczug (widoczne zwłaszcza w pochówkach wysokich rangą mężczyzn). Za ważny należy uznać rozwój architektury.

</doc>
<doc id="907370" url="https://pl.wikipedia.org/wiki?curid=907370" title="Lej kondensacyjny">
Lej kondensacyjny

tuba ("tub") (łac. tuba – trąba, rura do pompy, pol. lej kondensacyjny, ) – kolumna lub lej, wyrastający z podstawy chmury, o charakterystycznym kształcie odwróconego stożka. Zjawisko to wskazuje na istnienie mniej lub bardziej silnego wiru. 
Opis.
Tworzy się na skutek różnicy ciśnień między powietrzem wewnątrz i na zewnątrz wiru. Na skutek niższego ciśnienia powietrze wznoszące się wewnątrz leja kondensacyjnego ochładza się szybciej wraz ze wzrostem wysokości, niż wznoszące się powietrze o wyższym ciśnieniu, znajdujące się dalej od środka wiru. Przy założeniu, że wznoszące się powietrze ma taką samą wilgotność w całej objętości, powietrze bliżej środka leja osiąga punkt rosy na mniejszej wysokości niż powietrze znajdujące się dalej. Dalsze wznoszenie powietrza doprowadza do kondensacji i powstania widocznej chmury. Ponieważ ciśnienie jest najniższe w osi wiru, im dalej od tej linii, tym wyżej znajduje się punkt rosy wznoszącego powietrza – stąd bierze się charakterystyczny kształt leja. 
Lej kondensacyjny sięgający powierzchni ziemi nazywany jest tornadem lub trąbą powietrzną (albo trąbą wodną, jeśli występuje nad akwenem). Wszystkie rodzaje tornad powstają w wyniku rozwoju leja kondensacyjnego.
Tuba może występować z chmurami "Cumulonimbus", rzadziej "Cumulus".

</doc>
<doc id="907371" url="https://pl.wikipedia.org/wiki?curid=907371" title="Robo">
Robo

ROBO właśc. Roberto Valverde (ur. 1955 w Cali, Kolumbia) – amerykański perkusista pochodzący z Kolumbii.
Kariera.
Od 1978 do 1981 był perkusistą zespołu Black Flag. Nagrał z nimi single: "Jealous Again", "Six Pack" oraz ich pierwszy album "Damaged". Po odejściu z Black Flag występował z The Misfits i zagrał na ich albumie "Earth A.D./Wolfs Blood". Jego styl gry jest bardzo dynamiczny co słychać na albumach których jest współautorem.
W 2003 razem z Dez'em Cadeną, Gregiem Ginn'em i C'el Revueltą wziął udział w trzech koncertach reaktywowanego na moment Black Flag.
W 2005 roku powrócił do The Misfits (przed nim przez pewien czas grał tam Marky Ramone) i wziął udział w ich pierwszej po 2 latach trasie po USA. Oprócz niego w zespole występował wokalista/ basista Jerry Only i gitarzysta znany wcześniej z Black Flag Dez Cadena. Oprócz starych i nowych piosenek The Misfits wykonywali 4 lub 5 numerów Black Flag (które Cadena zaśpiewał). W 2007 brał udział w przygotowaniu nowego albumu The Misfits.
ROBO mieszka w USA razem z żoną i synem.
Linki zewnętrzne.
sylwetka ROBO na stronie The Misfits

</doc>
<doc id="907380" url="https://pl.wikipedia.org/wiki?curid=907380" title="SS Conte di Savoia">
SS Conte di Savoia

Conte di Savoia – włoski turbinowy statek pasażerski (zamówiony przez "Lloyd Triestino", lecz przejęty w trakcie budowy przez armatora "Società di Navigazione Italia") zbudowany w roku 1932 przez stocznię "Cantieri Riuniti dell'Adriatico" z Triestu i wprowadzony na linię genueńsko-nowojorską (jednostką podobną konstrukcyjnie był SS Rex). "Conte di Savoia" charakteryzował się nowoczesną architektonicznie sylwetką i nowymi rozwiązaniami technicznymi (niekoniecznie udanymi – wadliwy system stabilizujący). Wystrój wewnętrzny i rozplanowanie wnętrz były efektem pracy włoskiego architekta okrętowego Gustavo Pulitzera-Finale. W podróż dziewiczą do Nowego Jorku wyruszył 10 listopada 1932 roku (podczas której nieopodal Nowego Jorku doszło do awarii zaworu burtowego co groziło nawet zatopieniem statku, awaria została usunięta przez przeciwbalastowanie przeciwnej burty i przykrycie otworu dużym arkuszem blachy przez marynarza zawieszonego poza burtą – wdzięczni pasażerowie zebrali 800 dolarów i wręczyli po szczęśliwym zawinięciu do Nowego Jorku owemu marynarzowi). Całokształt konstrukcyjny statku stał się pierwowzorem przyszłej "szkoły włoskiej" projektowania wielkich liniowców pasażerskich. Statek nigdy nie zdobył Błękitnej Wstęgi Atlantyku (był wolniejszy od "SS Rex). W dniu 10 czerwca 1940 roku po włoskim ataku na Francję liniowiec został zamaskowany w pobliżu Wenecji sprawiając wrażenie wyspy. We wrześniu 1943 "Conte di Savoia" uległ zbombardowaniu i wypalony zatonął (wrak statku nadawał się już tylko na złom).

</doc>
<doc id="907384" url="https://pl.wikipedia.org/wiki?curid=907384" title="Teresa z Saksonii-Hildburghausen">
Teresa z Saksonii-Hildburghausen

Teresa Charlotta Luiza z Saksonii-Hildburghausen (ur. 8 lipca 1792 w Seidingstadt, zm. 26 października 1854 w Monachium) – królowa Bawarii.
Teresa była córką Fryderyka, księcia Saksonii-Altenburg oraz jego żony Charlotty Luizy z Meklemburgii-Strelitz. W 1810 wyszła za mąż za bawarskiego następcę tronu Ludwika. Ich ślub uczczono pierwszym Oktoberfestem. Ludwik często zdradzał małżonkę. Teresa zajmowała się m.in. biurem króla Ludwika.
Z ich związku na świat przyszło ośmioro dzieci:

</doc>
<doc id="907385" url="https://pl.wikipedia.org/wiki?curid=907385" title="Walter Jones">
Walter Jones



</doc>
<doc id="907393" url="https://pl.wikipedia.org/wiki?curid=907393" title="Era pontyjska">
Era pontyjska

Era pontyjska (zwana też erą bosprańską) – system rachuby lat używany w starożytności w Królestwie Pontu, a także wraz z objęciem tronu bosporańskiego przez Mitrydatesa VI Eupatora (107 p.n.e.) w Królestwie Bosporańskim. 
Lata tej ery liczyło się od roku 297 p.n.e., roku przyjęcia tytułu królewskiego przez Mitrydatesa I Ktistesa – założyciela Królestwa Pontu.
W Królestwie Bosporańskim system ten był w użyciu do końca IV wieku naszej ery. 

</doc>
<doc id="907395" url="https://pl.wikipedia.org/wiki?curid=907395" title="Hymn Nepalu">
Hymn Nepalu

Sayaun Thunga Phool Ka (nep. सयौं थुँगा फूलका, tłum. Jesteśmy setkami kwiatów) – hymn narodowy Nepalu przyjęty w 2007 roku. Słowa napisał Byakul Maila, a muzykę skomponował Amber Gurung.
Oficjalny tekst w języku nepalskim.
&lt;poem&gt;सयौं थूंगा फूलका हामी, एउटै माला नेपाली
सार्वभौम भइ फैलिएका, मेची-महाकाली।
प्रकृतिका कोटी-कोटी सम्पदाको आंचल
वीरहरुका रगतले, स्वतन्त्र र अटल।
ज्ञानभूमि, शान्तिभूमि तराई, पहाड, हिमाल
अखण्ड यो प्यारो हाम्रो मातृभूमि नेपाल।
बहुल जाति, भाषा, धर्म, संस्कृति छन् विशाल
अग्रगामी राष्ट्र हाम्रो, जय जय नेपाल।&lt;/poem&gt;
Transliteracja tekstu w języku nepali.
&lt;poem&gt;Sayaũ thū̃ga phūlkā hāmī, euṭai mālā Nepālī
Sārvabhaum bhai phailiekā, Meci-Mahākālī
Prakṛtikā kotī-kotī sampadāko ā̃cal,
Vīrharūkā ragatle, svatantra ra aṭal
Jñānabhūmi, śāntibhūmi Tarāī, pahād, himāl
Akhaṇḍa yo pyāro hāmro mātṛbhūmi Nepāl
Bahul jāti, bhāṣā, dharma, sãskṛti chan biśāl
Agragāmī rāṣṭra hāmro, jaya jaya Nepāl&lt;/poem&gt;

</doc>
<doc id="907396" url="https://pl.wikipedia.org/wiki?curid=907396" title="Sztuka książki">
Sztuka książki

Sztuka książki – określenie dziedzin sztuki i rzemiosła artystycznego związanych z tworzeniem zewnętrznego kształtu książki.
Sztuka książki może łączyć zagadnienia z różnych dziedzin, m.in.:
Sztuka książki starożytnej i średniowiecznej.
Książki rękopiśmienne w starożytności i średniowieczu, i drukowane do końca XVIII w. wykonywane były ręcznie, z zastosowaniem technik artystycznych i rzemieślniczych. Każdy egzemplarz miał bezpośredni kontakt z wytwórcą, który z właściwą dawnym rzemieślnikom starannością nadawał mu ostateczny kształt, dbając zarówno o staranne technicznie wykończenie, jak i stronę estetyczną, przez odpowiedni dobór materiałów, zdobień, tłoczeń, ilustracji czy okuć. Piękno dawnych rękopisów czy starodruków do dziś urzeka, bogactwem albo przeciwnie prostotą. Indywidualne podejście do każdego egzemplarza i tradycyjne techniki doprowadzone przez cechowy system szkolenia do perfekcji wpływały na piękny i spójny stylistycznie wygląd, dopracowany w najdrobniejszych szczegółach począwszy od wykonania papieru, składu drukarskiego lub ręcznie pisanego tekstu, szycia bloku książki, kapitałki i oprawy.
Upadek sztuki książki.
Postęp techniczny i jednoczesne zwiększone zapotrzebowanie społeczne na druki w XIX w. spowodowały zwiększoną produkcję książek i czasopism. Zwiększenie nakładów nie sprzyjało jednak utrzymaniu dawnej, szlachetnej estetyki. Nie bez znaczenia był także rozszerzający się krąg odbiorców, książka nie była już elitarnym zbytkiem wykształconej warstwy szlachty, ale trafiała też do rąk odbiorców mniej wymagających estetycznie. Zaczęły pojawiać się woluminy zdobione w sposób odpowiadający mniej wyrafinowanym gustom, przesadnie złocone, o bogatych eklektycznych oprawach, z wykonywanymi nowymi technikami (litografia) przesadnie kolorowymi ilustracjami. Względy techniczne zaczęły wpływać na oddzielenie ilustracji od tekstu, wcześniej zwykle integralnie połączonych. Litografie wklejano na osobnych planszach, oprawy książek też często projektowali inni twórcy niż resztę. Zaczęła pojawiać się tania literatura "brukowa", dla biedniejszych i najmniej wymagających czytelników drukowana na podłym papierze, z częstymi błędami typograficznymi i niskiej jakości ilustracjami.
Odradzanie sztuki książki.
W poł. XIX w Anglii grupa artystów związana z bractwem prerafaelitów rozpoczęła działania mające na celu odrodzenie dawnej sztuki książki. Założone w 1860 w Londynie tzw. II Bractwo Prerafaelitów, złożone m.in. z Williama Morrisa, Waltera Crane’a, Edwarda Burne–Jonesa, Kate Greenway i głównego ideologa Johna Ruskina rozpoczęło działalność wydawniczą bibliofilskiej drukarni Kelmscott Press. Głównym twórcą grupy był Morris, który pragnąc odrodzenia dawnej sztuki drzeworytniczej, założył szkołę drzeworytu w Birmingham. Własnoręcznie projektował i wykonywał czcionki, klocki drzeworytnicze, drobne ozdobniki drukarskie, wiele dzieł osobiście ręcznie drukował i oprawiał. Ideałem sztuki drukarskiej, który Morris twórczo naśladował były renesansowe druki włoskie.
Pełny obraz twórczości Bractwa daje wydana w Londynie w 1896 r. książka Waltera Crane’a "Of The Decorative Illustration of Books Old and New". Pomyślana jako podręcznik dla młodych twórców zawiera liczne ilustracje i zdobniki autorstwa Morrisa, Crane’a, Kate Greenway, Hughensa, Rosettiego i in.
Z Bractwa wyrośli liczni twórcy książki, czerpiący natchnienie z gotyku i renesansu, ze sztuki japońskiej i antycznej, m.in. Thomas James Cobden – Sanderson, założyciel bibliofilskiej drukarni Doven Press i Douglas Cockerell i Sara Treverbian Prideaux.
Po Anglii, ruch odnowy sztuki książki objął także Francję, gdzie jego orędownikiem stał się Edouard Pelletan (1854-1912). Jego manifest zawierał, między innymi, nieco utopijny postulat stosowania w książkach jako jedynej techniki ilustracyjnej drzeworytu.
W Niemczech odnowa książki rozpoczęła się w latach 70. XIX w. przede wszystkim w Monachium. Grupa artystów skupiona wokół Otto Huppa i Maksa Klingera przyczyniła się do powstania tzw. "Münchener Still" (niem. "Styl monachijski"). Drugą grupę arystów skupioną wokół czasopism "Jugend" i "Pan" reprezentowali Melchior Lechter, Olaf Gulbransson, Heinrich Vogeler i Otto Eckmann.
Sztuka książki w Polsce.
W Polsce odrodzeniem sztuki drukarskiej i zdobnictwa książki pierwszy programowo zainteresował się Stanisław Wyspiański. Inspiracje twórcze czerpał m.in. z polskiej sztuki ludowej i dawnych, renesansowych druków krakowskich. Kolejnym był w Warszawie Zenon Przesmycki ("Miriam") i grupa artystów związana z wydawaną przez niego "Chimerą".
Krakowski drukarz i wydawca Napoleon Telz (1866-1943) swoją działalnością udowodnił, że wbrew tezom Morrisa stosowanie nowoczesnych technik drukarskich i ilustracyjnych nie musi wpływać na obniżenie jakości artystycznej książki. Stosując nowoczesne, na owe czasy, drukarskie maszyny rotacyjne, skład monotypowy, druk rotograwiurowy i offsetowy dbał o wysoki poziom artystyczny swoich wydań, zintegrowanie stylistyczne treści, typografii i ilustracji, otrzymując liczne medale i nagrody na wystawach. Drukarz – artysta Władysław Teodorczuk (1872-1913) początkowo pracownik Telza, będący pod wpływem artystycznym Wyspiańskiego, kierował drukarnią Uniwersytetu Jagiellońskiego, a w latach 1901–1906 prowadził w Krakowie własną drukarnię bibliofilską.
W okresie II Rzeczypospolitej działał, związany wcześniej z "Chimerą" Adam Jerzy Półtawski (1881-1952), typograf, ilustrator, liternik i bibliofil. Był twórcą pierwszej nowoczesnej polskiej czcionki, nazwanej Antykwą Półtawskiego. Jednym z czołowych introligatorów artystycznych był Robert Jahoda (1862-1947) działający w Krakowie. Wykonał m.in. oprawy ksiąg pamiątkowych dla Archiwum Akt Dawnych w Krakowie, Muzeum Narodowego w Krakowie, Wawelu, polskiego kościoła na Kahlenbergu i teki adresowe dla Ligi Narodów i Watykanu. Oprawy wyróżniające się własnym, nowoczesnym stylem, zdobione śmiałymi łączeniami linii prostych i figur geometrycznych tworzył Aleksander Semkowicz (1885-1954), działający we Lwowie, jako kierownik introligatorni Ossolineum.
Wiele z działających w dwudziestoleciu międzywojennym przemysłowych wydawnictw i drukarni starało się utrzymać wysoki poziom artystyczny swych druków. Warszawskie wydawnictwa Jakuba Mortkowicza, prowadzone po jego tragicznej śmierci w 1931 przez żonę Janinę i córkę Hannę, starały się o utrzymanie estetyki i artyzmu nawet w masowych i tanich wydaniach. Liczne książki z ich drukarni otrzymywały wyróżnienia na wystawach krajowych i zagranicznych. Działająca pod kierownictwem Półtawskiego drukarnia Władysława Łazarskiego, później jego syna Zygmunta również wyróżniała się szczególnie wysokim poziomem swych druków.
Na wysoki poziom sztuki książki międzywojennej miał między innymi częsty kontakt wydawców i drukarzy z wybitnymi artystami, zwłaszcza grafikami, takimi jak Józef Mehoffer, Władysław Skoczylas, Stanisław Ostoja-Chrostowski, Jan Wojnarski czy Bonawentura Lenart.
W PRL-u sztuka książki utrzymała niekiedy wysoki poziom dzięki mecenatowi państwa. Wydawnictwa tanie produkowane były z reguły niestarannie, na niskiej jakości papierze. Druki o znaczeniu politycznym, propagandowym, ważne dla kultury, wydania jubileuszowe i okolicznościowe były jednak częste i reprezentowały wysoki poziom edytorski i artystyczny. Niektóre z państwowych drukarni i wydawnictw specjalizowały się w wydaniach o charakterze bibliofilskim, na specjalnie dobranych gatunkach papieru, niekiedy ręcznie czerpanego, oprawianych według projektów znanych artystów. Z wydawnictwami współpracowali czołowi polscy graficy m.in. Jan Marcin Szancer, Antoni Uniechowski, Maja Berezowska czy Józef Wilkoń. Mimo ograniczeń nakładanych przez cenzurę i częstych problemów z zaopatrzeniem drukarni w dobrej jakości materiały, wybitnym twórcom często udawało się wpływać na ostateczny kształt książki. Niektóre z druków z czasów Polski Ludowej można zaliczyć do klasycznych dzieł sztuki książki – np. jubileuszowe wydanie "Pana Tadeusza".
Urynkowienie działalności drukarskiej i wydawniczej po 1990 wpłynęło z jednej strony na wzrost ilości książek wydawanych masowo, typowo komercyjnych, z amatorsko wykonanymi krzykliwymi okładkami, niestaranną oprawą i drukiem. Z drugiej strony wzrosła liczba książek pretendujących do miana wydań artystycznych lub luksusowych. Pozorna łatwość składu komputerowego i projektowania okładek przy pomocy programów graficznych powoduje czasem rezygnację wydawnictw z usług artystów. Niekiedy książki wydane luksusowo zawierają podstawowe błędy kompozycji tekstu, ilustracji czy oprawy, zwykle jednak zauważalne tylko przez znawców czy specjalistów.
Ważną rolę w promocji sztuki książki grały organizowane przez Związek Polskich Artystów Plastyków w latach 1994–2006 w Warszawie wystawy "Sztuka książki", towarzyszące Międzynarodowym Targom Książki. Wystawy prezentowały twórczość z różnych dziedzin sztuki książki, głównie ilustracji książkowej, grafiki wydawniczej, a także książki artystycznej, bibliofilskiej i autorskiej.
Wielu wybitnych polskich artystów książki, grafików, literników, konserwatorów, projektantów prowadziło i prowadzi zajęcia dydaktyczne na uczelniach plastycznych. Między innymi dzięki pracy dydaktycznej takich twórców jak Bonawentura Lenart, Tadeusz Tuszewski, Andrzej Heidrich, Jerzy Janiszewski, Tadeusz Kulisiewicz, Konstanty Maria Sopoćko czy Franciszek Starowieyski sztuka książki w Polsce rozwija nowe style i kierunki.

</doc>
<doc id="907400" url="https://pl.wikipedia.org/wiki?curid=907400" title="Krzysztof Sadzawicki">
Krzysztof Sadzawicki

Krzysztof Sadzawicki (ur. 20 lutego 1970 roku Bolesławiu) – polski piłkarz, obrońca.
W swojej karierze kolejno reprezentował barwy klubów: Bukowianka Stare Bukowno, Gwarek Zabrze, Górnik Knurów, Olimpia Poznań, Lechia/Olimpia Gdańsk, Polonia Warszawa, Śląsk Wrocław, GKS Katowice, RKS Radomsko, Radomiak Radom.
Jego syn Dominik Sadzawicki również jest piłkarzem.

</doc>
<doc id="907402" url="https://pl.wikipedia.org/wiki?curid=907402" title="Anion prosty">
Anion prosty

Anion prosty – anion zbudowany z atomów wyłącznie jednego pierwiastka chemicznego. 

</doc>
<doc id="907405" url="https://pl.wikipedia.org/wiki?curid=907405" title="Lights Outs">
Lights Outs



</doc>
<doc id="907411" url="https://pl.wikipedia.org/wiki?curid=907411" title="Malowanie elektroforetyczne">
Malowanie elektroforetyczne

Malowanie elektroforetyczne − technika nakładania powłok malarskich wykorzystująca zjawisko elektroforezy, to jest rozdzielania mieszaniny substancji chemicznych pod wpływem pola elektrycznego.
Farby wykorzystywane do malowania elektroforetycznego są farbami wodorozcieńczalnymi. Proces ten ma podobny przebieg do procesu nakładania powłok galwanicznych. Przedmiot malowany zanurzany jest w koloidalnym roztworze farby i podłączony jest do odpowiedniej elektrody. Może on być elektrodą dodatnią jak i ujemną, zależy to od składu stosowanej farby.
Przed przystąpieniem do malowania przedmiot musi zostać odpowiednio przygotowany. Przygotowanie polega na odpowiedniej obróbce mechanicznej powierzchni przedmiotu, w celu usunięcia śladów korozji, starych powłok malarskich, oraz nadania mu odpowiedniej chropowatości w celu zapewnienia przyczepności powłoki. Obróbka ta polega na szlifowaniu ręcznym lub maszynowym powierzchni, szczotkowaniu, piaskowaniu, bądź śrutowaniu. Następnie przedmiot poddaje się odtłuszczaniu. Odtłuszczenie przeprowadza się przez zanurzenie przedmiotu w rozpuszczalnikach organicznych lub odpowiednich kąpielach odtłuszczających zawierających roztwory alkaliczne. Celem tej operacji jest zapewnienie odpowiedniej zwilżalności pokrywanego przedmiotu.
W przemyśle samochodowym, przed nałożeniem powłoki podkładowej metodą elektroforezy następuje zazwyczaj nałożenie powłoki konwersyjnej, najczęściej fosforanowej, bądź fosforanowo-chromianowej.
Historia i zastosowanie.
Metoda malowania elektroforetycznego należy do dość nowoczesnych technik malarskich. Po raz pierwszy zastosował ją Ford w 1960 roku. Obecnie jest to najpowszechniejsza metoda nakładania warstw podkładowych w przemyśle motoryzacyjnym. Stosowana jest ona również do jednowarstwowego malowania przedmiotów użytkowych wykonanych z metalu, takich jak meble szkolne i biurowe, obudowy urządzeń elektronicznych, osłony i inne elementy wykonane z blachy o dużej powierzchni.
Zalety i wady.
Elektroforetyczne techniki malowania mają wiele zalet w porównaniu z innymi metodami nanoszenia powłok malarskich. Do najważniejszej z nich należy wykluczenie stosowania niebezpiecznych i szkodliwych dla środowiska rozpuszczalników organicznych. Eliminuje to ryzyko pożaru oraz możliwość rozmiękczenia powłoki w zamkniętych pomieszczeniach wskutek parowania rozpuszczalnika.
Kolejną zaletą jest równomierne rozłożenie powłoki na całym przedmiocie oraz dobre pokrycie wszelkich zagłębień, wklęśnięć itp. Wynika to z mechanizmu procesu. Materiał malarski osadza się początkowo na części położonej najbliżej elektrody przeciwległej. Ponieważ osadzana powłoka jest warstwą nie przewodzącą, stanowi zatem duży opór dla przepływającego prądu i utrudnia elektroosadzanie. Wskutek tego następne partie materiału malarskiego osadzają się na częściach bardziej oddalonych. Dzięki tej właściwości otrzymuje się powłoki o znacznej równomierności, odtwarzające wiernie kształt powierzchni pokrywanej.
Z innych zalet malowania elektroforetycznego należałoby wymienić możliwość kontrolowania grubości powłoki, krótki czas pokrywania i możliwość prowadzenia procesu systemem ciągłym. Uzyskane powłoki cechuje wysoka odporność mechaniczna.
Do wad tej metody należy zaliczyć konieczność stosowania specjalistycznej, kosztownej instalacji, co wyklucza jej użycie w pracach warsztatowych. Ponadto nie można otrzymać powłok posiadających połysk ponieważ osadzona warstwa nie jest gładka.

</doc>
<doc id="907412" url="https://pl.wikipedia.org/wiki?curid=907412" title="Donald E. Stephens">
Donald E. Stephens

Donald E. Stephens (ur. 13 marca 1928 w Chicago, zm. 18 kwietnia 2007) – amerykański polityk, były burmistrz, urzędujący przez 51 lat w Rosemont, małej miejscowości na zachód od Chicago w stanie Illinois, USA.
Urodził się w Chicago, burmistrzem Rosemont został wybrany w 1956 i sprawował ten urząd przez 51 (najdłużej w historii USA). Wniósł znaczny wkład w rozwój miejscowości wykorzystując bliskość lotniska O’Hare. Zachęcił sieć hoteli Hyatt do budowy pierwszego hotelu w rejonie Chicago. Stworzył też pierwszą z sal widowiskowych obecnie Allstate Arena.
Kilka lat temu burmistrz starał się uzyskać zgodę na zbudowanie kasyna w Rosemont jednak przedstawiciele Illinois cofnęli wydaną wcześniej zgodę spowodowaną rzekomą współpracą z grupami przestępczymi. Ostatecznie do końca życia nie udało mu się oczyścić z nieoficjalnie stawianych mu zarzutów, nigdy jednak nie był za nic sądzony ani skazany.
Zmarł w wieku 79 lat na raka żołądka.

</doc>
<doc id="907413" url="https://pl.wikipedia.org/wiki?curid=907413" title="El Priorat">
El Priorat

El Priorat – miejscowość w Hiszpanii, w Katalonii, w prowincji Girona, w comarce Alt Empordà, w gminie Masarac. W miejscowości znajduje się kościół św. Marii z l'Om z XI-XII wieku.

</doc>
<doc id="907414" url="https://pl.wikipedia.org/wiki?curid=907414" title="Vilarnadal">
Vilarnadal

Vilarnadal – miejscowość w Hiszpanii, w Katalonii, w prowincji Girona, w comarce Alt Empordà, w gminie Masarac.
Według danych INE w 2020 roku liczyła 117 mieszkańców – 58 mężczyzn i 59 kobiet. 

</doc>
<doc id="907419" url="https://pl.wikipedia.org/wiki?curid=907419" title="Wilczyca">
Wilczyca



</doc>
<doc id="907421" url="https://pl.wikipedia.org/wiki?curid=907421" title="Candida (ujednoznacznienie)">
Candida (ujednoznacznienie)



</doc>
<doc id="907424" url="https://pl.wikipedia.org/wiki?curid=907424" title="Martin Pötzinger">
Martin Pötzinger

Martin Pötzinger (ur. 25 lipca 1904 w Monachium, zm. 16 czerwca 1988 w Nowym Jorku) – niemiecki działacz religijny, członek Ciała Kierowniczego Świadków Jehowy.
Życiorys.
2 października 1928 roku został Badaczem Pisma Świętego (Świadkiem Jehowy). 1 października 1930 roku został pionierem. Był kaznodzieją w Bawarii. Jesienią 1933 roku Towarzystwo Strażnica powierzyło mu nadzór nad działalnością Świadków Jehowy w Bułgarii. W 1934 roku przeniósł się na Węgry. Potem kierował grupą pionierów w Jugosławii oraz Czechosłowacji.
Po długotrwałej chorobie, wrócił do Niemiec. W roku 1936 się ożenił się z Gertrud Mende. W tym samym roku za przynależność do Świadków Jehowy i odmowę wyparcia się wiary został osadzony w obozie koncentracyjnym w Dachau, a potem w obozie Mauthausen-Gusen. Więźniem obozów koncentracyjnych był 9 lat. Jego żona przyłapana na dostarczaniu literatury biblijnej współwyznawcom została skazana na karę 3,5 roku więzienia, którą odbywała w Dreźnie. Gdy po odbyciu kary odmówiła podpisania oświadczenia o zaprzestaniu kontaktów ze Świadkami Jehowy została wysłana do obozu koncentracyjnego Ravensbrück.
W 1945 roku, po uwolnieniu został nadzorcą obwodu w Niemczech i razem z żoną Gertrud (zm. 2003) odwiedzał zbory. W 1958 roku został studentem 32. klasy Biblijnej Szkoły Strażnicy – Gilead. W roku 1977 wraz z żoną pracował w Betel, w Wiesbaden (RFN). We wrześniu 1977 roku został członkiem Ciała Kierowniczego w Biurze Głównym Świadków Jehowy w Nowym Jorku. Do śmierci działał w Komitecie Służby.

</doc>
<doc id="907429" url="https://pl.wikipedia.org/wiki?curid=907429" title="Pols">
Pols

Pols – miejscowość w Hiszpanii, w Katalonii, w prowincji Girona, w comarce Alt Empordà, w gminie Ordis.
Według danych INE z 2005 roku miejscowość zamieszkiwały 23 osoby.

</doc>
<doc id="907430" url="https://pl.wikipedia.org/wiki?curid=907430" title="Święto Trybuny Ludu">
Święto Trybuny Ludu

Święto Trybuny Ludu – zespół masowych imprez i festynów organizowanych w czasach PRL-u późną wiosną lub wczesną jesienią (we wrześniu) w Warszawie pod patronatem dziennika Trybuna Ludu. Święta Trybuny Ludu organizowano regularnie w okresie osiemnastu lat (od 1971 do 1989) jednocześnie w kilku miejscach stolicy. Należały do nich m.in. Plac Defilad oraz okolice skarpy wiślanej, w szczególności Mariensztat. Ich kluczowym elementem przyciągającym większość publiczności były kiermasze, na których sprzedawano wiele trudno dostępnych na co dzień w handlu produktów. Święto obejmowało także liczne koncerty (zwykle zarówno wykonawców krajowych jak i tych z "bratnich" krajów socjalistycznych), spektakle, pokazy techniki wojskowej i cywilnej oraz nocne oświetlanie nieba z wojskowych reflektorów. Jego stałym elementem były również spotkania z dziennikarzami oraz politykami PZPR od poziomu członków Biura Politycznego do radnych rad narodowych. Równolegle do swojego święta Trybuna Ludu organizowała szereg imprez zamkniętych, takich jak zajazdy redaktorów zagranicznej prasy lewicowej i komunistycznej czy wręczanie nagród w różnych kategoriach. Ostatnie Święto Trybuny Ludu zorganizowano w dniach 23-25 czerwca 1989.

</doc>
<doc id="907433" url="https://pl.wikipedia.org/wiki?curid=907433" title="Sezostris I">
Sezostris I



</doc>
<doc id="907440" url="https://pl.wikipedia.org/wiki?curid=907440" title="Gaara">
Gaara

 – fikcyjna postać występująca w mandze i anime "Naruto". Jest znany również jako .
Biogram.
Postać pod wieloma względami podobna do głównego bohatera – Naruto Uzumaki. W przeciwieństwie do niego Gaara zamknął się w sobie i za sens swojego istnienia przyjął zabijanie każdego, kto chciałby go skrzywdzić.
Z powodu zapieczętowanego w nim z rozkazu ojca, Czwartego Kazekage, demona (Shukaku) był unikany w dzieciństwie przez innych mieszkańców wioski. Demon ten bronił go przed wszelkimi ranami, przez co nie rozumiał, czym jest cierpienie i ból. Zagubiony Gaara został oddany pod opiekę Yashamaru – wuja, który według Gaary starał się pokazać chłopcu jak powinny wyglądać relacje międzyludzkie, jednak wprawdzie Yashamaru chciał zabić chłopca i atakując go nocą sam poniósł śmierć.
Swój światopogląd manifestuje kanji na swoim czole oznaczającym miłość.
Jako nastolatek zostaje przydzielony do drużyny z rodzeństwem: Temari i Kankurō. Brał udział w ataku na Konohę. Wspiera drużynę Shikamaru w misji sprowadzenia Sasuke do Konohy. Ratuje Lee Rocka przed Kimimaro Kaguyą.
W "Naruto Shippūden" Gaara staje się przywódcą wioski Suna. Zostaje uprowadzony przez Akatsuki. Akatsuki wyciągają z niego demona, co kończy się jego śmiercią. Do życia przywraca go Chiyo wraz z pomocą Naruto, jednak sama przypłaca to własnym życiem.

</doc>
<doc id="907441" url="https://pl.wikipedia.org/wiki?curid=907441" title="Letnia przeprawa">
Letnia przeprawa

Letnia przeprawa ("Summer Crossing") – pierwsza powieść Trumana Capote’a. Autor rozpoczął jej pisanie w 1943 roku. Została ona wydana już po jego śmierci, w roku 2005. Uważana za zaginioną przez ponad 50 lat, została odkryta wraz z innymi odręcznymi notatkami Capote’a i wystawiona na aukcję w 2004 roku. Capote napisał "Summer Crossing" kiedy miał zaledwie 19 lat. Grady - niezależna i urocza bohaterka powieści jest zapowiedzią słynnej Holly Golightly, wykreowanej przez autora w "Śniadaniu u Tiffany’ego".

</doc>
<doc id="907442" url="https://pl.wikipedia.org/wiki?curid=907442" title="Góra Dantyszka">
Góra Dantyszka

Góra Dantyszka (niem. "Winterberg") – leśne wzniesienie morenowe (98 m n.p.m.) na obszarze Trójmiejskiego Parku Krajobrazowego w kompleksie Lasów Oliwskich, w gdańskiej dzielnicy Oliwa. U wschodniego podnóża "Góry Dantyszka", w ciągu ulicy Polanki znajdują się Dwór II, Dwór III i gdański oddział Instytutu Pamięci Narodowej. "Góra" ma dwa szczyty. Niższy bliżej ul. Polanki w odległości ok. 200 m. zaś wyższy w odległości ok. 350 m od ulicy.
Dawna nazwa pochodziła od nazwiska nadburmistrza Gdańska, Leopolda von Wintera. Obecna nazwa pochodzi od nazwiska biskupa chełmińskiego, gdańszczanina Jana Dantyszka. 
Nazwę "Góra Dantyszka" wprowadzono urzędowo w 1949, zastępując poprzednią urzędową nazwę byłego Wolnego Miasta Gdańska "Winterberg". 
W wielu publikacjach można spotkać błędne umiejscowienie "Góry Dantyszka" lub przypisaniem temu wzniesieniu nazwy "Zimnica", nie jest to zgodne z archiwalnymi mapami polskimi i niemieckimi Wolnego Miasta Gdańska. Prawidłowo opisane wzniesienie znajduje się na wysokości skrzyżowania ul. Polanki i ul. Tetmajera.
W pobliżu znajdują się wzniesienia Głowica i Wiecha.

</doc>
<doc id="907468" url="https://pl.wikipedia.org/wiki?curid=907468" title="Fasola (program telewizyjny)">
Fasola (program telewizyjny)

Telewizyjny Teatrzyk Piosenki dla Dzieci „Fasola” – popularny w latach 80. muzyczny program telewizyjny dla dzieci, pierwsza dziecięca lista przebojów.
Początkowo emitowany raz w miesiącu, w niedzielne wczesne popołudnie w bloku "Teatrzyk", z czasem nadawany co tydzień. Bohaterem był "Pan Fasola" (Krzysztof Tyniec), który wprowadzał w świat zabawy i muzyki gromadkę dzieci (tworzoną przez zespół Fasolki).
Audycja wypromowała mnóstwo pamiętanych do dziś hitów, śpiewanych zarówno przez dzieci, jak i dorosłych wykonawców, między innymi zespoły Fasolki, Radiowe Nutki, Gong, Gawęda, Kaczki z Nowej Paczki, czy Piccolo Coro dell’Antoniano oraz Natalię Kukulską, siostry Marię i Barbarę Winiarskie, Marylę Rodowicz i innych.

</doc>
<doc id="907471" url="https://pl.wikipedia.org/wiki?curid=907471" title="Jacek Tomczak">
Jacek Tomczak



</doc>
<doc id="907478" url="https://pl.wikipedia.org/wiki?curid=907478" title="Stadion Olimpijski w Doniecku">
Stadion Olimpijski w Doniecku

Stadion Olimpijski (ukr. Регіональний спортивний комплекс «Олімпійський») – stadion sportowy w Doniecku na Ukrainie. Swoje mecze, do czasu wybudowania nowego stadionu Szachtara – Donbass Arena, rozgrywa na nim klub piłkarski Szachtar Donieck. Później gospodarzem stadionu będzie inny klub z Doniecka – Metałurh. W 2013 był areną lekkoatletycznych mistrzostw świata juniorów młodszych.

</doc>
<doc id="907487" url="https://pl.wikipedia.org/wiki?curid=907487" title="Dol Guldur (album)">
Dol Guldur (album)

Dol Guldur – trzeci i jak dotąd sprzedany w największym nakładzie album zespołu Summoning, wydany w 1996 roku przez wytwórnię Napalm Records. Zarówno w sferze muzycznej, jak i tekstowej "Dol Guldur" kontynuuje zamysł poprzedniej płyty, "Minas Morgul".

</doc>
<doc id="907492" url="https://pl.wikipedia.org/wiki?curid=907492" title="Olaf Broch">
Olaf Broch

Olaf Broch (ur. 4 sierpnia 1867 w Horten, zm. 28 stycznia 1961 w Oslo) – norweski językoznawca, slawista, twórca słowiańskiej fonetyki opisowej. W latach 1900-1937 profesor uniwersytetu w Oslo, od 1896 członek Norweskiej Akademii Nauk. Broch tworzył głównie prace z zakresu fonetyki, dialektologii norweskiej i słowiańskiej, m.in. "Zum kleinrussischen in Ungarn" (1895), "Die Dialekte des südlichsten Serbiens" (1903), "Oczerk fizijołogii sławianskoj rieczi" (1910), "Slavische Phonetik" (1911), "Håndbok i elementær fonetik (med Ernst W. Selmer" 1921) i "Fra Østlandets dagligtale" (1923).

</doc>
<doc id="907495" url="https://pl.wikipedia.org/wiki?curid=907495" title="Dom Modlitwy Cukermana w Będzinie">
Dom Modlitwy Cukermana w Będzinie

Dom Modlitwy Cukermana w Będzinie – prywatny dom modlitwy znajdujący się w Będzinie w kamienicy przy alei Hugona Kołłątaja 24/28 (I piętro).
Historia.
Dom modlitwy został założony pod koniec lat 20. lub na początku lat 30. XX wieku z inicjatywy Nuchima Cukermana. Pierwsze uroczyste nabożeństwo odbyło się w okresie święta Pesach. Tak wynika z fragmentu tablicy fundacyjnej, której fragment przez lata przechowywał w mieszkaniu Bogusław Baliński. Powstała ona w dawnym mieszkaniu, czego dowodem są m.in. naniesione na zamurowane wcześniej drzwi malowidła.
Podczas II wojny światowej wnętrze domu modlitwy zostało przeznaczone na magazyn Herbatolu. Wówczas również zamalowano istniejące polichromie. Po wkroczeniu armii radzieckiej do Będzina magazyn został zlikwidowany. W roku 1948 kamienicę kupili Genowefa Balińska, Wiktoria Balińska i Sebastian Klikowicz od spadkobierców Nuchima Cukermana: Bronisława Cukermana i Mani vel Marii Rozenblum.
W 2005 roku podczas przypadkowego spotkania Adama Szydłowskiego, z Bogusławem Balińskim, właścicielem kamienicy przy ulicy Kołłątaja 24, otrzymał on informację o istnieniu pozostałości domu modlitwy w jednym z mieszkań tego budynku.
Lokal na koszt Adama Szydłowskiego został zbadany przez ekspertów i historyków, a dalsze prace prowadzone były przez Karolinę i Piotra Jakoweńko z Inicjatywy Brama Cukermana, w sierpniu 2008 roku.
Większość polichromii była zamalowana cienką warstwą farby kredowej, a niezamalowane, przedstawiające kolumny, ołtarz z 12 chlebami pokładnymi, znajdowały się za meblościanką. W sierpniu 2007 roku, po dwóch latach negocjacji udało się skłonić lokatora do opuszczenia mieszkania. W zamian od Urzędu Miasta otrzymał mieszkanie komunalne. Lokalu niestety nie udało się wynająć Gminie Wyznaniowej Żydowskiej w Katowicach, a pomocą przy sprzątaniu pomieszczeń zajęła się klasa historyczna I Liceum Ogólnokształcącego im. Mikołaja Kopernika w Będzinie.
25 września 2007 żydowski sztibl został udostępniony turystom i uroczyście otwarty w obecności władz miejskich, prezydenta Radosława Barana, mieszkańców miasta oraz Ambasadora Izraela Davida Pelega, który przybił do framugi drzwi specjalnie sprowadzoną z Izraela mezuzę. W uroczystościach uczestniczyła również Stanisława Sapińska, która w 2006 roku ujawniła pamiętnik Rutki Laskier.
Przez pewien czas trwał spór pomiędzy Gminą Wyznaniową Żydowską w Katowicach a Bogusławem Balińskim, którzy nie uzgodnili wspólnego stanowiska co do kwoty wynajmu lokalu. W sierpniu 2008 roku lokal wynajęła Inicjatywa Brama Cukermana. Gmina wyznaniowa nie zgodziła się na wygórowany czynsz 950 zł, aby utrzymać lokal. W wyniku interwencji wiceprezydenta Będzina Ryszarda Fornala i natychmiastowemu przerwaniu prac remontowych przez nowych najemców, udało się ocalić to miejsce od dalszych zniszczeń. Od tego czasu udało im się wpisać obiekt do Śląskiego Rejestru Zabytków, założyć Fundację Brama Cukermana, która ma na celu ochronę, renowację oraz promocję tego miejsca jako obiektu turystycznego.
Fundacja realizuje projekty kulturalne, w tym Hurtownię Manufaktury oraz Świadkowie Historii: Będzin.
Architektura.
Sala modlitewna położona na planie prostokąta, znajduje się na pierwszym piętrze kamienicy, obecnie podzielona ścinami na kilka pomieszczeń. Mogła pomieścić około 30 osób. Na piętrze znajdował się również babiniec, lecz jego obecny właściciel skuł wszystkie tynki podczas remontu. Kobiety śledziły przebieg nabożeństwa przez dziurę w podłodze, otoczoną barierką. Podczas wojny, hitlerowcy wyrwali barierkę oraz zabili deskami otwór.
Polichromia.
We wnętrzu modlitewni znajdują się pozostałości unikatowej, jak na te tereny polichromii, będącej jedną z dwóch zachowanych w województwie śląskim. Jest ona jednak typowa dla polichromii znajdującej się w innych polskich synagogach. Składa się z dwóch części:
Do dnia dzisiejszego zachowało się pięć czytelnych tablic w różnym stanie zachowania oraz wiele fragmentów i pozostałości po nich. Przedstawiają one:
Pozostałe polichromie zachowały się fragmentarycznie i w większości nie da się określić co pierwotnie przedstawiały. Na niektórych widać m.in. palmę oraz pozostałości inskrypcji w języku hebrajskim. Pierwotnie otwory okienne i drzwi były również otoczone przez niebieskie kotary.
Tablica fundacyjna.
Do dnia dzisiejszego z dawnego wyposażenia domu modlitwy zachował się jedynie fragment marmurowej tablicy fundacyjnej z tekstem w języku hebrajskim, którą przez wiele lat przechowywał Bogusław Baliński. W 2005 roku została ona przekazana Zagłębiowskiemu Centrum Kultury Żydowskiej i przeniesiona do synagogi Mizrachi przy ulicy Potockiego 3. W ostatnim czasie tablica została poddana konserwacji i we wrześniu 2007 roku przeniesiona do Domu Modlitwy Cukermana, gdzie zawisła na jednej ze ścian. Obecnie tablica znajduje się na wystawie "Pamięć" (utworzonej w porozumieniu z Gmina Wyznaniową Żydowską w Katowicach, USC i Muzeum Zagłębia) w Pałacu Mieroszewskich w Będzinie, którą przekazał współautor wystawy Adam Szydłowski.

</doc>
<doc id="907496" url="https://pl.wikipedia.org/wiki?curid=907496" title="Kościół Matki Bożej Królowej Polski w Krakowie">
Kościół Matki Bożej Królowej Polski w Krakowie



</doc>
<doc id="907497" url="https://pl.wikipedia.org/wiki?curid=907497" title="Zofia Wirtemberska (1818–1877)">
Zofia Wirtemberska (1818–1877)

Zofia Fryderyka Matylda von Württemberg (ur. 17 czerwca 1818 w Stuttgarcie, zm. 3 czerwca 1877 w pałacu Huis ten Bosch w Hadze) – pierwsza żona króla Holandii Wilhelma III.
Życiorys.
Zofia urodziła się jako córka króla Wirtembergii Wilhelma I oraz rosyjskiej wielkiej księżnej Katarzyny Pawłowny Romanowej. Gdy zmarła matka Zofii, ta trafiła pod opiekę swojej ciotki Katarzyny Bonaparte. Kandydatami do ręki księżniczki byli m.in. Otton I grecki i Wilhelm książę Brunszwiku.
18 czerwca 1839 roku w Stuttgarcie, w dniu 21 urodzin, wyszła za mąż za swojego kuzyna Wilhelma. Małżeństwo Zofii i Wilhelma nie było zbyt udane. Z tego związku urodziło się troje dzieci:
Ciotka Zofii, a matka jej męża, ignorowała swoją synową. Intelektualnie królowa Zofia znacznie przewyższała męża. Wilhelm III zdradzał żonę. Od roku 1855 para mieszkała osobno. Zofia spędzała większość czasu w Stuttgarcie z rodziną.
Zofia utrzymywała kontakty z wieloma europejskimi naukowcami. Utrzymywała także ciepłe stosunki z Napoleonem III i królową Wiktorią. Wspierała sztukę i wiele organizacji charytatywnych, w tym ochronę zwierząt i budowę parków publicznych.
Królowa została pochowana w sukni ślubnej, ponieważ twierdziła, że jej życie skończyło się w dniu jej ślubu. Po śmierci Zofii Wilhelm III ożenił się z młodszą o 41 lat księżniczką Emmą Waldeck-Pyrmont (co okazało się szczęśliwym posunięciem, gdyż synowie Zofii zmarli przed ojcem i królową została córka z drugiego małżeństwa Wilhelmina).

</doc>
<doc id="907499" url="https://pl.wikipedia.org/wiki?curid=907499" title="Stadion Metalist w Charkowie">
Stadion Metalist w Charkowie

Stadion Metalist (ukr. Обласний Спортивний Комплекс „Металіст”, ang. "Metalist Stadium") – wielofunkcyjny stadion w Charkowie na Ukrainie. Swoje mecze na tym stadionie rozgrywa klub piłkarski Metalist 1925 Charków oraz tymczasowo na czas działań wojennych w Donbasie Szachtar Donieck. Stadion spełnia parametry obiektu olimpijskiego.
W przeszłości stadion nazywał się „Traktor”, od 1940 „Dzierżyniec”, a od 1967 – „Metalist”.
Przebudowa.
Został wybrany jedną z aren na Mistrzostwa Europy w Piłce Nożnej 2012. W związku z tym stadion został przebudowany i jego ponowne otwarcie nastąpiło 5 grudnia 2009, w dniu 50. urodzin prezesa klubu Metalist Ołeksandra Jarosławskiego, który w 30% sfinansował remont stadionu.
Mecze Euro 2012.
Podczas Mistrzostw Europy w 2012, które odbyły się w Polsce oraz na Ukrainie na stadionie rozegrano trzy mecze fazy grupowej.

</doc>
<doc id="907500" url="https://pl.wikipedia.org/wiki?curid=907500" title="Reprezentacja Luksemburga w hokeju na lodzie mężczyzn">
Reprezentacja Luksemburga w hokeju na lodzie mężczyzn

Reprezentacja Luksemburga w hokeju na lodzie mężczyzn — kadra Luksemburga w hokeju na lodzie powoływana przez selekcjonera, w której występować mogą wszyscy zawodnicy posiadający obywatelstwo luksemburskie. Mimo iż Luksemburski Związek Hokeja na lodzie - "Fédération Luxembourgeoise de Hockey sur Glace" istnieje od 1912 roku, jednak dopiero w roku 1992 reprezentacja rozegrała swój pierwszy mecz. Dotychczas uczestniczyła w dziewiętnastu edycjach Mistrzostwach Świata w tych dwukrotnie uczestnicząc w turnieju drugiej dywizji. Zespół nigdy nie uczestniczył w igrzyskach olimpijskich.

</doc>
<doc id="907501" url="https://pl.wikipedia.org/wiki?curid=907501" title="Cypel Rzucewski">
Cypel Rzucewski

Cypel Rzucewski – przylądek w gminie Puck (powiat pucki, województwo pomorskie), położony nad Zatoką Pucką na obszarze Nadmorskiego Parku Krajobrazowego. U nasady cypla znajduje się plaża przechodząca w kierunku zachodnim w zalesione wybrzeże klifowe Kępy Puckiej. W kierunku północnym od Cypla Rzucewskiego znajduje się grupa głazów narzutowych tzw. Dwunastu Apostołów, stanowiąca pomnik przyrody.

</doc>
<doc id="907502" url="https://pl.wikipedia.org/wiki?curid=907502" title="Stadion Metalist">
Stadion Metalist



</doc>
<doc id="907505" url="https://pl.wikipedia.org/wiki?curid=907505" title="Dom Urodzenia Fryderyka Chopina">
Dom Urodzenia Fryderyka Chopina

Dom Urodzenia Fryderyka Chopina – muzeum biograficzne Fryderyka Chopina w Żelazowej Woli, w skład którego wchodzi oficyna (tzw. dworek) oraz 7-hektarowy park krajobrazowy nad rzeką Utratą. Dwór wraz z parkiem jest oddziałem Muzeum Fryderyka Chopina w Warszawie zarządzanego przez Narodowy Instytut Fryderyka Chopina.
Budynek wpisany jest do rejestru zabytków pod nr rej.: 284/61 z 25.09.1961
Historia Żelazowej Woli.
Pierwsza wzmianka o wsi pochodzi z 1579 z akt grodzkich, gdzie jako właścicieli Żelazowej Woli wymieniono Mikołaja i Piotra Żelazów. Pod koniec XVIII w. właścicielem był Piotr Łuszczewski, a następnie rodzina Paprockich. Domów mieszkalnych było wówczas 9.
Na przełomie XVIII i XIX w. wieś została odkupiona od Paprockich przez zubożałą rodzinę hrabiów Skarbków. Kacper i Ludwika Skarbkowie zamieszkali we dworze z dwiema oficynami (obecny „dworek” to dawna wschodnia oficyna). Guwernerem ich dzieci był Mikołaj Chopin, który w 1806 poślubił Justynę z Krzyżanowskich, krewną gospodarzy, zajmującą się zarządzaniem domem. Ich trzy córki – zarówno starsza, Ludwika Marianna, jak i dwie młodsze, Justyna Izabela i Emilia – urodziły się w Warszawie.
1 marca (lub 22 lutego) 1810 roku we wsi urodził się Fryderyk jako drugie dziecko Chopinów. Jego pobyt w Żelazowej Woli nie trwał długo, bowiem już na jesieni Chopinowie przenieśli się do Warszawy, ale młody Fryderyk odwiedzał później Skarbków w wakacje i przy okazji świąt rodzinnych. W 1812 dwór Skarbków spłonął, ale obydwie oficyny ocalały.
Podczas wizyt kompozytora w majątku Skarbków fortepian wynoszono do ogrodu, gdzie pod lipami Fryderyk dawał koncerty. Zgromadzeni goście i rodzina nie byli jedynymi słuchaczami – dźwięki fortepianu przyciągały mieszkańców pobliskich wsi (jak wspominał Antoni Krysiak, chłop z Żelazowej Woli i rówieśnik Fryderyka Chopina). Latem 1830 Fryderyk Chopin przyjechał do Żelazowej Woli, gdzie cała rodzina Chopinów przebywała na letnim wypoczynku. Wówczas kompozytor był tu po raz ostatni.
W 1834 Michał Skarbek popełnił samobójstwo, a jego rodzina odsprzedała Żelazową Wolę Szubertom. W 1840 dziedzicem Żelazowej Woli stał się baron Eugehard, a wkrótce później rodzina Peszlów. Kolejnym właścicielem w latach 1859–1879 był Adam Towiański. W skład dóbr wchodziły folwarki w Mokasie i Żelazowej Woli oraz wsie Żelazowa Wola, Chodakówek, Budy Żelazowskie i Towiany (obecnie część wsi Mokas). W samej Żelazowej Woli znajdowało się 11 budynków murowanych, 12 drewnianych oraz młyn wodny. Od 1879 dwór pozostawał w rękach Aleksandra Pawłowskiego, który w miejscu urodzenia Chopina urządził magazyn gospodarczy.
W 1894 z inicjatywy rosyjskiego kompozytora Milija Bałakiriewa odsłonięto w parku Pomnik Fryderyka Chopina projektu Bronisława Żochowskiego z medalionem projektu Jana Woydygi. Podczas I wojny światowej spłonęła prawa oficyna dworu. W 1918 majątek Żelazowa Wola rozparcelowano pomiędzy okolicznych chłopów.
W 1928 warszawskie Towarzystwo Przyjaciół Domu Chopina i Komitet Chopinowski z Sochaczewa zakupiły oficynę i 3 ha ziemi wokół budynku za 40 000 zł od Rocha Szymaniaka, który był właścicielem terenu od 1918.
Podczas II wojny światowej we dworku stacjonowali żołnierze niemieccy. Pod koniec wojny znajdował się tam szpital. W tym czasie z dworku zaginęło wiele cennych przedmiotów, m.in. fortepian koncertowy Pleyel oraz dwa fotele należące do Chopina.
Historia muzeum.
W 1926 powstały dwie organizacje, które za cel postawiły sobie wykupienie Żelazowej Woli z rąk prywatnych: warszawskie Towarzystwo Przyjaciół Domu Chopina i sochaczewski Komitet Chopinowski. Po dwóch latach starań udało im się zrealizować to zamierzenie. Komitet Budowy Domu Chopina w 1931 rozpoczął remont budynku według projektu architekta Juliana Żakowskiego. W latach 30. urządzono wnętrze z XIX-wiecznymi meblami według projektu Lecha Niemojewskiego. 17 października 1931 dokonano symbolicznego otwarcia dworku. Obiekt udostępniono zwiedzającym w czerwcu 1939.
Po zniszczeniach II wojny światowej dworek ponownie wymagał renowacji. Projekt rekonstrukcji i przebudowy wnętrz opracował w 1948 prof. Mieczysław Kuźma. Kolejne renowacje odbyły się w latach 1958 i 1968.
W 1951 dworek wraz z parkiem przekazano Muzeum Narodowemu, a od 1953 obiekt był pod opieką Towarzystwa im. Fryderyka Chopina w Warszawie. Obecnie jest oddziałem Muzeum Fryderyka Chopina w Narodowym Instytucie Fryderyka Chopina. Co roku Żelazową Wolę odwiedza około 200 tys. gości z kraju i ze świata.
Zgodnie z art. 2 ustawy z dnia 3 lutego 2001 r. o ochronie dziedzictwa Fryderyka Chopina, Dworek w Żelazowej Woli wraz z otaczającym go zabytkowym parkiem został uznany za dobro kultury narodowej, podlegające szczególnej ochronie.
Architektura budynku.
Dzisiejszy dworek w Żelazowej Woli zbudowany został około 1800 jako lewa oficyna dworu Kacpra i Ludwiki Skarbków. Oficyna ta, zamieszkana przez Chopinów po ślubie w 1806, była niedużym budynkiem murowanym, o wysokim i stromym dachu, z dużymi oknami, dwiema facjatkami w dachu, bez ganków. Wewnątrz znajdowało się siedem izb bielonych wapnem.
W czasie wojen napoleońskich w 1812 dwór właściwy spłonął, a zachowały się dwie oficyny. Do 1834 w prawej mieszkali właściciele. Po przejęciu posiadłości przez Adama Towiańskiego w latach 60. XIX w. przeprowadzono remont oficyny, zmieniający jej pierwotny wygląd (m.in. dobudowano wtedy ganek). Kolejny właściciel Aleksander Pawłowski przeznaczył miejsce urodzenia kompozytora do celów gospodarczych. W czasie I wojny światowej spłonęła prawa oficyna, a z założenia dworskiego został się jeden podupadły budynek.
Obecnie jest to parterowy, prostokątny budynek. Od frontu znajduje się ganek na dwóch kolumnach z trójkątnym frontonem. Układ wnętrz jest dwutraktowy z sienią na osi budynku. Stropy są belkowane, a naczółkowy dach jest kryty gontem. W ścianach szczytowych nad oknami i wejściem znajdują się profilowane gzymsy.
Wnętrza dworku.
Układ wnętrz ma charakter symboliczny, bowiem nieznany jest ich rozkład w czasach Chopina.
Ekspozycja.
Ekspozycję stałą stanowi aranżacja wnętrz skromnego XIX-wiecznego dworku, odtwarzająca atmosferę domu rodzinnego kompozytora oraz ekspozycja biograficzna poświęcona Fryderykowi Chopinowi. Oficyna, w której zamieszkał z żoną ubogi nauczyciel Mikołaj Chopin, siłą rzeczy była urządzona skromnie, zgodnie z pozycją materialną rodziny.
W sześciu pokojach zgromadzono przedmioty z epoki, ale należy pamiętać, że nie zachowały się do naszych czasów meble, instrumenty czy obrazy z domu Chopinów. W saloniku muzycznym znajduje się współczesny fortepian koncertowy. Dwa pozostałe postawiono: w pokoju matki (XIX-wieczny fortepian pochodzący z fabryki F. Leszczyńskiego) i w pokoju dzieci („żyrafa” z pionowym pudłem rezonansowym). Oprócz instrumentów, klasycystycznych mebli i pieca kaflowego z początku XIX w. uwagę zwracają belkowane stropy, ozdobione polichromią o motywach roślinnych.
Na bielonych ścianach pokoi zawieszono wizerunki członków rodziny Chopinów (kopie portretów olejnych Ambrożego Mieroszewskiego, wykonanych w latach 20. XIX w., reprodukcje portretów Fryderyka według Marii Wodzińskiej i Elizy Radziwiłłówny), a także widoki Warszawy. Cennym dopełnieniem ekspozycji są faksymilia dokumentów: aktu ślubu rodziców oraz metryk urodzenia i chrztu Fryderyka, a także rękopisów muzycznych, rysunków i listów.
Park.
Park krajobrazowy pochodzi z XVIII w., później przekształcony według projektu Kamila Jamme z 1871. Po parcelacji majątku w 1918 park zdewastowano, wyrąbując w nim drzewa.
W 1928 wykupiono teren wraz z oficyną – łącznie 3 ha ziemi. W 1932 dokupiono dodatkowe 3 ha od Rocha Szymaniaka. Projekt rewitalizacji parku opracował prof. Franciszek Krzywda-Polkowski, twórca polskiej szkoły architektury krajobrazu ogrodowego. Prace przeprowadzono w latach 1932–1937.
W siedmiohektarowym parku nad Utratą można zobaczyć około 10 tys. gatunków i odmian drzew, krzewów, bylin i roślin cebulowych z kraju i ze świata. Są wśród nich m.in.: wierzby, klony, dęby, topole, amerykańskie sosny, kalifornijskie jodły, japońskie berberysy oraz cierniste pigwowce z Chin.
Dodatkowo na terenie parku znajdują się liczne wizerunki Fryderyka Chopina. Są to: obelisk w jednej z dalszych alejek oraz znajdujące się w bezpośrednim sąsiedztwie dworku: pomnik w brązie wykonany przez Józefa Gosławskiego i popiersie autorstwa Stanisława Sikory.
Szeroka aleja główna prowadzi od bramy wejściowej do dziedzińca obsadzonego przez kasztanowce. Tutaj młody Fryderyk grywał na wystawianym z salonu fortepianie, kiedy przyjeżdżał w odwiedziny do Żelazowej Woli.
Koncerty.
Od 1959 do Żelazowej Woli przyjeżdżają artyści z kraju i ze świata oraz uczestnicy Międzynarodowych Konkursów Pianistycznych im. Fryderyka Chopina, by wykonywać utwory kompozytora w miejscu jego urodzenia. W każdą niedzielę w okresie od maja do końca września o godzinie 12:00 i 15:00 można posłuchać koncertu muzyki Chopina. Ponadto w każdą sobotę lipca i sierpnia o godzinie 11:00 w Żelazowej Woli występują młodzi pianiści w cyklu „Estrada Młodych”.
Oprócz publicznych koncertów, w dworku odbywają się również koncerty zamawiane przez biura podróży, organizacje czy osoby prywatne. Często są to koncerty wieczorne przy zapalonych świecach.
We wnętrzach dworku i na terenie parku codziennie z głośników sączy się muzyka wielkiego pianisty, którą można się upajać siedząc na ławkach i spacerując po alejkach.

</doc>
<doc id="907510" url="https://pl.wikipedia.org/wiki?curid=907510" title="Nagada II">
Nagada II

Nagada II – zwana również kulturą gerzeńską (zwana tak od cmentarza niedaleko Gerzeh) – kultura archeologiczna, rozwijająca się terenach starożytnego Egiptu przez w przybliżeniu 300 lat, od ok. 3500 do 3200 r. p.n.e. W okresie tym wyróżniane są podokresy a, b oraz c.
Najważniejsze stanowiska archeologiczne tej kultury to: Abydos, Abusir el-Melek, Gerza, Hierakonpolis, Matmar, Nagada.
W okresie kultury Nagada II stopniowo zanika znana z poprzedniego okresu Nagada I ceramika z czarnym brzegiem. Pojawiają się naczynia wykonane z tłustego syltu nilowego schudzonego sieczką. Ważniejszym jednak okazało się zastosowanie jako materiału do wyrobów ceramicznych wytwarzanych z gliny określanej mianem „marglowej” (jest trudniejsza w obróbce, niemniej wytwarzana z niej ceramika jest dużo lepsza jakościowo i może służyć np. do długotrwałego przechowywania płynów).
W okresie tym powstają też pierwsze miasta.

</doc>
<doc id="907515" url="https://pl.wikipedia.org/wiki?curid=907515" title="Michał Olszewski (polityk)">
Michał Olszewski (polityk)

Michał Józef Olszewski (ur. 19 września 1868 w Lusławicach, zm. 15 września 1924 w Jaworzniku) – działacz gospodarczy i samorządowy, publicysta, polityk ludowy, poseł do austriackiej Rady Państwa. 
Życiorys.
Ukończył szkołę ludową w Lusławicach i 4 klasy szkoły realnej w Tarnowie. Metodą samokształcenia zdobył dużą wiedzę oraz biegłą znajomość języka niemieckiego. Był człowiekiem zamożnym. Mieszkał w Lusławicach gdzie posiadał kilkudziesięciomorgowe gospodarstwo rolne, również żona wniosła mu znaczny posag. Był wójtem w Lusławicach, prezesem kasy pożyczkowej w Tuchowie (pow. tarnowski) i prezesem komitetu kościelnego w Zakliczynie. Wcześnie zaangażował się politycznie. Był współzałożycielem (1895), a następnie czynnym działaczem Stronnictwa Ludowego późniejszego Polskiego Stronnictwa Ludowego. Od 1895 zastępcą członka, a w latach 1901–1913 członkiem wydziału wykonawczego PSL. Był także w latach 1903-1908, 1910-1913 członkiem Rady Naczelnej PSL. Współpracował z wieloma pismami ludowymi, przede wszystkim z „Przyjacielem Ludu”. W tym początkowym okresie ruchu ludowego należał do najwybitniejszych działaczy pochodzenia chłopskiego. Jako bliski współpracownik Jana Stapińskiego wprowadził do szerszej polityki Wincentego Witosa. Zaangażowany był także jako członek Rady Nadzorczej Banku Parcelacyjnego we Lwowie, w parcelację za gotówkę majątków ziemiańskich wśród chłopów. Uważał, że taka parcelacja wzorem czeskim rozwiąże problem głodu ziemi w Galicji. Sam dzięki pomocy Banku zakupił resztówkę majątku w Kannie w pow. dąbrowskim, gdzie mieszkał do końca wojny światowej. 
W latach 1907-1908 krytycznie był nastawiony do nowej taktyki kierownictwa PSL zmierzającego do zmiany opozycyjnej dotąd polityki wobec rządu i doprowadzenia do ugody z rządzącymi Galicją konserwatystami. Tę postawę manifestował przede wszystkim w wydawanej przez niego i redagowanej przy pomocy Józefa Stanka "Gazecie Chłopskiej" wychodzącej w Tarnowie w latach 1907–1908. Pismo wzorem czeskich agrariuszy popierało wyłącznie chłopskie interesy i krytykowało postawę kleru. Zaatakowano także tzw. „Paradenbauerów” – chłopów, którzy w ozdobnych strojach krakowskich pojechali do Wiednia na jubileusz cesarski. Tę frondującą wobec kierownictwa PSL politykę zakończył w 1908, po kongresie PSL który zatwierdził linię polityczną Stapińskiego. 
Był członkiem Rady Powiatu w Brzesku (1898–1910). Był także członkiem Rady Szkolnej w Brzesku. Poseł do austriackiej Rady Państwa X kadencji (31 stycznia 1901 - 30 stycznia 1907) i XI kadencji (17 czerwca 1907 - 30 marca 1911). Wybrany w kadencji X w kurii IV (gmin wiejskich) z okręgu wyborczego nr 5 (Bochnia-Wiśnicz-Niepołomice-Brzesko-Wojnicz-Radłów), a po zmianie ordynacji wyborczej w kadencji XI z galicyjskiego dwu-mandatowego okręgu galicyjskiego nr 42 (Radłów-Wojnicz-Zakliczyn-Tarnów-Tuchów). W parlamencie austriackim należał w latach do 1901–1907 klubu Polskiego Stronnictwa Ludowego (w 1907 wiceprzewodniczący), a następnie w latach 1908-1911 do grupy posłów ludowych Koła Polskiego w Wiedniu.
Po przejściu w 1912 zapalenia mózgu, wycofał się z szerszej działalności politycznej. Po rozłamie w PSL w 1913 opowiedział się za Polskim Stronnictwem Ludowym - Lewicą, gdzie był następnie członkiem Rady Naczelnej. Wspierał działalność wielu polskich instytucji naukowych i oświatowych. Członek Komitetu Budowy Pomnika Grunwaldzkiego w Krakowie, wspierał materialnie Bibliotekę Polonijną w Windsorze w Kanadzie i Muzeum Polskie w Rapperswilu, od 1902 był członkiem honorowym Towarzystwa Muzeum.
Po I wojnie przeniósł się w 1918 do nowo zakupionej resztówki majątku Jaworznik w pow. Zawiercie, gdzie mieszkał do końca życia. Został pochowany na cmentarzu w Żarkach.
Rodzina.
Urodzony w zamożnej rodzinie chłopskiej, był synem Franciszka i Katarzyny z Migdałów. W 1889 ożenił się z Barbarą z domu Spieszną, Mieli siedmiu synów (m.in. Stanisława, Michała i Jakuba) oraz dwie córki (m.in. Ewę). 

</doc>
<doc id="907517" url="https://pl.wikipedia.org/wiki?curid=907517" title="Tnihaja">
Tnihaja

Tnihaja – osada na Saharze w południowo-zachodniej Algierii.

</doc>
<doc id="907523" url="https://pl.wikipedia.org/wiki?curid=907523" title="Tadjellet">
Tadjellet

 
Tadjellet – osada na Saharze w centralnej Algierii w prowincji Tamanrasset.

</doc>
<doc id="907524" url="https://pl.wikipedia.org/wiki?curid=907524" title="Tadeusz Brajerski">
Tadeusz Brajerski

Tadeusz Brajerski, (ur. 14 listopada 1913 w Żabnie, zm. 24 lipca 1997 w Lublinie) – polski językoznawca. Uczeń Stanisława Szobera, Witolda Doroszewskiego i Władysława Kuraszkiewicza. Od 1956 profesor KUL. Brajerski tworzył prace z zakresu gramatyki historycznej i historii języka polskiego, m.in. "Latynizmy w "Kazaniach gnieźnieńskich"" (1966), podręcznik języka staro-cerkiewno-słowiańskiego "Język staro-cerkiewno-słowiański" (1990). Odznaczony Krzyżem Kawalerskim Orderu Odrodzenia Polski.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.

</doc>
<doc id="907528" url="https://pl.wikipedia.org/wiki?curid=907528" title="Tadżmut">
Tadżmut

Tadżmut (fr. "Tadjmout") – osada na Saharze w Algierii. 

</doc>
<doc id="907530" url="https://pl.wikipedia.org/wiki?curid=907530" title="Taghit">
Taghit

 
Taghit (arab. ﺗﺎﻏﻴﺖ, fr. "Tarhit") – miasto na Saharze w zachodniej Algierii, 50 km na południe od Baszszar.

</doc>
<doc id="907531" url="https://pl.wikipedia.org/wiki?curid=907531" title="Jezioro Zygmunta Augusta">
Jezioro Zygmunta Augusta

Jezioro Zygmunta Augusta (inna nazwa "Jezioro Czechowskie", "Czechowizna") – niewielki sztuczny zbiornik wodny na Wysoczyźnie Białostockiej w województwie podlaskim, na skraju Puszczy Knyszyńskiej, obok wsi Czechowizna, około 4 km na północ od Knyszyna. Wybudowany przed 1559 rokiem (najstarszy w Polsce) przez spiętrzenie rzeki Nereśl. Jego obszar wynosi ponad 485 ha, z czego obszar samego lustra wodnego 300 ha, długość 3,2 km, szerokość 2,4 km. Brzegi jeziora są niskie i podmokłe, porośnięte trzcinami i zaroślami. Obecnie w jeziorze prowadzona jest hodowla karpia, obowiązuje zakaz kąpieli.

</doc>
<doc id="907539" url="https://pl.wikipedia.org/wiki?curid=907539" title="Jean-Jacques Barthélemy">
Jean-Jacques Barthélemy

Jean Jacques Barthélemy, Abbé Barthélemy (ur. 20 stycznia 1716 w Cassis w Prowansji, zm. 30 kwietnia 1795 w Paryżu) – francuski literat, lingwista, numizmatyk i badacz starożytności. 
Wykształcenie klasyczne uzyskał w kolegium duchownym w Marsylii, następnie odbył studia filozoficzne i teologiczne w kolegium jezuickim oraz w seminarium lazarystów. W trakcie przygotowań do kapłaństwa skierował swe zainteresowania na języki wschodnie i zajął się studiowaniem starożytności klasycznej, zwłaszcza numizmatyki. W 1744 udał się do Paryża, gdzie został asystentem Claude Gros de Boze'a, sekretarza Akademii Inskrypcji i Literatury Pięknej oraz kustosza Królewskiego Gabinetu Medali. W 1754 zastąpił go na tym stanowisku aż do wybuchu rewolucji; w tym okresie niemal podwoił istniejące zbiory, odbywając także w tym celu podróże do Włoch (m.in. do ruin Pompei, Herkulanum, Paestum). W zbiorach wprowadził istniejącą dotąd metodę klasyfikacji numizmatycznej. 
W 1755 towarzyszył ambasadorowi francuskiemu do Włoch, gdzie spędził 3 lata na badaniach archeologicznych. Przed Champollionem podejmował próby odczytania hieroglifów egipskich. Dokonał odczytania alfabetu palmyreńskiego ("Réflections sur l'alphabet et la langue de Palmyre", 1754). W 1755 został członkiem ("fellow") londyńskiego Royal Society, w 1766 – francuskiej Akademii Inskrypcji i Literatury Pięknej, w 1789 wybrano go (dożywotnio) na członka Akademii Francuskiej.
Podczas rewolucji na krótko aresztowany (wrzesień 1793); choć proponowano mu posadę w Bibliotece Narodowej, pozostał dożywotnio kustoszem gabinetu medali. Pozbawiony majątku jako arystokrata i duchowny, zmarł w zupełnej nędzy.
Opublikował liczne eseje z zakresu języków orientalnych i archeologii. Rozgłos literacki zyskał 7-tomową powieścią "Voyage du jeune Anacharsis en Grèce dans le milieu du quatrième siècle avant l'ère vulgaire" („Podróże młodego Anacharzysa po Grecji”, 1788), którą tworzył przez 30 lat życia. Ujęta w postaci opisów i refleksji z fikcyjnej peregrynacji, dawała obraz życia starogreckiego w epoce klasycznej widziany oczami młodego barbarzyńcy (Scyty). Podobny charakter miała wcześniejsza powieść o obyczajach starożytnych – "Les Amours de Carite et de Polydore" (1760). "Abbé" Barthélemy był też autorem niewielkiego poematu heroikomicznego "Wojna pcheł" ("La Guerre des puces, ou la Chanteloupée", 1829). Pośmiertnie wydano jego listy do znakomitych osób oraz osobiste (do pani du Deffend), a także pamiętniki – "Memoirs sur la vie de l'abbé Barthélemy, écrits par lui-même" (1824).

</doc>
<doc id="907541" url="https://pl.wikipedia.org/wiki?curid=907541" title="Nowa Karczma (Nowiec)">
Nowa Karczma (Nowiec)

Nowa Karczma – część wsi Nowiec w Polsce, położona w województwie pomorskim, w powiecie sztumskim, w gminie Dzierzgoń. Wchodzi w skład sołectwa Nowiec.
W latach 1975–1998 Nowa Karczma położona była w województwie elbląskim.

</doc>
<doc id="907542" url="https://pl.wikipedia.org/wiki?curid=907542" title="Georgensgmünd">
Georgensgmünd

Georgensgmünd – gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 8 km na południowy zachód od Roth, nad połączeniem rzek Fränkische Rezat ze Schwäbische Rezat w Rednitz, przy linii kolejowej Monachium/Augsburg – Norymberga – Berlin.
Części miejscowości.
W skład gminy wchodzą następujące części miejscowości:

</doc>
<doc id="907543" url="https://pl.wikipedia.org/wiki?curid=907543" title="Spalonki">
Spalonki

Spalonki – przysiółek wsi Bągart w Polsce, położony w województwie pomorskim, w powiecie sztumskim, w gminie Dzierzgoń. Wchodzi w skład sołectwa Bągart.
W latach 1975–1998 przysiółek położony był w województwie elbląskim.
Wierni kościoła rzymskokatolickiego należą parafii pod wezwaniem św. Jana Chrzciciela, należącej do dekanatu Dzierzgoń, diecezji elbląskiej.

</doc>
<doc id="907545" url="https://pl.wikipedia.org/wiki?curid=907545" title="Chartowo (województwo pomorskie)">
Chartowo (województwo pomorskie)

Chartowo – osada w Polsce położona w województwie pomorskim, w powiecie sztumskim, w gminie Dzierzgoń.
W latach 1975–1998 miejscowość położona była w województwie elbląskim.

</doc>
<doc id="907548" url="https://pl.wikipedia.org/wiki?curid=907548" title="Contemporanul">
Contemporanul

Contemporanul (pol. „współczesny”) – rumuńskie pismo naukowe i literackie, wydawane przez kółko socjalistów w Jassach od 1 lipca 1881 r. do kwietnia-maja 1891 r. Początkowo dwutygodnik, następnie miesięcznik. Nazwa czasopisma była wzorowana na puszkinowskim piśmie „Sowremiennik”.
Pismo propagowało światopogląd materialistyczny, a wraz z publikacją myśli Karola Marksa i Fryderyka Engelsa próbowało wyjaśniać problemy społeczne, kulturalne i polityczne Rumunii na bazie materializmu historycznego. Publicyści pisma „Contemporanul” zwracali uwagę na konieczność literatury zaangażowanej, polemizując z hasłem „sztuka dla sztuki” i odwoływali się do tradycji literatury ludowej.
Z pismem związani byli poeci: Constantin Mille (1861–1921), Nicolae Beldiceanu (1845–1896), Ion Păun-Pincio (1868–1895), Gheorghe din Moldova (właśc. Gheorghe Kernbach, 1859–1909), Theodor D. Speranţia (1856–1929) oraz prozaicy: Anton Bacalbaşa (1865–1899), Paul Bujor (1862–1952), Sofia Nădejde (1858–1946), Ştefan Băssărăbeanu (1849–1919).
W 1946 roku w Budapeszcie rozpoczęto wydawanie pisma o tej samej nazwie. Nowy „Contemporanul” był tygodnikiem polityczno-społeczno-kulturalnym, przez pewien czas organem Rady Kultury i Wychowania Socjalistycznego.

</doc>
<doc id="907549" url="https://pl.wikipedia.org/wiki?curid=907549" title="Wacyn (Radom)">
Wacyn (Radom)

Wacyn – dzielnica mieszkaniowa położona w zachodnim Radomiu, do 1954 wieś pod nazwą Wacyn-Kolonia.
Od północy sąsiaduje z Janiszewem, od zachodu ze wsią Wacyn, od południa z Kozią Górą, a od wschodu z Zamłyniem i Kapturem Dominuje zabudowa jednorodzinna. Głównymi ulicami dzielnicy są: Czarnieckiego, Zielona, Langiewicza, Malczewskiej, Listopadowa. Na Wacynie znajduje się Kolegium Licencjackie UMCS, ogródki działkowe oraz wieża radiowa. Na Wacyn można dojechać autobusami linii nr 6, 10, 12 i 25. 
Dzielnica powstała częściowo na terenie wsi Wacyn oraz głównie na terenie wsi Kolonia Wacyn.

</doc>
<doc id="907550" url="https://pl.wikipedia.org/wiki?curid=907550" title="Reprezentacja Węgier w hokeju na lodzie mężczyzn">
Reprezentacja Węgier w hokeju na lodzie mężczyzn

Reprezentacja Węgier w hokeju na lodzie mężczyzn – kadra Węgier w hokeju na lodzie mężczyzn.
Historia.
Reprezentacja występuje obecnie w I dywizji i zajmuje 22. miejsce w rankingu IIHF. Ostatni raz reprezentacja Węgier na Igrzyskach Olimpijskich wystąpiła w 1964 roku. W 2009 roku Węgrzy po raz pierwszy od 70 lat zagrali na mistrzostwach elity, dzięki zwycięstwu podczas mistrzostw pierwszej dywizji w 2008 roku. Na tychże Mistrzostwach 2009 w Szwajcarii Węgry zajęły ostatnie 16 miejsce i spadły ponownie do I Dywizji.
Trenerzy.
Selekcjonerami reprezentacji Węgier byli Kanadyjczycy Pat Cortina, Kevin Primeau, Rich Chernomaz. W sierpniu 2017 trenerem kadry seniorskiej Węgier, a jednocześnie kadry do lat 20 został Fin Jarmo Tolvanen. Prowadził Węgry w edycji MŚ 2018, a w czerwcu 2018 przedłużył kontrakt z węgierską federacją. Tuż przed kolejnym turniejem został hospitalizowany i nie mógł kierować zespołem na turnieju edycji 2019 w Kazachstanie. W zastępstwie kadrę prowadził Gergely Majoross. W kwietniu 2020 Tolvanen odszedł ze stanowiska selekcjonera kadry Węgier. W połowie września 2020 nowym trenerem kadry został Kanadyjczyk Sean Simpson.

</doc>
<doc id="907555" url="https://pl.wikipedia.org/wiki?curid=907555" title="State of Alert">
State of Alert

State of Alert lub S.O.A. – amerykański zespół punkrockowy z Waszyngtonu.
Historia.
Istniał od października 1980 do lipca 1981. Jego liderem był Henry Garfield znany później jako Henry Rollins. W marcu 1981 grupa wydała nakładem firmy Dischord Records EPkę z 10 utworami pt. "No Policy". Później na składance "Flex Your Head" ukazały się jeszcze 3 piosenki. State Of Alert w przeciągu swojego istnienia zagrał w sumie 12 koncertów – wszystkie na wschodzie USA. Zadebiutowali 6 grudnia 1980 roku w Waszyngtonie, a ostatni występ dali 10 lipca 1981 w Filadelfii. Henry Rollins później wspominał, że koncerty zespołu trwały przeważnie od 10 do 15 minut, ponieważ piosenki trwały po 40 sekund. State of Alert wywarł również duży wpływ na zespoły takie jak np. Negative Approach.
Po rozpadzie zespołu gitarzysta Michael Hampton i perkusista Ivor Hansen utworzyli zespół The Faith z Alec MacKaye'm (bratem Ian MacKaya). W 1985 Hampton i Ian MacKay spotkali się w zespole Embrace. W 1986 utworzył One Last Wish z Guy Picciotto (z Fugazi i Rites Spring) i Brendan Canty (Fugazi).
Basista Wendel Blow kontynuował grę w zespołach: Iron Cross i Lethal Intent.

</doc>
<doc id="907556" url="https://pl.wikipedia.org/wiki?curid=907556" title="Kamienna Góra (powiat sztumski)">
Kamienna Góra (powiat sztumski)

Kamienna Góra – osada w Polsce położona w województwie pomorskim, w powiecie sztumskim, w gminie Dzierzgoń.
W latach 1975–1998 miejscowość położona była w województwie elbląskim.
Zobacz też: Kamienna Góra

</doc>
<doc id="907560" url="https://pl.wikipedia.org/wiki?curid=907560" title="Lisi Las">
Lisi Las

Lisi Las (niem. "Friedrichsfelde") – osada w Polsce położona w województwie pomorskim, w powiecie sztumskim, w gminie Dzierzgoń.
W latach 1975–1998 miejscowość położona była w województwie elbląskim.

</doc>
<doc id="907561" url="https://pl.wikipedia.org/wiki?curid=907561" title="Kammerstein">
Kammerstein

Kammerstein – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 9 km na północny zachód od Roth, przy autostradzie A6 i drodze B466.
Dzielnice.
W skład gminy wchodzą następujące dzielnice (w nawiasie liczba mieszkańców):
Polityka.
Wójtem jest Walter Schnell. Rada gminy składa się z 14 członków:

</doc>
<doc id="907565" url="https://pl.wikipedia.org/wiki?curid=907565" title="Litewki">
Litewki

Litewki – osada w Polsce położona w województwie pomorskim, w powiecie sztumskim, w gminie Dzierzgoń.
W latach 1975–1998 miejscowość położona była w województwie elbląskim.

</doc>
<doc id="907567" url="https://pl.wikipedia.org/wiki?curid=907567" title="Stronghold (album)">
Stronghold (album)

Stronghold to czwarty album zespołu Summoning wydany w 1999 roku przez wytwórnię Napalm Records. Po trzech latach Summoning zmienił na bardziej cięższe brzmienie gitar, a perkusja nabrała głębszego brzmienia. W utworze "Where Hope and Daylight Die" po raz pierwszy wykorzystano żeński wokal - gościnnie wystąpiła wokalistka Die Verbannten Kinder Evas, Tania Borsky.

</doc>
<doc id="907570" url="https://pl.wikipedia.org/wiki?curid=907570" title="Janusz Cichoń">
Janusz Cichoń

Janusz Władysław Cichoń (ur. 7 stycznia 1957 w Bytomiu) – polski polityk, ekonomista, samorządowiec i nauczyciel akademicki, w latach 1998–2001 prezydent Olsztyna, poseł na Sejm VI, VII, VIII i IX kadencji, w latach 2013–2015 sekretarz stanu w Ministerstwie Finansów.
Życiorys.
Jest synem Władysława i Eugenii. Ukończył studia z zakresu ekonomiki rolnictwa na Wydziale Rolnictwa Akademii Rolniczo-Technicznej w Olsztynie w 1981 (magister inżynier rolnictwa). W 1990 uzyskał stopień doktora nauk ekonomicznych w Szkole Głównej Handlowej w Warszawie na podstawie pracy pt. "Wyludnianie się obszarów wiejskich a rozwój rolnictwa indywidualnego na przykładzie obszarów przygranicznych woj. białostockiego w latach 1978–1987".
Od 1981 do 1984 pracował jako główny specjalista w Państwowym Gospodarstwie Rolnym w Wydminach. W 1985 rozpoczął pracę na Wydziale Nauk Ekonomicznych obecnego Uniwersytetu Warmińsko-Mazurskiego w Olsztynie. Brał udział jako wykładowca w programach MPA (prowadzonym wspólnie z University of Minnesota) oraz MBA (prowadzonym wspólnie z New Brunswick University). Prowadzi również wykłady w Wyższej Szkole Informatyki i Ekonomii TWP w Olsztynie. Jest autorem oraz współautorem około 50 artykułów i opracowań naukowych dotyczących m.in. demografii oraz rozwoju lokalnego i regionalnego. Prezesuje Polskiemu Towarzystwu Ekonomicznemu w Olsztynie.
Od 1994 do 2002 był radnym Olsztyna. W latach 1996–1998 pełnił funkcję wiceprezydenta tego miasta, następnie do 2001 był prezydentem Olsztyna. W wyborach parlamentarnych w 2001 bez powodzenia kandydował do Sejmu z listy Unii Wolności. Od 2002 do 2006 był członkiem zarządu województwa warmińsko-mazurskiego. Należał do UW i następnie do Partii Demokratycznej. W 2006 dołączył do Platformy Obywatelskiej, z listy której w tym samym roku został radnym sejmiku warmińsko-mazurskiego.
W wyborach parlamentarnych w 2007 z ramienia PO uzyskał mandat poselski, otrzymując w okręgu olsztyńskim 9521 głosów. W 2010 był kandydatem PO na urząd prezydenta Olsztyna, w wyborach zajął trzecie miejsce z wynikiem 13,39% poparcia. W wyborach do Sejmu w 2011 z powodzeniem ubiegał się o reelekcję, dostał 13 902 głosy. 15 stycznia 2013 został powołany na stanowisko sekretarza stanu w Ministerstwie Finansów.
W 2015 został ponownie wybrany do Sejmu, otrzymując 17 864 głosów. W listopadzie 2015 zakończył urzędowanie na stanowisku wiceministra finansów. W Sejmie VIII kadencji został zastępcą przewodniczącego Komisji Finansów Publicznych oraz członkiem Komisji Gospodarki i Rozwoju, pracował też w Komisji do Spraw Kontroli Państwowej (2015). W 2019 został liderem listy Koalicji Obywatelskiej w wyborach do Sejmu w okręgu olsztyńskim. W głosowaniu z października tegoż roku uzyskał poselską reelekcję, otrzymując 26 402 głosy.
W 2015 został odznaczony Odznaką Honorową za Zasługi dla Samorządu Terytorialnego.
Prywatnie zajmuje się m.in. pszczelarstwem.

</doc>
<doc id="907572" url="https://pl.wikipedia.org/wiki?curid=907572" title="Kuksy">
Kuksy

Kuksy (niem. "Kuxen") – przysiółek wsi Morany w Polsce, położony w województwie pomorskim, w powiecie sztumskim, w gminie Dzierzgoń. Wchodzi w skład sołectwa Morany. Miejscowość jest położona nad Jeziorem Kuksy (Kukskim).
Pierwotnie (w II połowie XIV wieku) występowała nazwa Gawsyeun. Były to dobra rycerskie. Na przełomie XV i XVI wieku pojawiały się nazwy Kuxen, Kuchsen i Kuxy. W II połowie XVII wieku pojawiła się nazwa Chuxtv.
Wieś szlachecka położona była w II połowie XVI wieku w województwie malborskim. W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.

</doc>
<doc id="907576" url="https://pl.wikipedia.org/wiki?curid=907576" title="Stanówko">
Stanówko

Stanówko – osada w Polsce położona w województwie pomorskim, w powiecie sztumskim, w gminie Dzierzgoń.
W latach 1975–1998 miejscowość położona była w województwie elbląskim.

</doc>
<doc id="907577" url="https://pl.wikipedia.org/wiki?curid=907577" title="15 Zapasowy Pułk Lotniczy">
15 Zapasowy Pułk Lotniczy

15 Zapasowy Pułk Lotniczy – oddział lotnictwa Wojska Polskiego.
Historia pułku.
15 Zapasowy Pułk Lotniczy został sformowany w listopadzie 1944 na podstawie rozkazu Nr 91 Naczelnego Dowódcy Wojska Polskiego z dnia 31 października 1944, w oparciu o radziecki 16 Szkolno-Treningowy Pułk Lotniczy (ros. "16-й отдельный учебно-тренировочный авиационный полк"), w miejscowości Kluczewka, według etatu Nr 015/468 o stanie 1353 ludzi. Zadaniem jednostki było przeszkolenie lotników powołanych z rezerwy.
W dniu 26 listopada 1944 pułk został przebazowany na lotnisko Mokre pod Zamościem, a w marcu 1945 został przeniesiony na lotnisko Sadków koło Radomia.
W dniu 15 lipca 1945 na podstawie rozkazu Nr 00165/Org. ND WP z dnia 10 lipca 1945 pułk został przeformowany w 15 Mieszany Szkolno-Treningowy Pułk Lotniczy.
Na podstawie rozkazu Nr 0249/Org. ND WP z dnia 13 września 1945 jednostka została przeformowana w 1 Mieszany Szkolno-Treningowy Pułk Lotniczy. Stan stały pułku został zmniejszony z 853 ludzi do 529. Stan zmienny, określony w etacie, nie uległ zmianie (500 żołnierzy), ale faktycznie żołnierzy tych było znacznie mniej.
W lutym 1946 pułk, na podstawie rozkazu Nr 019/Org. ND WP z dnia 22 stycznia 1946 i rozkazu Nr 015 dowódcy Lotnictwa WP z dnia 31 stycznia 1946, przekazał Wojskowej Szkole Pilotów oddział szkolenia bojowego, eskadrę szkolenia podstawowego i szkołę młodszych specjalistów, a następnie został rozformowany.

</doc>
<doc id="907578" url="https://pl.wikipedia.org/wiki?curid=907578" title="Konduktometria">
Konduktometria

Konduktometria – metoda elektroanalityczna oparta na pomiarze przewodności elektrolitów, zmieniającej się wraz ze zmianą stężenia jonów.
Pomiarów przewodności roztworu dokonuje się za pomocą konduktometrów. Na podstawie tych wyników określa się stężenie badanego roztworu w odniesieniu do danych wzorcowych. Inną możliwością zastosowania tej metody jest miareczkowanie konduktometryczne, gdzie na podstawie zmiany przewodności ustala się punkt końcowy miareczkowania.
W miareczkowaniu wykorzystuje się prąd zmienny, ponieważ zabezpiecza on elektrody przed polaryzacją, a roztwór przed elektrolizą.

</doc>
<doc id="907581" url="https://pl.wikipedia.org/wiki?curid=907581" title="Rednitzhembach">
Rednitzhembach

Rednitzhembach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 5 km na północ od Roth i ok. 15 km na południe od Norymbergi, nad rzeką Rednitz, przy drodze B2 i linii kolejowej Monachium/Augsburg - Norymberga - Berlin.
Dzielnice.
W skład gminy wchodzą następujące dzielnice: 

</doc>
<doc id="907584" url="https://pl.wikipedia.org/wiki?curid=907584" title="Stara Wieś (Minięta)">
Stara Wieś (Minięta)

Stara Wieś (niem. "Altendorf") – przysiółek wsi Minięta w Polsce, położony w województwie pomorskim, w powiecie sztumskim, w gminie Dzierzgoń. Wchodzi w skład sołectwa Minięta.
W latach 1975–1998 przysiółek należał administracyjnie do województwa elbląskiego.
Nazwa.
Spis geograficzno-topograficzny miejscowości leżących w Prusach z 1835 roku, którego autorem jest J.E. Muller notuje obecnie używaną, polską nazwę miejscowości "Starawieś" oraz niemiecką "Altendorf".
9 grudnia 1947 r. ustalono urzędową polską nazwę miejscowości – Stara Wieś, określając drugi przypadek jako Starej Wsi, a przymiotnik – starowiejski.

</doc>
<doc id="907590" url="https://pl.wikipedia.org/wiki?curid=907590" title="Büchenbach">
Büchenbach

Büchenbach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 4 km na północny zachód od Roth, przy linii kolejowej Monachium/Augsburg - Berlin.
Dzielnice.
W skład gminy wchodzą następujące dzielnice: Büchenbach, Günzersreuth, Ottersdorf, Aurau.
Współpraca.
Miejscowość partnerska:
Oświata.
W gminie znajduje się 190 miejsc przedszkolnych (3 placówki) oraz szkoła podstawowa i Hauptschule.

</doc>
<doc id="907591" url="https://pl.wikipedia.org/wiki?curid=907591" title="Vladimír Roško">
Vladimír Roško

Vladimír Roško (ur. 17 września 1974) – słowacki skoczek narciarski, reprezentant klubu KPSL Banská Bystrica. Uczestnik mistrzostw świata w lotach narciarskich, były rekordzista Słowacji w długości skoku narciarskiego mężczyzn.
Przebieg kariery.
Lata 90..
W Pucharze Świata zadebiutował 4 stycznia 1994 w Innsbrucku. Podczas zawodów Turnieju Czterech Skoczni zajął 39. miejsce. Wcześniej kilkukrotnie odpadał w kwalifikacjach. Wystąpił na Mistrzostwach Świata w Lotach Narciarskich 1994 w Planicy, zajmując 37. miejsce. W kolejnych sezonach kilkanaście razy wystąpił w konkursie głównym w Pucharze Świata, w większości przypadków w zawodach rozgrywanych na skoczniach mamucich. 
24 i 25 stycznia 1998 wziął udział w Mistrzostwach Świata w Lotach Narciarskich 1998 na skoczni Heini-Klopfer-Skiflugschanze w Oberstdorfie. Zajął w nich 26. miejsce. Składające się z czterech serii zawody zostały podzielone na dwa konkursy, których wyniki uwzględniono w klasyfikacji generalnej Pucharu Świata. Dzięki temu Roško po raz pierwszy zdobył punkty w tym cyklu. Pierwszego dnia zajął 30. miejsce, a dzień później najlepszą w karierze 23. pozycję. 8 marca tego samego roku w Lahti po raz ostatni wystartował w zawodach najwyższej rangi, zajmując 40. miejsce.
Od sezonu 1993/1994 do 1998/1999 Roško zdobywał punkty Pucharu Kontynentalnego. W klasyfikacji generalnej najwyżej znalazł się w pierwszym roku startów, zajmując 62. miejsce ze 119 punktami, zaś najwięcej punktów zdobył w sezonie 1997/1998, gdy był 63. z 187 punktami.
W latach 90. XX wieku Roško był rekordzistą Słowacji w długości skoku narciarskiego mężczyzn z wynikiem 182 metrów, który ustanowił w 1996 w Harrachovie. Wynik ten jest jednocześnie jego rekordem życiowym.
Lata 2002–2014.
Po kilku latach przerwy Roško ponownie rozpoczął starty w zawodach międzynarodowych, zajmując 60. miejsce w zawodach Letniego Pucharu Kontynentalnego w Oberstdorfie w sierpniu 2002. W konkursach Pucharu Kontynentalnego rozgrywanych w latach 2003–2004 zajmował miejsca pomiędzy szóstą a ósmą dziesiątką. Najlepszym jego wynikiem z tego okresu była 56. lokata z grudnia 2003 z Sankt Moritz.
Po kolejnej, trwającej ponad dwa lata, przerwie w startach zadebiutował w cyklu FIS Cup. 17 lutego 2007 zajął 47. miejsce w konkursie w Zakopanem. Pierwsze punkty zdobył w lipcu tego samego roku w Bischofshofen po zajęciu 25. pozycji. Od 2008 startował wyłącznie w zawodach rozgrywanych na Słowacji i w Polsce. Kilkukrotnie zdobył punkty FIS Cup w konkursach w Szczyrbskim Jeziorze. Nie udało mu się to natomiast w Pucharze Kontynentalnym. We wrześniu 2014, po kolejnych trzech latach przerwy od startów, po raz ostatni wystąpił w zawodach międzynarodowych. W konkursach FIS Cup w Szczyrku zajął miejsca w siódmej dziesiątce.
W marcu 2008 zdobył srebrny medal mistrzostw Słowacji. W samym konkursie zajął 11. miejsce, ale spośród Słowaków lepszy od niego był jedynie Martin Mesík.
Puchar Kontynentalny.
Źródło:
FIS Cup.
Źródło:

</doc>
<doc id="907599" url="https://pl.wikipedia.org/wiki?curid=907599" title="Röttenbach (powiat Roth)">
Röttenbach (powiat Roth)

Röttenbach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 10 km na południe od Roth, nad rzeką Schwäbische Rezat, przy drodze B2 i linii kolejowej Monachium/Augsburg - Berlin.
Dzielnice.
W skład gminy wchodzą następujące dzielnice: 

</doc>
<doc id="907612" url="https://pl.wikipedia.org/wiki?curid=907612" title="Thalmässing">
Thalmässing

Thalmässing – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 20 km na południowy wschód od Roth, przy linii kolejowej Roth – Thalmässing.
Dzielnice.
W skład gminy wchodzą następujące dzielnice: 
Współpraca.
Miejscowość partnerska:

</doc>
<doc id="907614" url="https://pl.wikipedia.org/wiki?curid=907614" title="Park Narodowy Nanda Devi">
Park Narodowy Nanda Devi

Park Narodowy Nanda Devi – park narodowy położony w okolicach szczytu Nanda Devi (7817 m n.p.m.), w północnych Indiach, w stanie Uttarakhand, przy granicy z Chinami. Powierzchnia parku obejmuje 717 km². Park został utworzony w 1982, a w 1988 został wpisany na listę światowego dziedzictwa UNESCO. W 2005 wpisem został objęty również pobliski Park Narodowy Doliny Kwiatów. Ze względu na niedostępność parku, na jego terenie przetrwał szereg rzadkich gatunków, w tym pantera śnieżna.

</doc>
<doc id="907620" url="https://pl.wikipedia.org/wiki?curid=907620" title="Scynki">
Scynki



</doc>
<doc id="907629" url="https://pl.wikipedia.org/wiki?curid=907629" title="Samy Deluxe">
Samy Deluxe

Samuel Sorge, znany również jako Samy Deluxe, a w przeszłości także Sam Semilia, Wickeda MC i Big Baus of the Nauf (ur. 19 grudnia 1977 roku w Hamburgu) – niemiecki muzyk hip-hopowy i producent muzyczny sudańskiego pochodzenia. Poza karierą solową występował w zespołach Dynamite Deluxe (z DJ-ami Dynamite i Tropfem), ASD (duet z Afrobem) i w antyrasistowskim projekcie Brothers Keepers m.in. z Afrobem i Xavierem Naidoo. Współpracował m.in. z Janem Delayem i Christiną Milian, z którą nagrał utwór "Dip it low". Jeden z najbardziej rozpoznawalnych czarnoskórych raperów w Niemczech.

</doc>
<doc id="907632" url="https://pl.wikipedia.org/wiki?curid=907632" title="Schwanstetten">
Schwanstetten

Schwanstetten – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 10 km na północny zachód od Roth, nad Kanałem Ren-Men-Dunaj, pomiędzy autostradą A9 a drogą B2.
Dzielnice.
W skład gminy wchodzą następujące dzielnice: 
Współpraca.
Miejscowości partnerskie:

</doc>
<doc id="907634" url="https://pl.wikipedia.org/wiki?curid=907634" title="Kwestionariusz Oswestry">
Kwestionariusz Oswestry

Kwestionariusz Oswestry (ang. Oswestry Disability Index - ODI) pozwala na ocenę niepełnosprawności, która spowodowana jest dolegliwościami bólowymi kręgosłupa piersiowo-lędźwiowego. Podczas wypełniania kwestionariusz chory odpowiada na pytania dotyczące: nasilenia bólu, samodzielności, podnoszenia przedmiotów, chodzenia, siedzenia, stania, spania, życia towarzyskiego, aktywności seksualnej oraz podróżowania. Odpowiedzi na pytania pozwalają sklasyfikować jak bardzo ograniczone jest funkcjonowanie chorego podczas wykonywania poszczególnych czynności. Odpowiedzi są klasyfikowane od 0 do 5. Zbiorczy wynik przedstawia się w skali punktowej 0-50 lub w skali procentowej 0-100% określający stopień niepełnosprawności u badanego chorego.
Odpowiednikiem dla części szyjnej kręgosłupa jest formularz NDI (Neck Disability Index)
interaktywny formularz Oswestry

</doc>
<doc id="907642" url="https://pl.wikipedia.org/wiki?curid=907642" title="Tamanrasset">
Tamanrasset

Tamanrasset (arab. تمنراست, daw. fr. Fort Laperrine) – miasto i stolica prowincji Tamanrasset w południowej Algierii, w górach Ahaggar. Jest to główne miasto Tuaregów.

</doc>
<doc id="907644" url="https://pl.wikipedia.org/wiki?curid=907644" title="Źródło Będkówki">
Źródło Będkówki

Źródło Będkówki – główne wywierzysko dające początek potokowi Będkówka w Dolinie Będkowskiej na Wyżynie Olkuskiej. Znajduje się na wysokości 349 m n.p.m. u podnóży lewych zboczy Doliny Będkowskiej. Dolina powyżej źródła jest bezwodna. Mimo że jest tam koryto potoku, miejscami nawet głębokie, woda płynie nim tylko po dużych opadach deszczu.
Jest to jedno z największych wywierzysk krasowych całej Jury. Ma wydajność od
50 do 150 l/s. Spod skały wypływa krystalicznie czysta woda, tworząca spory basenik. W źródle stwierdzono występowanie rzadkich w Polsce gatunków okrzemek: "Lucidola acidoclinata" i "Caloneois fontinalis". Warstwę wodonośną tworzą wapienie płytowe i skaliste oraz margle. Temperatura wody wynosi 9,1 °C, odczyn obojętny (pH 7,27), mineralizacja 354,2 mg/l (woda słodka).
Na zboczu powyżej wywierzyska znajduje się Skała nad Źródłem i system pięciu Jaskiń nad Źródłem. Najciekawsza z nich jest Jaskinia nad Źródłem Pierwsza, której otwór wlotowy znajduje się na wysokości ok. 400 m n.p.m.
Źródło zachowało swój naturalny charakter. W 1997 r. uznane zostało za pomnik przyrody (figuruje w rejestrze pomników przyrody gminy Wielka Wieś).

</doc>
<doc id="907649" url="https://pl.wikipedia.org/wiki?curid=907649" title="Mateusz Gorzewski">
Mateusz Gorzewski

Mateusz Gorzewski (ur. 8 lutego 1987 w Łodzi) – polski siatkarz, reprezentant Polski kadry juniorów, pochodzi z Rawy Mazowieckiej, pierwszy klub RKS Mazowia Rawa Mazowiecka, ukończył Szkołę Mistrzostwa Sportowego w Spale. W sezonie 2004/2005 był zawodnikiem SMS Spała i Jastrzębskiego Węgla. Sezon 2005/06 spędził jako zawodnik MOS Wola (wypożyczenie z JW). Sezony 2006/2007 oraz 2007/2008 spędził w drużynie JW, a na sezon 2008/2009 został wypożyczony do Gwardii Wrocław. Sezon 2010/2011 spędził w lidze białoruskiej, w zespole Technopribor Mogilew, zajmując 6. miejsce w tabeli. W sezonie 2011/2012 był zawodnikiem Jokera Piła.
Kariera sportowa.
2003 – Mistrzostwo Polski Juniorów Młodszych (wypożyczenie przez Wifama Łódź)
2005 – II miejsce Mistrzostw Polski Juniorów (wypożyczenie przez MOS Wola Warszawa)
2005 – Mistrzostwo Europy Kadetów (reprezentant Polski – kapitan drużyny)
2007 – Wicemistrzostwo Polski (KS Jastrzębski Węgiel)
2008 – Wicemistrzostwo Polski (KS Jastrzębski Węgiel)

</doc>
<doc id="907650" url="https://pl.wikipedia.org/wiki?curid=907650" title="Wizualna skala analogowa">
Wizualna skala analogowa

Wizualna skala analogowa, VAS (od ang. "visual analogue scale") – prosta metoda służąca do oceny jakiejś zmiennej subiektywnej cechy lub postawy, która może przybierać wartości w sposób ciągły (nieskokowy) i nie daje się precyzyjnie zmierzyć dostępnymi urządzeniami.
Wizualna skala analogowa jest stosowana, między innymi, w medycynie i psychologii.
Określanie natężenia bólu.
Jednym z narzędzi pomagających określić natężenie odczuwanego bólu jest wizualna skala analogowa. W metodzie tej badana osoba zaznacza punkt na linii o długości (przykładowo) 10 cm, gdzie wartości 0 przypisuje się całkowity brak bólu, a wartości 10 najsilniejszy ból, jaki może sobie wyobrazić. Wyrażenie nasilenia bólu w wartościach numerycznych pozwala na porównywanie w badaniach kontrolnych zarówno u pojedynczego chorego, jak i przy porównaniach międzyosobniczych. Technika ta, ze względu na swoją prostotę oraz uniwersalne zastosowanie, jest jednym z najpowszechniej stosowanych narzędzi pomiaru natężenia dolegliwości bólowych.

</doc>
<doc id="907659" url="https://pl.wikipedia.org/wiki?curid=907659" title="Emma Waldeck-Pyrmont">
Emma Waldeck-Pyrmont

Adelajda Emma Wilhelmina Teresa Waldeck-Pyrmont (ur. 2 sierpnia 1858 w Arolsen, zm. 20 marca 1934 w Hadze) – druga żona Wilhelma III, królowa Holandii.
Królowa Emma jest bardzo dobrze pamiętana w holenderskiej rodzinie królewskiej. W latach 1890–1898 była królową regentką oraz matką królowej w latach 1890–1934.
Rodzina.
Przyszła królowa Holandii urodziła się w małym niemieckim miasteczku Arolsen. Jej rodzicami byli książę Waldecku i Pyrmontu, Jerzy Wiktor oraz jego żona, księżniczka Helena Nassau. Jej brat, Fryderyk, był ostatnim panującym księciem Waldecku i Pyrmontu. Siostra księżniczki Emmy, Helena Fryderyka, była żoną Leopolda, księcia Albany, syna angielskiej królowej Wiktorii oraz księcia Alberta. Inna siostra – Maria, wyszła za mąż za króla Wilhelma II Wirtemberskiego.
Jej dziadkami ze strony matki byli Wilhelm, książę Nassau oraz jego druga żona Paulina Wirtemberska. Paulina była córką księcia Pawła Wirtemberskiego oraz jego żony Charlotty z Saksonii-Hildburghausen. Paweł był synem Fryderyka I, króla Wirtembergii, i jego małżonki – księżniczki Augusty z Brunszwiku-Lüneburga. Augusta była najstarszą córką Karola Wilhelma Ferdynanda księcia Brunszwiku-Lüneburga oraz księżniczki walijskiej Augusty Charlotty.
Małżeństwo.
Emma wyszła za mąż za podstarzałego króla Wilhelma III 17 stycznia 1879 roku, dwa lata po śmierci jego pierwszej żony – Zofii Wirtemberskiej. Król miał z tego małżeństwa trzech synów:
Przy wyborze małżonki króla brano także pod uwagę księżniczkę Paulinę (starszą siostrę Emmy) oraz księżniczkę duńską Thyrę. Z Wilhelmem Emma miała tylko jedno dziecko, Wilhelminę (ur. 31 sierpnia 1880), przyszłą królową.
Kiedy Wilhelm zmarł (23 listopada 1890), królowa przejęła regencję nad swą małoletnią córką, jego ostatnim żyjącym dzieckiem. Sprawowała regencję do pełnoletniości córki, czyli do 1898. Królowa zmarła w wyniku komplikacji po przebytym zapaleniu oskrzeli w wieku 75 lat. Została pochowana w Delfcie.

</doc>
<doc id="907662" url="https://pl.wikipedia.org/wiki?curid=907662" title="Anatole de Barthélemy">
Anatole de Barthélemy

Anatole Jean-Baptiste Antoine de Barthélemy (ur. 1 lipca 1821 w Reims, zm. 27 czerwca 1904 w Ville-d’Avray) – francuski badacz starożytności i numizmatyk.
Był autorem wczesnych podręczników numizmatycznych: "Nouveau manuel complet de numismatique ancienne" (1851) i "Nouveau manuel complet de numismatique du moyen âge et moderne" (1853), oraz licznych artykułów i opracowań monograficznych, m.in.: "Numismatique mérovingienne" (1865), "Essai sur la monnaie parisis" (1874), "Note sur l’origine de la monnaie tournoise" (1896).
We współpracy z J. Geslin de Bourgogne opublikował w 1858 roku pracę "Études sur la Révolution en Bretagne" oraz w latach 1855-1879 sześciotomowe dzieło "Anciens évêchés de Bretagne; histoire et monuments".
W 1880 roku wydał "Choix de documents inédits sur l'histoire de la ligue en Bretagne".
W 1897 został wybrany członkiem Akademii Inskrypcji i Literatury Pięknej.

</doc>
<doc id="907673" url="https://pl.wikipedia.org/wiki?curid=907673" title="Franz Pfemfert">
Franz Pfemfert

Franz Pfemfert (ur. 20 listopada 1879 w Lötzen, obecnie Giżycko, zm. 26 maja 1954 w Meksyku) – niemiecki publicysta, wydawca i redaktor artystycznego periodyku – „Die Aktion”, współtwórca i teoretyk ekspresjonizmu w sztuce.

</doc>
<doc id="907675" url="https://pl.wikipedia.org/wiki?curid=907675" title="Anons">
Anons

Anons – krótkie ogłoszenie opisujące np. towar na sprzedaż lub do kupna. Zawiera dokładny opis przedmiotu.
Anonsem mogą być także ogłoszenia towarzyskie, handel wymienny, kupię/sprzedam zwierzę lub handel nieruchomościami.

</doc>
<doc id="907683" url="https://pl.wikipedia.org/wiki?curid=907683" title="Mistrzostwa Europy U-17 w Piłce Nożnej 2003">
Mistrzostwa Europy U-17 w Piłce Nożnej 2003

Mistrzostwa Europy U-17 w Piłce Nożnej 2003 odbyły się w dniach 7 - 17 maja 2003 roku w Portugalii.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-17 2003 została reprezentacja Portugalii.

</doc>
<doc id="907694" url="https://pl.wikipedia.org/wiki?curid=907694" title="Socjalizm rewolucyjny">
Socjalizm rewolucyjny

Socjalizm rewolucyjny – termin odnoszący się do tendencji w socjalizmie opowiadających się za nagłą i fundamentalną zmianą społeczną, np. rewolucją, jako strategią osiągnięcia socjalistycznego społeczeństwa. Jako przeciwieństwo tego terminu używany jest reformizm.
Historycznie fraza ta była używana przez członków lewego skrzydła Drugiej Międzynarodówki - w skład którego wchodzili m.in. Włodzimierz Lenin, Karl Liebknecht i Róża Luksemburg, którzy pragnęli odróżnić się od rewizjonistów, czyli socjalistów ewolucyjnych, takich jak Eduard Bernstein. Socjalizm rewolucyjny stał się szeroko identyfikowany z komunizmem po wybuchu rewolucji październikowej w 1917 i założeniu Trzeciej Międzynarodówki.
Również niektórzy rewolucjoniści nie nawiązujący do tradycji marksistowskiej, tacy jak socjaliści libertariarni i anarchiści określali się jako rewolucyjni socjaliści.

</doc>
<doc id="907699" url="https://pl.wikipedia.org/wiki?curid=907699" title="Lötzen">
Lötzen



</doc>
<doc id="907702" url="https://pl.wikipedia.org/wiki?curid=907702" title="Krabusin">
Krabusin

Krabusin – osada kociewska w Polsce położona w województwie pomorskim, w powiecie starogardzkim, w gminie Skarszewy w pobliżu południowego brzegu jeziora Krawusińskiego. Osada wchodzi w skład sołectwa Wolny Dwór.
W latach 1975–1998 miejscowość administracyjnie należała do województwa gdańskiego.

</doc>
<doc id="907706" url="https://pl.wikipedia.org/wiki?curid=907706" title="GeShi">
GeShi



</doc>
<doc id="907708" url="https://pl.wikipedia.org/wiki?curid=907708" title="No Policy">
No Policy

No Policy – debiutanckie EP zespołu State of Alert wydane w marcu 1981 przez wytwórnię Dischord Records. Nagrań dokonano w grudniu 1980 i styczniu 1981 w Inner Ear Studios (Arlington).

</doc>
<doc id="907715" url="https://pl.wikipedia.org/wiki?curid=907715" title="Jezioro Krawusińskie">
Jezioro Krawusińskie

Jezioro Krawusińskie – jezioro przepływowe w Polsce położone w województwie pomorskim, w powiecie starogardzkim, w gminie Skarszewy na Pojezierzu Starogardzkim.
Ogólna powierzchnia: 28 ha

</doc>
<doc id="907717" url="https://pl.wikipedia.org/wiki?curid=907717" title="Eduard Vogel von Falckenstein">
Eduard Vogel von Falckenstein

Eduard Vogel von Falckenstein (ur. 5 stycznia 1797 we Wrocławiu, zm. 6 kwietnia 1885 w Lubsku) – generał pruski.
Od 1864 szef sztabu i wódz armii jutlandzkiej w wojnie z Danią. Od 1866 dowódca Armii Menu w czasie kampanii nad Menem. W końcowym okresie wojny prusko-austriackiej gubernator wojskowy Czech. Za swoje zasługi otrzymał znaczną gratyfikację pieniężną.
W 1867 wybrany deputowanym do Reichstagu Związku Północnoniemieckiego z okręgu Królewiec, czynny przy reformie Niemieckiego Związku Celnego. W czasie wojny francusko-pruskiej został mianowany od 1870 generalnym gubernatorem prowincji nadmorskich z siedzibą w Hanowerze, z zadaniem zorganizowania obrony wybrzeża.

</doc>
<doc id="907721" url="https://pl.wikipedia.org/wiki?curid=907721" title="Segment ruchowy kręgosłupa">
Segment ruchowy kręgosłupa

Segment ruchowy kręgosłupa jest to najmniejsza jednostka funkcjonalna w jego obrębie.
Pojęcie segmentu ruchowego wprowadzili Christian Georg Schmorl i Junghanns. Składa się on z dwóch sąsiadujących kręgów, dwóch stawów międzykręgowych, krążka międzykręgowego oraz pozostałych struktur łączących powyżej wymienione elementy.

</doc>
<doc id="907731" url="https://pl.wikipedia.org/wiki?curid=907731" title="Omar Barlett">
Omar Barlett

Omar Barlett (ur. 12 stycznia 1980 roku w Miami) – koszykarz jamajski, reprezentant swojego kraju. Posiada również paszport amerykański.
Życiorys.
Koszykarz rozpoczynał swoją karierę na uczelni Jacksonville State. Potem, w latach 2003-2005 grał w Portugalii. W latach 2005-2008 reprezentował barwy Czarnych Słupsk. W 2008 wystąpił w barwach Miami Heat w turnieju przygotowawczym do sezonu, jednak ostatecznie nie załapał się do 15-osobowej kadry zespołu z Florydy. W sezonie 2008-2009 reprezentował barwy Anwilu Włocławek oraz Czarnych Słupsk. Sezony 2009/2010 oraz 2011/2012 spędził na Cyprze.

</doc>
<doc id="907733" url="https://pl.wikipedia.org/wiki?curid=907733" title="Imbram">
Imbram



</doc>
<doc id="907750" url="https://pl.wikipedia.org/wiki?curid=907750" title="Zagadka">
Zagadka

Zagadka – zadanie polegające na znalezieniu odpowiedzi na postawione pytanie w oparciu o wiedzę, logiczne wnioskowanie, intuicję lub abstrakcyjne myślenie. Przykładem graficznej zagadki jest rebus. Zagadki są silnie zakorzenione w kulturze i przydatne w edukacji - zwłaszcza wczesnoszkolnej. Obecne były w wielu mitologiach, w literaturze (zwłaszcza ludowej), w życiu towarzyskim i rozrywce. Aktualnie pełnią głównie rolę dydaktyczną w nauczaniu przedszkolnym i wczesnoszkolnym, mają uczyć logicznego myślenia, rozwijać kreatywność oraz ćwiczyć wyobraźnię.
Zagadka w literaturze.
Według André Jollesa zagadka jest jednym z morfologicznych archetypów leżących u podstaw współczesnych gatunków literackich.
Zagadka literacka (enigmat) jest to utwór przeważnie wierszowany, składający się z części pytajnej i odpowiedzi. Część pytajna zawiera pośredni opis pewnego przedmiotu, często peryfrastyczny. Zadaniem odpowiadającego jest wskazanie na podstawie tego opisu, o jaki przedmiot chodzi. Stopień trudności zagadki zależy od stopnia pośredniości i peryfrastyczności opisu, ale nie tylko - wiele zagadek prócz elementów mających naprowadzić na odpowiedź pytającego, zawiera także elementy mające zbić go z tropu.
Zagadki pełnią funkcję dydaktyczną i rozrywkową. Pierwotnie związane z mitem i liturgią, stały się następnie rodzajem zabawy towarzyskiej, obecnie przynależą przede wszystkim do folkloru dziecięcego. 
W literaturze, zwłaszcza w średniowiecznej i literaturze manieryzmu i baroku stanowiły też nieraz samodzielne utwory poetyckie lub ich części, o funkcji nie dydaktycznej i rozrywkowej, ale estetycznej. Zagadki są też często elementem treści mitów i fabuły baśni – częstym motywem jest w nich rozwiązanie szczególnie trudnej zagadki przez bohatera, za co zostaje on nagrodzony. Jednym z bardziej znanych motywów tego typu jest rozwiązanie zagadki Sfinksa przez Edypa – zagadka pytała o to, kto rano chodzi na czterech nogach, w południe na dwóch, a wieczorem na trzech. 
Tego rodzaju motyw występuje także w literaturze współczesnej nawiązującej do baśni i mitów – w "Hobbicie" Tolkiena Bilbo gra w zagadki, przy czym każde pytanie Golluma jest oryginalną zagadką staroangielską. Z kolei do mitologii nordyckiej nawiązuje rozmowa Bilba ze Smaugiem, podobna do rozmowy Sigurda z Fafnirem z "Eddy starszej". 
W literaturze wykorzystywane są także zagadki absurdalne, np. „dlaczego kruk jest podobny do biurka” z "Alicji w Krainie Czarów" Lewisa Carrolla.
Istnieją również liczne zagadki stworzone przez współczesnych matematyków, a nawet powstają różnego rodzaju zbiory zadań. Najczęściej ocierają się one o teorię mnogości czy rachunek prawdopodobieństwa, rzadziej o analizę matematyczną z racji użyteczności dla większej części społeczeństwa.

</doc>
<doc id="907751" url="https://pl.wikipedia.org/wiki?curid=907751" title="Godło Liechtensteinu">
Godło Liechtensteinu



</doc>
<doc id="907759" url="https://pl.wikipedia.org/wiki?curid=907759" title="Flex Your Head">
Flex Your Head

Flex Your Head – składanka prezentująca wykonawców związanych z wytwórnią Dischord Records. Została wydana w styczniu 1982 roku. Wszystkie utwory nagrano w Inner Ear Studios w okresie od października 1980 do maja 1981.

</doc>
<doc id="907763" url="https://pl.wikipedia.org/wiki?curid=907763" title="Kanał Łuczański">
Kanał Łuczański

Kanał Łuczański (do 2017 r.: Giżycki Kanał, według MPHP: Kanał Giżycki), niem. "Lötzener Kanal") – kanał mazurski łączący jezioro Niegocin z jeziorem Kisajno (zatoka Tracz). Przechodzi przez niego droga z Rucianego-Nidy i Pisza do Węgorzewa (przez Mikołajki). Jest to trzeci pod względem długości kanał mazurski, ustępuje swoją długością tylko kanałowi Jeglińskiemu i kanałowi Szymońskiemu.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych, kanał ma klasę żeglowną Ia. Na Mapie Podziału Hydrograficznego Polski kanał jest odcinkiem Pisy o identyfikatorze cieku 73751, nazwie Kanał Giżycki do jez. Niegocin i identyfikatorze MPHP10 26411. W planie gospodarowania wodami na obszarze dorzecza Wisły z 2011 został włączony do naturalnej jednolitej części wód PLRW200025264199 (Pisa od wypływu z jez. Kisajno do wypływu z jez. Tałty (EW. + z jez. Niegocin, Ryńskie)). Znajduje się na obszarze chronionego krajobrazu Krainy Wielkich Jezior Mazurskich.
Historia i dane techniczne.
Kanał został wykopany z inicjatywy władz pruskich w latach 1765–1772. Został odbudowany i pogłębiony w czasie robót publicznych realizowanych w latach 1854–1857.
Kanał ma 2130 metrów długości, średnio 12 metrów szerokości (9 metrów przy moście kolejowym) i średnio 1,9 metra głębokości. Jego brzegi zostały wybetonowane podczas jedynego od II wojny światowej remontu w latach 50. XX wieku. Na obu brzegach biegnie ścieżka do burłaczenia.
Przebudowa kanału.
W listopadzie 2018 roku Urząd Marszałkowski Województwa Warmińsko-Mazurskiego oraz Państwowe Gospodarstwo Wodne Wody Polskie rozpoczęły proces modernizacji dróg wodnych na Mazurach, w ramach którego kanał ma zostać przebudowany, pogłębiony i poszerzony do szerokości 15 metrów na całej swojej długości, a jego infrastruktura umocniona. Całkowity koszt inwestycji (remont kanału Łuczańskiego, Tałckiego, Grunwaldzkiego, Mioduńskiego i Szymońskiego) wynosi ok. 165 milionów złotych. Remont kanału Łuczańskiego ma trwać w 2023 roku - rozpoczął się w styczniu, a zakończyć się ma w listopadzie. Inwestycja ma kosztować blisko 68 mln zł https://www.rmf24.pl/regiony/olsztyn/news-remont-kanalu-luczanskiego-w-gizycku-beda-utrudnienia-dla-ze,nId,6552048#crp_state=1, https://www.portalsamorzadowy.pl/gospodarka-komunalna/przyspiesza-remont-kanalu-luczanskiego-w-gizycku-wykonawca-musi-sie-spieszyc,442761.html. 
Okolice.
Kanał przechodzi przez zachodnią część Giżycka. Nad kanałem przechodzi most kolejowy (trasa z Białegostoku do Głomna), drogowy most obrotowy, kładka dla pieszych oraz dwa dodatkowe mosty drogowe (szosa drogi krajowej nr 59 oraz szosa z Giżycka do Pierkunowa).
Most obrotowy.
Most obrotowy zbudowany został w latach 1889–1898 jako połączenie miasta z Twierdzą Boyen w miejsce mostu, który uległ zawaleniu w 1859 roku. Skonstruowany został w taki sposób, że przęsło mostowe (o długości 20 metrów, szerokości 8 metrów i masie ponad 100 ton) obraca się w bok, a nie do góry jak w mostach zwodzonych. Został wysadzony przez wycofujących się z Giżycka żołnierzy III Rzeszy i odbudowany po wojnie. W latach 1960–1970 most operowany był elektrycznie, jednak doprowadziło to do uszkodzenia jego konstrukcji oraz nabrzeża.
W latach 1985–1993 most został unieruchomiony w celu dokonania napraw, jednak od 1993 roku funkcjonuje zgodnie z oryginalnym zamysłem. Jest wyposażony w system dźwigni i przekładni, co pozwala na jego ręczne obracanie przez jednego operatora w około 5 minut. Most jest atrakcją turystyczną miasta i gromadzi wielu turystów. Kanał jest otwierany kilka razy na dobę, pozostając dostępny zarówno dla jednostek wodnych, jak i lądowych. Most pozostaje zamknięty dla ruchu wodnego pomiędzy 1 listopada i 31 marca kolejnego roku.
Alternatywne połączenie.
Alternatywnym połączeniem jezior Niegocin i Kisajno, z którego mogą skorzystać jednostki mniejsze niż statki pasażerskie Żeglugi Mazurskiej, jest tzw. "Stary Kanał", który tworzą Kanał Niegociński na jezioro Tajty i dalej kanał Piękna Góra z jeziora Tajty na jezioro Kisajno. Kanał Niegociński był również wykorzystywany przez wszystkie większe jednostki, podczas remontów Kanału Łuczańskiego.

</doc>
<doc id="907765" url="https://pl.wikipedia.org/wiki?curid=907765" title="Dżama’a Islamijja">
Dżama’a Islamijja

Dżama’a Islamijja – militarna, fundamentalistyczna islamska organizacja w południowej Azji, która prowadzi walkę w imię utworzenia supermocarstwa w południowej Azji, szczególnie na terenach Indonezji, Singapuru, Brunei, Malezji, południowej Tajlandii i Filipin. Dżama’a Islamijja w słownictwie arabskim oznacza „Islamska Grupa” lub „Islamskie Społeczeństwo” i często używany przez organizację jest skrót JI. Organizacja prowadzi akcje terrorystyczne przeciwko Stanom Zjednoczonym i ich sojusznikom.
Rekrutacja, trenowanie, finansowanie i przeprowadzanie operacji terrorystycznych we współpracy pomiędzy JI i innymi organizacjami terrorystycznymi, takimi jak Al-Ka’ida, Abu Sajjaf, Islamski Front Wyzwolenia Moro (MILF) trwa już od wielu lat do dnia dzisiejszego.
Zamachy terrorystyczne przeprowadzone przez organizację Dżama'a Islamija.
O organizacji Dżama’a Islamijja głośno usłyszano po tym, jak przeprowadziła 12 października 2002 roku zamachy bombowe na wyspie Bali, w wyniku którego zginęły lub zostały ranne setki osób. W dwóch atakach, przeprowadzonych przez terrorystów-samobójców, zginęły 202 osoby, głównie australijscy turyści. Po tym ataku amerykański Departament Stanu zaliczył organizację Dżama’a Islamijja do najniebezpieczniejszych organizacji terrorystycznych na świecie. 
Dżama’a Islamijja jest również odpowiedzialna za zamach bombowy w 2003 roku na Hotel Marriott w Dżakarcie, w 2004 roku przeprowadziła zamach bombowy na australijską ambasadę w Dżakarcie (w wyniku którego zginęło 9 osób), a w 2005 roku ponownie zaatakowała na wyspie Bali (zginęło wtedy co najmniej 20 osób). JI jest również bezpośrednio lub pośrednio odpowiedzialna za dziesiątki zamachów bombowych w południowym Filipinach, głównie we współpracy z organizacją Abu Sajjaf. Jedną z kluczowych postaci w organizacji Dżama'a Islamija był Muhammad Nur Din Tub (zabity w 2009), który przygotowywał bomby, rekrutował osoby chętne do przeprowadzenia zamachów samobójczych i zdobywał środki na dalszą działalność.

</doc>
<doc id="907767" url="https://pl.wikipedia.org/wiki?curid=907767" title="Taurirt (Algieria)">
Taurirt (Algieria)

 
Taurirt (fr. "Taourirt") – osada na Saharze w centralnej Algierii, niedaleko Ridżanu.

</doc>
<doc id="907777" url="https://pl.wikipedia.org/wiki?curid=907777" title="Tuila">
Tuila

Tuila – osada na Saharze w południowo-zachodniej Algierii na granicy z Mauretanią.

</doc>
<doc id="907778" url="https://pl.wikipedia.org/wiki?curid=907778" title="SafeGuard Easy">
SafeGuard Easy

SafeGuard Easy – program szyfrujący wydany przez firmę Utimaco. 
Pozwala na zaszyfrowanie dysku systemowego komputera, jak również szyfrowanie wybranych partycji. Posiada funkcję szyfrowania zewnętrznych nośników pamięci, pamięci ZIP itp. Produkt obsługuje algorytmy AES (256 oraz 128 bit), Rijndael (256 bit), IDEA (128 bit), DES (56 bit), Blowfish-16 (256 bit), Blowfish-8 (256 bit), Stealth-40 (48-64 bit), XOR (64 bit).

</doc>
<doc id="907779" url="https://pl.wikipedia.org/wiki?curid=907779" title="Mercedes-Benz CLK GTR">
Mercedes-Benz CLK GTR

Mercedes-Benz CLK GTR – samochód wyścigowy zaliczany do ówczesnej kategorii wyścigowej GT1 wyprodukowany w 1997 roku i hipersamochód, produkowany przez niemieckie przedsiębiorstwo Mercedes-AMG w latach 1998–1999.
Historia i opis modelu.
 
Jego twórcami byli konstruktorzy pracujący w dziale AMG, natomiast głównym przeznaczeniem pokonanie triumfującego w wyścigach samochodów GT Mclarena F1 GTR. Nazwa CLK-GTR nawiązuje do coupé klasy średniej Mercedesa – modelu CLK, jednak w rzeczywistości luźnych powiązań między tymi dwoma modelami można szukać jedynie w stylistyce karoserii. Poza tym CLK GTR to skonstruowany przede wszystkim do walki na torze pojazd, którego wersja drogowa miała wyłącznie spełniać obowiązek produkcji nałożony przez FIA. Proces konstrukcyjny pojazdu trwał 128 dni.
Wersja stworzona w 1997 roku była przeznaczona do rywalizacji w ówczesnych wyścigach serii FIA GT. Początkowo przegrywając walkę z McLarenami, w drugiej części sezonu Mercedesy wyszły na prowadzenie i ostatecznie zwyciężyły, zarówno w kategorii zespołu, jak i pojedynczego pojazdu (mistrzem został Bernd Schneider). W 1998 roku Mercedes CLK GTR oficjalnie wystartował w dwóch pierwszych wyścigach serii, po czym skupił się na długodystansowym wyścigu 24h Le Mans. Zmodernizowany, przygotowany pod kilkakrotnie dłuższą rywalizację model oznaczono jako Mercedes CLK LM. Zmiany (głównie silniki) nie sprawdziły się - oba CLK LM odpadły z wyścigu w pierwszych jego godzinach. 
Jednak w wyścigach średniego dystansu zastąpienie modeli CLK GTR przez CLK LM poskutkowało miażdżącym zwycięstwem Mercedesa w FIA GT w roku 1998. W 1999 roku, wskutek braku konkurentów dla modelu CLK LM, kategoria GT1 została zlikwidowana. Chcąc zdobyć trofeum w Le Mans, Mercedes postanowił porzucić CLK LM i skupić się na stworzeniu nowego bolidu - wyścigowy prototyp znany jako CLR stał się "sławny" dzięki spektakularnym wypadkom, a przede wszystkim "wylocie" z toru w 1999 roku.
Silniki.
GTR:
LM:
Wersja cywilna.
 
Mercedes-Benz CLK GTR został zaprezentowany po raz pierwszy w 1998 roku.
Cywilny wariant CLK GTR skonstruowany został przez Mercedes-AMG przy zachowaniu minimalnych różnic wizualnych. Samochód zachował elementy zapożyczone z CLK, a także charakterystyczne, masywne nadkola i unoszone do góry drzwi. Kluczowym komponentem unikalnym dla cywilnego CLK GTR został z kolei tylny spojler zintegrowany z karoserią.
Wersje cywilne, prócz standardowego modelu z silnikiem V12 6.1L, były także wyposażone w silnik zmodernizowany przez brytyjską firmę Ilmor Engineering (6.9L). Ponadto, po przejęciu projektu przez dział Mercedesa AMG złożony z konstruktorów samochodów wyścigowych - H.W.A. - w 2002 roku pojawiły się wersje CLK GTR Roadster i SuperSport (SS).
CLK GTR Roadster.
Roadster był, stworzoną w 5 egzemplarzach, otwartą wersją CLK GTR, wyposażoną w mocniejszy silnik 6.9L (ale nie ten, który tworzyła Ilmor), natomiast w stworzonym w liczbie 25 sztuk modelu SuperSport umieszczono silnik AMG 7.3L znany z takich samochodów, jak Mercedes SL 73 AMG czy Pagani Zonda. 

</doc>
<doc id="907781" url="https://pl.wikipedia.org/wiki?curid=907781" title="Sulejman">
Sulejman



</doc>
<doc id="907783" url="https://pl.wikipedia.org/wiki?curid=907783" title="Zaghamra">
Zaghamra

Zaghamra (fr. "Zerhamra") – osada na Saharze w zachodniej Algierii.

</doc>
<doc id="907787" url="https://pl.wikipedia.org/wiki?curid=907787" title="Gdańsk Nowy Port">
Gdańsk Nowy Port

Gdańsk Nowy Port – zlikwidowana stacja końcowa Szybkiej Kolei Miejskiej (zawieszona od 14 grudnia 2002), leżąca w dzielnicy Nowy Port.
Stacja znajduje się na obszarze Nowego Portu i dysponuje jednym peronem (odjazdy i przyjazdy pociągów SKM odbywały się w ruchu wahadłowym z jednego toru). W bliskim sąsiedztwie stacji (dojście przez ulicę Podjazd) przebiega ulicą Oliwską linia tramwajowa łącząca Nowy Port z Brzeźnem i Wrzeszczem.
Historia.
Przystanek obsługiwał obszar portowo-przemysłowy nad Kanałem Portowym vis-a-vis Westerplatte i pobliski zespół szkół ogólnokształcących.
Stacja była końcową stacją linii kolejowej Gdańsk Brama Nizinna – Nowy Port zbudowanej w 1867. Była to głównie stacja towarowa.
Budynek dworca został zniszczony w trakcie walk o Gdańsk w 1945. Po zniszczeniach wojennych, przebudowie Nabrzeża Oliwskiego i poszerzeniu Kanału Portowego przebudowano torowisko. Część pasażerska stacji stała się końcowym przystankiem osobowym dla uruchomionej w 1951 SKM.
W trakcie remontu dojazdu do Terminalu Promowego w Nowym Porcie, który miał miejsce latem 2007, całkowicie zdemontowano tor między p.o. Gdańsk Brzeźno a p.o. Gdańsk Nowy Port. W praktyce oznacza to, że p.o. Gdańsk Nowy Port ulegnie całkowitej fizycznej likwidacji.

</doc>
<doc id="907790" url="https://pl.wikipedia.org/wiki?curid=907790" title="Reprezentacja Irlandii w hokeju na lodzie mężczyzn">
Reprezentacja Irlandii w hokeju na lodzie mężczyzn

Reprezentacja Irlandii w hokeju na lodzie mężczyzn – jest jedną z najmłodszych reprezentacji należących do IIHF. W mistrzostwach świata występowali 6 razy w tym pięć razy w trzeciej dywizji oraz raz w drugiej dywizji. W 2008 i w 2011 reprezentacja Irlandii wystąpiła w II dywizji. Od 2013 nie bierze udziału w Mistrzostwach Świata.

</doc>
<doc id="907808" url="https://pl.wikipedia.org/wiki?curid=907808" title="Kamienica Izraela Sendrowicza">
Kamienica Izraela Sendrowicza



</doc>
<doc id="907809" url="https://pl.wikipedia.org/wiki?curid=907809" title="DADVSI">
DADVSI

DADVSI (z fr., "loi sur le droit d'auteur et les droits voisins dans la société de l'information" - francuska ustawa o prawie autorskim i prawach pokrewnych w społeczeństwie informacyjnym).

</doc>
<doc id="907811" url="https://pl.wikipedia.org/wiki?curid=907811" title="IDRP">
IDRP

Protokół IDRP (ang. "Inter-Domain Routing Protocol - IDRP") – protokół trasowania oparty na strategii, podobny do protokołu BGP (Border Gateway Protocol) w sieci Internet. Oparcie trasowania– o strategię umożliwia przesyłanie pakietów określonymi wcześniej drogami. Jest to protokół korzystający z algorytmu wektora odległości, w którym każdy router definiuje ścieżkę, po której pakiet przemieszcza się w sieci. Protokół IDRP bazuje na modelu OSI.

</doc>
<doc id="907814" url="https://pl.wikipedia.org/wiki?curid=907814" title="Fred Fish">
Fred Fish

Fred Fish (ur. 4 listopada 1952, zm. 20 kwietnia 2007 w Idaho, USA) – amerykański programista komputerowy, w latach 1986–1995 wydawca unikatowej na skalę światową serii dyskietek („Fred Fish Disks”) z oprogramowaniem freeware dla użytkowników komputerów Amiga. W ramach serii zostało wydanych 1000 dysków.

</doc>
<doc id="907818" url="https://pl.wikipedia.org/wiki?curid=907818" title="Otto Šimánek">
Otto Šimánek

Otto Šimánek (ur. 28 kwietnia 1925 w Třešti, zm. 8 maja 1992 w Pradze) – czeski aktor, znany głównie z tytułowej roli w filmach Jindřicha Poláka o Panu Tau.

</doc>
<doc id="907819" url="https://pl.wikipedia.org/wiki?curid=907819" title="Rozbitek (powieść)">
Rozbitek (powieść)

Rozbitek (ang. "Survivor") (1999) jest drugą opublikowaną powieścią Chucka Palahniuka. Satyra na konsumpcjonistyczną kulturę, jest historią Tendera Bransona, byłego członka Kościoła Wyznawców, wymarłej sekty, w której każdy wyznawca uczy się, jak być służącym − wielu z nich jest lokajami lub pokojówkami − oraz strachu przed ludzkimi przyjemnościami. Czekają na znak od Boga, który ma im przekazać, że chce ich zbawić, a wtedy wszyscy popełnią samobójstwo.
Fabuła.
Znak nareszcie nadchodzi, a kilka lat później Tender staje się ostatnim żywym członkiem Kościoła Wyznawców. Z tego powodu kontaktuje się z nim agent medialny i zaczyna kreować go na gwiazdę. Tender staje się duchowym przywódcą dla wielu ludzi, jednak nie jest z tego powodu szczęśliwy − kontrakt zobowiązuje go do robienia i mówienia tego, co każe mu jego agent.
Książka rozpoczyna się od końca (odwrócona jest również numeracja rozdziału i stron) − od pierwszego (właściwie: czterdziestego siódmego) rozdziału wiadomo, że główny bohater nie przeżyje katastrofy samolotu, który uprowadził. Postanowił jednak, korzystając z czarnej skrzynki, nagrać opowieść o swoim życiu.
Adaptacja filmowa.
Prawa do nakręcenia "Rozbitka" zostały sprzedane na początku 2001, ale żadne studio filmowe nie zobowiązało się do przeniesienia powieści na duży ekran. Po atakach na Pentagon i World Trade Center z 11 września 2001, studia filmowe najwidoczniej uznały, że film byłby zbyt kontrowersyjny. Było to spowodowane faktem, iż główny bohater powieści uprowadza cywilny samolot i rozbija go w australijskim buszu. Jednakże, w połowie 2004 roku wytwórnia 20th Century Fox zdecydowała się zadeklarować, że stworzy adaptację powieści. Palahniuk twierdzi, że film będą tworzyć twórcy "Constantine".

</doc>
<doc id="907820" url="https://pl.wikipedia.org/wiki?curid=907820" title="Otto Szimanek">
Otto Szimanek



</doc>
<doc id="907821" url="https://pl.wikipedia.org/wiki?curid=907821" title="Czerwonak (stacja kolejowa)">
Czerwonak (stacja kolejowa)

Czerwonak – stacja kolejowa we wsi Czerwonak, w woj. wielkopolskim, w Polsce.
W roku 2017 stacja obsługiwała 200–299 pasażerów na dobę.

</doc>
<doc id="907831" url="https://pl.wikipedia.org/wiki?curid=907831" title="Elio de Angelis">
Elio de Angelis

Elio de Angelis (ur. 26 marca 1958 w Rzymie, zm. 15 maja 1986 w Marsylii) – włoski kierowca wyścigowy. W latach 1979-1986 wziął udział w 109 Grand Prix Formuły 1. Jeździł dla zespołów Shadow, Lotus i Brabham.
Kariera.
Elio zadebiutował w Formule 1 w 1979 roku. Jeździł wówczas dla bliskiego upadku zespołu Shadow. W sezonie 1980 przesiadł się do Lotusa. W wieku 20 lat niemal stał się najmłodszym zwycięzcą Grand Prix w historii, kiedy to był trzeci w Grand Prix Brazylii na torze Interlagos (1984). W 1985 roku de Angelis opuścił Lotusa, kiedy wysiłki zespołu były skupione na utalentowanym Ayrtonie Sennie. De Angelisa zastąpił Johnny Dumfries, któremu odpowiadała rola drugiego kierowcy. De Angelis na sezon 1986 przeszedł do zespołu Brabham. Zastąpił dwukrotnego Mistrza Świata Nelsona Piqueta (Piquet przeszedł do Williamsa, ponieważ kwota jaką zaproponował szef Brabhama – Bernie Ecclestone – nie odpowiadała mu). Brabham mając dwóch dobrych kierowców (Elio de Angelis i Derek Warwick) stał na skraju bankructwa. Niezbyt udany bolid o nazwie BT55 nie dawał Włochowi możliwości walki z czołowymi zespołami. Nie dawał nawet szans na ukończenie wyścigu. De Angelis najbardziej pomógł w rozwinięciu bolidu i to on był zdecydowanie najszybszym kierowcą tego zespołu.
Wypadek we Francji.
Elio de Angelis podczas treningów na torze Paul Ricard uległ poważnemu wypadkowi. Gdy w jego Brabhamie przy prędkości 290 km/h złamało się tylne skrzydło na zakręcie "La Verrerie", bolid uniósł się, spadł na bariery ochronne i przewrócił się. Pojazd stanął w płomieniach. Podczas jazdy próbnej na torze znajdowało się kilku strażaków i porządkowych. Jedynie dwóch mechaników Benettona było świadkami wypadku. De Angelis nie mógł uwolnić się z płonącego bolidu. Dodatkowo dym uniemożliwiał mu oddychanie. Zaalarmowani przez chmurę dymu kierowcy zbiegli się w miejsce wypadku. Gaśnice nie pomagały. Wezwana straż pożarna potrzebowała półtorej godziny na dotarcie do miejsca wypadku. W końcu udało się uwolnić de Angelisa. Został przewieziony do szpitala, jednak 29 godzin później zmarł z powodu niewydolności dróg oddechowych (ARDS). Jego rany nie były poważne. Poza poparzeniami na plecach miał złamaną nogę.
Wszechstronność.
Oprócz Formuły 1 Elio uprawiał także inne sporty – był piłkarzem.
De Angelis był również świetnym pianistą, który dając wspaniały koncert zatrzymał kierowców podczas strajku w 1982 roku do wieczora.
De Angelis był ostatnim kierowcą, który zginął w Formule 1 do czasu śmierci Rolanda Ratzenbergera na torze Imola.

</doc>
<doc id="907832" url="https://pl.wikipedia.org/wiki?curid=907832" title="Jiří Pravda">
Jiří Pravda



</doc>
<doc id="907833" url="https://pl.wikipedia.org/wiki?curid=907833" title="Kolumna w Igel">
Kolumna w Igel

Kolumna w Igel (niem. "Igeler Säule") – pochodzący z połowy III w. n.e., najlepiej zachowany rzymski pomnik nagrobny na północ od Alp, znajdujący się w niemieckiej miejscowości Igel przy granicy z Luksemburgiem.
Opis.
23-metrowa kolumna powstała ok. 250 r. na zlecenie rodziny Sekundiniuszów – miejscowych kupców i latyfundystów wzbogaconych na handlu tkaninami. Jest to wysmuklona, czworoboczna, stożkowato zakończona wieża grobowa o czterech kondygnacjach, na wszystkich poziomach zdobiona płaskorzeźbami. Wykonano ją z czerwonego piaskowca i pokryto dekoracyjnymi reliefami przedstawiającymi sceny z życia codziennego kupców oraz sceny mitologiczne (m.in. Hylas i nimfy, Perseusz i Andromeda, Herakles, Achilles). Na stronie licowej wyobrażono członków rodziny fundatorów ponad tablicą o nieco uszkodzonej inskrypcji nagrobnej. Monument pierwotnie był barwnie malowany.
Pod względem architektonicznym czworokątny słup z kamienia ciosanego podzielony jest na wzniesioną na masywnym cokole część główną z belkowaniem i bogato rzeźbionymi fryzami przedzielonymi wąskimi gzymsami, oraz na attykę z czterema reliefowymi frontonami powyżej. Część szczytową (3,5 m) stanowi piramidalna kolumna z rzeźbionym zakończeniem (szyszka pinii okolona 4 głowami) i akroterionem w postaci mocno zniszczonej rzeźby orła z rozpostartymi skrzydłami, wyobrażającej niegdyś porwanie Ganimedesa.
Znaczenie.
Pomnik, którego fundatorami byli bracia Lucjusz Secundinius Aventinus i Lucjusz Secundinius Securus, miał nie tylko upamiętniać ich oraz innych zmarłych z rodziny, lecz także stanowić swoistą reklamę rodzinnego sklepu z tkaninami w rzymskim Trewirze ("Augusta Treverorum"). Wiadomo, że kolumna usytuowana była w odległości 9 km od rzymskiego mostu w Trewirze, co wynika ze szczegółu na płaskorzeźbie w attyce po stronie zachodniej zabytku, gdzie wyobrażony w scenie z zaprzężonym wozem kamień milowy nosi oznaczenie LIIII – tzn. 4 mile galijskie ("leuga")). Po upadku cesarstwa rzymskiego pomnik uniknął zniszczenia dzięki przeświadczeniu, że płaskorzeźba na południowej stronie kolumny przedstawia zaślubiny cesarza Konstancjusza I z Heleną, późniejszą świętą.
Jako pomnik grobowy nie zawierał szczątków zmarłych, jakkolwiek podczas prac restauratorskich w 1985-86 natrafiono w cokole od strony zachodniej na kryptę (o wymiarach 2 x 2x 2 m) przewidzianą na urny z prochami.
W spuściźnie kulturowej.
Uderzający kształt tego zabytku, jego dekoracyjność, a także położenie sprawiły, że od dawna utrwalano go w opisach i wizerunkach. Do najstarszych należy wyobrażenie na mapie Mercatora z 1567, zilustrował go też kartograf Joan Blaeu (1649). W relacji z podróży wspomniał go towarzyszący nuncjuszowi papieskiemu Fulvio Ruggieri (1562); po nim pomnik odwiedzały tak znane postacie europejskiej kultury, jak Friedrich Schinkel czy Victor Hugo. Szczególnym zainteresowaniem obdarzył go Goethe, który oglądał go latem i jesienią 1792 jako uczestnik kampanii wojennej we Francji, poświęcając mu żywy i trafny literacki opis. M.in. uznał, że zabytek nazwać można artystycznie zdobionym obeliskiem. Pod względem estetycznym wyrażał jednak ostrożny krytycyzm względem „prowincjonalnego charakteru pomnika i jego barbarzyńsko przeładowanej dekoracji rzeźbiarskiej”.
Pierwszą naukową publikację zabytku ogłosił w 1846 Franz Kugler ("Das Römische Denkmal zu Igel"). 
W 1986 kolumnę w Igel wpisano na listę dziedzictwa kulturowego UNESCO. W trewirskim Rheinisches Landesmuseum eksponowana jest od 1993 jej kopia z odtworzoną pierwotną polichromią.

</doc>
<doc id="907834" url="https://pl.wikipedia.org/wiki?curid=907834" title="Bajka epigramatyczna">
Bajka epigramatyczna



</doc>
<doc id="907836" url="https://pl.wikipedia.org/wiki?curid=907836" title="Ar-Ruwajba">
Ar-Ruwajba

Ar-Ruwajba (fr. "Rouïba") – miasto w północnej Algierii, w prowincji Algier. Populacja to 62 808 mieszkańców.

</doc>
<doc id="907838" url="https://pl.wikipedia.org/wiki?curid=907838" title="Chartowo">
Chartowo



</doc>
<doc id="907841" url="https://pl.wikipedia.org/wiki?curid=907841" title="Szpaki (województwo mazowieckie)">
Szpaki (województwo mazowieckie)

Szpaki – przysiółek w Polsce położony w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="907843" url="https://pl.wikipedia.org/wiki?curid=907843" title="Aeracja">
Aeracja

Aeracja – napowietrzanie.
Przykłady zastosowań aeracji:

</doc>
<doc id="907845" url="https://pl.wikipedia.org/wiki?curid=907845" title="Dez Cadena">
Dez Cadena

Dez Paul Cadena (ur. 2 czerwca 1961 Newark, New Jersey) – amerykański wokalista i gitarzysta. Swoją działalność muzyczną rozpoczął w Black Flag w 1980 roku, kiedy zastąpił wokalistę Chavo Pederast’a. W ciągu roku jego ochrypły głos stał się rozpoznawalnym i często naśladowanym stylem śpiewania w punkrockowych zespołach. Jako wokalista nagrał z zespołem singel "Six Pack". W pierwszej połowie 1981 roku zaczął mieć problemy ze strunami głosowymi. Poważnie je nadwerężył podczas tras koncertowych i musiał przerwać śpiewanie. Został drugim gitarzystą w zespole, a na miejsce wokalisty zajął Henry Rollins z zespołu State of Alert. Jako gitarzysta z Black Flag nagrał debiutancki album "Damaged". Po odejściu z zespołu utworzył swój własny zespół DC3 z którym grał do początku lat 90. i nagrał cztery płyty.
Jeszcze w czasach Black Flag, Cadena udzielał się w zespołach Redd Kross, Twisted Roots i Ella and the Blacks. W 1984 roku jako gość pojawił się na albumie Hüsker Dü "Arcade Zen".
W połowie lat 90., Dez nawiązał współpracę z George Hurleyem (ex – Minutemen) i Tomem Troccoli. Nagrali wspólnie jeden album jako Vida. W 2002 roku na zaproszenie Jerry’ego Only dołączył jako gitarzysta do zespołu The Misfits. Nagrał z nimi album 2003 "Project 1950" a także w 2011 "The Devil’s Rain". Aktualnie nadal pracuje z The Misfits wspólnie z Only i perkusistą Eric „Goat” Arce.

</doc>
<doc id="907859" url="https://pl.wikipedia.org/wiki?curid=907859" title="Cuca Canals">
Cuca Canals

Cuca Canals (ur. 21 lipca 1962 w Barcelonie), hiszpańska pisarka i scenarzystka.
Canals skończyła studia dziennikarskie na uniwersytecie w rodzinnym mieście. Pracowała w reklamie, była współautorką scenariusza do pięciu filmów Bigasa Luny. Jako prozaiczka debiutowała w 1996 powieścią "Długa Berta". W swoich utworach często korzysta z baśniowych schematów fabularnych, są one pełne gier słownych i ironii. Sama ilustruje książki własnego autorstwa.

</doc>
<doc id="907861" url="https://pl.wikipedia.org/wiki?curid=907861" title="Birgit Prinz">
Birgit Prinz

Birgit Prinz (ur. 25 października 1977 we Frankfurcie nad Menem) – niemiecka piłkarka grająca na pozycji napastniczki, jedna z najbardziej utytułowanych piłkarek świata. Mimo iż jest uznaną piłkarką, to piłka nożna nie jest jej głównym źródłem utrzymania; dodatkowo pracuje jako fizjoterapeutka. W lipcu 2006 odrzuciła ofertę przejścia do kobiecej drużyny hiszpańskiego Realu Madryt.
Pierwszy mecz w reprezentacji Niemiec rozegrała 27 lipca 1994, gdy w Montrealu, w meczu przeciwko Kanadzie, pojawiła się na boisku za Heidi Mohr w 72 minucie meczu i w 89 minucie tegoż meczu strzeliła swojego pierwszego gola w reprezentacji, ustalając wynik na 2:1 dla Niemiec. W 1995 na Mistrzostwach Świata w Piłce Nożnej Kobiet 1995 wystąpiła jako najmłodsza zawodniczka w historii finału Mistrzostw Świata w piłce nożnej kobiet, a 17 września 2007 na Mistrzostwach Świata w Piłce Nożnej Kobiet 2007 zdobyła swojego 13. gola w finałach Mistrzostw Świata, najwięcej w historii sportu (reprezentantka Stanów Zjednoczonych Michelle Akers zdobyła 12 goli). Zakończyła rozgrywki mistrzowskie w 2007 z 14 golami, strzelając zwycięskiego gola, gola nr 5 na tych rozgrywkach, w meczu o złoto przeciwko Brazylii.
W reprezentacji Niemiec występowała w latach 1994–2011, rozgrywając 205 meczów i strzelając 126 goli, co stanowi rekord występów oraz strzelonych bramek w historii niemieckiej reprezentacji kobiet.

</doc>
<doc id="907865" url="https://pl.wikipedia.org/wiki?curid=907865" title="Abu Sayyaf">
Abu Sayyaf



</doc>
<doc id="907866" url="https://pl.wikipedia.org/wiki?curid=907866" title="Al-Achdarijja">
Al-Achdarijja

Al-Achdarijja (arab. الأخضرية; fr. "Lakhdaria") – miasto na Saharze w północnej Algierii.

</doc>
<doc id="907867" url="https://pl.wikipedia.org/wiki?curid=907867" title="Ecole Normale Superieure">
Ecole Normale Superieure



</doc>
<doc id="907869" url="https://pl.wikipedia.org/wiki?curid=907869" title="Szlak Skarszewski">
Szlak Skarszewski

Szlak Skarszewski – zielony znakowany szlak turystyczny wytyczony przez obszar miast Sopot, Gdańsk i powiatów gdańskiego i starogardzkiego, prowadzący z Sopotu Kamiennego Potoku do Skarszew wschodnim skrajem Pojezierza Kaszubskiego w województwa pomorskiego (liczący ok. 81 km długości).

</doc>
<doc id="907874" url="https://pl.wikipedia.org/wiki?curid=907874" title="Visual Analogue Scale">
Visual Analogue Scale



</doc>
<doc id="907875" url="https://pl.wikipedia.org/wiki?curid=907875" title="Fu (raper)">
Fu (raper)

Fu, właśc. Łukasz Gaweł (ur. 31 stycznia 1980 w Warszawie), znany również jako Fusznik – polski raper i producent muzyczny, przedstawiciel nurtu ulicznego rapu. Łukasz Gaweł działalność artystyczną podjął w drugiej połowie lat 90. XX w. Początkowo związał się z kolektywem ZIP Skład wraz, z którym zrealizował album pt. "Chleb powszedni" (1999). W międzyczasie wraz z Korasem, również członkiem ZIP Składu utworzył duet pod nazwą Ko1fu, który, jednakże nie zarejestrował żadnego wydawnictwa. Jednym przejawem działalności formacji były nieliczne występy gościnne, w tym na płytach Molesty Ewenement i DJ-a 600V. W 1999 roku Fusznik wraz z Ponem i ponownie Korasem utworzył projekt Zipera. Efektem współpracy raperów były trzy albumy: wydany w 2000 roku "O.N.F.R.", "Druga strona medalu" (2004) oraz "Meritum" (2018).
Równolegle w 2001 roku Fu rozpoczął solową działalność artystyczną. Debiut rapera zatytułowany "N.O.C.C." został wydany w 2001 roku. Materiał uplasował się na 25. miejscu listy OLiS. W 2002 roku do sprzedaży trafiła druga płyta raper pt. "Futurum". Płyta dotarła do 14. miejsca zestawienia OLiS. Na albumie znalazł się m.in. utwór pt. „Dystans”, pierwszy w dorobku rapera notowany na Szczecińskiej Liście Przebojów Polskiego Radia (SLiP). Kompozycja uplasowała się na 54. miejscu. W 2004 roku do sprzedaży trafiła trzecia solowa produkcja muzyka zatytułowana "Wrodzony instynkt". Płyta była prawdopodobnie największym sukcesem komercyjnym w historii działalności artystycznej Fu. Materiał dotarł do 20. miejsca zestawienia OLiS. Pewną popularnością w kraju cieszyły się pochodzące z albumu piosenki „Nie mów mi” i „Raptowne realia” notowane odpowiednio na 24. i 39. miejscu SLiP. Pierwszy z utworów uplasował się także na 14. miejscu zestawienia 30 ton – lista, lista przebojów – audycji TVP2.
Wkrótce potem Fusznik nawiązał współpracę z Olsenem, wówczas członkiem zespołu WNB. Wspólny album raperów pt. "Kameleon" ukazał się w 2005 roku. Nagrania uplasowały się na 19. miejscu najpopularniejszych płyt w kraju (OLiS). Po 2005 roku Fu zarejestrował kolejne albumy solowe: "Krew i dusza" (2007) oraz "Retrospekcje" (2009), notowane odpowiednio na 32. i 31. miejscu zestawienia OLiS. W 2010 roku muzyk wraz z DJ-em Element zarejestrował mixtape pt. "Projekt 30 Mixtape", który nie spotkał się, jednak z zainteresowaniem publiczności. W 2011 roku ukazał się ostatni solowy materiał rapera pt. "De Facto". Płyta nie znalazła się w zestawieniu OLiS, a także żadna z promujących ją piosenek nie zyskała statusu przeboju. Również w 2011 roku Fu wraz z DJ-em 600V i wokalistą Spalto utworzył formację RaggaBangg. Debiutancki album zespołu utrzymany w stylistyce z pogranicza dub reggae, raggamuffin i hip-hopu pt. "RaggaBangg" ukazał się w 2012 roku. W 2014 roku Fu wraz z Olsenem wydali album "Kameleon 2", który znalazł się na 31 miejscu listy OLiS. W roku 2016 Fu wydał w wytwórni Prosto siódmy solowy album, zatytułowany "Definicja istnienia". W 2019 wydał album "Personality" wyprodukowany razem z producentem SirMichu. Album został wydany w wytwórni Visioners i znalazł się na 24 miejscu listy najpopularniejszych płyt w kraju (OLiS).

</doc>
<doc id="907876" url="https://pl.wikipedia.org/wiki?curid=907876" title="Biała laska">
Biała laska

Biała laska – laska używana przez osoby niewidome, zarówno jako pomoc, jak i sygnał dla osób sprawnych.
Tradycyjna biała laska chroni osobę niewidomą przed zderzeniem z przeszkodą pionową lub poziomą, umożliwia rozpoznanie terenu, a także sygnalizuje innym osobom niepełnosprawność wzroku.
Pomysłodawcą białej laski był angielski fotograf James Biggs mieszkający w Bristolu, który stracił wzrok w wypadku w 1921 r. Białe laski upowszechniły się początkowo w Anglii w latach 30. XX w.
15 października przypada Międzynarodowy Dzień Białej Laski – święto obchodzone cyklicznie od 1964 r., początkowo w Stanach Zjednoczonych, a od 1970 r. na całym świecie.

</doc>
<doc id="907878" url="https://pl.wikipedia.org/wiki?curid=907878" title="Analogowa skala wizualna">
Analogowa skala wizualna



</doc>
<doc id="907882" url="https://pl.wikipedia.org/wiki?curid=907882" title="Stanisław Dziedzic">
Stanisław Dziedzic

Stanisław Dziedzic (ur. 13 października 1953 w Dąbrowie, zm. 8 kwietnia 2021 w Krakowie) – polski historyk literatury, publicysta, kulturoznawca, nauczyciel akademicki. Absolwent filologii polskiej i dziennikarstwa Uniwersytetu Jagiellońskiego oraz studiów z zakresu zarządzania zasobami pracy w krakowskiej Akademii Ekonomicznej. Doktor nauk humanistycznych. W przeszłości nauczyciel, pracownik administracji państwowej, w latach 2004–2016 dyrektor Wydziału Kultury i Dziedzictwa Narodowego Urzędu Miasta Krakowa. Od stycznia 2017 dyrektor Biblioteki Kraków. Członek Rady Muzeum Niepodległości w Warszawie. Członek Społecznego Komitetu Odnowy Zabytków Krakowa (SKOZK).
Życiorys.
Urodził się w rodzinie rolniczej jako syn Eugeniusza i Zofii z domu Długosz.
Na Uniwersytecie Jagiellońskim ukończył filologię polską (1977) i dziennikarstwo (1978), a podyplomowe studia z zakresu organizacji i kierowania zasobami pracy (1991) w krakowskiej Akademii Ekonomicznej. W 2015 roku uzyskał stopień naukowy doktora nauk humanistycznych w zakresie literaturoznawstwa na podstawie dysertacji pt. "Romantyk Boży. Młodzieńcze fascynacje artystyczne Karola Wojtyły" napisanej pod kierunkiem prof. Franciszka Ziejki.
Od 1977 czynnie uprawiał zawód dziennikarza, łącząc go z pracą pedagogiczną oraz administracyjną. W latach 1989–1998 zastępca dyrektora, a następnie dyrektor wojewódzkich wydziałów ds. kultury i turystyki w Krakowie. W latach 1998–2000 wicedyrektor Biura Jubileuszowego 600-lecia Odnowienia Uniwersytetu Jagiellońskiego, a w okresie 1998–2003 nauczyciel akademicki w Instytucie Spraw Publicznych UJ. W latach 2000–2004 wiceprezes Radia Kraków S.A., członek Rady Nadzorczej Telewizji Polskiej S.A. (1999–2003). W latach 2004–2016 dyrektor Wydziału Kultury i Dziedzictwa Narodowego w Urzędzie Miasta Krakowa. Od 1 stycznia 2017 dyrektor Biblioteki Kraków. Od 2001 członek Społecznego Komitetu Odnowy Zabytków Krakowa (od 2016 – członek prezydium SKOZK). Pracował także jako nauczyciel akademicki na Uniwersytecie Jagiellońskim i w PWSZ w Tarnowie.
Uczestnik licznych krajowych i zagranicznych konferencji naukowych i popularnonaukowych, inicjator i organizator wielu przedsięwzięć kulturalnych w Krakowie i regionie. Inicjator i koordynator prawdziwego fenomenu kulturowego pod Wawelem – "krakowskich nocy" („Nocy Muzeów Krakowskich, „Nocy Teatrów”, „Krakowskich Nocy Jazzu”, „Nocy Cracovia Sacra” i „Nocy Poezji”).
Odznaczony m.in. Krzyżem Kawalerskim Orderu Odrodzenia Polski (2012) i Srebrnym Medalem „Zasłużony Kulturze Gloria Artis” (2011), wyróżniony m.in. Złotym Laurem Fundacji Kultury Polskiej „Za mistrzostwo w sztuce pisarskiej” oraz Złotym Medalem „Zasłużony dla Archidiecezji Krakowskiej”. W 2021 roku otrzymał pośmiertnie Krzyż Oficerski Orderu Odrodzenia Polski.
Publikacje.
Autor ponad tysiąca publikacji, w tym kilkuset o charakterze naukowym i popularnonaukowym zamieszczanych na łamach ponad dziewięćdziesięciu czasopism i gazet oraz periodyków oraz wydawnictw naukowych (m.in. „Student”, „Nowy Medyk”, „Integracje”, „Ruch Literacki”, „Suplement”, „Dziennik Polski”, „Gazeta Krakowska”, „Peregrinus Cracoviensis", „Zeszyty Naukowe UJ”, „Zeszyty Naukowe KUL”, „Renowacje i Zabytki”, „Alma Mater”, Niepodległość i Pamięć”). Teksty Stanisława Dziedzica tłumaczono na piętnaście języków. Autor bądź współautor 24 książek.
Opracował w zakresie edytorskim i naukowym niepublikowane wcześniej młodzieńcze wiersze Karola Wojtyły. („Magnificat. Sonety”, „Psałterz – Księga Słowiańska”), Marii Dłuskiej („Wiersze”), Mariana Niżyńskiego („Kawaler księżycowy”), a także liczne wybory wierszy znanych współczesnych krakowskich poetów, m.in. Józefa Barana, Adama Ziemianina, Andrzeja Warzechy, Wiesława Kolarza, Jerzego Piątkowskiego czy Janusza Trzebiatowskiego. Ukazały się one w znanych krakowskich oficynach.

</doc>
<doc id="907894" url="https://pl.wikipedia.org/wiki?curid=907894" title="Równanie Leva">
Równanie Leva

Równanie Leva – równanie opisujące opory przepływu przez warstwy porowate. Jest to rozwinięcie równania Darcy’ego-Weisbacha.
Liczba Reynoldsa.
Liczba Reynoldsa dana jest wzorem:
formula_12
Wykładnik równania.
W zależności od Re wykładnik równania wynosi:
Współczynnik oporu.
Dla formula_17
Dla formula_19
Czynnik formula_21 wynosi dla powierzchni:

</doc>
<doc id="907897" url="https://pl.wikipedia.org/wiki?curid=907897" title="Pałac w Sucharach">
Pałac w Sucharach

Pałac w Sucharach – była placówka pallotynów i sióstr pallotynek w Sucharach w województwie kujawsko-pomorskim. Odsprzedany osobom prywatnym w 2016 r. Obecnie (od końca kwietnia 2019) obiekt hotelowo-gastronomiczny.
Pałac powstał w 1906 roku w miejscu, w którym wcześniej znajdował się mały dwór. Budynek pobudowano na niewielkim zadrzewionym wzniesieniu. Obiekt posadowiony na kamiennym przyziemiu został wymurowany z cegły i otynkowany. Ostatnimi właścicielami pałacu była rodzina Gessertów, która zbankrutowała i opuściła Suchary. Pallotyni zakupili całość majątku po tej rodzinie we wrześniu 1920 roku od Urzędu Osadniczego w Poznaniu, do czego przyczynił się ówczesny prymas Polski, kard. Edmund Dalbor. Dwa miesiące później w pałacu, zwanym odtąd klasztorem pojawili się bracia zakonni. Już w latach 20. ubiegłego wieku rozpoczęto stopniową przebudowę pałacu w celu zapewnienia odpowiednich warunków bytowych jego mieszkańcom, np. salę balową przerobiono na kaplicę. W okresie powojennym, tj. w latach 1945-47, w klasztorze funkcjonował wspólny nowicjat kleryków i braci. W tym samym okresie funkcjonowało również Wyższe Seminarium Duchowne. 2 sierpnia 1936 w kaplicy domu przyjął święcenia kapłańskie męczennik II wojny światowej, bł. ks. Józef Jankowski. Od 1951 roku przez 40 lat klasztor zajmowały siostry pallotynki, które w 1991 roku przeniosły się do nowej siedziby w Gnieźnie. Od 1991 roku do 2015 roku pałac nie był już klasztorem, tylko prywatnym domem należącym do pallotynów i razem z parafią w Samsiecznie tworzył jedną wspólnotę parafialną. Pałac, jak i znajdująca się w nim kaplica nie były konsekrowane na budynek sakralny. W 2016 roku pallotyni sprzedali pałac razem z prawie ośmiohektarowym parkiem i trzema stawami osobom prywatnym. W pałacu powstał hotel ze SPA, stadniną, kortem tenisowym i ekskluzywną restauracją.
Na skraju parku ze środków nabywców w ciągu 7 miesięcy wybudowany został mały kościółek, który w dniu 30 października 2016 poświęcił biskup bydgoski Jan Tyrawa i nadał mu wezwanie Błogosławionego Józefa Jankowskiego.

</doc>
<doc id="907900" url="https://pl.wikipedia.org/wiki?curid=907900" title="Bajka narracyjna">
Bajka narracyjna



</doc>
<doc id="907901" url="https://pl.wikipedia.org/wiki?curid=907901" title="Molex">
Molex

Molex – potoczna nazwa typu złącza rastrowego, rozpowszechnionego w wielu urządzeniach, wywodząca się od nazwy producenta Molex. Znajduje zastosowanie m.in. w komputerach oraz samochodowych instalacjach elektrycznych.
Historia i ogólna budowa.
Nazwa złącza pochodzi od firmy Molex Products Company, która upowszechniła swoje rozwiązania w latach 50. i 60. XX wieku, jednak były one objęte ochroną patentową. W 1963 roku firma AMP wprowadziła złącze Mate-N-Lok, które było podobne, lecz niekompatybilne w pierwotnym złączem firmy Molex. Z uwagi na to, że w 1976 r. zastosowano je w pierwszej stacji dysków 5,25" i uzyskało ono dużą popularność, firma Molex w 1983 r. wprowadziła złącze 8981 (na zdjęciu obok), które było z nim w pełni kompatybilne.
Wtyczki nazywane potocznie molex wykonane są z plastiku i znajdują się w nich okrągłe styki. W zależności od długości tych styków, maksymalne natężenie prądu płynącego przez wtyczkę wynosi od 5 do 8,5 A. Charakterystyczną cechą obudowy są ścięte rogi utrudniające błędne podłączenie wtyczek.
Typy złącz molex, stosowanych w komputerach..
Złącze "Molex" czteropinowe.
Wtyk czteropinowy serii 8981, jest najczęściej kojarzony z nazwą Molex. Używany był powszechnie, a obecnie coraz rzadziej, w komputerach do zasilania m.in. dysków twardych i napędów optycznych w standardzie PATA oraz czasami wentylatorów wewnętrznych obudowy. Przewód żółty służy do podawania napięcia +12 V DC, czerwony +5 V DC, a dwa czarne w środku to połączenia do masy.
Złącze "Mini".
Jest to złącze rastrowe 2,5mm, serii EI firmy AMP. Układ kabli jest taki sam jak w złączu czteropinowym, ale jest ono znacznie mniejsze. Ma także węższe zastosowanie – używane prawie wyłącznie do podłączania stacji dyskietek 3,5-calowych, ale bywa również wykorzystywane do dodatkowego zasilania niektórych kart graficznych (np. ATI Radeon 9700 Pro). Wyjście z użycia stacji dyskietek powoduje, że złącze jest nieużywane lub używane jest do podłączania paneli kontrolnych i czytników kart pamięci na przodzie komputera lub przejściówek CF-IDE.
Złącze ATX20/ATX24.
Służą jako główne złącza zasilające płyt głównych. W starszych standardach ATX używane było 20-pinowe złącze ATX20. W wersji 2.2 wprowadzono możliwość stosowania 24-pinowego złącza ATX24 będącego rozszerzeniem ATX20 o dodatkowe 4 piny. Zawierają one dodatkowe linie zasilające +3,3 V oraz +12 V, a zostały wprowadzone by sprostać wymaganiom magistrali PCI Express.
Złącze P4.
Złącze serii 5566 Mini-Fit firmy Molex z rastrem 4,2mm.
Jeśli zainstalowany procesor tego wymaga, do płyty głównej podłącza się wtyk P4 jako dodatkowe zasilanie +12 V DC stabilizujące jego pracę.
Złącze P8/P9.
W standardzie AT zasilanie było podłączane do płyty głównej za pomocą dwóch identycznych złączy. Umieszczenie ich w nieprawidłowej kolejności powoduje uszkodzenie sprzętu, dlatego przewody masy podczas instalacji muszą znajdować się obok siebie.
Złącze Mini dwupinowe.
Złącze serii KK254 firmy Molex, u innych producentów występuje pod inna nazwą serii, standard rastru to 2,54mm.
Używane jest głównie do podłączania zasilania prostych wentylatorów oraz łączenia starszych stacji CD-ROM (posiadających klawisze sterujące) z kartą dźwiękową, w celu odtwarzania utworów bez pośrednictwa procesora.
Złącze Mini trzypinowe, oraz czteropinowe.
Złącze serii KK254 firmy Molex, u innych producentów występuje pod inna nazwą serii, standard rastru to 2,54mm.
Do płyty głównej lub karty graficznej podłącza się przez nie wentylatory z czujnikiem obrotów (tachometr).
Złącze PCI Express (P6/P8).
Złącze serii 5566 Mini-Fit firmy Molex z rastrem 4,2mm.
Przez złącza potocznie nazywane Molex są również dodatkowo zasilane nowoczesne karty graficzne na magistralę PCI Express, które pobierają ilości energii elektrycznej rzędu setek watów. Posiadają one sześć (maksymalne obciążenie 75 W) lub osiem pinów (maksymalne obciążenie 150 W).
Przedłużacze i przejściówki.
Istnieje wiele typów przejściówek złączy "Molex", np. ze złącza ATX na P6/P8 czy z czteropinowego złącza Molex na złącze zasilania Serial ATA. Istnieją również przedłużacze oraz rozgałęźniki na wypadek zbyt małej liczby wtyczek w komputerze lub ich niewystarczającej długości.

</doc>
<doc id="907902" url="https://pl.wikipedia.org/wiki?curid=907902" title="La Fontaine">
La Fontaine



</doc>
<doc id="907903" url="https://pl.wikipedia.org/wiki?curid=907903" title="László Bárczay">
László Bárczay

László Bárczay (ur. 21 lutego 1936 w Miszkolcu, zm. 7 kwietnia 2016 tamże) – węgierski szachista, arcymistrz od 1967 roku.
Kariera szachowa.
W drugiej połowie lat 60. oraz w latach 70. należał do czołówki węgierskich szachistów. Najlepszy wynik w karierze zanotował w swoim jedynym występie na szachowej olimpiadzie w roku 1966 w Hawanie, gdzie uzyskał 11 pkt w 12 partiach oraz zdobył dwa olimpijskie medale: brązowy wraz z drużyną oraz złoty, za najlepszy wynik na VI szachownicy. W swoim dorobku posiada również dwa srebrne medale drużynowych mistrzostw Europy, które zdobył wraz z narodowym zespołem w latach 1970 oraz 1977. W roku 1967 wystąpił w turnieju międzystrefowym (eliminacji mistrzostw świata) w Sousse, zajmując XVII miejsce.
Odniósł szereg turniejowych sukcesów, zwyciężając bądź dzieląc I miejsca w m.in. Salgótarján (1967, memoriał Lajosa Asztalosa), Polanicy-Zdroju (1969, memoriał Akiby Rubinsteina), Děčínie (1978), Bajmoku (1978), Hradec Králové (1978/79) oraz Trenčianskich Teplicach (1981).
Najwyższy ranking w karierze osiągnął 1 stycznia 1976 r., z wynikiem 2485 punktów zajmował wówczas 8. miejsce wśród węgierskich szachistów. Według systemu Chessmetrics, najwyższą punktację osiągnął w styczniu 1969 r., z wynikiem 2582 zajmował wówczas 81. miejsce na świecie.
Osiągał również sukcesy w grze korespondencyjnej, w 1979 r. otrzymując tytuł arcymistrza w tej odmianie szachów.

</doc>
<doc id="907904" url="https://pl.wikipedia.org/wiki?curid=907904" title="Laszlo Barczay">
Laszlo Barczay



</doc>
<doc id="907905" url="https://pl.wikipedia.org/wiki?curid=907905" title="Hydrie Hadra">
Hydrie Hadra

Hydrie Hadra – w starożytności grupa naczyń glinianych wytwarzanych na Krecie (w środkowej części wyspy) w okresie hellenistycznym. Najintensywniej produkowano je w drugiej połowie III wieku p.n.e. Według najnowszych badań produkcja trwała do 3. ćwierci I wieku p.n.e.
Nazwa tych naczyń pochodzi od pierwotnego miejsca ich odkrycia, czyli nekropoli Hadra w Aleksandrii, gdzie służyły jako urny. Zapisywano na nich imię zmarłego, dzień i miesiąc jego śmierci, a także imię hellenistycznego króla Egiptu będącego wówczas u władzy.
Hydrie te wyrabiano z dobrze oczyszczonej gliny, a ich cechą charakterystyczną jest dno obniżone poniżej miejsca złączenia ze stopką. Zdobiono je malowidłami o ciemnych barwach na jasnym tle. Częste elementy dekoracyjne stanowią wieńce z liści lauru i bluszczu, girlandy, bukraniony, niekiedy motywy figuralne. 

</doc>
<doc id="907910" url="https://pl.wikipedia.org/wiki?curid=907910" title="Godło Słowacji">
Godło Słowacji



</doc>
<doc id="907914" url="https://pl.wikipedia.org/wiki?curid=907914" title="Zygmunt Lewoniewski">
Zygmunt Lewoniewski

Zygmunt Aleksandrowicz Lewoniewski, (ur. w Petersburgu, zm. 13 sierpnia 1937 w Arktyce) – radziecki lotnik polarny pochodzenia polskiego, brat polskiego lotnika Józefa Lewoniewskiego.
Życiorys.
Rodzice Zygmunta Lewoniewskiego (matka Teofila, ojciec Aleksander) pochodzili z Sokółki. W 1898 roku wyjechali do Petersburga w poszukiwaniu pracy. Młodszy syn państwa Lewoniewskich, Zygmunt urodził się w Sankt Petersburgu w Rosji 15 maja 1902. W młodości mieszkał głównie w Sokółce. Pracował jako robotnik. Wziął udział po stronie bolszewików w rewolucji październikowej 1917 i wojnie domowej w Rosji. Od 1918 służył w Armii Czerwonej. Od 1919 dowodził kompanią, następnie batalionem, był szefem sztabu i dowódcą pułku strzeleckiego na Froncie Wschodnim. W 1921 walczył z oddziałami antybolszewickimi w Dagestanie.
Od 1921 służył w 4 Oddziale Żeglugi Powietrznej (lotniczym) w Piotrogrodzie, a od 1923 w Sewastopolskiej Wojskowej Szkole Lotnictwa Morskiego (w służbie naziemnej). Od 1924 uczył się w tej szkole, którą ukończył w 1925, po czym służył jako pilot w radzieckim lotnictwie wojskowym, a także jako instruktor w sewastopolskiej szkole. W 1928 został przeniesiony do rezerwy, po czym pracował jako instruktor w Nikołajewskiej Szkole Lotniczej, organizacji paramilitarnej Osoawiachim, a od 1929 do 1933 jako szef szkoły Osoawiachimu w Połtawie.
Od wiosny 1933 pracował jako pilot w lotnictwie polarnym Gławsiewmorputi. W lecie 1933 dokonał przelotu łodzią latającą Dornier Wal z Sewastopola do Chabarowska. 13 lipca 1933 odnalazł i uratował w rejonie Anadyr w Czukotce amerykańskiego pilota Jamesa Matterna, który miał awarię samolotu podczas próby lotu dookoła świata, po czym przetransportował go 20 lipca do Nome na Alasce. Jesienią 1933 brał udział w lotach agitacyjnych na Ukrainie.
W lutym 1934 z dwoma innymi lotnikami udał się do USA celem zakupu samolotów Consolidated Fleetster dla akcji ratowania rozbitków statku "Czeluskin". 29 marca 1934 wyleciał na jednym z nich z G. Uszakowem z Nome. Na skutek oblodzenia, samolot jednak został rozbity podczas przymusowego lądowania we wsi Wankarem w Czukotce, będącej bazą ratowników. Za męstwo w tej akcji Lewoniewski został mimo to uhonorowany 20 kwietnia 1934 razem z 6 innymi lotnikami nowo ustanowionym tytułem Bohatera Związku Radzieckiego (otrzymał medal Złota Gwiazda nr 4).
Od 1934 studiował w Akademii Sił Powietrznych im. Żukowskiego. Był pierwszym pilotem, który opracował plan przelotu z ZSRR do USA ponad Biegunem Północnym. 3 sierpnia 1935 z dwoma innymi lotnikami G. Bajdukowem i W. Lewczenko podjął pierwszą w historii próbę przelotu samolotem ANT-25 z Moskwy nad Biegunem Północnym do San Francisco, jednakże na skutek awarii silnika lot został przerwany nad Morzem Barentsa. Latem 1936 wyjechał do USA, gdzie zakupił wodnosamolot Vultee V-1A, którym następnie w dniach 5 sierpnia - 13 września 1936 przyleciał z Los Angeles przez San Francisco, Uelen, Jakuck i Swierdłowsk do Moskwy. Wiosną 1937 testował w Sewastopolu zakupione w USA samolot-amfibię S-43 i łodź latającą Douglas DF.
12 sierpnia 1937 podjął próbę przelotu czterosilnikowym samolotem DB-A numer N-209, z Moskwy nad Biegunem Północnym do Fairbanks w USA, jako dowódca załogi, z 5 innymi lotnikami na pokładzie. 13 sierpnia 1937 o 13.40 samolot przeleciał nad biegunem, lecz o 14.32 załoga doniosła o zatrzymaniu się prawego skrajnego silnika, po czym samolot zaginął bez wieści i nie został odnaleziony. Prawdopodobnie uległ katastrofie przed brzegami Alaski (w bezskutecznych poszukiwaniach wziął udział m.in. James Mattern).
Jego imię nosiła Nikołajewska Szkoła Lotnictwa Morskiego, a także radziecki statek rzeczny "Lewaniewski" z 1937, pierwszy z serii 6 jednostek typu "Lewaniewski", nazwanych imionami Bohaterów ZSRR.

</doc>
<doc id="907918" url="https://pl.wikipedia.org/wiki?curid=907918" title="Bernard Gaucelm">
Bernard Gaucelm



</doc>
<doc id="907919" url="https://pl.wikipedia.org/wiki?curid=907919" title="Jacek Borkowicz">
Jacek Borkowicz

Jacek Borkowicz (ur. 25 października 1957 r. w Żyrardowie) – polityk historyk, publicysta, podróżnik. Studiował historię Kościoła na Akademii Teologii Katolickiej w Warszawie, gdzie w 1986 r. uzyskał dyplom magistra.
Życiorys.
Od 1980 zaangażowany w drugoobiegowy ruch wydawniczy, od połowy lat osiemdziesiątych współpracownik prasy katolickiej („Tygodnik Powszechny”, „Przegląd Katolicki”, „Gość Niedzielny”, „Powściągliwość i Praca”). W latach 1985–1990 redaktor podziemnego kwartalnika „Samostanowienie”, w latach 1988–1991 twórca i kierownik drugoobiegowego „Biuletynu Agencji Wschodniej”.
Od 1986 do 1989 pracownik Muzeum Archidiecezji Warszawskiej. W latach 1989–1991 redaktor działu zagranicznego „Gazety Wyborczej”, od 1990 do 1991 korespondent tej gazety w Wilnie. W latach 1990–1991 praca w Ministerstwie Spraw Zagranicznych.
Od 1991 do 1993 pracował w Ośrodku Studiów Wschodnich na stanowiskach kolejno: kierownika działu ekspertów, redaktora naczelnego biuletynu OSW, kierownika działu bałtyckiego.
W 1992 zaangażowany w inicjatywę Jerzego Giedroycia i Czesława Miłosza odzyskania wileńskiej Celi Konrada dla potrzeb kultury (wznowienie przedwojennych „Śród Literackich”).
W latach 1993–1994 współpracownik Ośrodka Studiów Międzynarodowych przy Senacie RP.
W latach 1994–1995 praca w Fundacji "Polsko-Niemieckie Pojednanie".
Od 1995 redaktor miesięcznika „Więź”. Od 1997 członek Polskiej Rady Chrześcijan i Żydów.
W latach 1998–2003 współpracownik Scholi Teatru Wiejskiego „Węgajty” w projekcie International Meetings on Drama and Liturgy.
W latach 2004–2005 twórca i pierwszy kierownik Archiwum Historii Mówionej w Muzeum Powstania Warszawskiego.
Od 2005 do 2007 ponownie ekspert w Ośrodku Studiów Wschodnich.
W latach 2007–2008 – wydawca i autor dziesięciu filmów w programie „Nieznani – zapomniani” kanału Religia TV, poświęconych m.in. sylwetkom ks. Romana Kotlarza, rodziny Ulmów, ks. Grzegorza Peradze, prof. Przemysława Mroczkowskiego, ks. Stefana Miecznikowskiego, Michała Kajki, ks. Josefa Kuchenbeckera.
W latach 2008–2009 – kierownik działów ekologii i nauki w „Dzienniku”
W 2009 – redaktor prowadzący dodatki „Podróże” i „Praca” w „Dzienniku”
W latach 2009–2010 – redaktor prowadzący dodatku „Podróże” do „Dziennika – Gazety Prawnej”
Od 2013 – redaktor prowadzący "Uważam Rze Historia"
Prócz wymienionych wyżej tytułów publikował także na łamach innych pism, między innymi "Nowego Państwa" i miesięcznika "Pomerania".
W latach 2004–2009 aktor amatorskiego Teatru Rodzinnego „eNTeR”.
Życie prywatne.
Jest żonaty, ma czworo dzieci. Wraz z rodziną mieszka w Józefowie pod Warszawą.
Podróże.
Borkowicz jest również zamiłowanym podróżnikiem etnologiem. Szczególnie ciągnie go na Wschód w tereny, gdzie trudno spotkać turystę a nawet zdobycze współczesnej cywilizacji. Wiele obserwacji i doświadczeń zdobytych podczas tych wypraw znalazło odbicie w jego publikacjach.
Kalendarium wypraw:
Publikacje prasowe (wybór).
Autor licznych tekstów (analizy, eseje, artykuły prasowe) poświęconych kulturom etnicznym, głównie obszaru Europy Wschodniej i Środkowej.
Linki zewnętrzne.
Blog Jacka Borkowicza na platformie Areopag XXI

</doc>
<doc id="907924" url="https://pl.wikipedia.org/wiki?curid=907924" title="Bitwa pod Reims">
Bitwa pod Reims

Bitwa pod Reims – starcie zbrojne, które miało miejsce 13 marca 1814 roku podczas wojen napoleońskich.
Bitwa stoczona została w okolicach miasta Reims między francuskim korpusem (10 000 żołnierzy) dowodzonym przez Napoleona a korpusem prusko-rosyjskim (15 000 żołnierzy), którym dowodził Emmanuel St. Priest.
Generał Emmanuel St. Priest 12 marca zajął Reims. Następnego dnia idący z Soissons Napoleon zaatakował go i odebrał miasto. Korpus francuski wkroczył do Reims o godzinie 14:00, a w tym samym czasie resztka prusko-rosyjskiego korpusu, który stracił w bitwie 3000 żołnierzy, uciekała przeciwległą bramą miasta w kierunku Laon. Dowódca korpusu w czasie walk otrzymał śmiertelną ranę i kilka dni później zmarł. Według relacji Napoleona Francuzi wzięli do niewoli 5000 jeńców, 12 dział i większość ekwipunku nieprzyjaciela.

</doc>
<doc id="907926" url="https://pl.wikipedia.org/wiki?curid=907926" title="Rohr (powiat Roth)">
Rohr (powiat Roth)

Rohr – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży około 20 km na północny zachód od Roth, przy autostradzie A6.
Dzielnice.
W skład gminy wchodzą następujące dzielnice: Christenmühle, Dechendorf, Gaulnhofen, Göckenhof, Gustenfelden, Hengdorf, Kottensdorf, Leitelshof, Leuzdorf, Nemsdorf, Prünst, Regelsbach, Rohr, Unterprünst, Weiler, Wildenbergen oraz Zwieselhof.
Polityka.
Wójtem jest Herbert Bär (CSU). Rada gminy składa się z 16 członków:

</doc>
<doc id="907928" url="https://pl.wikipedia.org/wiki?curid=907928" title="Catholic Discipline">
Catholic Discipline

Catholic Discipline – amerykański zespół punkrockowy z Los Angeles.
Historia.
Powstał w 1979 założony przez wokalistę Claude Bessy'ego, który przybył parę lat wcześniej do USA z Francji. Składu dopełnili Craig Lee (z zespołu Alice Bag Band), Rick Jaffe (z BPeople) i Robert Lopez. Zespół zagrał całą serię koncertów w Los Angeles i jego okolicach. W 1980 pojawili się dokumentalnym filmie Penelope Spheeris "The Decline of Western Civilization", w którym wykonali dwie piosenki: "Barbee Doll Lust" i "Underground Babylon". Bessy pracował też jako dziennikarz i recenzent dla fanzina "Slash" związanego z wydawnictwem Slash Records. Kiedy Slash Records wstrzymało wydawanie pisma (lato 1980), Bessy rozwiązał zespół i razem z żoną Philomeną Winstanley wyjechał do Wielkiej Brytanii, gdzie pracował w Londynie dla "Rough Trade Records" przez kilka lat. Zmarł na nowotwór płuc 2 października 1999 roku w wieku 54 lat.
Catholic Discipline nigdy formalnie nie nagrali płyty. Jedynym oficjalnym śladem ich istnienia była ścieżka dźwiękowa z filmu "The Decline of Western Civilization", która została wydana nakładem firmy Slash Records w 1981 roku. Dopiero po przeszło dwudziestu latach firma Artifix Records wydała nagrania zespołu dokonane na koncertach w Los Angeles w latach 1979-1980.

</doc>
<doc id="907930" url="https://pl.wikipedia.org/wiki?curid=907930" title="Jan Sobiesław Luksemburski">
Jan Sobiesław Luksemburski

Jan Sobiesław Luksemburski (ur. między 1352 a 1355, zm. 12 października 1394 w Akwilei) – syn Jana Henryka Luksemburskiego i Małgorzaty opawskiej, 1380–1387 biskup Litomyśla, 1387 biskup ołomuniecki, 1387–1394 patriarcha Akwilei.
Jan Sobiesław został przeznaczony do kariery duchownej. W 1368 otrzymał probostwo wyszehradzkie. Wiosną 1380 został biskupem Litomyśla. W tym samym roku po śmierci biskupa Jana ze Środy otworzyła się przed nim możliwość objęcia stolca biskupiego w Ołomuńcu, ale wówczas nie został wybrany. Stało się to dopiero w 1387. W czasie wielkiej schizmy zachodniej ta elekcja budziła wątpliwości. Wyjściem z sytuacji okazało się mianowanie Jana Sobiesława przez papieża Urbana VI na patriarchę Akwilei. Urząd ten sprawował do śmierci.

</doc>
<doc id="907933" url="https://pl.wikipedia.org/wiki?curid=907933" title="Przenośność numerów">
Przenośność numerów

Przenośność numerów (ang. "number portability") – uprawnienie abonentów, zwłaszcza telefonicznych, do zachowania posiadanego numeru w przypadku zmiany operatora telekomunikacyjnego (usługodawcy), miejsca korzystania z usługi stacjonarnej lub zmiany rodzaju usługi.
Przenośność numeru jest jednym ze środków sprzyjających konkurencji na rynku usług telekomunikacyjnych. Od strony prawnej, uprawnienie to jest regulowane dyrektywami Unii Europejskiej, ustawą Prawo telekomunikacyjne oraz rozporządzeniami wykonawczymi.
W Polsce nie stosuje się przenoszenia numerów pomiędzy stacjonarnymi i ruchomymi publicznymi sieciami telefonicznymi. Jest to możliwe np. w USA.
Historia.
W Polsce możliwość przenoszenia numeru komórkowego pomiędzy operatorami istnieje od 2006 r. Do końca 2008 roku z tej możliwości skorzystało około 360 tysięcy abonentów.
Od 6 lipca 2009 r. za tę operację nie są pobierane opłaty.
Prawo polskie.
Zmiana lokalizacji w sieci stacjonarnej.
Zgodnie z art. 70 Prawa telekomunikacyjnego w przypadku zmiany miejsca zamieszkania, siedziby lub miejsca wykonywania działalności, uprawnienie to dotyczy abonentów będących stroną pisemnej umowy z dostawcą usług zapewniającym przyłączenie do publicznej sieci telefonicznej operatora.
Przeniesienie może nastąpić wyłącznie w ramach istniejącej sieci tego samego operatora. W przypadku numerów geograficznych przeniesienie jest ograniczone do obszaru o tym samym wskaźniku obszaru geograficznego (czyli jednej strefy numeracyjnej). W przypadku numerów niegeograficznych (np. usług w sieci inteligentnej czy dostępu do sieci teleinformatycznej, w tym Internetu) przeniesienie jest możliwe na terenie całego kraju.
W tym przypadku, za przeniesienie przydzielonego numeru może być pobrana opłata od abonenta.
Zmiana operatora.
Zgodnie z art. 71 Prawa telekomunikacyjnego uprawnienie do zachowania numeru przy zmianie dostawcy usług dotyczy wszystkich abonentów, przy czym przeniesienie musi nastąpić do istniejącej sieci operatora.
W przypadku sieci stacjonarnej, w której stosowane są numery geograficzne, przeniesienie jest ograniczone do obszaru, czyli tej samej strefy numeracyjnej). W sieci ruchomej (z numerami niegeograficznymi) ograniczenie takie nie istnieje.
W tym przypadku za przeniesienie przydzielonego numeru nie pobiera się opłat od abonenta.
Zmiana rodzaju usługi.
Przenoszenie numerów przy zmianie typu usługi oferowanej przez tego samego operatora, np. z usługi przedpłaconej do abonamentowej lub odwrotnie nie jest usankcjonowane prawnie. Dostępność tej formy przenośności zależy od wewnętrznych ustaleń operatora.

</doc>
<doc id="907935" url="https://pl.wikipedia.org/wiki?curid=907935" title="Wendelstein (Bawaria)">
Wendelstein (Bawaria)

Wendelstein – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Roth. Leży w Okręgu Metropolitarnym Norymbergi, bezpośrednio graniczy z Norymbergą, około 15 km na północ od Roth, nad rzeką Schwarzach, przy autostradzie A6 i A73.

</doc>
<doc id="907936" url="https://pl.wikipedia.org/wiki?curid=907936" title="Równanie Darcy’ego-Weisbacha">
Równanie Darcy’ego-Weisbacha

Równanie Darcy’ego-Weisbacha – równanie opisujące spadek ciśnienia płynu powodowanego przez rozpraszanie energii mechanicznej za pośrednictwem tarcia podczas jego przepływu w przewodzie. Nazwa pochodzi od nazwisk dwóch inżynierów, Francuza (1803–1858) i Niemca (1806–1871). Współczesną formę równania podał w roku 1845 Weisbach.
Postać równania.
Równanie Darcy’ego-Weisbacha ma następujące równoważne sobie postacie:
lub
gdzie:
Postać rozszerzona.
Uwzględniając opory lokalne:
lub
gdzie zarówno formula_13 jak i formula_14 nazywane są współczynnikami oporów lokalnych i są one zestawione w tablicach.
Liczba Reynoldsa.
Liczba Reynoldsa dla przepływu w przewodzie zamkniętym dana jest wzorem:
gdzie:
Współczynnik oporu.
Dla Re &lt; 2100:
Czynnik formula_21 wynosi dla przewodów:
Dla rury gładkiej oraz 3×10³ &lt; Re &lt; 105 stosuje się powszechnie tzw. wzór Blasiusa:
Dla rur o chropowatości(k) i przepływie z liczbą Re &gt; 3×10³ (wzór Colebrooka-White’a):
gdzie:
Wzór ten by obliczyć współczynnik oporu wymaga zastosowania metod numerycznych. By w łatwiejszy sposób obliczyć ten współczynnik powstało wiele innych wzorów upraszczających powyższy.
Dla 105 &lt; Re &lt; 108 istnieje wiele konkurencyjnych wzorów empirycznych, z których najpopularniejszym jest:

</doc>
<doc id="907940" url="https://pl.wikipedia.org/wiki?curid=907940" title="Ośrodek Sportu i Rekreacji &quot;Skałka&quot;">
Ośrodek Sportu i Rekreacji &quot;Skałka&quot;



</doc>
<doc id="907944" url="https://pl.wikipedia.org/wiki?curid=907944" title="Ulica Bytomska w Świętochłowicach">
Ulica Bytomska w Świętochłowicach

Ulica Bytomska − jedna z głównych ulic Świętochłowic przebiegająca przez dzielnice Chropaczów, Piaśniki i Centrum.
Została zbudowana w XIX i łączyła osadę Świętochłowice z Bytomiem.
Przy ulicy znajduje się Ośrodek Sportu i Rekreacji "Skałka". Przebiega ona nad Drogową Trasą Średnicową, gdzie stanowi jedno z ważniejszych skrzyżowań na jej całym odcinku. W dzielnicy Centrum przy ulicy znajdują się kamienice z XIX i początku XX wieku.
Wzdłuż prawie całej ulicy (99%) przebiegają tory linii tramwajowej KZK GOP 7 oraz 17.

</doc>
<doc id="907947" url="https://pl.wikipedia.org/wiki?curid=907947" title="Route de l’Espoir">
Route de l’Espoir

La Route de l’Espoir ("Droga Nadziei") – jedna z głównych tras komunikacyjnych w Mauretanii, przecinająca kraj z zachodu na wschód i łącząca stolicę Nawakszut nad Oceanem Atlantyckim z miastem An-Nama na dalekim, południowo-wschodnim krańcu kraju. Długość trasy wynosi 1102 km. Jej budowa rozpoczęła się już w 1975 roku, a współcześnie wyasfaltowany jest już cały odcinek trasy od Nawakszut po An-Namę. Duże znaczenie gospodarcze drogi wynika z faktu, że jest to jedyna trasa o twardej nawierzchni prowadząca ze stolicy w głąb południowej części kraju oraz jedna z dwóch (obok drogi do Ataru), prowadzących na wschód od wybrzeży Atlantyku.
Przebieg trasy.
Trasa przebiega w większości w południowej części kraju, w strefie Sahelu na południe od pustynnych obszarów Sahary. Rozpoczyna się w Nawakszut w zachodniej części Mauretanii, gdzie styka się z dwoma innymi drogami - jedna biegnie z Sahary Zachodniej na południe do Senegalu, a druga odchodzi od Nawakszut w kierunku północno-wschodnim do Ataru. "Route de l’Espoir" biegnie od Nawakszut początkowo w kierunku południowo-wschodnim, przecinając miasto Bu Tilimit (na 165 kilometrze), i dociera do miasta Alak, 253 km od stolicy. Od trasy odchodzi tutaj pomniejsza droga w kierunku południowym w stronę Kajhajdi. Sama "Route de l’Espoir" skręca natomiast na północny wschód, po czym po około 150 km, dotarłszy do miasta Sankrafa, kieruje się z powrotem na południowy wschód. W tym miejscu od trasy odchodzi także mniejsza droga gruntowa w kierunku miast Al-Midżrija i Tidżikdża. Po dalszych ok. 100 km droga przechodzi przez przełęcz Passe de Djouk, a następnie po kolejnych 100 km dociera do Kify, gdzie odchodzą od niej kolejne dwie drogi w kierunku południowym do Mbud i Kajhajdi oraz w kierunku północnym do wspomnianej Al-Midżriji. Sama "Route de l’Espoir" biegnie przez dalsze około 120 kilometrów do miasta Ujun al-Atrus. Odchodzi tam od niej na północ droga do Tamszikit, a stamtąd do ruin średniowiecznego Audaghust, natomiast inna droga prowadzi na południe do Nioro w Mali. "Route de l’Espoir" biegnie następnie przez dalsze 280 km na wschód do miasta An-Nama. W połowie drogi między Ujun al-Atrus a An-Namą, w miejscowości Timbadgha, od trasy w kierunku południowo-wschodnim odbiega droga gruntowa prowadząca do malijskiego miasta Nara (trasa ta przebiega w pobliżu ruin Kumbi Salih). W An-Namie "Route de l’Espoir" kończy się, odchodzi stąd jednak inna droga na północ w kierunku zabytkowego miasta Walata, a stamtąd dalej do miast Tiszit i Tidżikdża. Inna droga z An-Namy prowadzi na południe do wspomnianej miejscowości Nara w Mali.

</doc>
<doc id="907951" url="https://pl.wikipedia.org/wiki?curid=907951" title="Uszczelka">
Uszczelka

Uszczelka – rodzaj uszczelnienia, element o określonym kształcie i wymiarach w stanie swobodnym, umieszczany w miejscu połączenia innych elementów celem uzyskania szczelności połączenia. Uszczelki używane są do wykonywania uszczelnień statycznych oraz ruchowych.
Uszczelki mogą być wykonywane z różnych tworzyw, jednak takich, które w trakcie montażu są w stanie odkształcić się w takim zakresie, jaki jest wymagany do powstania nacisków stykowych wystarczających do uzyskania zadowalającej szczelności połączenia. Uszczelki wykonywane są ze skór zwierzęcych, korka, tektury, fibry, azbestu, miękkich metali (miedź, ołów, stopy aluminium), gumy, tworzyw sztucznych, a także z ich kombinacji. Materiały te muszą być tak dobierane, by były odporne na działanie chemiczne medium roboczego, temperatury pracy urządzenia, a w przypadku uszczelnień ruchowych - powinny posiadać odpowiednio niską ścieralność.
Znaczną część uszczelek z wyżej wymienionych materiałów, zwłaszcza do zastosowań statycznych, wykonuje się metodą wykrawania z półfabrykatów w postaci płyt. Uszczelki gumowe wykonuje się metodą wulkanizacji, często stosując wzmacnianie gumy kordem lub tkaniną. Uszczelki z termoplastycznych tworzyw sztucznych (również wielokomponentowe) wytwarza się metodą formowania wtryskowego. Zaawansowane technicznie uszczelki z kompozytów teflonowych lub innych materiałów kompozytowych wykonuje się zwykle metodą obróbki skrawaniem z półfabrykatów (np. wałków, rur), rzadziej - spieka w formach na gotowo.
Uszczelki są stosowane w celu:

</doc>
<doc id="907954" url="https://pl.wikipedia.org/wiki?curid=907954" title="Droga Nadziei">
Droga Nadziei



</doc>
<doc id="907956" url="https://pl.wikipedia.org/wiki?curid=907956" title="Droga nadziei">
Droga nadziei



</doc>
<doc id="907957" url="https://pl.wikipedia.org/wiki?curid=907957" title="Piss Christ">
Piss Christ

Piss Christ – fotografia amerykańskiego fotografika Andresa Serrano z 1987 roku, przedstawiająca mały, plastikowy krucyfiks z figurką Jezusa Chrystusa, zanurzony w naczyniu z moczem artysty.
Opis.
Zdjęcie przedstawia niewielki plastikowy krucyfiks zanurzony w żółtej cieczy. Artysta opisał tę substancję jako swój własny mocz w szklance. Fotografia stanowiła część serii wykonanej przez Serrano, w skład której wchodziły klasyczne figurki zanurzone w różnych płynach – mleku, krwi i moczu. Fotografia powstała dwa lata po dziele Serrano z 1985 roku, "Blood Cross". Pełny tytuł dzieła brzmi: "Immersion (Piss Christ)". Fotografia jest błyszczącą odbitką o wymiarach 150 na 100 cm. Charakteryzuje się połyskiem, a jej kolory są głęboko nasycone. Gdyby Serrano nie określił zawartości substancji, która miałaby być moczem i nie podał innej nazwy dzieła, widz niekoniecznie byłby w stanie odróżnić mocz od podobnej kolorystycznie substancji, takiej jak bursztyn i poliuretan.
Serrano nie przypisuje jawnie politycznej treści "Piss Christ" ani związanym z nim dziełom sztuki, wręcz przeciwnie, podkreślając ich dwuznaczność. Rozgoryczony faktem, że obiektami kultu handluje się dla zysku, autor chciał udowodnić, że prawdziwa wartość wiary zasadza się na czymś więcej niż korzyść majątkowa. Powiedział również, że choć dzieło to nie ma na celu potępienia religii, to jednak nawiązuje do postrzeganej przezeń komercjalizacji lub umniejszenia znaczenia ikon chrześcijańskich we współczesnej kulturze. Następnie wyraźnie odrzucił twierdzenie, że motywem jego pracy było bluźnierstwo, mówiąc, że była ona zamierzona jako poważne dzieło sztuki chrześcijańskiej: „To, co praca symbolizuje, to sposób, w jaki umarł Chrystus: wypłynęła z niego krew, ale również uryna i odchody. Może jeśli "Piss Christ" was denerwuje, to dlatego, że daje jakieś wyobrażenie tego, jak naprawdę wyglądało ukrzyżowanie... Urodziłem się i wychowałem jako katolik i byłem chrześcijaninem przez całe moje życie”.
Odbiór.
Wystawiona w 1989 roku fotografia wywołała skandal i falę krytyki pod adresem jej twórcy. Artyście zarzucano bluźnierstwo i przekroczenie granicy wolności słowa.
Eksponat ten wygrał konkurs „Awards in the Visual Arts” organizowany przez muzeum „Southeastern Center for Contemporary Art”, a współfinansowany przez amerykańskie agencje rządowe.
Praca była wystawiana w licznych galeriach na całym świecie, w 1994 zaprezentowano ją w CSW Zamek Ujazdowski w Warszawie, jednakże w ocenzurowanej formie. Podczas wystaw w National Gallery of Victoria w Melbourne w 1997 oraz w Yvon Lambert Gallery w Awinionie w 2011 roku dochodziło do protestów oraz prób jej zniszczenia.

</doc>
<doc id="907959" url="https://pl.wikipedia.org/wiki?curid=907959" title="X87">
X87

x87 – zestaw instrukcji matematycznych procesorów z rodziny x86. Nazwa wzięła się z tego, że dawniej istniał osobny układ odpowiedzialny za te instrukcje, a jego nazwa kodowa kończyła się właśnie cyframi 87.
Zestaw tych instrukcji nie jest wymagany do działania, jednakże może skrócić czas wykonywania pewnych specyficznych operacji, np. obliczanie wartości sinus i cosinus. Aktualnie wszystkie procesory są wyposażone w ten zestaw instrukcji.
Pierwszym procesorem Intela posiadającym wbudowany układ x87 był 80486DX.
80387.
Intel 80387 był koprocesorem arytmetycznym dla procesorów serii Intel 80386. 
Procesor ten jest pierwszym zgodnym z IEEE 754 i pierwszym 32-bitowym. Powstały dwie wersje: i387DX z magistralą danych 32 bitową oraz i387SX z magistralą 16 bitową.

</doc>
<doc id="907967" url="https://pl.wikipedia.org/wiki?curid=907967" title="Mamona">
Mamona

Mamona – słowo wywodzące się od aramejskiego słowa "ma`mon", oznaczającego zysk. 
Powszechnie kojarzone jest z pieniędzmi, bogactwem. W chrześcijańskiej interpretacji kojarzone jest z mamieniem, pokusą, fałszywym źródłem poczucia bezpieczeństwa. W Biblii odniesienie jest do bożka Mammona.

</doc>
<doc id="907968" url="https://pl.wikipedia.org/wiki?curid=907968" title="Pomerania (miesięcznik)">
Pomerania (miesięcznik)

Pomerania – miesięcznik społeczno-kulturalny wydawany od 1963 r. przez Zrzeszenie Kaszubsko-Pomorskie.
Historia.
Po zawieszeniu w końcu 1961 r. dwutygodnika Kaszëbë Zrzeszenie Kaszubsko-Pomorskie nie wyzbyło się ambicji prowadzenia własnego pisma. W początkach 1963 roku ukazał się pierwszy numer Biuletynu Zrzeszenia Kaszubskiego, pod redakcją I. Trojanowskiej, w nakładzie 300 egzemplarzy. Pismo ukazywało się nieregularnie, w 1963 r. były to tylko trzy numery. Po roku przerwy Biuletyn przejął Wojciech Kiedrowski, zmieniając jednocześnie nazwę na Biuletyn Zrzeszenia Kaszubsko-Pomorskiego. Pismo zaczęło wychodzić w miarę regularnie, zaś dzięki usilnym staraniom udało się stopniowo zwiększać jego nakład do 1500 szt. w 1967 r. W 1969 roku nowym naczelnym został Stanisław Pestka, który zmienił ostatecznie jego nazwę na Pomeranię, która w odczuciu redakcji lepiej oddawała ambicje pisma.
Do dziś jest to opiniotwórcze pismo pomorskie ukazujące się w przeszłości ze zmienną częstotliwością, obecnie miesięcznik. Na jego łamach ukazują się artykuły programowe, historyczne, społeczne i edukacyjne dotyczące szeroko pojętych spraw kaszubskich w języku polskim oraz kaszubskim.
Od roku 2006 co trzy miesiące do pisma dołączany jest kaszubskojęzyczny darmowy dodatek literacki „Stegna” redagowany przez Dariusza Majkowskiego.
Siedziba redakcji mieści się w Gdańsku przy ul. Straganiarskiej 20-21. Obowiązki redaktora naczelnego od stycznia 2017 roku pełni Sławomir Lewandowski. W skład redakcji wchodzą: Dariusz Majkowski (zastępca red. nacz. – do grudnia 2016 red. nacz.), Bogumiła Cirocka, Aleksandra Dzięcielska-Jasnoch (Najô Ùczba), Ludmiła Kucharska, Krystyna Sulicka oraz Ka Leszczyńska (redaktorka techniczna).
Znaczna większość numerów archiwalnych Pomeranii została poddana digitalizacji. Zeskanowane dokumenty dostępne są w Bałtyckiej Bibliotece Cyfrowej.
Redaktorzy.
Na łamach pisma publikują/publikowali m.in.:
Redaktorzy naczelni od początku istnienia pisma:

</doc>
<doc id="907970" url="https://pl.wikipedia.org/wiki?curid=907970" title="Underground Babylon">
Underground Babylon

Underground Babylon – płyta zespołu Catholic Discipline wydana w 2004 roku przez firmę Artifix Records. Nagrań dokonano na koncertach zespołu w klubach "Hong Kong Cafe" i "Anti-Club" w Los Angeles pomiędzy październikiem 1979, a styczniem 1980 roku.

</doc>
<doc id="907971" url="https://pl.wikipedia.org/wiki?curid=907971" title="Ulica Chorzowska w Świętochłowicach">
Ulica Chorzowska w Świętochłowicach

Ulica Chorzowska − jedna z głównych ulic Świętochłowic przebiegająca przez dzielnice Lipiny (na zachodzie) i Piaśniki (na wschodzie).
Budowa.
W 1818 rozpoczęto budowę pierwszej na Górnym Śląsku bitej drogi. Miała ona łączyć Gliwice z Królewską Hutą i prowadzić m.in. przez Piaśniki i Lipiny. Inicjatorem budowy był Zarząd Huty Królewskiej. Drogę ukończono w 1826 i nazwano "Kronprinzenstrasse", czyli Drogą Następcy Tronu na cześć Fryderyka Wilhelma IV. Później ulica nosiła nazwę także Lenina (do 1990).
Obecna zabudowa przy ulicy.
Przy ulicy znajduje się lipiński ratusz 1908 oraz dwa kościoły: kościół św. Augustyna w Lipinach i kościół Najświętszego Serca Pana Jezusa w Piaśnikach. W dzielnicy Lipiny przy ulicy znajdują się kamienice z XIX i początku XX wieku.
Przy ul. Chorzowskiej znajduje się zespół zabudowań walcowni na terenie Zakładów Metalurgicznych Silesia, obejmujący: budynek walcowni, budynek kotłowni, budynek warsztatu mechanicznego, budynek pralni i rozdzielni elektrycznej. Zespół został wpisany do rejestru zabytków dnia 23 XII 1987 (nr rej.: A/1355/87).
Przy ulicy Chorzowskiej 36 zlokalizowana jest kaplica szpitalna, wpisana do rejestru zabytków (nr rej.: A/245/09 z 25 maja 2009), wybudowana w latach 1903−1904.
Wzdłuż całej ulicy przebiegają tory linii tramwajowej 11 oraz w mniejszym odcinku 17.

</doc>
<doc id="907973" url="https://pl.wikipedia.org/wiki?curid=907973" title="Kościół św. Józefa na Zgodzie">
Kościół św. Józefa na Zgodzie



</doc>
<doc id="907974" url="https://pl.wikipedia.org/wiki?curid=907974" title="Ulica Wojska Polskiego w Świętochłowicach">
Ulica Wojska Polskiego w Świętochłowicach

Ulica Wojska Polskiego − jedna z głównych ulic Świętochłowic przebiegająca przez dzielnicę Zgoda.
Została zbudowana w XIX i łączyła osadę Świętochłowice z Rudą Śląska.
Przy ulicy znajduje się huta Zgoda, kościół św. Józefa oraz dwie wieże wyciągowe nr I i II dawnej kopalni Polska wraz z otoczeniem w ramach działki przy ul. Wojska Polskiego 16. Wieże zostały wpisane do rejestru zabytków 20 stycznia 2004 (nr rej.: A/110/04).
Wzdłuż połowy ulicy przebiegają tory linii tramwajowej ZTM 9.

</doc>
<doc id="907975" url="https://pl.wikipedia.org/wiki?curid=907975" title="Marek Ławrynowicz">
Marek Ławrynowicz

Marek Ławrynowicz (ur. 11 sierpnia 1950) – polski pisarz, autor słuchowisk radiowych, scenarzysta filmowy i poeta.
Życiorys.
Absolwent XXV Liceum Ogólnokształcące im. Józefa Wybickiego w Warszawie. Ukończył studia na wydziale polonistyki Uniwersytetu Warszawskiego. Pracował w różnych zawodach - był kaowcem, bibliotekarzem, a także młodszym betoniarzem, robotnikiem terenowym czy cukiernikiem.
Debiutował w 1974 roku jako poeta. Kilka lat zajmował się poezją wizualną, performance, mail artem, lecz ostatecznie wrócił do tradycyjnej prozy. Jego teksty cechuje prześmiewczy czarny humor. W 1996 roku otrzymał Nagrodę Fundacji „Wyzwania”, oraz wyróżnienie Biblioteki Raczyńskich za powieść "Diabeł na dzwonnicy".
Jest autorem wielu słuchowisk radiowych, w tym obszernego cyklu utworów z Malinówkiem w tytule. Za słuchowisko "Ameryka wkracza do Malinówka" otrzymał nagrodę na festiwalu "Dwa Teatry" (2002). Na festiwalu w Bolimowie wyróżniono słuchowisko "Tuba". Współtworzył także takie radiowe audycje satyryczne, jak "Zsyp", "Parafonia", "Kiwi", "Kiwirozmówki", powieść radiową "W Jezioranach" oraz telewizyjny "Odjazd". Jest współautorem scenariusza serialu "Blondynka".
Jest członkiem Stowarzyszenia Pisarzy Polskich, w którym pełnił funkcję m.in. członka Zarządu Głównego.
W latach 2007–2008 redaktor naczelny kwartalnika literackiego "Wyspa". Od 2009 sprawuje opiekę redakcyjną nad niezależną audycją radiową „Szkiełko i oko”. 

</doc>
<doc id="907977" url="https://pl.wikipedia.org/wiki?curid=907977" title="Synchronizacja absolutna">
Synchronizacja absolutna

Synchronizacja absolutna – synchronizacja zegarów obecna w sformułowaniu zasad teorii względności odmienna od synchronizacji Einsteina-Poincarégo.
Opiera się ona na dopuszczeniu możliwości, że światło może podróżować z punktu A do punktu B z inną prędkością
niż z punktu B do punktu A. W synchronizacji Einsteina-Poincarégo zwanej także synchronizacją standardową, przyjmujemy milczące założenie, że te prędkości są równe.
W rzeczywistości możemy jedynie obserwować prędkość na drodze zamkniętej, gdzie formula_1
Albert Einstein zauważył ten problem w swojej słynnej pracy „On the Electrodynamics of Moving Bodies”, w której przedstawił konstrukcję Szczególnej Teorii Względności.
Synchronizacja absolutna umożliwia teoretyczny opis układu preferowanego.

</doc>
<doc id="907978" url="https://pl.wikipedia.org/wiki?curid=907978" title="Copa América 1967">
Copa América 1967

Copa América 1967 – dwudzieste dziewiąte mistrzostwa kontynentu południowoamerykańskiego, odbyły się w dniach 17 stycznia – 2 lutego 1967 roku po raz szósty w Urugwaju. Zwyciężył gospodarz a Argentyna musiała zadowolić się drugim miejscem. Luis Artime (Argentyna) z pięcioma zdobytymi bramkami został królem strzelców. Wszystkie mecze odbyły się na stadionie Centenario w Montevideo.
W tej edycji południowoamerykańskich mistrzostw rozegrano jedyne eliminacje w historii turnieju Copa América, które odbyły się w końcu 1966 roku. W związku z przystąpieniem do turnieju Wenezueli postanowiono zredukować liczbę drużyn uczestniczących w turnieju do 6. W tym celu odbyły się eliminacje, na zasadzie mecz-rewanż, między drużynami: Ekwadoru i Paragwaju oraz Kolumbii i Chile. Zwycięzcy spotkań awansowali do turnieju finałowego.
Podsumowanie.
Wyniki.
Kwalifikacje.
Do turnieju finałowego awansowały reprezentacje Paragwaju i Chile.
Końcowa tabela.
Dwudziestym dziewiątym triumfatorem turnieju Copa América został po raz jedenasty zespół Urugwaju.

</doc>
<doc id="907979" url="https://pl.wikipedia.org/wiki?curid=907979" title="XXX Samolotowe Nawigacyjne Mistrzostwa Polski">
XXX Samolotowe Nawigacyjne Mistrzostwa Polski

XXX Samolotowe Nawigacyjne Mistrzostwa Polski – zawody lotnicze rozegrane w dniach 4-11 października 1987 roku w Elblągu.
Sklasyfikowane w Mistrzostwach zostały 34 załogi, z tego 3 z NRD. Załogi były dwuosobowe: pilot i nawigator. Gospodarzem Mistrzostw był Aeroklub Elbląski, na swoje 30-lecie, w połączeniu z obchodami 750-lecia Elbląga. Latano samolotami PZL-104 Wilga.
Przebieg.
Regulamin wzorowany był na regulaminach mistrzostw świata w lataniu precyzyjnym i lataniu rajdowym. Konkurencje I, III, IV i VI były typowe dla latania precyzyjnego, z tego trzy pierwsze były konkurencjami nawigacyjnymi, poprzedzanymi próbami obliczania nawigacyjnego planu lotu, a konkurencję VI stanowiły 4 próby lądowania (normalne, znad bramki, bez użycia silnika i bez użycia silnika i klap). Konkurencje II i V były typowe dla latania rajdowego, z zadaniami dostarczanymi w zamkniętych kopertach i wymagającymi pomocy nawigatora wykreślającego kurs i dokonującego obliczeń w locie. Trasy konkurencji nawigacyjnych miały po ok. 170 km długości.
Trzy konkurencje: I, III i V wygrała załoga Janusz Darocha i Andrzej Bigajczyk. Konkurencje II i IV wygrała załoga Wacław Nycz i Krzysztof Wyskiel, która objęła prowadzenie po II konkurencji, a następnie po IV konkurencji aż do końca.

</doc>
<doc id="907980" url="https://pl.wikipedia.org/wiki?curid=907980" title="Nabycie">
Nabycie

Nabycie – uzyskanie własności lub innego prawa majątkowego w każdy prawem przewidziany sposób np. w drodze umowy, dziedziczenia, dawności.

</doc>
<doc id="907982" url="https://pl.wikipedia.org/wiki?curid=907982" title="The Faith">
The Faith

The Faith – amerykański zespół grający hardcore-punk. Został utworzony jako kwartet latem 1981 roku w Waszyngtonie przez wokalistę Aleca MacKaye'a (ex-Untouchables), gitarzystę Michaela Hamptona (ex-State of Alert), basistę Chrisa Balda i perkusistę Ivora Hansona (ex-State of Alert). Po nagraniu dema, zespół wydał split wspólnie z zespołem Void nakładem formy Dischord Records, która została założona przez starszego brata Aleca MacKaye'a – Iana MacKaye'a wokalistę Minor Threat. Na płycie znalazła się piosenka "You're X'd", która nawiązywała do filozofii straight edge spopularyzowanej przez Minor Threat i State of Alert.
W 1983 The Faith nagrał EP-kę "Subject to Change" z 8 utworami. Całość została wyprodukowana przez Iana MacKaye'a i pokazała postęp muzyczny zespołu do którego dołączył drugi gitarzysta Eddie Janney. Kilka miesięcy później The Faith przestał istnieć.
Hampton, Bald i Hanson utworzyli Embrace z Ianem MacKaye'em jako wokalistą. Gitarzysta Eddie Janney dołączył do Rites of Spring, a później z Michaelem Hamptonem spotkali się w One Last Wish. Alec MacKaye trafił do Ignition, a później do The Warmers.
The Faith wywarli duży wpływ na emocore.

</doc>
<doc id="907983" url="https://pl.wikipedia.org/wiki?curid=907983" title="Umowa kupna-sprzedaży">
Umowa kupna-sprzedaży



</doc>
<doc id="907984" url="https://pl.wikipedia.org/wiki?curid=907984" title="Pur">
Pur

Pur (ros. Пур) – rzeka płynąca przez azjatycką część Rosji, w Jamalsko-Nienieckim Okręgu Autonomicznym. Powstaje z połączenia rzek Piakupur i Ajwasiedopur. Długość ok. 389 km (łącznie z Piakupurem – 1024 km), powierzchnia dorzecza – 112 000 km². Rzeka uchodzi do zatoki Taz Morza Karskiego.

</doc>
<doc id="907985" url="https://pl.wikipedia.org/wiki?curid=907985" title="Umowa kupna">
Umowa kupna



</doc>
<doc id="907986" url="https://pl.wikipedia.org/wiki?curid=907986" title="Teoria Sokoła">
Teoria Sokoła



</doc>
<doc id="907987" url="https://pl.wikipedia.org/wiki?curid=907987" title="Teoria sokoła">
Teoria sokoła

Teoria sokoła (niem. "Falkentheorie") – teoria opisująca klasyczną kompozycję noweli, w której ma występować centralny motyw, stanowiący szczególnie wyróżniony ośrodek kompozycyjny. Sformułowana została przez Paula Heysego w 1871. Według Heysego w dobrze skomponowanej noweli występuje wyróżniony dominujący motyw (nazywany sokołem noweli), najczęściej konkretny przedmiot, któremu nadane jest specjalne, symboliczne znaczenie. Punktem kulminacyjnym jednowątkowej fabuły, w każdej fazie której pojawia się ten motyw, jest odmiana losu bohatera.
Heyse swoją teorię noweli oparł na analizie budowy noweli "Sokół" z "Dekameronu" Boccaccia. W noweli tej ubogi szlachcic Federigo poświęca ostatnią rzecz, jaka mu pozostała, ukochanego sokoła, przygotowując z niego pieczyste na obiad, by mieć czym ugościć uwielbianą damę. Ten postępek odmienia los bohatera, bo wzruszona nim dama, nieprzychylna dotąd bohaterowi utworu, zgadza się wyjść za niego i czyni go bogatym.
Teoria Heysego zyskała znaczną popularność w rozwiniętej nowelistyce realizmu i naturalizmu. Przykładami utworów opartych na teorii sokoła w literaturze polskiego pozytywizmu mogą być "Kamizelka" Bolesława Prusa lub "Dym" Marii Konopnickiej.

</doc>
<doc id="907988" url="https://pl.wikipedia.org/wiki?curid=907988" title="Aldona Maria Siwińska">
Aldona Maria Siwińska

Aldona Maria Siwińska – polska kardiolog dziecięca, profesor nauk medycznych w Klinice Kardiologii Dziecięcej Instytutu Pediatrii Uniwersytetu Medycznego w Poznaniu.
Życiorys.
W 1977 roku ukończyła studia medyczne na Akademii Medycznej im. Karola Marcinkowskiego w Poznaniu. W tym samym roku rozpoczęła pracę w Wojewódzkim Szpitalu Dziecięcym im. Krysiewicza w Poznaniu. W latach 1983–1984 pracowała na Oddziale Kardiochirurgii Poznańskiego Ośrodka Kardio-Pulmonologicznego. Od roku 1985 związała się z Kliniką Kardiologii i Nefrologii Dziecięcej Instytutu Pediatrii Akademii Medycznej w Poznaniu. W latach 2002–2019 kierownik Kliniki Kardiologii i Nefrologii Dziecięcej oraz w latach 2019–2020 kierownik Kliniki Kardiologii Dziecięcej UMP. W 1989 uzyskała stopień naukowy doktora habilitowanego, a w roku 2003 tytuł naukowy profesora nauk medycznych. Autorka 343 prac naukowych w latach 1991–2006. 13 grudnia 2002 roku została odznaczona Złotym Krzyżem Zasługi.
Pełnione funkcje.
Pełniła funkcje m.in.:

</doc>
<doc id="907989" url="https://pl.wikipedia.org/wiki?curid=907989" title="Subject to Change">
Subject to Change

Subject to Change – album zespołu The Faith wydana w 1983 roku przez firmę Dischord Records.

</doc>
<doc id="907992" url="https://pl.wikipedia.org/wiki?curid=907992" title="Władysław Okarmus">
Władysław Okarmus

Władysław Okarmus (ur. 30 stycznia 1922, zm. 4 grudnia 1987) – polski konstruktor lotniczy, szybownik.
Życiorys.
Urodził się w Brodach koło Kalwarii Zebrzydowskiej, syn Władysława i Józefy z domu Krupa. Od 12. roku życia zajmował się budową modeli latających (w 1937 zdobył drugie miejsce w okręgowych zawodach LOPP w Krakowie). Uczył się w liceum mechanicznym, w 1939 ukończył teoretyczny kurs szybowcowy, zbudował też amatorski szybowiec, oblatany przez niego jednak dopiero w 1945 po zakończeniu wojny. W 1947 rozpoczął szkolenie lotnicze, uzyskując trzecią klasę pilota szybowcowego i skoczka spadochronowego. Po maturze w 1948 rozpoczął pracę w Szybowcowym Zakładzie Doświadczalnym w Bielsku-Białej jako technik-konstruktor. W 1951 ukończył studia na Politechnice Śląskiej z dyplomem inżyniera mechanika.
Brał udział w projektowaniu prototypów szybowców IS-5 Kaczka (1949), SZD-8 Jaskółka (1951), SZD-7 Osa (1950), SZD-9 Bocian (1952), SZD-15 Sroka (1956). Był konstruktorem prowadzącym szybowców Mucha ter 50 (1950), SZD-12 Mucha 100 (1953), SZD-18 Czajka (1956) i autorem projektu SZD-23 Bocian 2 oraz współkonstruktorem SZD-14 Jaskółka M z usterzeniem motylkowym.
Zaprojektował, będące wizytówką polskiego przemysłu szybowcowego w latach 60. i 70., rodziny szybowców Foka (SZD-24 Foka (1960), Foka B, Foka C, Foka 2 (1962), Foka 4A (1964), SZD-32 Foka 5 (1966)), Cobra (SZD-36 Cobra 15 (1969), SZD-39 Cobra 17 (1970)). Współuczestniczył w projektowaniu szybowców Jantar (SZD-41 Jantar Standard (1973), SZD-48 Jantar Standard 2 (1977)) oraz zmodyfikował rozbity szybowiec SZD-31 Zefir 4 na rekordowy SZD-40 Halny. Na szybowcach tych polscy piloci ustanowili kilkanaście rekordów Polski i świata oraz zdobywali medale na mistrzostwach świata.
Za osiągnięcia i zasługi dla lotnictwa był odznaczony Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi, Złotym i Brązowym medalem Za zasługi dla obronności kraju, medalem 30-lecia Polski Ludowej, Medalem im. Czesława Tańskiego, a także Dyplomem im. Paula Tissandiera Międzynarodowej Federacji Lotniczej FAI (1967) i Błękitnymi Skrzydłami (1970).
Szybowiec SZD-32 Foka 5 projektu Władysława Okarmusa został w 1968 roku uznany przez Międzynarodową Organizację Naukowo-Techniczną Szybownictwa (OSTIV) za najdoskonalszy na świecie szybowiec klasy standard.
Władysław Okarmus oprócz projektów lotniczych był też konstruktorem prototypu samochodu z laminatów, SAM DKW 1938 o aerodynamicznych kształtach nadwozia.
Zmarł 5 grudnia 1987 r. i został pochowany na cmentarzu komunalnym w Kamienicy.

</doc>
<doc id="907993" url="https://pl.wikipedia.org/wiki?curid=907993" title="Evanston (Illinois)">
Evanston (Illinois)

Evanston – miasto uniwersyteckie na północnych przedmieściach Chicago, nad jeziorem Michigan, w stanie Illinois w Stanach Zjednoczonych. Miasto zajmuje powierzchnię około 20 km² i w 2019 roku liczyło 73 473 mieszkańców. W mieście siedzibę ma Northwestern University.
W Evanston swój kampus miał również współpracujący z Wyższą Szkołą Biznesu w Nowym Sączu National-Louis University. W roku 2006 siedziba ta została przeniesiona do pobliskiego Skokie. 
W mieście rozwinął się przemysł poligraficzny, chemiczny oraz spożywczy.

</doc>
<doc id="907994" url="https://pl.wikipedia.org/wiki?curid=907994" title="Faith/Void split">
Faith/Void split

The Faith / Void split – split zespołów The Faith i Void wydany w 1982 roku przez firmę Dischord Records.

</doc>
<doc id="907996" url="https://pl.wikipedia.org/wiki?curid=907996" title="Julian Maliniak">
Julian Maliniak

Julian Maliniak (ur. 21 listopada 1889, zm. 14 grudnia 1972 w Warszawie) – polski dziennikarz, tłumacz literatury, ekonomista, działacz ruchu socjalistycznego.
Życiorys.
Od 1906 członek PPS. W latach 1930–1937 był dyrektorem administracyjnym czasopisma lewicowego „Robotnik”, później pisma „Czarno na Białym”. W 1937 był także kierownikiem drukarni, w której drukowano skrajnie lewicowy warszawski „Dziennik Popularny”. 
Był tłumaczem literatury radzieckiej i niemieckiej. Niekiedy posługiwał się pseudonimem "Stanisław Łukomski". Tłumaczył między innymi prozę Ilji Erenburga, autobiografię Lwa Trockiego z 1930, a także wznowioną w 1996 książkę "Rewolucja nihilizmu. Kulisy i rzeczywistość w Trzeciej Rzeszy" z (1939) roku Hermanna Rauschninga.
W okresie międzywojennym współpracował także z państwowymi monopolami – spirytusowym i tytoniowym. 27 grudnia 1929 „za wyjątkowo gorliwą i owocną pracę w Dyrekcji Państwowego Monopolu Spirytusowego” został mu nadany Złoty Krzyż Zasługi. Jest autorem między innymi książki "Tytoń w dawnej Polsce" (Warszawa 1932).
W latach 1940–1942 przebywał w ZSRR, a do 1946 w Kairze w Delegaturze Rządu na Bliski Wschód.
Po wojnie, w latach 1946–1948 pełnił funkcję wiceprezesa Spółdzielni Wydawniczej „Wiedza”. Był członkiem Rady Naczelnej PPS w latach 1947–1948. W latach 1952–1959 był sekretarzem Zarządu ZAiKS-u.
W latach 1966–1976 należał do Zarządu oraz był przewodniczącym Komisji Rewizyjnej Polskiego PEN Clubu.
Został pochowany na cmentarzu Powązkowskim w Warszawie (kwatera 234–4–27/28).
Życie prywatne.
Mężem jego córki Wiktorii (ur. 1918) był Franciszek Stanisław Parecki (1913–1941), lwowski rysownik-satyryk związany z lewicą.

</doc>
<doc id="907997" url="https://pl.wikipedia.org/wiki?curid=907997" title="Park Narodowy Kilimandżaro">
Park Narodowy Kilimandżaro



</doc>
<doc id="907998" url="https://pl.wikipedia.org/wiki?curid=907998" title="Kilimanjaro National Park">
Kilimanjaro National Park



</doc>
<doc id="907999" url="https://pl.wikipedia.org/wiki?curid=907999" title="Park Narodowy Mount Kilimandjaro">
Park Narodowy Mount Kilimandjaro



</doc>
<doc id="908000" url="https://pl.wikipedia.org/wiki?curid=908000" title="Kilimanjaro">
Kilimanjaro



</doc>
<doc id="908001" url="https://pl.wikipedia.org/wiki?curid=908001" title="Kilimandjaro">
Kilimandjaro



</doc>
<doc id="908002" url="https://pl.wikipedia.org/wiki?curid=908002" title="Embrace (amerykański zespół muzyczny)">
Embrace (amerykański zespół muzyczny)

Embrace – amerykańska grupa muzyczna grająca emo.
Historia.
Zespół był krótkotrwałym projektem muzyków wywodzących się z grup Minor Threat i The Faith. Działał w Waszyngtonie od lata 1985 do wiosny 1986. Od jego muzyki prasa utworzyła termin emotional hardcore (w skrócie "emocore" lub "emo"), który był odrzucany od samego początku przez członków zespołu. W skład Embrace wchodzili: wokalista Ian MacKaye (Minor Threat) oraz muzycy wywodzący się z zespołu jego brata Aleca (The Faith): gitarzysta Michael Hampton, basista Chris Bald oraz perkusista Ivor Hanson. 
W listopadzie 1985 oraz w lutym 1986 grupa nagrała w studiu "Inner Ear" pod okiem Dona Zientary materiał, który został wydany na albumie "Embrace" w 1987 – okresie, kiedy Embrace już nie istniał. 
Po rozwiązaniu Embrace, MacKaye utworzył z byłym perkusistą Minor Threat Jeffem Nelsonem, duet Hunt Egg. Bald przeszedł do Ignition, a Hampton do One Last Wish (z Hansonem spotkał się jeszcze w 1992 w Manifesto).

</doc>
<doc id="908003" url="https://pl.wikipedia.org/wiki?curid=908003" title="Mount Kilimandjaro">
Mount Kilimandjaro



</doc>
<doc id="908005" url="https://pl.wikipedia.org/wiki?curid=908005" title="Embrace (album Embrace)">
Embrace (album Embrace)

Embrace – jedyny album zespołu Embrace wydany w 1987 roku przez wytwórnię Dischord Records. Materiał nagrano w listopadzie 1985 oraz w lutym 1986 roku w studiu "Inner Ear" (Arlington).
Linki zewnętrzne.
LP+CD "Embrace" 1987, Discogs

</doc>
<doc id="908006" url="https://pl.wikipedia.org/wiki?curid=908006" title="City College of New York">
City College of New York

The City College of The City University of New York (powszechniej znany jako City College of New York lub po prostu City College, CCNY) – uczelnia w Nowym Jorku w Stanach Zjednoczonych, najstarsza z 24 instytucji kształcenia wyższego City University of New York i pierwsza publiczna uczelnia w Stanach Zjednoczonych. Jej zaprojektowany przez George’a B. Posta neogotycki kampus rozciągający się wzdłuż Convent Avenue od 130. do 141. ulicy na wzgórzach Harlemu na Manhattanie jest jedną z najpiękniejszych i najbardziej charakterystycznych wizytówek dzielnicy.
Znani studenci.
Nobliści.
Dziewięciu absolwentów The City College zostało uhonorowanych Noblem. Żadna publiczna uczelnia na świecie nie wykształciła więcej laureatów tej nagrody.

</doc>
<doc id="908007" url="https://pl.wikipedia.org/wiki?curid=908007" title="Ve">
Ve



</doc>
<doc id="908009" url="https://pl.wikipedia.org/wiki?curid=908009" title="Francisco Canaro">
Francisco Canaro

Francisco Canaro, zwany też Pirincho (ur. 26 listopada 1888 w San José de Mayo w Urugwaju, zm. 14 grudnia 1964 w Buenos Aires) – urugwajski i argentyński dyrygent i kompozytor tanga argentyńskiego. Nagrał ponad 3000 utworów wraz z orkiestrą.
Jego pierwsze występy odbyły się w Ranchos, miejscowości oddalonej o 200 kilometrów od Buenos Aires. W 1908 roku występował w kawiarniach w La Boca. Jego pierwsze utwory powstały w 1912 – „Pinta brava” i „Matasanos”. Od 1916 do 1954 roku był dyrektorem orkiestry tanga. W latach 1920 powstały „La Tablada”, „Nueve Punto”, „El Polito”, „El Chumayo”, „Noblea de Arrabal”, „Milonga Brava”. Był pierwszym kompozytorem „tanga fantazja” – muzyki tanga granej do słuchania. Skomponował m.in. vals „Corazón de oro” (Jesús Fernández Blanco, słowa) i „Vibraciones De Alma”. W 1940 przyjął obywatelstwo argentyńskie.

</doc>
<doc id="908012" url="https://pl.wikipedia.org/wiki?curid=908012" title="Iron Mountain">
Iron Mountain

Iron Mountain – miasto w północnej części Stanów Zjednoczonych, w stanie Michigan, na Półwyspie Górnym, w hrabstwie Dickinson, niedaleko granicy z Kanadą. Według spisu powszechnego z 2010 r. liczyło 7624 mieszkańców, a w przeciągu 10 lat liczba jego ludności zwiększyła się o 5,2%.
Iron Mountain założono w 1879 r. w wyniku odkrycia tutaj rud żelaza. Miasto zaczęło się rozrastać, głównymi grupami narodowościowymi byli Włosi, Szwedzi i Irlandczycy.
Atrakcją miasta jest jaskinia, w której znajduje się jedno z największych skupisk nietoperzy w środkowo-zachodniej części USA, ich liczebność szacuje się na 25 tys. – 50 tys. Inne atrakcje turystyczne to: spływy kajakowe, piesze wycieczki, przejażdżki konne i sporty zimowe.
Skocznie narciarskie.
W mieście znajdują się 4 skocznie narciarskie. Jedna z nich – Pine Mountain Jump należy do najwyższych skoczni na świecie. Odbywały się na niej zawody Pucharu Świata i Pucharu Kontynentalnego.
Demografia.
W 2000 r. w Iron Mountain mieszkało 8154 ludzi, było 3458 gospodarstw domowych i 2147 rodzin. Średnia wieku wynosiła 39 lat. Przeciętny dochód gospodarstwa domowego w mieście to 32 526 dolarów, a na całą rodzinę – 43 687 dolarów. Średni dochód przypadający na mężczyznę – 38 309 dolarów, na kobietę – 22 533 dolarów.
Skład etniczny
Grupy wiekowe:

</doc>
<doc id="908013" url="https://pl.wikipedia.org/wiki?curid=908013" title="Wasilij Roczew">
Wasilij Roczew

Takie inię i nazwisko noszą:

</doc>
<doc id="908017" url="https://pl.wikipedia.org/wiki?curid=908017" title="Wałachowo">
Wałachowo

Wałachowo – osada kociewska w Polsce położona w województwie pomorskim, w powiecie starogardzkim, w gminie Skarszewy na Pojezierzu Starogardzkim. Osada wchodzi w skład sołectwa Wolny Dwór.
W latach 1975–1998 miejscowość administracyjnie należała do województwa gdańskiego.

</doc>
<doc id="908018" url="https://pl.wikipedia.org/wiki?curid=908018" title="Harpers Ferry (Wirginia Zachodnia)">
Harpers Ferry (Wirginia Zachodnia)

Harpers Ferry – historyczne miasteczko położone w hrabstwie Jefferson w amerykańskim stanie Wirginia Zachodnia, położone u zbiegu rzek Potomak i Shenandoah, w pobliżu punktu zbiegu granic stanów Wirginia Zachodnia, Wirginia oraz Maryland. Miasteczko ma powierzchnię 1,6 km² i w większości jest położone na terenie Narodowego Parku Historycznego Harpers Ferry. Jest również jednym z nielicznych miast, przez które przebiega Szlak Appalachów. Harpers Ferry w 2000 roku liczyło 307 mieszkańców. Miasto znane jest głównie z ataku abolicjonisty Johna Browna, który w 1859 roku próbował wywołać powstanie niewolników oraz z bitwy, która miała tu miejsce w czasie wojny secesyjnej.
Historia.
Powstanie miasta.
Początki miasta sięgają 1751 roku, kiedy Robert Harper wszedł w posiadanie 125 akrów (0,5 km²) ziemi na obecnym terenie miasta. W roku 1761 otworzył on prom umożliwiający przeprawę przez rzekę Potomak osadnikom udającym się do doliny Shenandoah lub dalej na zachód. Stąd też pochodzi nazwa miasta, gdyż "Harper's ferry" znaczy w języku angielskim "prom Harpera".
Trzeci prezydent Stanów Zjednoczonych, Thomas Jefferson, odwiedził Harpers Ferry 25 października 1783 roku i podziwiał rzekę Potomak ze skały, która obecnie nosi jego imię. W 1796 roku rząd Stanów Zjednoczonych odkupił ziemię od spadkobierców Roberta Harpera i w 1799 roku rozpoczął budowę fabryki broni i arsenału ("United States Armory and Arsenal at Harpers Ferry"), dzięki którym miasto nabrało znaczenia jako centrum przemysłowe. W przeciągu 60 lat swojego istnienia zakłady te wyprodukowały około 600 tysięcy pistoletów, karabinów i muszkietów. W roku 1833 Harpers Ferry zostało połączone przy pomocy kanału Chesapeake i Ohio ("Chesapeake and Ohio Canal") z Waszyngtonem, a rok później w mieście została otwarta linia kolejowa Baltimore and Ohio Railroad wraz z mostem przez rzekę Potomak, co pomogło dalszej jego industrializacji.
Najazd Johna Browna.
Dnia 16 października 1859 roku abolicjonista John Brown wraz ze swoim oddziałem zaatakował arsenał zdobywając kilka jego budynków. W oddziale Browna było 21 mężczyzn: pięciu czarnych oraz 16 białych, w tym dwóch synów Browna. Brown miał nadzieję użyć broni zdobytej w ataku aby wywołać powstanie niewolników na południu Stanów Zjednoczonych. Podczas ataku Brown pojmał około 60 prominentnych obywateli Harpers Ferry, licząc, że ich niewolnicy dołączą się do jego oddziału, ale tak się nie stało. Jego oddział został wkrótce osaczony przez lokalną ludność i zmuszony szukać schronienia w budynku straży pożarnej przylegającym do fabryki broni. Miejscowi nie potrafili jednak odbić arsenału, a w jednym z ataków poniósł śmierć ówczesny burmistrz miasta, Fontaine Beckham.
Dnia 18 października 1859 roku do Harpers Ferry został wysłany oddział Korpusu Piechoty Morskiej Stanów Zjednoczonych (tzw. "Marines") pod dowództwem Roberta E. Lee, który był wówczas jeszcze pułkownikiem. Gdy Marines dotarli do Harpers Ferry, ośmiu spośród 22 napastników nie żyło. Żołnierze szybko pokonali abolicjonistów. Ostatecznie spośród 22 w oddziale Browna zginęło dziesięciu (w tym dwóch czarnych oraz obaj synowie Browna), siedmiu zostało pojmanych, a pięciu udało się uciec. John Brown został ciężko ranny, schwytany, osądzony, skazany na śmierć za morderstwo, zdradę i wzniecanie powstania i ostatecznie powieszony. Całe to zdarzenie i egzekucja Johna Browna zaogniły konflikt północnych i południowych stanów USA w sprawie niewolnictwa i stały się jedną z przyczyn wojny secesyjnej.
Wojna secesyjna.
W czasie wojny secesyjnej miasto bardzo ucierpiało. Ze względu na swoje strategiczne położenie i infrastrukturę miasto przechodziło z rąk do rąk ośmiokrotnie od 1861 do 1865 roku. Dnia 18 kwietnia 1861 roku, niecałe 24 godziny po tym jak stan Wirginia odłączył się od Unii Stanów Zjednoczonych, żołnierze federacji podpalili arsenał i fabrykę broni, aby uchronić je przed wpadnięciem w ręce konfederatów. W pożarze został zniszczony arsenał oraz 15 tysięcy sztuk broni, ale płomienie zostały ugaszone i wyposażenie do produkcji broni zostało wywiezione na południe. Gdy konfederaci opuścili miasto dwa miesiące później, spalili większość budynków fabryki oraz wysadzili most kolejowy.
We wrześniu 1862 roku o miasto miała miejsce jedna z największych bitew wojny secesyjnej, w której wzięło udział prawie 35 tysięcy żołnierzy. Bitwę wygrali konfederaci pod wodzą generała Thomasa "Stonewalla" Jacksona, biorąc do niewoli ponad 12 tysięcy żołnierzy armii Unii Stanów Zjednoczonych.
Po wojnie secesyjnej Harpers Ferry nie wróciło już nigdy do produkcji broni i utraciło wiele ze swojej świetności. Wkrótce po wojnie miasto, które do tej pory znajdowało się w stanie Wirginia zostało wraz z całym hrabstwem Jefferson włączone do stanu Wirginia Zachodnia.
Dwudziesty wiek.
W 1944 roku większość miasta stała się częścią Narodowego Parku Historycznego Harpers Ferry będącego pod zarządem National Park Service i odwiedzanego corocznie przez około pół miliona turystów. W Harpers Ferry znajduje się obecnie centrum kartograficzne publikujące mapy i broszury wszystkich parków narodowych w Stanach Zjednoczonych, a także główna siedziba Szlaku Appalachów.
Demografia.
Według spisu ludności z roku 2000 Harpers Ferry liczyło 307 mieszkańców, 153 gospodarstw domowych i 89 rodzin. Gęstość zaludnienia wynosiła 211,7 osoby na km².

</doc>
<doc id="908021" url="https://pl.wikipedia.org/wiki?curid=908021" title="Dolina Gołębiewska">
Dolina Gołębiewska

Dolina Gołębiewska – to dolina otoczona wzgórzami Lisim, Rysim, Oślim, Orlim i Strzeleckim na obszarze Trójmiejskiego Parku Krajobrazowego w kompleksie leśnym Lasów Sopockich, stanowiąca naturalne przedłużenie ulicy 23 Marca na sopockim osiedlu Przylesie. Prowadzi tędy Szlak Skarszewski – zielony znakowany szlak turystyczny. Na zachodnim krańcu doliny znajduje się leśne Sanatorium "Leśnik".
Do roku 1906 przez Dolinę Gołębiewską prowadziła trasa sezonowej linii tramwaju konnego do Wielkiej Gwiazdy (→Tramwaje w Sopocie), zawieszonej ze względu na ciągły deficyt eksploatacyjny. Istniały również niezrealizowane przedwojenne plany rozwinięcia i rozbudowy linii do parametrów prawdziwego tramwaju elektrycznego (spod dzisiejszego Grand Hotelu do leśnej restauracji).

</doc>
<doc id="908022" url="https://pl.wikipedia.org/wiki?curid=908022" title="Stanisław Chaciński">
Stanisław Chaciński

Stanisław Ryszard „Rysiek” Chaciński (ur. 3 kwietnia 1936 w Sokołowie Podlaskim, zm. 12 października 1990 w Opolu) – poeta, prozaik, reportażysta. Pseudonimy: Chat, Chata, Jerzy Jordan, Stacha.
Życiorys.
Pierworodny syn Franciszka Chacińskiego i Janiny z domu Mincberger vel Zaborowska. Wychowywał się z dwiema młodszymi siostrami – Joanną Krystyną (ur. 1942) oraz Ewą (ur. 01.12.1948, zm. 16.11.2018). Od urodzenia mieszkał w Sokołowie Podlaskim przy ul. Wyspiańskiego 19, następnie od 15.05.1944 w Piastowie k. Warszawy przy ul. Kościuszki 1, później w Radomiu przy ul. Żeromskiego 48. Po zakończeniu wojny mieszkał w Szczecinie przy ul. Konopnickiej 37, następnie w lutym 1950 wraz z rodziną przeprowadza się do Wrocławia – tu uczył się w V Liceum Ogólnokształcącym.
Debiutował dnia 6 grudnia 1953 na łamach „Wrocławskiego Tygodnika Katolickiego” wierszami: "Na Tumskim Ostrowiu" i "Odlotem ptaków" (WTK nr 15), następnie jako reportażysta utworem "Tęczowy świat" (WTK nr 17). 
W roku 1953 był członkiem Koła Młodych Pisarzy przy Oddziale Wrocławskim Związku Literatów Polskich, podejmuje też działania w ramach Korespondencyjnego Klubu Młodych Pisarzy. Współpraca z WTK trwa do roku 1955, publikuje w tym czasie wiersze, opowiadania i reportaże.
W roku 1956 został jednym z założycieli i liderów Wrocławskiej Grupy Artystycznej „Dlaczego Nie”, w której działa do 1957 r. 
W tym samym roku rozpoczyna zasadniczą służbę wojskową w charakterze korespondenta redakcji „Żołnierza Ludu” - w jej trakcie dezerteruje, w wyniku czego zostaje skazany na rok ścisłego aresztu wojskowego. Także w 1956 r. zawiera związek małżeński z Małgorzatą Ewą Jezierską (ur. 25.08.1937, zm. 29.12.1997) - wspólnie zamieszkują na ul.Nasturcjowej we Wrocławiu. Owocami małżeństwa były dzieci – Artur Jan (ur. 11.03.1956, zm. 15.07.1957), Mariola (ur. 03.12.1957, zm. 04.08.2012) oraz Jordan Jerzy (ur. 13.03.1960, zm. 11.07.1982). Związek ten zakończył się rozwodem w roku 1973.
W latach 1960-1976 publikował w miesięczniku Odra, równocześnie w „Agora” – lata 1966-1968 oraz „Poezja” – lata 1967-1972. Dnia 13.05.1962 zajmuje IV miejsce w Turnieju Jednego Wiersza II Kłodzkiej Wiosny Poetyckiej.
Od 1968 członek Związku Literatów Polskich.
Do roku 1975 mieszkał we Wrocławiu, następnie przeprowadził się do Opola, gdzie zostaje pracownikiem miesięcznika „Opole” jako reportażysta, by od 1983 r. pełnić funkcję kierownika działu prozy. W miesięczniku tym zamieszcza swoje reportaże, wiersze i opowiadania, w tym cykl reportaży z dwumiesięcznej podróży po Wietnamie, którą odbył w 1981 r. (Opole 1982, nr 1–3 i 6). Z początkiem sierpnia 1981 obejmuje stanowisko redaktora naczelnego pisma "Prawda" wydawanego przez Zarząd Regionu Śląska Opolskiego NSZZ „Solidarność”. W tym samym roku brał udział w pracach Klubu Inteligencji Twórczej Pierwsze „Pokolenie” w Opolu. Od roku 1983 publikuje w miesięczniku "Opole" stały felieton pt. „Spod paragrafu” który podpisuje pseudonimem „Jerzy Jordan”. 
Pseudonimem tym w oczywisty sposób nawiązuje do zmarłego rok wcześniej syna.
W 1977 r. zawarł związek małżeński z Janiną Kozioł. Rok później zostaje członkiem Stowarzyszenia Dziennikarzy Polskich. Drugie małżeństwo kończy się rozwodem w 1985 r., a jego owocem jest córka Magdalena Janina (ur. 1979), której zadedykował swój ostatni tom wierszy – „Conocne”.
W lutym 1984 bierze udział w reaktywacji opolskiego oddziału Związku Literatów Polskich - obejmując funkcję skarbnika
Pochowany na Cmentarzu Grabiszyńskim we Wrocławiu, pole nr 15A. 
Jego nekrolog ukazał się w miesięczniku „Opole” nr 1990 7/10 19, dzienniku regionalnym „Trybuna Opolska” nr 242 (12 107), dzienniku dolnośląskim „Słowo Polskie” nr 246 (13 406). Epitafium publikuje Harry Duda w „Trybunie Opolskiej” nr 245 (12 110).
Według publikacji Sebastiana Ligarskiego "Twórczy donosiciele. Osobowe źródła informacji w środowiskach twórczych PRL", Stanisław Chaciński zaliczany był do grupy informatorów Służby Bezpieczeństwa.
Publikacje.
Znana jest także szczątkowo zachowana korespondencja z Rafałem Wojaczkiem wraz z jednym niewysłanym listem, listy do Antoniego Kuczyńskiego, do Jana Pawła Krasnodębskiego i Tymoteusza Karpowicza. 
Rękopisy listów Rafała Wojaczka do Chacińskiego są przechowywane w Instytucie Mikołowskim.
Chronologia wierszy.
Numeracja przy utworach mówi o kolejności prac nad tekstami (numeracja własna autora)
1953 r.
1954 r.
1955 r.
1956 r.
1957 r.
1958 r.
1959 r.
1960 r.
1961 r.
Rękopisy.
W zbiorach rękopisów akcesyjnych Zakładu Narodowego im. Ossolińskich znajdują się następujące pozycje:

</doc>
<doc id="908023" url="https://pl.wikipedia.org/wiki?curid=908023" title="Dolina Świemirowska">
Dolina Świemirowska

Dolina Świemirowska – dolina na obszarze Trójmiejskiego Parku Krajobrazowego w kompleksie leśnym Lasów Oliwskich, stanowiąca naturalne przedłużenie ulicy Mikołaja Reja w Sopocie, w dzielnicy miasta Świemirowo. Dolinę przecinają turystyczne szlaki Skarszewski i Wzgórz Szymbarskich, zaś jej dolną częścią przepływa Potok Karlikowski (nad którym znajdują się ogródki działkowe). Północno-wschodnia krawędź doliny jest objęta rezerwatem Zajęcze Wzgórze. Dolina przechodzi w leśną drogę prowadzącą do Leśnej Polany z odgałęzieniami do Osowej, Rynarzewa, Wielkiego Kacka i Wielkiej Gwiazdy (poprzez Drogę Wielkokacką).
Na południowym skraju doliny znajduje się dąb esperantystów

</doc>
<doc id="908031" url="https://pl.wikipedia.org/wiki?curid=908031" title="Karlikowski Potok">
Karlikowski Potok

Karlikowski Potok () – potok, dopływ Zatoki Gdańskiej o długości 3,1 km.
Wypływa z obszaru Trójmiejskiego Parku Krajobrazowego w kompleksie leśnym Lasów Oliwskich. Przepływa południową krawędzią rezerwatu przyrody Zajęcze Wzgórze, Doliną Świemirowską, przez Świemirowo, pod Aleją Niepodległości i przez Karlikowo. Uchodzi do Zatoki Gdańskiej w pobliżu sopockiej przystani rybackiej. Zasilany jest kilkoma małymi dopływami.

</doc>
<doc id="908036" url="https://pl.wikipedia.org/wiki?curid=908036" title="Viaţa românească">
Viaţa românească

Viaţa românească (pol. „życie rumuńskie”) – rumuńskie czasopismo o profilu literackim i naukowym, ukazujące się w okresie od marca 1906 do sierpnia 1916 i od września 1920 do września 1930 w Jassach, a od 1930 do września 1940 w Bukareszcie. W 1940 roku wydawanie pisma zostało zawieszone. 
Pismo miało nawiązywać do tradycji „Dacia literară”. Propagowało zwrócenie się ku wsi, mającej być nosicielem rumuńskiego ducha, jednak nie odrzucało kultury światowej. Według „Viaţa românească” jednym z głównych celów literatury miało być wzbudzenie sympatii dla warstw chłopskich przy jednoczesnym podniesieniu poziomu kulturalnego wsi. Miało się to odbywać poprzez tworzenie realistycznych dzieł, w których centralną postacią był rumuński chłop.
Z „Viaţa românească” współpracowali m.in.: Mihail Sadoveanu, Calistrat Hogaş, Gheorghe Topîrceanu, Ionel Teodoreanu, Jean Bart, Ion Luca Caragiale, Barbu Delavrancea, Nicolae Gane, Alexandru Vlahuță, George Coșbuc, Ştefan Octavian Iosif, Ioan Alexandru Brătescu-Voineşti, Gala Galaction, Octavian Goga, Dimitrie Anghel, Tudor Arghezi, Ion Barbu, Mihail Codreanu, Alice Botez. Pismem kierowali: Constantin Stere, pisarz Paul Bujor (1862–1952), bakteriolog Ioan Cantucuzino (1863–1934), Gabaret Ibrăileanu (sekretarz redakcji od 1933 r.), psycholog i polityk Mihail Ralea (1896–1964) oraz George Călinescu. 
Pismo było wydawane także pomiędzy listopadem 1944 a lipcem 1946, tytuł wznowiono w czerwcu 1948 r. jako miesięcznik Związku Pisarzy Rumuńskich.

</doc>
<doc id="908040" url="https://pl.wikipedia.org/wiki?curid=908040" title="Czechosłowacki Wilczak">
Czechosłowacki Wilczak



</doc>
<doc id="908044" url="https://pl.wikipedia.org/wiki?curid=908044" title="Kabaret Skeczów Męczących">
Kabaret Skeczów Męczących

Kabaret Skeczów Męczących – polska grupa kabaretowa, powstała na początku roku 2003 w Kielcach. Prowadzili autorski teleturniej kabaretowy „Kabaretożercy” nadawany jesienią 2010 w TVP2, a od września 2020 na antenie Polsat program "Kabaret na żywo. Klinika Skeczów Męczących".
Twórczość.
Skecze.
Zespół ma na swoim dorobku następujące skecze:
Programy.
Zespół ma na swoim koncie dziewięć programów autorskich:

</doc>
<doc id="908049" url="https://pl.wikipedia.org/wiki?curid=908049" title="Probostwo (Więckowy)">
Probostwo (Więckowy)

Probostwo – część wsi Więckowy w Polsce, położona w województwie pomorskim, w powiecie starogardzkim, w gminie Skarszewy. Wchodzi w skład sołectwa Więckowy.
W latach 1975–1998 Probostwo administracyjnie należało do województwa gdańskiego.

</doc>
<doc id="908054" url="https://pl.wikipedia.org/wiki?curid=908054" title="Efekt hipsochromowy">
Efekt hipsochromowy

Efekt hipsochromowy ("przesunięcie hipsochromowe, podwyższenie barwy") – przesuwanie się maksimum absorpcji, odbijalności, przepuszczalności lub widma emisyjnego w kierunku krótszych długości fali (większych częstości) (np. od czerwieni do nadfioletu).
Efekt występuje w przypadku wprowadzenia do cząsteczki danego związku organicznego pewnych podstawników, zwanych grupami hipsochromowymi, charakteryzujących się brakiem wiązań podwójnych i wolnych par elektronowych. Przeciwieństwem efektu hipsochromowego jest efekt batochromowy.

</doc>
<doc id="908060" url="https://pl.wikipedia.org/wiki?curid=908060" title="Boot sektor">
Boot sektor



</doc>
<doc id="908065" url="https://pl.wikipedia.org/wiki?curid=908065" title="Rudolf Nadolny">
Rudolf Nadolny

Rudolf Nadolny (ur. 20 lipca 1873 w Groß Stürlack (Sterławkach Wielkich); zm. 18 maja 1953 w Düsseldorfie) – niemiecki dyplomata, ambasador Niemiec w Turcji (1924–1933) i ZSRR (1933–1934).
W Lötzen Nadolny skończył gimnazjum. Następnie uczęszczał do liceum w Rastenburgu, gdzie w 1892 zdał maturę. Po maturze poszedł na krótki okres do wojska, a następnie rozpoczął studia na Uniwersytecie Królewieckim. Po ich zakończeniu został powołany na stanowisko konsula w Petersburgu. W latach 1912–1914 był pełnomocnikiem w Persji, Bośni i Albanii. Następnie był konsulem w Sztokholmie, a od 1924 do 1933 pierwszym ambasadorem Niemiec w Republice Turcji. W sierpniu 1933 mianowany przez Konstantina von Neurath ambasadorem w Moskwie. Zwolennik polityki prosowieckiej i rewizji granicy niemiecko-polskiej na Pomorzu w trybie porozumień międzynarodowych. Niechętny wobec NSDAP i polityki Adolfa Hitlera zerwania współpracy niemiecko-sowieckiej nawiązanej po układzie w Rapallo, przeciwnik deklaracji niemiecko-polskiej o niestosowaniu przemocy z 26 stycznia 1934. 16 czerwca 1934 złożył dymisję i zajął się zarządzaniem majątkiem. W czasie II wojny światowej w Abwehrze.
Po 1945 krótko prezes Niemieckiego Czerwonego Krzyża, posądzany o sympatie prosowieckie. W czasie blokady Berlina przeniósł się z miasta do Niemiec Zachodnich, gdzie zmarł.

</doc>
<doc id="908067" url="https://pl.wikipedia.org/wiki?curid=908067" title="Zamkowa Góra (Junkrowy)">
Zamkowa Góra (Junkrowy)

Zamkowa Góra (kaszb. "Zómkòwô Góra") – część wsi Junkrowy w Polsce położona w województwie pomorskim, w powiecie starogardzkim, w gminie Skarszewy. Wchodzi w skład sołectwa Junkrowy. Prowadzi tędy Szlak Skarszewski – zielony znakowany szlak turystyczny. Na północ od osady nad rzeką Wietcisą znajdują się pozostałości starego grodziska Gnosna.
W latach 1975–1998 Zamkowa Góra administracyjnie należała do województwa gdańskiego.

</doc>
<doc id="908068" url="https://pl.wikipedia.org/wiki?curid=908068" title="O rety! Psoty Dudusia Wesołka">
O rety! Psoty Dudusia Wesołka

O rety! Psoty Dudusia Wesołka (ang. "Jakers! The Adventures of Piggley Winks") – to serial animowany, wieczorynka emitowana w 2003-2007 roku. Opowiada historię o Dudusiu i jego przyjaciołach. Powstały 4 serie tego serialu animowanego,
w TVP1 wyemitowano 3 z nich. Od 4 serii serial zmienił nazwę na Nowe Psoty Dudusia. Jego premiera odbyła się na kanale Polsat JimJam 1 lipca 2013.
Wersja polska.
Serie 1-3.
Opracowanie: Telewizja Polska Agencja Filmowa
Reżyseria: Andrzej Bogusz
Dialogi: Katarzyna Precigs, Kaja Sikorska
Dźwięk: Jakub Milencki
Montaż: Zofia Dmoch
Kierownik produkcji: Monika Wojtysiak
Tekst piosenki: Andrzej Brzeski
Kierownictwo muzyczne: Eugeniusz Majchrzak
Wykonanie piosenki: Janusz Radek
Wystąpili:
i inni
Seria 4 (wersja telewizyjna).
Opracowanie i udźwiękowienie wersji polskiej: Studio Eurocom
Dialogi i reżyseria: Wojciech Szymański
Dźwięk i montaż: Sławomir Karolak
Kierownictwo produkcji: Olga Lisowska
Udział wzięli:
i inni
Seria 4 (wersja na DVD) "Nowe psoty Dudusia Wesołka".
Wersja polska dla TIM Film Studio: DubbFilm
Reżyseria: Dobrosława Bałazy
Dialogi: Aleksandra Rojewska
Dźwięk i montaż: Renata Gontarz
Kierownictwo produkcji: Romuald Cieślak
Tekst piosenki: Andrzej Brzeski
Opracowanie muzyczne: Eugeniusz Majchrzak
Wystąpili:
i inni 
Śpiewał: Janusz Radek
Lektor: Paweł Bukrewicz

</doc>
<doc id="908070" url="https://pl.wikipedia.org/wiki?curid=908070" title="Krzysztof Nykiel (piłkarz)">
Krzysztof Nykiel (piłkarz)

Krzysztof Nykiel (ur. 8 sierpnia 1982 w Łodzi) – polski piłkarz grający na pozycji obrońcy, piłkarz plażowy. 
Kariera zawodnicza.
piłka nożna.
Wychowanek ŁKS Łódź, następnie zawodnik Piotrcovii Piotrków Trybunalski, z którą w sezonie 2001/2002 wywalczył awans do II ligi. Latem 2002 roku został zawodnikiem Korony Kielce, w której barwach zdobył jednego gola w meczu z Lewartem Lubartów, zapewniając swojemu zespołowi zwycięstwo 1:0. W latach 2003–2004 występował w Unii Janikowo, zaś w rundzie wiosennej sezonu 2004/2005 był piłkarzem Drwęcy Nowe Miasto Lubawskie. W 2005 roku przeszedł do Polonii Warszawa, w której 6 sierpnia zadebiutował w I lidze w zremisowanym 1:1 meczu z Zagłębiem Lubin. W barwach stołecznego zespołu rozegrał łącznie sześć spotkań, następnie został graczem Radomiaka Radom, w którym występował przez kolejny rok.
Pod koniec listopada 2006 roku podpisał kontrakt z Ruchem Chorzów. W nowym zespole zadebiutował 25 marca 2007 w przegranym 0:1 meczu z Odrą Opole. Szybko stał się podstawowym zawodnikiem chorzowskiego klubu, z którym w sezonie 2006/2007 wywalczył awans do I ligi. Przez następne cztery lata regularnie występował w najwyższej polskiej klasie rozgrywkowej. Ponadto w 2010 roku wraz z Ruchem uczestniczył w eliminacjach do Ligi Europy – w europejskich pucharach po raz pierwszy zagrał 1 lipca w wygranym 2:1 pojedynku z kazachskim Szachtiorem Karaganda; łącznie w tych rozgrywkach wystąpił w sześciu meczach. Będąc graczem Ruchu strzelił również swojego pierwszego gola w Ekstraklasie – 15 sierpnia 2010 zdobył bramkę w spotkaniu z Wisłą Kraków, przyczyniając się do zwycięstwa 2:0.
W czerwcu 2011 roku podpisał kontrakt z Cracovią.
piłka plażowa.
W piłce plażowej Nykiel od 2016 roku reprezentuje I-ligowy BSCC AZS SAN Łódź.

</doc>
<doc id="908071" url="https://pl.wikipedia.org/wiki?curid=908071" title="Instrukcja wyboru">
Instrukcja wyboru

Instrukcja wyboru, instrukcja decyzyjna – instrukcja w określonym języku programowania, umożliwiająca wybór instrukcji do wykonania spośród wielu opcji.
Działanie i stosowanie instrukcji wyboru.
Instrukcję wyboru stosuje się w programach, w których należy wybrać jedną spośród wielu opcji, np. w Pascalu.
 case x of
 1, 2, 3 :
 begin
 instrukcje-1
 end;
 4 :
 begin
 instrukcje-2
 end;
 else
 instrukcje-else
 end;
Wybór określonego kodu następować może na podstawie różnych kryteriów:
Składnia instrukcji wyboru.
Składnia instrukcji wyboru różni się w zależności od języka programowania, lecz można wyróżnić w niej charakterystyczne elementy:
Języki programowania.
Ada.
 case wyrażenie is
 when war-1 =&gt; instr-1
 when war-n =&gt; instr-n]
 [when others =&gt; instr-oth]
 end case;
 select
 when war-1 =&gt; instr-1
 [or ...
 or when war-n =&gt; instr-n]
 end select;
Algol 68.
Wybór według numeru instrukcji.
 case "wyrażenie" of
 begin
 "instrukcja-1"
 "instrukcja-n"
 end
Basic.
Wybór zależny jest od numeru instrukcji:
 ON "wyrażenie" GOTO "lista_etykiet"
C, C++.
W języku C występuje instrukcja decyzyjna switch o składni:
 switch([warunek]) instrukcja;
 // gdzie instrukcja jest najczęściej instrukcją grupującą zawierającą frazy case i default:
 case wyr-stałe-1 : instrukcje-1
 case wyr-stałe-n : instrukcje-n]
 [default : instrukcje-default]
W odróżnieniu od instrukcji wyboru implementowanych w większości języków programowania, w instrukcji decyzyjnej języka C wykonywane są wszystkie instrukcje występujące po właściwej frazie case, także instrukcje występujące w następnych frazach case i default. Z tego względu jeżeli występuje konieczność ograniczenia zakresu wykonywania instrukcji należy zastosować instrukcję opuszczenia break.
 switch(x)
 case 1 : instr-1;
 case 2 : instr-2; break;
 case 3 : instr-3;
W powyższym przykładzie instrukcji switch, jeśli x=1 to wykonane zostaną "instr-1" i "instr-2", a jeżeli x=2 to tylko "instr-2", gdyż instrukcja opuszczenia break spowoduje zakończenie wykonywania instrukcji zawartych w grupie switch.
Clipper.
W języku Clipper instrukcja wyboru uzależniona jest od spełnienia określonego warunku:
 DO CASE
 CASE "war-1"
 "instrukcje-1"
 CASE "war-n"
 "nstrukcje-n"]
 [OTHERWISE
 "instrukcje-other"
 END [CASE]
Comal.
 CASE "wyr" OF
 WHEN "war-1"
 instrukcje-1
 WHEN "war-1"
 "instrukcje-1"]
 [OTHERWISE
 "instrukcje-oth"]
 ENDCASE
Fortran.
 GO TO (etykieta-1, …, etykieta-n) zmienna_integer;
Icon.
 case "wyrażenie" of {
 "war-1" : "instr-1"
 "war-n" : "instr-n"]
 [default : "instr-default"]
Modula 2.
 CASE "wyrażenie" OF
 "wartość-1" : "instrukcje-1" |
 "wartość-n": "instrukcje-n"] |
 [ELSE "instrukcje-else"]
 END
Pascal.
W Pascalu wybór uzależniony jest podobnie jak w języku C od wartości określonego w nagłówku instrukcji wyrażenia. Jednak w języku Pascal wykonanie instrukcji ograniczone jest do wybranej frazy.
 case wyrażenie of
 lista_wartości_1 : instrukcja-1
 lista_wartości_n : instrukcja-n]
 else instrukcja-else
 end;
PL/1.
 SELECT("wyrażenie");
 WHEN("lista_wyrażeń-1") "instrukcja-1";
 WHEN("lista_wyrażeń-n") "instrukcja-n";]
 [OTHERWISE "instrukcja-oth";]
 END;
PL/M.
Wybór uzależniony od numeru instrukcji.
 DO CASE "wyrażenie";
 "instr-1";
 "instr-n";]
 END;
Simula 67.
 inspect "w" when "w1" do "i-1";
 when "wn" do "i-n";]
 [otherwise "i-oth";]
Visual Basic.
 Select Case wyrażenie
 Case lista_wyrażeń_1
 instrukcje-1
 Case lista_wyrażeń_n
 instrukcje-n]
 [Case Else
 instrukcje-else]
 End Select
 ON wyrażenie GOTO lista_etykiet

</doc>
<doc id="908074" url="https://pl.wikipedia.org/wiki?curid=908074" title="FC Brussels">
FC Brussels

FC Brussels - belgijski klub piłkarski mający siedzibę w stolicy kraju, Brukseli. Powstał w 2003 na skutek fuzji RWD Molenbeek i KFC Strombeek.

</doc>
<doc id="908078" url="https://pl.wikipedia.org/wiki?curid=908078" title="Implementacja">
Implementacja

Implementacja () – inaczej wdrożenie, przystosowanie, np.: 

</doc>
<doc id="908080" url="https://pl.wikipedia.org/wiki?curid=908080" title="Villanueva de la Serena">
Villanueva de la Serena

Villanueva de la Serena – hiszpańskie miasto w Estremadurze, w prowincji Badajoz, w comarce Las Vegas Altas.
Miasto znajduje się na terenie comarki Las Vegas Altas, w pobliżu La Serena i 5 kilometrów od Don Benito.
Powierzchnia miasta to 153 km², a liczba ludności zgodnie z danymi INE z 2005 roku wynosi 25 484.
Edukacja.
W mieście znajdują się liczne szkoły podstawowe i trzy ponadpodstawowe: Pedro de Valdivia, San José i Puerta de la Serona.

</doc>
<doc id="908081" url="https://pl.wikipedia.org/wiki?curid=908081" title="Choroba Sprengla">
Choroba Sprengla

Choroba Sprengla (deformacja Sprengla, wrodzone wysokie ustawienie łopatki, łac. "scapula alta congenita", ang. "Sprengel deformity, congenital high scapula") – wada wrodzona o charakterze deformacji polegająca na wysokim ustawieniu jednej (rzadziej dwu) łopatek.
Epidemiologia.
Deformacja Sprengla jest najczęstszą wrodzoną wadą pasa barkowego. Jest częściej spotykana u dziewczynek.
Nierzadko występuje jako składowa zespołów wad wrodzonych, takich jak:
W zdecydowanej większości występuje sporadycznie, opisano także rodzinną postać choroby.
Etiologia.
Przyczyną jest zahamowanie fizjologicznego zejścia łopatek do prawidłowej pozycji w przebiegu rozwoju.
Objawy.
Wysoko ustawiona łopatka jest mniejsza od prawidłowej. Jej górna część zagina się do przodu, natomiast część dolna odstaje od klatki piersiowej. Fałd skórny pomiędzy szyją a barkiem jest uniesiony. Niekiedy łopatka jest połączona zrostami kostnymi z wyrostkami kolczystymi kręgosłupa, tworząc tzw. "os omovertebrale", co jeszcze bardziej ogranicza ruchy w stawie ramiennym po stronie deformacji.
Leczenie.
W dużych i średnich deformacjach leczenie jest tylko operacyjne. Polega na uwolnieniu zrostów kostnych i repozycji łopatki z resekcją górnej części metodą Greena albo Woodwarda. Wykonuje się je u dzieci powyżej 3. roku życia.
Historia.
Pierwszym który opisał tę deformację (jako "hochgradige Dislocation der Scapula") był Moritz Michael Eulenburg (1811–1877), w 1863 na łamach berlińskiego "Archiv für klinische Chirurgie". Po nim dokonali tego jeszcze Willet i Walsham. W 1891 roku cztery przypadki choroby przedstawił Otto Gerhard Karl Sprengel (1852–1915), a Kolliker, który w tym samym roku również przedstawił cztery przypadki, zaproponował eponim deformacji Sprengla. Postać rodzinną choroby przedstawił w 1956 roku Renzo Corno.

</doc>
<doc id="908083" url="https://pl.wikipedia.org/wiki?curid=908083" title="Deformacja Sprengla">
Deformacja Sprengla



</doc>
<doc id="908084" url="https://pl.wikipedia.org/wiki?curid=908084" title="Krzysztof I (margrabia Badenii)">
Krzysztof I (margrabia Badenii)

Krzysztof I (ur. 13 listopada 1453 w Baden-Baden, zm. 19 marca 1527 w Schloss Hohenbaden) – margrabia Badenii z dynastii Zähringen.
Syn margrabiego Badenii Karola I i Katarzyny austriackiej, córki arcyksięcia Ernesta Żelaznego z dynastii Habsburgów i Cymbarki mazowieckiej. Po śmierci ojca w 1475 został margrabią Badenii. W 1468 poślubił Ottylię von Katzenelnbogen (zm. 1517). W 1515 podzielił swój kraj pomiędzy synów i zrezygnował z władzy. Zmarł w zamku Hohenbaden w 1527. Po jego śmierci nastąpił podział terytorialny Badenii.
Z małżeństwa Krzysztofa I pochodziły m.in. dzieci:

</doc>
<doc id="908085" url="https://pl.wikipedia.org/wiki?curid=908085" title="İbrahim Toraman">
İbrahim Toraman

İbrahim Toraman (ur. 20 października 1981 w Sivas) – turecki piłkarz grający na pozycji obrońcy w Sivassporze.
Kariera.
İbrahim Toraman zaczynał karierę w 1997 roku w Gaziantep BB. Następnie w 2000 roku został zawodnikiem Gaziantepsporu, gdzie grał przez kolejnych 3 lata. Od 2004 występuje dla Beşiktaşu JK, który zapłacił za zawodnika 2,5 mln €. W 2014 roku został wypożyczony do Sivassporu.
W reprezentacji Turcji rozegrał 31 meczów i strzelił 1 gola.

</doc>
<doc id="908088" url="https://pl.wikipedia.org/wiki?curid=908088" title="Zniekształcenie Sprengla">
Zniekształcenie Sprengla



</doc>
<doc id="908090" url="https://pl.wikipedia.org/wiki?curid=908090" title="Grodzisko Gnosna">
Grodzisko Gnosna

Grodzisko Gnosna - znajduje się nad rzeką Wietcisą w pobliżu osady Zamkowa Góra w kierunku północnozachodnim od Skarszew na północnym krańcu Kociewia. Prowadzi tędy Szlak Skarszewski – zielony znakowany szlak turystyczny.
Gnosna jest dobrze zachowanym grodziskiem typu wyżynnego, położonym na wysokim wzgórzu około 35 m nad otaczającymi go łąkami, otoczonym od strony lądu fosą. Kształt grodziska odpowiada formie owalu o średnicy do 50 metrów, obwarowanego z trzech stron pięciometrowym wałem. Badania archeologiczne potwierdziły użuykowanie grodu w XI wieku. Jedna z hipotez umiejscawia w grodzisku stolicę zamieszkującego dorzecze Wierzycy i Wietcisy plemienia Wierzyczan. W 1258 roku po prawdopodobnym zniszczeniu przez Prusów Gnosna utraciła znaczenie na rzecz nowo powstałego Starogardu. Od roku 1269 na mocy aktu darowizny Sambora II obszar grodu stał się własnością cystersów z klasztoru w Pogódkach. Podupadły gród pozostał już na zawsze nieodbudowany. Na podstawie znalezionych tu przedmiotów można stwierdzić, iż głównymi zajęciami mieszkańców ówczesnego grodu były garncarstwo, kowalstwo, rogownictwo i drobny handel.

</doc>
<doc id="908100" url="https://pl.wikipedia.org/wiki?curid=908100" title="Wypady polskiej kawalerii na Prusy Wschodnie (1939)">
Wypady polskiej kawalerii na Prusy Wschodnie (1939)

Wypady polskiej kawalerii na Prusy Wschodnie – niewielkie wypady kawaleryjskie dokonywane w pierwszych dniach kampanii wrześniowej przez oddziały Podlaskiej Brygady Kawalerii i Suwalskiej Brygady Kawalerii na terytorium Niemiec w Prusach Wschodnich.
2 września – pierwszy wypad.
Pierwszy wypad odbył się 2 września 1939 roku. Tego dnia rano gen. Ludwik Kmicic-Skrzyński, dowódca Podlaskiej BK ze składu Samodzielnej Grupy Operacyjnej „Narew” gen. bryg. Czesława Młota-Fijałkowskiego, wydał rozkaz rozpoznania pozycji niemieckich i wzięcia jeńców po niemieckiej stronie granicy, na kierunkach Milewo – Kowalewo – Biała oraz Cibory – Wojny – Myszki – Drygały. Do przeprowadzenia zadania zostały wyznaczone 1 i 3 szwadrony 10 pułku Ułanów Litewskich ppłk. Kazimierza Buslera. Około godz. 15 oba szwadrony przekroczyły granicę. Doszło do walki z oddziałami Grenzschutzu i Landhwery, w wyniku której ułani zajęli wieś Brzózki Małe, biorąc jeńców. Wieczorem wycofali się za granicę na pozycje do Milewa.
Noc z 2 na 3 września – drugi wypad.
Do drugiego wypadu doszło w nocy z 2 na 3 września. Wykonały go szwadrony 10 puł na rozkaz gen. L. Kmicica-Skrzyńskiego. Dotarły one 2 kolumnami do miejscowości Bełcząc pod Białą Piską. Brak zdecydowanego oporu ze strony Niemców skłonił dowódcę Podlaskiej BK do prowadzenia dalszego działania w tym kierunku większymi siłami. Do 10 puł dołączyły oddziały 5 pułku Ułanów Zasławskich płk. Stefana Chomicza wsparte przez 9 pułk strzelców konnych płk. Tadeusza Antoniego Falewicza wraz z plutonem tankietek TK i baterią 14 dywizjonu artylerii konnej, które pełniły rolę osłony. Przy przechodzeniu granicy siły te napotkały opór niemieckiej piechoty, dysponującej liczną bronią maszynową ze wsparciem baterii haubic 100 mm. Następnie po rozpoznaniu sytuacji szybkim atakiem Polacy zdobyli wsie Brzózki Wielkie i Sokoły, biorąc wielu jeńców i zdobywając ciężki sprzęt. Szwadrony 5 puł zajęły miejscowość Klarhei. Jednakże z powodu silnego ognia z broni maszynowej od strony Białej Piskiej oraz ostrzału artyleryjskiego polskie oddziały utknęły w lesie ok. 2 km w głębi Prus Wschodnich. Ostatecznie rozkazem dowódcy SGO „Narew” zostały one zmuszone wieczorem 3 września do odwrotu w rejon Grabowa.
3 września – trzeci wypad.
Kolejny wypad miał miejsce 3 września wieczorem siłami 2 i 4 szwadronów 3 pułku Szwoleżerów Mazowieckich płk. Edwarda Milewskiego ze składu Suwalskiej BK gen. bryg. Zygmunta Podhorskiego. Na czele polskich oddziałów w sile ok. 100 żołnierzy stał mjr Edward Witkowski. W szyku pieszym przekroczyły one granicę w rejonie wsi Cimochy, w której stacjonowała niemiecka kompania saperów, oraz szosy prowadzącej do Olecka. W Cimochach doszło do starcia z oddziałem niemieckim, szwoleżerowie zdobyli 2 jeńców oraz pewną ilość broni i amunicji, zdemolowali stację kolejową i strażnicę Grenzschutzu, a następnie zawrócili na swoje pozycje po polskiej stronie granicy. W trakcie akcji zaginął 1 szwoleżer, a jeden z oficerów został ranny. Natomiast według relacji dawnych mieszkańców Cimoch we wsi nie stacjonował żaden niemiecki oddział wojska, a jedynie znajdował się posterunek żandarmerii wojskowej. Polscy żołnierze mieli ostrzelać i obrzucić granatami ręcznymi kilka prywatnych domów i urząd celny, zabijając 3 cywilów.
Noc z 3 na 4 września – czwarty wypad.
Ostatni wypad przeprowadził w nocy z 3 na 4 września 2 pluton 3 szwadronu pod dowództwem rtm. Mariana Cyngotta z 2 pułku Ułanów Grochowskich płk. Kazimierza Plisowskiego. Wyruszył w kierunku miejscowości Mieruniszki i dzięki pomocy przewodnika ze Straży Granicznej udało się ułanom dotrzeć do Mieruniszek, nie napotykając jednak żadnego oporu. Ponieważ nie nawiązano kontaktu z wojskami niemieckimi, powrócono przez granicę bez strat. Według części źródeł natomiast 7 ułanów pod dowództwem ppor. Głuskiego zaatakowało strażnicę Grenzschutzu, znajdującą się 7 km od granicy. Obrzucili ją granatami ręcznymi, ale dostali się pod silny ogień; 1 żołnierz został ranny. W ramach akcji odwetowej 4 września rano Niemcy zaatakowali Bakałarzewo i Filipów, ale bez większych problemów zostali odparci.
Podsumowanie.
Powodzenie w walkach nadgranicznych, jak też zdobyte informacje o nieprzyjacielu, skłoniły dowódcę SGO „Narew” do przygotowania planu wykonania koncentrycznego uderzenia na Prusy Wschodnie połączonymi siłami Podlaskiej i Suwalskiej BK, co zostało wyznaczone na 4 września. Jednakże rozkaz Naczelnego Dowództwa Wojska Polskiego nakazał natychmiastowe wycofanie Suwalskiej BK do lasów na wschód od Zambrowa, co przekreśliło koncepcję gen. Cz. Młota-Fijałkowskiego.
Akcje zaczepne w Prusach Wschodnich prowadzone przez polską kawalerię nie miały znaczenia strategicznego. Były one przeprowadzone zbyt słabymi siłami, doraźnie improwizowane i niepoprzedzone rozpoznaniem, aby odegrać większą rolę. Jednakże miały pewien charakter propagandowy, dodając otuchy społeczeństwu (w gazetach zostały nawet określone jako polska ofensywa na Prusy Wschodnie), a także pozwoliły zebrać żołnierzom pierwsze doświadczenia bojowe.

</doc>
<doc id="908103" url="https://pl.wikipedia.org/wiki?curid=908103" title="Zamkowa Skała (Dolina Kluczwody)">
Zamkowa Skała (Dolina Kluczwody)

Zamkowa Skała – skała wapienna wznosząca się po lewej orograficznie stronie potoku Kluczwoda w Dolinie Kluczwody na terenie Parku Krajobrazowego Dolinki Krakowskie. Administracyjnie tereny te należą do gminy Wielka Wieś w województwie małopolskim.
Skała z wszystkich stron jest bardzo stroma, ale można na nią wejść. Na jej szczycie znajdują się resztki murów dawnego Zamku w Dolinie Kluczwody. Skała znajduje się poza obrębem rezerwatu przyrody Dolina Kluczwody i dopuszczalna jest na niej wspinaczka skalna. Ściana wspinaczkowa ma wystawę zachodnią i wysokość do 20 m. Jest na niej 12 dróg wspinaczkowych o trudności od IV+ do VI.1+ w skali Kurtyki. W 2019 roku 4 drogi posiadają zamontowane stałe punkty asekuracyjne: ringi (r) i stanowiska zjazdowe (st). Ściana wspinaczkowa znajduje się na terenie otwartym, nad sporą polanką, która z powodu zaprzestania użytkowania zarasta chaszczami.
Tuż po południowo-zachodniej stronie Zamkowej Skały znajduje się druga, również udostępniona do wspinaczki skała – Zamkowa Strażnica, na mapie Geoportalu opisana jako Kobyłka.

</doc>
<doc id="908105" url="https://pl.wikipedia.org/wiki?curid=908105" title="Zamkowa Skała">
Zamkowa Skała



</doc>
<doc id="908110" url="https://pl.wikipedia.org/wiki?curid=908110" title="Medal Stanisława Ostoja-Kotkowskiego">
Medal Stanisława Ostoja-Kotkowskiego



</doc>
<doc id="908111" url="https://pl.wikipedia.org/wiki?curid=908111" title="Szarlota (imię)">
Szarlota (imię)



</doc>
<doc id="908112" url="https://pl.wikipedia.org/wiki?curid=908112" title="Erythronium propullans">
Erythronium propullans

Erythronium propullans – gatunek psizębu, rośliny cebulowej z rodziny liliowatych ("Liliaceae"). Występuje w stanie Minnesota w USA, tylko w chłodnych lasach zalewowych w pobliżu miasta Goodhue.

</doc>
<doc id="908114" url="https://pl.wikipedia.org/wiki?curid=908114" title="Implementacja (teoria decyzji)">
Implementacja (teoria decyzji)

Implementacja (wdrożenie, przystosowanie, realizacja, ) – część procesu decyzyjnego znajdująca się na wyjściu systemu, polegająca na urzeczywistnieniu podjętej decyzji za pomocą odpowiednio dobranych środków. 
Pominięcie faz implementacji i kontroli sprawia, że podjęta decyzja może nie spełnić swojego zadania, to jest pozytywnego rozwiązania problemu decyzyjnego. Prawidłowy przebieg procesu decyzyjnego winien zawierać więc obie te fazy. Nie zawsze jednak tak się dzieje. Niekiedy faza implementacji pomijana jest świadomie z powodu niedostatku środków do wykonania decyzji, przez co nabiera ona jedynie wyrazu symbolicznego. Innym przypadkiem jest nieprzyznanie środków na implementację decyzji przez decydenta, co jest sposobem na sabotaż decyzji.

</doc>
<doc id="908115" url="https://pl.wikipedia.org/wiki?curid=908115" title="Mehmet Okur">
Mehmet Okur

Mehmet Okur (ur. 25 maja 1979 w Yalova) – turecki koszykarz, występujący na pozycji środkowego. Pierwszy koszykarz z Turcji, który zagrał w meczu gwiazd NBA, po zakończeniu kariery zawodniczej trener koszykarski.
Kariera.
Mehmet Okur został wybrany z numerem 38 w drugiej rundzie draftu w 2001 roku przez Detroit Pistons, wcześniej w 143 rozegranych meczach w karierze zdobywał średnio 7 punktów i 5 piłek na wysokim procencie z gry który wynosił ponad 50%. Właśnie w Detroit w sezonie 2003/2004 zdobył swój pierwszy i jak dotąd jedyny tytuł mistrzowski. Tym samym stał się pierwszym Turkiem który zdobył mistrzostwo NBA. W 2004 roku razem z Gordanem Giricek'iem przeszedł do Utah Jazz. Mehmet podpisał pięcioletni kontrakt za 50 milionów dolarów. Powodem przeprowadzki była niechęć bycia tylko zmiennikiem Rasheda Wallace'a. W 2006 roku w marcu został uznany nieudacznikiem tygodnia, rozegrał 6 spotkań a o dwóch musiał szybko zapomnieć najpierw 6 a potem 7 punktów to słaby wynik, Mehmet był przecież przed paroma sezonami jednym z kandydatów do nagrody dla zawodnika który poczynił największy postęp. Już w następnym spotkaniu przeciwko Los Angeles Clippers zdobył 29 punktów na wysokim procencie z gry (69%). 3 sierpnia okazało się, że dwóch najlepszych zawodników reprezentacji Turcji, Hedo Türkoğlu i właśnie Mehmet Okur, nie zagrają podczas MŚ w Japonii, ponieważ ich kontuzje uniemożliwiły im występ na wysokim poziomie (chociaż inny zawodnik reprezentacji Turcji, Serkan Erdgogan, wystąpił mimo kontuzji kolana). Razem z Rayem Allenem zastąpili Steve'a Nasha oraz Allena Iversona podczas meczu gwiazd, tym samym Mehmet został pierwszym w historii koszykarzem z Turcji który zagrał w meczu gwiazd. W eliminacjach do ME zdobywał średnio 13,8 punktu oraz 6 zbiórek na mecz.
Statystyki.
"Na podstawie Basketball-Reference.com"

</doc>
<doc id="908118" url="https://pl.wikipedia.org/wiki?curid=908118" title="Lo Moro">
Lo Moro



</doc>
<doc id="908119" url="https://pl.wikipedia.org/wiki?curid=908119" title="Juan V de Lanuza">
Juan V de Lanuza



</doc>
<doc id="908120" url="https://pl.wikipedia.org/wiki?curid=908120" title="Wilki (województwo pomorskie)">
Wilki (województwo pomorskie)

Wilki – pofolwarczna osada kociewska w Polsce położona w województwie pomorskim, w powiecie starogardzkim, w gminie Skarszewy na Pojezierzu Starogardzkim. Osada wchodzi w skład sołectwa Wolny Dwór.
W latach 1975–1998 miejscowość administracyjnie należała do województwa gdańskiego.

</doc>
<doc id="908121" url="https://pl.wikipedia.org/wiki?curid=908121" title="Chuan de Lanuza V">
Chuan de Lanuza V



</doc>
<doc id="908122" url="https://pl.wikipedia.org/wiki?curid=908122" title="Joan de Lanuza V">
Joan de Lanuza V



</doc>
<doc id="908125" url="https://pl.wikipedia.org/wiki?curid=908125" title="Keith Miller">
Keith Miller

Keith Ross Miller, kawaler MBE (ur. 28 listopada 1919, zm. 11 października 2004) – australijski krykiecista, członek reprezentacji Australii, powszechnie uważany za najlepszego australijskiego "all-roundera". Wysoki i przystojny Miller, znany ze swojego lekceważącego i "luzackiego" zachowania, był jednym z ulubieńców fanów krykieta. Jako "bowler" Miller znany był z niepowtarzalnego stylu rzucania – czasami rzucał najszybsze piłki z najkrótszego rozbiegu, a znacznie wolniejsze z długiego rozbiegu, był także znakomitym "fielderem".
Jako chłopiec Miller pragnął zostać dżokejem, ale jako nastolatek zainteresował się krykietem. W 1937 mając 18 lat zadebiutował w lidze australijskiej, w pierwszym meczu zdobył 181 "runów".
W czasie II wojny światowej służył w lotnictwie brytyjskim – pod koniec wojny był pilotem samolotów myśliwsko-bombowych Mosquito w 169. Dywizjonie Royal Air Force. W 1944 doznał kontuzji pleców, kiedy był zmuszony do awaryjnego lądowania bez podwozia, w czasie jego późniejszej kariery sportowej kontuzja ta czasami ograniczała jego "bowling". Jedną z najbardziej znanych wypowiedzi Millera jest jego odpowiedź na pytanie o to, w jaki sposób dawał sobie radę ze stresem i napięciem jakie ze sobą niosły mecze krykieta. Powiedział on wówczas "Stres to Messerschmitt siedzący ci na dupie, granie w krykieta nie jest stresujące"
Po zakończeniu wojny Miller rozegrał 55 testów w drużynie Australii, między innymi jako członek "Invincibles" (Niezwyciężonych), australijskiej drużyny, która w 1948 rozegrała 32 mecze w Anglii, nie przegrywając żadnego z nich.
Miller był kapitanem stanowej drużyny Nowej Południowej Walii i pomimo że wielu graczy, między innymi legenda krykieta australijskiego Richie Benaud, uważało go za najlepszego kapitana drużyny jakiego kiedykolwiek znali, nigdy nie został kapitanem reprezentacji kraju. Wpływ na to miały zapewne jego częste utarczki z Donem Bradmanem i fakt, że nigdy nie brał krykieta zbyt poważnie. Jako kapitanowi zdarzało mu się rozstawiać zawodników w polu wydając krótkie polecenie w rodzaju "rozproszyć się!". W czasie jednego z meczów zwrócono Millerowi uwagę, iż prowadzi on do gry 12 zawodników (zamiast przepisowych 11), na co miał on odpowiedzieć "no to niech ktoś się odpieprzy".
Oprócz krykieta Miller grał także w futbol australijski, był członkiem pierwszoligowej drużyny St Kilda i w jej barwach rozegrał 50 meczów.
W 1954 "biblia" krykieta, czasopismo "Wisden", wybrało Millera jako jednego z pięciu "krykiecistów roku". Jest jednym z tylko czterech australijskich krykiecistów (pozostali trzej to Don Bradman, Victor Trumpter i Shane Warne), którego portret wisi w "Long Room" stadionu "Lord's" w Londynie.
W 1956 został kawalerem Orderu Imperium Brytyjskiego (MBE).
Był żonaty z Peggy Wagner od 1946, mieli czterech synów.

</doc>
<doc id="908126" url="https://pl.wikipedia.org/wiki?curid=908126" title="Brzózki Małe">
Brzózki Małe

Brzózki Małe (niem. "Klein Brzosken", 1930–1945 "Birkental") – uroczysko, nieistniejąca osada w Polsce położona w województwie warmińsko-mazurskim, w powiecie piskim, w gminie Biała Piska.
Miejscowość została zniesiona z dniem 1 stycznia 2015.
W latach 1975-1998 miejscowość administracyjnie należała do województwa suwalskiego.
Historia.
Wieś powstała w ramach kolonizacji Wielkiej Puszczy, nad samą granicą z Mazowszem. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV i XVI w. wieś wymieniana w dokumentach pod nazwą "Broβken, Broβsk", i należała do parafii w Białej Piskiej
Osada powstała przed wojną trzynastoletnią (1454-1466). Wieś lokowana przez komtura "Zygfryda Flacha von Schwartzburga" w 1471 r., na 12,5 łanach na prawie magdeburskim, z obowiązkiem jednej służby zbrojnej. Przywilej na dobra między Wincentą i Ciborami otrzymał "Janik Broszka".

</doc>
<doc id="908132" url="https://pl.wikipedia.org/wiki?curid=908132" title="Boeing 727">
Boeing 727

Boeing 727 – odrzutowy samolot pasażerski wąskokadłubowy, średniego zasięgu, produkowany od 1963 do 1984 roku przez firmę Boeing w USA. Wyprodukowano 1832 egzemplarze.
Historia.
Pracę nad nowym samolotem pasażerskim przeznaczonym do obsługi średnich tras rozpoczął się w 1958 roku. Głównym inżynierem został Jack Steiner. Podstawowym zagadnieniem była liczba użytych silników. Przyjęto konfigurację trzysilnikową, dającą w tamtym okresie najlepszą równowagę pomiędzy kosztami eksploatacji, bezpieczeństwem lotu i osiągami. Cały program budowy nowej maszyny obarczony był dużym ryzykiem porażki. Nowa konstrukcja miała się mierzyć z konkurencją ze strony wchodzących do eksploatacji samolotów Sud Aviation Caravelle, Convair 880, Hawker Siddeley Trident i turbośmigłowym Lockheed L-188 Electra a sam Boeing większość swoich środków zaangażował w pracę nad Boeingiem 707. Zielone światło dla nowej konstrukcji dał prezes firmy William Allen pod warunkiem zebrania zamówień na 100 samolotów do grudnia 1960 roku. Na jeden dzień przed wyznaczonym przez Allena terminem Boeing uzyskał zamówienia na 80 egzemplarzy od linii United Airlines i Eastern Air Lines. Pomimo tego, że warunek zdobycia zamówienia na sto samolotów nie został spełniony, Allen wyraził zgodę na kontynuowanie prac i budowę maszyny prototypowej. Potencjał odbiorców pozwalał żywić nadzieję na zwrot zaangażowanych środków i dalsze zamówienia. Głównym odbiorcą, dyktującym warunki jakie musiała spełnić nowa konstrukcja została linia Eastern Air Lines, która potrzebowała maszyny zdolnej do operowania z lotnisk o ubogiej infrastrukturze i obsługi tras średnich i krótkich. Te warunki zmusiły konstruktorów do zaprojektowania samolotu wyposażonego w schody do wejścia i zejścia z pokładu bez korzystania z pomocy z podstawianych schodów oraz wyposażonej w pomocniczy zespół napędowy. Krótkie i średnie trasy charakteryzują się dużą częstotliwością startów i lądowań, zatem nowy samolot musiał charakteryzować się wytrzymałym podwoziem. Pracę nad maszyną prototypową rozpoczęły się pod koniec 1960 roku. Boeing 727 pierwszy raz znalazł się w powietrzu w 1963 roku i przez następną dekadę był najpopularniejszym samolotem pasażerskim na świecie. Był najlepiej sprzedającym się samolotem odrzutowym aż do lat 80. XX wieku, kiedy został wyprzedzony pod tym względem przez swojego następcę Boeinga 737. Stał się pierwszym samolotem pasażerskim sprzedanym w ilości ponad 1000 sztuk (we wrześniu 1972) i pierwszym, który przewiózł miliard pasażerów (w grudniu 1977).
Wersje samolotu.
Stworzone zostały dwie wersje Boeinga 727, każda posiadała kilka podwersji.
727-100 – oblatany 9 lutego 1963 roku, pierwszy lot komercyjny wykonał 1 lutego 1964 roku:
727-200 – oblatany w 27 lipca 1967 roku, pierwsza dostawa miała miejsce 14 grudnia 1967 roku – samolot otrzymały linie Northwest. Jest to wydłużona wersja Boeinga 727-100, seria 200 jest o 6 m dłuższa (ma 46,7 m) od 100 (ma 40,6 m). 3 m zostały dodane przed skrzydłami, a kolejne 3 za nimi. Rozpiętość skrzydeł i wysokość samolotu pozostały takie same, jak w wersji 727-100 (odpowiednio: 32,9 m, 10,3 m).
Specyfikacja.
Źródła: Boeing 727 Specifications, Boeing 727 Airport report
Sprzedaż.
Zamówienia:
Samoloty oddane do użytku:
Użytkownicy.
Głównymi użytkownikami były : Aerocontinente, AeroSur, Aerolíneas Argentinas, Aerolíneas Internacionales, Aeroperú, Air Canada, Air France, Air Portugal, ANA, Alitalia, American, Ansett, ASTAR, ATA Airlines, Avensa, Avianca, Aviacsa, Braniff International, China Airlines, Continental Airlines, Continental Micronesia, Copa, CP Air, Delta Air Lines, Dominicana, Eastern Air Lines, FedEx, First Air, Iberia, Iran Air, Japan Airlines, JAT, Korean Air, Lloyd Aereo Boliviano, Lufthansa, Mexicana, LaNica Nicaraguan Airlines, Northeast Airlines, Northwest Airlines, Olympic Airways, Paramountjet, Pan Am, People Express, Philippine Airlines, Pride Air, Republic Airlines (1979-1986), Royal Air Maroc, Sabena, Singapore Airlines, South African Airways, TAA, Transbrasil, United Airlines, US Airways, Varig, VASP, Viasa, Western Airlines, linie czarterowe: Carnival Air Lines, TAME czy Hapag-Lloyd.
W 1990 roku w użyciu w liniach lotniczych pozostawało 1700 samolotów, w 2000 roku – 1180. W kolejnej dekadzie większość z nich wycofano, częściowo na skutek kryzysu rynku lotniczego i wprowadzania bardziej ekonomicznych maszyn.
W sierpniu 2007 roku 620 Boeingów 727 było wciąż używanych. Główni operatorzy to: FedEx (95), United Parcel Service (33), Amerijet International (10), Astar Air Cargo (29), Capital Cargo International Airlines (13), Cargojet Airways (12), Champion Air (16), Custom Air Transport (17), Kelowna Flightcraft (15), Kitty Hawk Aircargo (26), Transafrik (11), Hewa Bora Airways (9), Lloyd Aereo Boliviano (9) i Transmile Air Services (9), Varig Log (8), Líneas Aéreas Suramericanas (8), Safair (7), Syrianair (6). Flight International. Inne linie lotnicze operowały nadal 104 Boeingami 727.
W czerwcu 2013 roku pozostawało eksploatowanych na świecie 180 Boeingów 727, w dużej części przez wojska lotnicze i agencje rządowe.
Firma Zero Gravity Corporation używa Boeingów 727, aby pokazać klientom jak wygląda stan nieważkości. Boeingów 727 używają także VIPy w Belgii i Meksyku. Wojsko Stanów Zjednoczonych używa Boeingów 727 do transportu wojskowego.
Ostatni pasażerski lot Boeinga 727 odbył się 13 stycznia 2019 roku. Boeing 727-200 o znakach EP-ASB należąca do irańskiego przewoźnika Iran Aseman Airlines wykonała lot na trasie z Zahedanu do Teheranu. Samolot, który wybudowany został w 1980 roku, pierwotnie należał do linii Air France. Do Iranu maszyna trafiła w 1994 roku.

</doc>
<doc id="908134" url="https://pl.wikipedia.org/wiki?curid=908134" title="Wierzchówka (potok)">
Wierzchówka (potok)

Wierzchówka ("Kluczwoda") – potok, lewobrzeżny dopływ Rudawy o długości 9,01 km.
Potok płynie przez Wyżynę Krakowsko-Częstochowską. Jego krasowe źródła znajdują się w miejscowości Wierzchowie. Potok spływa przez Dolinę Kluczwody. Na dolinie tej tworzy liczne zakręty (kluczy). Od nazwy potoku pochodzi nazwa doliny. Na zboczach potoku istnieją duże wapienne skały z okresu górnej jury. Najwybitniejsze z nich to: Mączne Skały, Zamkowa Skała (zwana też Zamczyskiem) z ruinami zamku, Rogata Turnia, Szeroka Skała, Przecięta Skała, Turnia Potockiego, Przedroślę, Leśna Baszta, Gackowa Baszta i Skała nad Źródłem. Potok uchodzi do Rudawy w Zabierzowie.
W okresie Polski rozbiorowej przez koryto potoku biegła granica między zaborem austriackim i rosyjskim. W środkowej części doliny Kluczwody poniżej Mącznych Skał potok przekracza szlak turystyczny. Po obu jego stronach na prywatnej posesji odtworzone zostały słupy graniczne obydwu tych zaborów. Naprzeciwko Zamkowej Skały i poniżej niej potok przepływa przez chronione tereny rezerwatu przyrody Dolina Kluczwody.

</doc>
<doc id="908135" url="https://pl.wikipedia.org/wiki?curid=908135" title="Skała Zamkowa">
Skała Zamkowa



</doc>
<doc id="908136" url="https://pl.wikipedia.org/wiki?curid=908136" title="Zamkowa skała">
Zamkowa skała



</doc>
<doc id="908138" url="https://pl.wikipedia.org/wiki?curid=908138" title="Rusia">
Rusia

Rusia – osada kociewska w Polsce położona w województwie pomorskim, w powiecie starogardzkim, w gminie Skarszewy na Pojezierzu Starogardzkim. Osada wchodzi w skład sołectwa Wolny Dwór.
W latach 1975–1998 miejscowość administracyjnie należała do województwa gdańskiego.

</doc>
<doc id="908140" url="https://pl.wikipedia.org/wiki?curid=908140" title="Grunt rolny">
Grunt rolny



</doc>
<doc id="908141" url="https://pl.wikipedia.org/wiki?curid=908141" title="New Queer Cinema">
New Queer Cinema

New Queer Cinema (również "queer new wave", "kino queerowe", "NQC") – nurt w kinematografii światowej, zapoczątkowany i zdefiniowany na początku lat 90. XX wieku, manifestujący się przez bezpośrednie odniesienia do LGBT i prezentowanie obrazów filmowych, które w jasny i czytelny sposób traktują temat odmienności seksualnej. W szerszym znaczeniu NQC odnosi się do wszelkiej odmienności, również rasowej i kulturowej.
Do twórców filmowców tego nurtu zalicza się m.in. Dereka Jarmana, Todda Haynesa, Isaaca Juliena, Toma Kalina, Pratibhy Parmar.

</doc>
<doc id="908143" url="https://pl.wikipedia.org/wiki?curid=908143" title="Asta Nielsen">
Asta Nielsen

Asta Nielsen (ur. 11 września 1881 w Kopenhadze, zm. 24 maja 1972 tamże) – duńska aktorka filmowa, gwiazda ery filmu niemego.
Życiorys.
Asta Nielsen dorastała w Danii i Szwecji. Jej matka była praczką, ojciec kowalem. Zmarł, gdy Asta miała 14 lat. Już jako dziecko miała styczność z teatrem. Od 1902 roku była zatrudniona już na stałe w Kopenhadze. Jej pierwszy film, "Afgrunden" (Przepaść), poskutkował dla niej i dla reżysera Urbana Gada kontraktem w Niemczech na produkcję filmów.
Początkowo występowała wyłącznie w filmach reżyserii jej ówczesnego męża, Urbana Gada. Najczęściej grała kobiety konfliktowe, których zachowanie nie odpowiadało zbytnio społecznym konwencjom, tak jak np. w "Der fremde Vogel (1911)" und "Die arme Jenny (1912)". Nielsen miała również talent do ról komicznych. Dowodem tego był sukces filmu "Engelein (1914)" przyczynił się do nakręcenia następnej części.
W roku 1916 powróciła do Danii i przyjechała ponownie do Niemiec dopiero po I wojnie światowej. Od tamtego czasu występowała głównie w ekranizacjach powieści i dramatów. W latach 1920–1922 sama nakręciła trzy filmy. Jeden z nich był ekranizacją Hamleta Shakespeare’a, w której gra księcia Danii.
Uważa się, że Asta Nielsen była pierwszą kobiecą wielką gwiazdą filmu niemego. Nigdy nie pozostawała wierna wyłącznie jednej roli: Grała zarówno załamane, cierpiące kobiety, jak i upadłe; zarówno tancerki, jak i zwykłe pracownice. Jej mowa ciała zawsze była subtelna i delikatna, ale i jednocześnie bardzo wymowna.
Gdy pojawiły się filmy dźwiękowe, jej gwiazda przygasła. Wystąpiła tylko w jednym filmie "Unmögliche Liebe". Jednak nie przyniosło to jej korzyści: choć miała bardzo przyjemny głos, straciła na znaczeniu jej słynna gra min. Od tego czasu odrzucała propozycje wystąpienia w filmach. Oddała się teatrowi, a w 1946 roku wydała własną autobiografię "Die schweigende Muse" (Milcząca muza). W 1963 roku została wyróżniona za długoletnią i wybitną działalność w niemieckim filmie.
We wrześniu 2010 roku została upamiętniona w Alei Gwiazd w Berlinie.

</doc>
<doc id="908146" url="https://pl.wikipedia.org/wiki?curid=908146" title="Nieruchomość rolna">
Nieruchomość rolna

Nieruchomość rolna – nieruchomość gruntowa, której grunty są lub mogą być wykorzystywane do prowadzenia działalności wytwórczej w rolnictwie, w zakresie produkcji roślinnej i zwierzęcej, nie wyłączając produkcji sadowniczej, ogrodniczej i rybnej. Taka definicja nieruchomości rolnej zawarta jest w kodeksie cywilnym. Ustawa o kształtowaniu ustroju rolnego z 11 kwietnia 2003 roku () zawęża tę definicję, wyłączając nieruchomości położone na obszarach przeznaczonych w planach zagospodarowania przestrzennego na cele inne niż rolne.

</doc>
<doc id="908150" url="https://pl.wikipedia.org/wiki?curid=908150" title="Queer new wave">
Queer new wave



</doc>
<doc id="908151" url="https://pl.wikipedia.org/wiki?curid=908151" title="Kino queerowe">
Kino queerowe



</doc>
<doc id="908152" url="https://pl.wikipedia.org/wiki?curid=908152" title="Operator (genetyka)">
Operator (genetyka)

Operator – jeden z genów wchodzących w skład operonu. Jest to sekwencja DNA regulująca aktywność genów struktury operonu, do której wiąże się białko regulatorowe (represor lub aktywator).

</doc>
<doc id="908153" url="https://pl.wikipedia.org/wiki?curid=908153" title="Kino queer">
Kino queer



</doc>
<doc id="908155" url="https://pl.wikipedia.org/wiki?curid=908155" title="Służebność gruntowa">
Służebność gruntowa

Służebność gruntowa – ograniczone prawo rzeczowe, obciążające nieruchomość służebną w celu zwiększenia użyteczności innej nieruchomości zwanej władnącą. Nieruchomość można obciążyć na rzecz właściciela innej nieruchomości prawem, z którego wynika, że właściciel innej nieruchomości może korzystać w określonym zakresie z nieruchomości obciążonej. Służebność gruntowa może mieć na celu zwiększenie użyteczności nieruchomości władnącej lub jej oznaczonej części.
Dzieli się je na czynne (np. służebność przejazdu) i bierne (np. zakaz wznoszenia budynku ponad pewną wysokość).
Może powstać w drodze umowy, orzeczenia sądowego, orzeczenia administracyjnego lub zasiedzenia. Służebność gruntowa wraz ze służebnością przesyłu są jedynymi ograniczonymi prawami rzeczowymi, które można zasiedzieć.
Służebność wygasa na skutek jej niewykonywania przez 10 lat.
Można ją przenieść na inną osobę tylko razem z nieruchomością.

</doc>
<doc id="908156" url="https://pl.wikipedia.org/wiki?curid=908156" title="Skansen Broni Morskiej">
Skansen Broni Morskiej

Skansen broni morskiej – zlikwidowany skansen w Helu, który znajdował się przy kasynie żołnierskim przy ul. Przybyszewskiego.
Latem 2010 roku skansen został zlikwidowany, a eksponaty przeniesiono do Muzeum Obrony Wybrzeża w Helu.
Eksponaty.
Uwaga: lista niepełna, przy niektórych eksponatach brak tabliczek.

</doc>
<doc id="908159" url="https://pl.wikipedia.org/wiki?curid=908159" title="Służebność osobista">
Służebność osobista

Służebność osobista – obciążenie nieruchomości na rzecz oznaczonej osoby fizycznej prawem, którego treść odpowiada treści służebności gruntowej. Zakres służebności osobistej i sposób jej wykonania oznacza się w braku innych danych, według osobistych potrzeb uprawnionego z uwzględnieniem zasad współżycia społecznego i zwyczajów miejscowych. Jest to prawo terminowe i wygasa najpóźniej z chwilą śmierci uprawnionego. Służebność osobista nie może wchodzić do masy spadkowej, jednakże osoba mająca służebność mieszkaniową może umówić się z właścicielem, iż po jego śmierci służebność będzie przysługiwać jego dzieciom, rodzicom i małżonkowi. Służebność osobista jest niezbywalna. Nie można przenosić uprawnienia do ich wykonywania. Nie można jej nabyć poprzez zasiedzenie.
Jeżeli uprawniony z tytułu służebności dopuszcza się rażących uchybień przy wykonywaniu swojego prawa, właściciel nieruchomości obciążonej może zażądać zmiany służebności na rentę.

</doc>
<doc id="908162" url="https://pl.wikipedia.org/wiki?curid=908162" title="Adam Bała">
Adam Bała

Adam Bała (ur. 17 stycznia 1973 w Będzinie) – polski piłkarz, pomocnik. W Ekstraklasie, w barwach GKS-u Katowice, rozegrał 185 spotkań i strzelił 13 bramek.
Karierę piłkarską rozpoczynał w Sarmacji Będzin. Następnie reprezentował kolejno barwy takich klubów jak: Szombierki Bytom (II liga), GKS Katowice (I liga), Zagłębie Sosnowiec (II liga), Radomiak Radom (II liga), Podbeskidzie Bielsko-Biała (II liga). Od 2006 do 2012 roku grał w czwartoligowej Sarmacji Będzin, w której rozpoczynał swoją karierę, a następnie w A-klasowym Milenium Wojkowice.

</doc>
<doc id="908165" url="https://pl.wikipedia.org/wiki?curid=908165" title="Kevin Zegers">
Kevin Zegers

Kevin Joseph Zegers (ur. 19 września 1984 w Woodstock) – kanadyjski aktor telewizyjny i filmowy, model pochodzenia holenderskiego.
Życiorys.
Wczesne lata.
Urodził się w Woodstock, w prowincji Ontario jako jedyny syn i jedno z trojga dzieci Mary Ellen i Jima Zegersa. Ma dwie siostry – starszą Kristę i młodszą Katie. Mając sześć lat, wziął udział w reklamach płatków śniadaniowych.
Uczęszczał do szkoły średniej Breck School w Golden Valley w stanie Minnesota i na Uniwersytet Południowej Kalifornii w Los Angeles.
Kariera.
Występował w ponad trzydziestu reklamach, dorabiał jako model w Londynie.
Swoją karierę aktorską zapoczątkował występem w jednym z odcinków serialu kanadyjskiego "Street Legal" (1992), a rok później zadebiutował na kinowym ekranie w komedii "Mikey i ja" ("Life with Mikey", 1993) u boku Michaela J. Foxa, Nathana Lane, Cyndi Lauper, Davida Krumholtza i Victora Garbera.
Zajął się również dubbingiem użyczając swojego głosu Einsteinowi, jednemu z bohaterów serialu animowanego Canal+/Warner Bros. "Uwolnić orkę" ("Free Willy", 1994).
Pojawił się potem w teledramacie "Więzy krwi/Mój syn" ("Thicker Than Blood: The Larry McLinden Story", 1994) z Peterem Straussem, dreszczowcu Johna Carpentera "W paszczy szaleństwa" ("In the Mouth of Madness", 1995) u boku Sama Neilla, Jürgena Prochnowa i Charltona Hestona, serialu "Droga do Avonlea" ("Road to Avonlea", 1995), teledramacie "Milcząca zdrada" ("The Silence of Adultery", 1995) z Kate Jackson i Coreyem Sevierem i serialu FOX "Z Archiwum X" ("The X Files", 1995).
Za postać koszykarza Josha Framma w sportowym komediodramacie familijnym "Bejsbolista Buddy" ("Air Bud: Seventh Inning Fetch", 1997) odebrał w Los Angeles nagrodę dla Młodego Artysty.
Wystąpił w serialach: "Życie do poprawki" ("Twice in a Lifetime", 1999), Disney Channel "To niesamowite" ("So Weird", 1999), NBC "Wybrańcy fortuny" ("Titans", 2000-2001) z Casperem Van Dienem, Yasmine Bleeth, Johnem Barrowmanem i Perry Kingiem, "Tajemnice Smallville" ("Smallville", 2003) i NBC "Dr House" ("House, M.D.", 2004). Zagrał również w reklamie „Kinder Bueno” 2011.
W 2006 na Festiwalu Filmowym w Cannes otrzymał Trofeum Chopard jako Męska Rewelacja.
W 2010 wraz z Miley Cyrus zagrał główną rolę w teledysku „The Big Bang” zespołu Rock Mafia.
Życie prywatne.
Spotykał się z Brittany Paige Bouck i Marisą Coughlan. 3 sierpnia 2013 ożenił się z agentką Żydówką Jaime Feldem. Para wzięła ślub w czasie żydowskiej ceremonii. Mają bliźniaczki: Zoë Madison i Blake Everleigh (ur. 2015).

</doc>
<doc id="908166" url="https://pl.wikipedia.org/wiki?curid=908166" title="O rety! Przygody Dudusia Wesołka">
O rety! Przygody Dudusia Wesołka



</doc>
<doc id="908167" url="https://pl.wikipedia.org/wiki?curid=908167" title="Hubert Siejewicz">
Hubert Siejewicz

Hubert Siejewicz (ur. 20 grudnia 1974 w Białymstoku) – sędzia piłkarski, pracownik Urzędu Marszałkowskiego Województwa Podlaskiego w Białymstoku, absolwent II Liceum Ogólnokształcącego im. księżnej Anny z Sapiehów Jabłonowskiej w Białymstoku.
Życiorys.
Syn Tadeusza Siejewicza, byłego zawodnika Jagiellonii Białystok i Wigier Suwałki. W jego karierze sędziowskiej przełomowym momentem był sezon 2004/2005. Wówczas awansował do ekstraklasy. Na boiskach pierwszej ligi zadebiutował 7 sierpnia 2004 roku w meczu Górnik Zabrze – Pogoń Szczecin.
Hubert Siejewicz reprezentował Podlasie jako piłkarski arbiter w Pucharze UEFA. Był sędzią technicznym w meczu w Pucharze UEFA pomiędzy Halmstads BK ze Szwecji i Sporting CP z Portugalii (2–1), który rozegrany został 15 października 2005 roku. Sędziował decydujący mecz o Mistrzostwo Polski 2006/07, w którym Legia Warszawa grała z Zagłębiem Lubin (1–2).
24 września 2007 roku Hubert Siejewicz został zatwierdzony przez Zarząd Polskiego Związku Piłki Nożnej jako sędzia główny międzynarodowy na rok 2008. Jest to pierwszy piłkarski sędzia międzynarodowy z Podlasia.
21 czerwca 2008 roku poprowadził mecz Pucharu Intertoto HNK Rijeka – FK Renowa.
W lipcu 2013 roku został sfilmowany w lokalu jednego z zakładów bukmacherskich podczas zawierania zakładów sportowych. Udział w zakładach bukmacherskich jest zabroniony na mocy kontraktów sędziów zawodowych. Przewodniczący Kolegium Sędziów Polskiego Związku Piłki Nożnej złożył do prezesa Polskiego Związku Piłki Nożnej Zbigniewa Bońka wniosek o rozwiązanie kontraktu zawodowego podpisanego przez Huberta Siejewicza. 8 lipca 2013 roku kontrakt został rozwiązany.

</doc>
<doc id="908172" url="https://pl.wikipedia.org/wiki?curid=908172" title="NQC">
NQC



</doc>
<doc id="908175" url="https://pl.wikipedia.org/wiki?curid=908175" title="Stanisław Jeute">
Stanisław Jeute

Stanisław Leon Jeute (Joyte, Jeuthe) (ur. 25 maja 1910 w Warszawie, zm. 2 lutego 1943 w Berlinie w więzieniu Justizvollzugsanstalt Moabit) – członek Organizacji Wojskowej Związek Jaszczurczy, szef Ekspozytury „Zachód” oraz jednocześnie II zastępca szefa Oddziału II Wywiadowczego Komendy Głównej OW ZJ, szefa Oddziału II Inspektoratu Ziem Zachodnich i Oddziału II Okręgu Pomorskiego, ps. „Cezary”, „Wilk”, „Stach”, „Stach Zachodni”.
Okres przedwojenny.
Był synem Gustawa Jeute, naczelnika Konsystorza Ewangelickiego i Eleonory z domu Konińska. Miał brata Stefana i siostrę Zofię. W 1929 ukończył Gimnazjum im. Mikołaja Reja w Warszawie. W październiku 1930 rozpoczął szkolenie wojskowe w Szkole Podchorążych Inżynierii w Warszawie, ale został z niej usunięty z powodu konfliktu z przełożonym. Następnie podjął studia na Akademii Górniczej w Krakowie. Od 1936 pracował w transporcie morskim w Gdyni, gdzie nawiązał kontakty z Obozem Narodowo-Radykalnym. Był członkiem Akademickiego Związku Morskiego i uczestnikiem jego obozów letnich, na których spotkał Mieczysława Dukalskiego i Jerzego Padewskiego, późniejszych organizatorów OW ZJ na Pomorzu. Prawdopodobnie współpracował wówczas z Oddziałem II Wojska Polskiego. Wykonywał różne wywiadowcze zadania podczas swoich podróży służbowych do Niemiec, a na terenie Gdyni obserwował miejscowych i przyjezdnych Niemców.
Kampania wrześniowa i okupacja niemiecka.
Brał udział w wojnie obronnej 1939 r., walcząc ochotniczo na Oksywiu. 13 września 1939 został ranny i trafił do szpitala w Babich Dołach, gdzie amputowano mu lewą nogę. Następnie był leczony w Szpitalu Ujazdowskim w Warszawie. Po wyjściu ze szpitala jesienią 1939 r. został zwerbowany do OW ZJ przez Witolda Gostomskiego, szefa Oddziału II Komendy Głównej. Objął funkcję szefa Ekspozytury „Z”, bezpośrednio podlegając W. Gostomskiemu, a jednocześnie był drugim zastępcą szefa Oddziału II KG OW ZJ, szefa Oddziału II Inspektoratu Ziem Zachodnich i Okręgu Pomorskiego OW ZJ z siedzibą w Warszawie. Utrzymywał kontakty z emisariuszami i kurierami w terenie oraz osobami kierującymi poszczególnymi placówkami OW ZJ na terenach zaanektowanych i w Rzeszy. Współpracował ściśle z wywiadem ZWZ; otrzymywał każdorazowo od Mieczysława Rutkowskiego ps. „Goszczyński”, szefa Sekcji Zachodniej wywiadu dalekosiężnego krypt. Stragan KG ZWZ, potwierdzenie przekazywanych meldunków wywiadowczych i środki finansowe. Starał się usprawnić pracę wywiadu, opracowując instrukcje dla agentów. 25 lutego 1942 został aresztowany w Warszawie wraz z grupą najbliższych współpracowników. Osadzono go w więzieniu na Pawiaku, skąd został przewieziony do więzienia przy Alexanderplatz w Berlinie, a następnie więzienia w Alt Moabit. Podczas brutalnego śledztwa zachowywał niezłomną postawę, starając się całą winą obciążyć wyłącznie siebie. 4 grudnia Sąd Wojenny Rzeszy Niemieckiej, stosując niemieckie prawo karne (zaostrzone na czas wojny), skazał go na karę śmierci. 18 stycznia 1943 wyrok został zatwierdzony, a wykonano go 2 lutego przez zgilotynowanie lub ścięcie toporem.
Symboliczny grób S. Jeute znajduje się na Cmentarzu Ewangelicko-Augsburskim w Warszawie (aleja D, grób 129). Nazwiska agentów wywiadu „Zachód” umieszczone są na tablicy pamiątkowej znajdującej się w bazylice św. Brygidy w Gdańsku.
Był on odznaczony (pośmiertnie) Krzyżem Komandorskim Orderu Odrodzenia Polski (2011), 3-krotnie Medalem Wojska, Złotym Krzyżem Zasługi z Mieczami i Krzyżem Armii Krajowej.
Rodzina.
Żona: Władysława (Ada) Ekiert (1915-1996), syn Marek (ur. 1938)

</doc>
<doc id="908179" url="https://pl.wikipedia.org/wiki?curid=908179" title="Smocze opowieści">
Smocze opowieści

Smocze opowieści () – seria telewizyjnych filmów animowanych dla dzieci. 
Opis.
Amerykańska-Kanadyjska seria animowana dla najmłodszych realizowana od 1999 r., a wyprodukowana we współpracy The Canadian Broadcasting Corporation, Sesame Workshop, Sony Pictures Television i Decode Entertainment według pomysłu Cheryla Hassena, Rona Rodeckera i Stevena DeNurea. Bohaterowie to sześcioletnia Ela, jej brat Max oraz trzy 
zaprzyjaźnione z dziećmi smoki z Krainy Smoków. W każdym odcinku prezentowane są dwie odrębne historyjki.
Wersja polska.
Wersja polska: Telewizja Polska Agencja Filmowa
Reżyseria: Dorota Kawęcka
Teksty piosenek: Wiesława Sujkowska
Wystąpili:
i inni
Lektor: Krzysztof Mielańczuk

</doc>
<doc id="908187" url="https://pl.wikipedia.org/wiki?curid=908187" title="Asesura">
Asesura

Asesura - okres stażu zawodowego prawnika, który ukończył aplikację, wymagany do uzyskania przez niego pełnych uprawnień zawodowych. 
W Polsce wymóg odbycia asesury obowiązuje kandydatów na prokuratorów, notariuszy i komorników, natomiast adwokaci oraz radcy prawni uzyskują pełne uprawnienia zawodowe już z chwilą zdania egzaminu końcowego po ukończeniu aplikacji. 
Do daty wejścia w życie wyroku Trybunału Konstytucyjnego z 24 października 2007 sygn. SK 7/06, tj. do 5 maja 2009 r. i przepisów nowelizujących, w związku z wydanym wyrokiem TK, ustawę Prawo o ustroju sądów powszechnych, urząd asesora sądowego funkcjonował także w sądownictwie powszechnym, a także wojskowym. 
Asesorzy prokuratury muszą wykonywać swoje obowiązki przez co najmniej rok zanim można ich nominować na stanowisko prokuratora. Asesorów prokuratury obowiązuje wymóg aprobaty, tj. zatwierdzenia decyzji merytorycznej przez prokuratora-aprobanta. 
Asesorzy sądowi muszą wykonywać swoje obowiązki przez co najmniej trzy lata przed uzyskaniem nominacji sędziowskiej. W odróżnieniu jednak od asesorów prokuratury zgodnie z art. 135 § 2 ustawy "Prawo o ustroju sądów powszechnych" asesorzy sądowi są niezawiśli i podlegają tylko konstytucji oraz ustawom, dysponują zatem niemal taką samą władzą i uprawnieniami jak sędziowie. Lecz sytuacja ta została zmieniona zgodnie z wyrokiem Trybunału Konstytucyjnego z dnia 24 października 2007 r. [sygn. akt SK 7/06]. Sprawa asesorów została wstrzymana do 18 miesięcy po wydaniu orzeczenia, a sprawa ich orzekania jeszcze nie rozwiązana.
Asesorzy komorniczy muszą pracować w tym charakterze co najmniej przez dwa lata zanim mogą ubiegać się o powołanie na stanowisko komornika. Asesora komorniczego powołuje prezes właściwego sądu apelacyjnego na wniosek osoby zainteresowanej, po zasięgnięciu opinii rady właściwej izby komorniczej. Komornik może zlecić asesorowi komorniczemu przeprowadzenie egzekucji w sprawach o świadczenie pieniężne oraz w sprawach o zabezpieczenie roszczenia pieniężnego, w obu przypadkach o wartości nieprzekraczającej kwoty stanowiącej równowartość stukrotnego przeciętnego wynagrodzenia miesięcznego w gospodarce narodowej w roku poprzednim, ogłaszanego przez Prezesa Głównego Urzędu Statystycznego w Dzienniku Urzędowym Rzeczypospolitej Polskiej „Monitor Polski”,

</doc>
<doc id="908189" url="https://pl.wikipedia.org/wiki?curid=908189" title="América FC (Natal)">
América FC (Natal)

América Futebol Clube (Rio Grande do Norte) (znany na ogół jako América lub América de Natal) – brazylijski klub piłkarski z siedzibą w mieście Natal leżącym w stanie Rio Grande do Norte.
Największym derbowym rywalem klubu jest klub ABC.
Historia.
Klub założony został 14 lipca 1915 roku, blisko dwa tygodnie po narodzinach swego najgroźniejszego lokalnego rywala, klubu ABC. W roku 1919 klub zdobył pierwszy tytuł, wygrywając ligę "Liga de Desportos Terrestres", a w pokonanym polu zostawiając kluby Centro i ABC.
W roku 2005 klub zajął drugie miejsce w trzeciej lidze ("Campeonato Brasileiro Série C") i awansował do drugiej ligi brazylijskiej ("Campeonato Brasileiro Série B").
W 2006 roku czwarte miejsce w drugiej lidze dało awans do pierwszej ligi brazylijskiej ("Campeonato Brasileiro Série A").
Udział w rozgrywkach centralnych.
América brała udział w następujących rozgrywkach organizowanych przez Confederação Brasileira de Futebol:

</doc>
<doc id="908191" url="https://pl.wikipedia.org/wiki?curid=908191" title="Alfred Bentkowski">
Alfred Bentkowski

Alfred Bentkowski (ur. 3 czerwca 1813 w Warszawie – zm. 26 lutego 1850 w Rzymie) – lekarz, duchowny katolicki.
Życiorys.
Nauka, młodość i praca zawodowa.
Alfred był najstarszym synem profesora Liceum Warszawskiego i Uniwersytetu Warszawskiego Feliksa Bentkowskiego i Emilii z Zajdlerów. Po ukończeniu Liceum Warszawskiego zapisał się na Uniwersytet Warszawski w 1830 roku; zamierzał początkowo zostać prawnikiem i słuchał wykładów prawa rzymskiego, historii i antropologii. Po wybuchu powstania listopadowego przerwał studia i wstąpił w szeregi wojsk powstańczych, gdzie służył w gwardii honorowej gen. Chłopickiego i później w artylerii. Wraz z korpusem generała Antoniego Giełguda przekroczył w lipcu 1831 granicę Prus Wschodnich i dostał się do obozu dla jeńców wojennych. Wkrótce uwolniony, udał się do Królewca i podjął studia medyczne na tamtejszym uniwersytecie, które ukończył w r. 1836, otrzymując doktorat medycyny i chirurgii (na podstawie rozprawy "Analecta de morbis quibusdam pectoris", poświęconej chorobom dróg oddechowych: zapaleniu krtani, tchawicy i oskrzeli oraz gruźlicy płuc). W latach królewieckich był też słuchaczem wykładów z filozofii i logiki Johanna Friedricha Herbarta. Osiedlił się jako lekarz w Poznaniu w 1836 roku, gdzie zaprzyjaźnił się z Karolem Marcinkowskim i zyskał duże wzięcie, m.in. jako doktor, który za darmo leczył ubogich. W 1843 ogłosił na łamach "Pamiętnika Towarzystwa Lekarskiego Warszawskiego" rozprawę "O elektryczności jako środku lekarskim".
Bentkowski był oponentem pracy doktorskiej Roberta Remaka i jemu też Remak poświęcił swoją pracę("Amico suo dignissimo Alfredo de Bentkowski").
Życie zakonne.
W roku 1843, pod wpływem zakonnika Zmartwychwstańców Piotra Semenenki Bentkowski porzucił wbrew radom Marcinkowskiego życie świeckie i udał się do Rzymu, gdzie wstąpił do klasztoru tej kongregacji. Działał tam także w swym zawodzie, lecząc m.in. sławną matkę Makrynę Mieczysławską.
Po odbyciu studiów teologicznych święcenia kapłańskie otrzymał w Wigilię 1848 roku i został kapelanem przy kościele Andrzeja Apostoła i Klaudiusza, patrona Burgundii. 14 miesięcy później zmarł na gruźlicę płuc.
Pochowany został w Rzymie i upamiętniony na nagrobku rodziców (zm. oboje 1852) na warszawskich Powązkach (16, VI).

</doc>
<doc id="908200" url="https://pl.wikipedia.org/wiki?curid=908200" title="Jussi 69">
Jussi 69

Jussi 69 (właściwie Jussi Heikki Tapio Vuori; ur. 11 lipca 1972 w Helsinkach) – perkusista fińskiego zespołu The 69 Eyes.
Dyskografia.
The 69 Eyes

</doc>
<doc id="908203" url="https://pl.wikipedia.org/wiki?curid=908203" title="Gus van Sant">
Gus van Sant



</doc>
<doc id="908210" url="https://pl.wikipedia.org/wiki?curid=908210" title="Czerwony traktorek">
Czerwony traktorek

Czerwony traktorek – () to serial animowany o przygodach traktorka. Serial emitowany był w TVP1, Mini-Mini i CBeebies. W Polsce w zależności od stacji, która go emitowała różnił się tytułami odcinków, imionami bohaterów i udźwiękowieniem. Produkcja: BBC. Serial składa się z 75 odcinków (3 sezony) i jest oparty na książkach Colina Reedera.

</doc>
<doc id="908215" url="https://pl.wikipedia.org/wiki?curid=908215" title="Puntius nigrofasciatus">
Puntius nigrofasciatus



</doc>
<doc id="908230" url="https://pl.wikipedia.org/wiki?curid=908230" title="Brzana peloponeska">
Brzana peloponeska

Brzana peloponeska ("Barbus peloponnesius") – gatunek słodkowodnej ryby z rodziny karpiowatych (Cyprinidae), bardzo podobna do blisko spokrewnionej "Barbus petenyi".
Zasięg występowania.
Grecja.
Opis.
Ciało wydłużone, wrzecionowate, pokryte łuskami cykloidalnymi, otwór gębowy w położeniu dolnym, dwie pary wąsików. Płetwy parzyste zaokrąglone, płetwa ogonowa wcięta.
Ubarwienie złociste z brunatnymi plamami na bokach, grzbiet brunatny.
Brzana peloponeska osiąga do 30 cm długości.
Dymorfizm płciowy: płetwa odbytowa samic sięga poza nasadę płetwy ogonowej. Samce mają dłuższe płetwy parzyste.
Tarło: od maja do lipca.
Brzany peloponeskie tworzą stada wielopokoleniowe. Żywią się głównie skorupiakami i larwami owadów.

</doc>
<doc id="908232" url="https://pl.wikipedia.org/wiki?curid=908232" title="Przedświt (poemat)">
Przedświt (poemat)

Przedświt – poemat mesjanistyczny Zygmunta Krasińskiego napisany w latach 1841-1843. Wydany anonimowo w 1843 r. w Paryżu. Drukowany pod nazwiskiem autora od 1869 r. Poemat nawiązuje do głośnego romansu poety z Delfiną Potocką. Mesjanizm utworu dotyczy zarówno całego narodu polskiego, jak i jego poszczególnych klas społecznych: szlachta została przedstawiona jako grupa przewodząca narodowi. Zygmunt Krasiński ukazuje w poemacie konsekwencje wiary w bezpośrednią interwencję boską i zwycięstwa dobra nad złem.
Linki zewnętrzne.
"Przedświt" w serwisie Polona.pl

</doc>
<doc id="908234" url="https://pl.wikipedia.org/wiki?curid=908234" title="Kościół św. Jana i Pawła w Katowicach">
Kościół św. Jana i Pawła w Katowicach



</doc>
<doc id="908238" url="https://pl.wikipedia.org/wiki?curid=908238" title="Sposób na teściową">
Sposób na teściową

Sposób na teściową ("Monster-in-Law") – amerykańska komedia romantyczna z 2005 roku.
Fabuła.
Po latach szukania tego jedynego, Charlotte "Charlie" Cantilini znalazła wreszcie mężczyznę swych marzeń, Kevina Fieldsa. Odkryła jednak, że jego matka, Viola, jest kobietą jej koszmarów. Niedawno zwolniona z telewizji dziennikarka i prezenterka zaczęła się obawiać, że straci syna tak samo jak jej karierę. Postanowiła odstraszyć swoją przyszłą synową, stając się najgorszą z możliwych teściowych. Podczas gdy asystentka Violi, Ruby, starała się wspierać w wykonaniu planu swej pracodawczyni, Charlie zdecydowała się bronić. Rękawiczki zostały zdjęte tylko po to by pokazać która z pań jest osobnikiem alpha.

</doc>
<doc id="908242" url="https://pl.wikipedia.org/wiki?curid=908242" title="Józefat Sikorski">
Józefat Sikorski

Józefat Sikorski (ur. 25 listopada 1905 w Kostrzynie, zm. 20 marca 1942 w Berlinie w więzieniu w Plötzensee) – działacz akademicki, prezes korporacji studenckiej Posnania, członek Stronnictwa Narodowego, szef Wydziału Spraw Gospodarczych Narodowej Organizacji Bojowej (NOB).
Okres przedwojenny.
Był synem Franciszka Sikorskiego i Walentyny z domu Wierzcholska. Uczęszczał do szkoły w Kostrzynie. W latach 1916–1924 uczył się w Gimnazjum Marii Magdaleny w Poznaniu. Do 1929 studiował na Wydziale Prawno-Ekonomicznym Uniwersytetu Poznańskiego. Zaangażował się w działalność w organizacjach akademickich. W 1928 został prezesem korporacji Posnania, a rok później prezesem Poznańskiego Koła Międzykorporacyjego i przewodniczącym Komitetu Organizacyjnego I Kongresu ZPKA. Był członkiem zarządu Poznańskiego Komitetu Akademickiego i kuratorem korporacji Mercuria. Został też delegatem studentów Uniwersytetu na VII Ogólnopolski Zjazd Polskiej Młodzieży Akademickiej. W 1929 przerwał studia i podjął pracę w Banku m. Poznania. W 1930 należał do sygnatariuszy zbiorowego protestu społeczeństwa wielkopolskiego w sprawie brzeskiej, czyli aresztowania przywódców opozycji przez władze sanacyjne. Od 1931 pracował w Komunalnej Kasie Oszczędności. Działał w Stronnictwie Narodowym.
Okupacja niemiecka.
Po klęsce wojny obronnej w 1939 zaangażował się w działalność konspiracyjną. W październiku 1939 został członkiem Zarządu Wojskowego SN. W kwietniu 1940 wstąpił do Narodowej Organizacji Bojowej, zostając doradcą ds. społecznych. Od października tego roku stał na czele Wydziału Spraw Gospodarczych NOB. 12 grudnia został aresztowany i osadzony w kilku więzieniach w Poznaniu (w Domu Żołnierza, Forcie VII, a następnie w więzieniu na ul. Młyńskiej). Wyrokiem Trybunału Ludowego w Berlinie na sesji wyjazdowej w Poznaniu 18 grudnia skazano go na karę śmierci. 20 marca 1942 został zgilotynowany w więzieniu Berlin-Plötzensee.

</doc>
<doc id="908247" url="https://pl.wikipedia.org/wiki?curid=908247" title="Defensor Arica">
Defensor Arica

Club Defensor Arica - peruwiański klub piłkarski z siedzibą w mieście Lima.
Historia.
Klub Defensor Arica zadebiutował w pierwszej lidze w 1965 roku (i zajął od razu wysokie 3 miejsce). W cztery lata później klub sięgnął po swój największy sukces - wicemistrzostwo Peru. W następnym roku było jeszcze trzecie miejsce, jednak później było coraz gorzej i w 1972 roku Defensor Arica po raz ostatni jak dotąd zagrał w pierwszej lidze.

</doc>
<doc id="908250" url="https://pl.wikipedia.org/wiki?curid=908250" title="Club Defensor Arica">
Club Defensor Arica



</doc>
<doc id="908251" url="https://pl.wikipedia.org/wiki?curid=908251" title="Lauf an der Pegnitz">
Lauf an der Pegnitz

Lauf an der Pegnitz, Lauf a.d.Pegnitz – miasto powiatowe w Niemczech, w kraju związkowym Bawaria, w rejencji Środkowa Frankonia, w regionie "Planungsregion Nürnberg", siedziba powiatu "Landkreis Nürnberger Land". Leży w Okręgu Metropolitarnym Norymbergi, ok. 15 km na północny wschód od Norymbergi, nad rzeką Pegnitz, przy autostradzie A9, drodze B14 i linii kolejowej Monachium – Berlin. Przez miasto przebiega trasa rowerowa pięciu rzek.
Historia.
Od 1353 roku miejscowość leżała w granicach Czeskiego Palatynatu, stanowiącego część Królestwa Czech. Z racji na lokalizację przy trasie łączącej stolicę Czech Pragę z graniczącą z Czechami Norymbergą w 1355 król Czech Karol Luksemburski nadał osadzie prawa miejskie, a rok później podjął decyzję o wzniesieniu zamku, ukończonego w 1360 roku. Zważywszy na posąg czeskiego księcia Wacława I Świętego wieńczący bramę wjazdową do zamku jest on nazywany Zamkiem Wacława. Po kilkudziesięciu latach miasto zostało utracone przez Czechy, a w 1504 roku na skutek wojny o sukcesję w Landshut znalazło się w granicach Wolnego Miasta Norymbergi. W 1414 w Lauf gościł czeski duchowny i bohater narodowy Jan Hus. W 1806 miasto przyłączono do Królestwa Bawarii, które w 1871 zostało częścią zjednoczonych Niemiec. W 1927 roku do miasta włączono miejscowość Veldershof. W 1934 roku w zamku odkryto galerię 112 herbów czeskich, morawskich i śląskich rodów szlacheckich, miast, terytoriów i biskupstw. Jest to najcenniejszy tego typu zbiór dla czeskiej heraldyki. W latach 1971–1978 rozszerzono granice miasta, przyłączając okoliczne miejscowości.
Podział administracyjny.
W skład miasta wchodzą następujące części miejscowości ("Ortsteile"):
Polityka.
Rada miasta:
Pierwszym burmistrzem jest Benedikt Bisping, który wygrał wybory w marcu 2008 r., a stanowisko objął formalnie 1 maja 2008 r. Był kandydatem Zielonych; w drugiej turze wyborów pokonał kandydata CSU, zdobywając 62,8% głosów przy frekwencji 64,1%.
Współpraca.
Miejscowości partnerskie:

</doc>
<doc id="908253" url="https://pl.wikipedia.org/wiki?curid=908253" title="Otniel Kenizzyta">
Otniel Kenizzyta



</doc>
<doc id="908256" url="https://pl.wikipedia.org/wiki?curid=908256" title="Reprezentacja Polski w skokach narciarskich 2004/2005">
Reprezentacja Polski w skokach narciarskich 2004/2005

Reprezentacja Polski w skokach narciarskich 2004/05
Podobnie jak w latach ubiegłych liderem kadry był Adam Małysz, który jednak nie odnosił tak spektakularnych sukcesów jak w gwiazdorskich latach 2000-2003. W omawianym sezonie po raz pierwszy swoje możliwości odkrył Kamil Stoch, który zajął 7. miejsce w konkursie przeprowadzonym w Pragelato.
Ogółem skoczkowie polscy zdobyli byli 1630 punkty, co dało 7. miejsce wśród drużyn świata.
Kadra A
Zawodnicy:
Sztab trenerski:
Kadra B
Zawodnicy:
Sztab trenerski:
Kadra C
Zawodnicy:
Sztab trenerski:

</doc>
<doc id="908267" url="https://pl.wikipedia.org/wiki?curid=908267" title="Reprezentacja Południowej Afryki w hokeju na lodzie mężczyzn">
Reprezentacja Południowej Afryki w hokeju na lodzie mężczyzn

Reprezentacja Południowej Afryki w hokeju na lodzie mężczyzn – jedyna reprezentacja z Afryki, która uczestniczy w mistrzostwach świata w hokeju na lodzie mężczyzn. Obecnie reprezentacja Południowej Afryki występuje w MŚ III Dywizji.

</doc>
<doc id="908271" url="https://pl.wikipedia.org/wiki?curid=908271" title="Kobylanka (dopływ Rudawy)">
Kobylanka (dopływ Rudawy)

Kobylanka – potok płynący przez Wyżynę Krakowsko-Częstochowską. Jego krasowe źródła znajdują się w Dolinie Kobylańskiej w Parku Krajobrazowym Dolinki Krakowskie. Jedno ze źródełek dające czystą wodę znajduje się tuż obok ścieżki turystycznej. Jest to Źródło św. Antoniego. Miejscami potok ten znika całkowicie w podziemnych szczelinach. Po wypłynięciu z doliny przepływa przez Kobylany i znajdujące się już w Rowie Krzeszowickim Więckowice, następnie w przysiółku Bolechowic "Zielona Mała" dołącza do niego potok Bolechówka wypływający z sąsiedniej Doliny Bolechowickiej. Kobylanka uchodzi do Rudawy w miejscowości Zabierzów.
Na odcinku 300 m pomiędzy wsią Kobylany a wylotem Doliny Kobylańskiej koryto Kobylanki było równocześnie drogą dojazdową do znajdujących się wokół niego posesji (wjazd dozwolony tylko dla mieszkańców). Było to rzadko spotykane w Polsce rozwiązanie. Po obfitych opadach deszczu, gdy korytem rwie duży i wzburzony strumień, droga stawała się nieprzejezdna. Rozwiązanie tego problemu długo stanowiło wyzwanie dla władz gminy Zabierzów. Zostało to rozwiązane w 2012 r. w ten sposób, że dla drogi wykonano wysoki nasyp, a potok płynie głębokim, obetonowanym korytem.
W naukowych badaniach zbiorowisk okrzemek w Kobylance, przeprowadzonych przez Instytut Botaniki PAN w Krakowie w latach 2001-2003 wykryto tutaj 272 taksony okrzemek, z czego 57 po raz pierwszych opisane w Polsce

</doc>
<doc id="908273" url="https://pl.wikipedia.org/wiki?curid=908273" title="Altdorf bei Nürnberg">
Altdorf bei Nürnberg

Altdorf bei Nürnberg, Altdorf b.Nürnberg – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, na Wyżynie Frankońskiej, ok. 20 km na południowy wschód od Norymbergi i ok. 15 km na południe od Lauf an der Pegnitz, przy autostradzie A6 i A3.
Dzielnice.
W skład miasta wchodzą następujące dzielnice: Adelheim, Eismannsberg, Grünsberg, Hagenhausen, Hegnenberg, Lenzenberg, Lochmannshof, Ludersheim-Au, Ludersheim, Oberrieden, Oberwellitzleithen, Prackenfels, Prethalmühle, Pühlheim, Rasch, Raschbach, Röthenbach, Schleifmühle, Stürzelhof, Unterrieden, Unterwellitzleithen, Waldspitze, Wappeltshofen, Weinhof, Ziegelhütte.
Polityka.
Rada miasta:
Współpraca.
Miejscowości partnerskie:

</doc>
<doc id="908276" url="https://pl.wikipedia.org/wiki?curid=908276" title="Centrum Pamięci Generała Hallera i Błękitnej Armii">
Centrum Pamięci Generała Hallera i Błękitnej Armii

Centrum Pamięci Generała Józefa Hallera i Błękitnej Armii (Hallerówka) – muzeum we Władysławowie, oddział Muzeum Ziemi Puckiej im. Floriana Ceynowy w Pucku (od 2013 roku), założone w 1981 roku (pod obecną nazwą od 2000 roku), mieszczące się w drewnianej willi z 1924 roku przy ulicy Morskiej 6, należącej przed wojną do gen. Józefa Hallera i jego krewnych. 
Historia.
Grunt pod budowę willi nabył ppłk. Henryk Bagiński od Leona Torlińskiego, mieszkańca Wielkiej Wsi. Generał Józef Haller zamieszkiwał willę wraz z rodziną podczas letnich wakacji, przyjeżdżali do niej także m.in. harcerze. Dookoła budynku powstało letnisko nazywane Hallerowem.
Po II wojnie światowej budynkiem zarządzało miasto Władysławowo. Z inicjatywy „Towarzystwa Przyjaciół Hallera” znajduje się tu obecnie „Muzeum Generała Hallera”, z niewielką ekspozycją cennych pamiątek poświęconych generałowi. W sąsiednim domku – byłej siedzibie adiutanta generała (Dworzańskiego), tzw. „Adiutantówce” znajduje się Muzeum Przyrodnicze Nadmorskiego Parku Krajobrazowego, udostępnione dla zwiedzających od 2017 roku. W sąsiedztwie willi znajduje się odsłonięty w sierpniu 1995 roku „Pomnik Generała Józefa Hallera”, przed którym organizowane są uroczystości z okazji rocznicy obchodów Zaślubin Polski z morzem oraz Narodowego Święta Niepodległości.

</doc>
<doc id="908280" url="https://pl.wikipedia.org/wiki?curid=908280" title="Hot Shots!">
Hot Shots!

Hot Shots! – amerykański film komediowy w reżyserii Jima Abrahamsa. Parodia m.in. takich filmów jak: "Tańczący z wilkami", "Top Gun", "Dziewięć i pół tygodnia", "Superman".
Serwis Rotten Tomatoes przyznał mu wynik 83%.
Parodie.
Film stanowi parodię "Top Gun", ale można znaleźć także odniesienia do następujących filmów: "Tylko aniołowie mają skrzydła", "Przeminęło z wiatrem", "Ojciec chrzestny", "Człowiek ze złotym pistoletem", "Maratończyk", "Rocky", "Superman", "Superman II", "Oficer i dżentelmen", "Pierwszy krok w kosmos", "9 1/2 tygodnia", "Critters", "Pluton", "Full Metal Jacket", "Wspaniali bracia Baker", "Tańczący z wilkami".

</doc>
<doc id="908284" url="https://pl.wikipedia.org/wiki?curid=908284" title="Red Nacional de los Ferrocarriles Españoles">
Red Nacional de los Ferrocarriles Españoles



</doc>
<doc id="908288" url="https://pl.wikipedia.org/wiki?curid=908288" title="Hersbruck">
Hersbruck

Hersbruck (frank. "Herrschbrugg") – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, ok. 24 km na wschód od Norymbergi i ok. 10 km na wschód od Lauf an der Pegnitz, nad rzeką Pegnitz, przy autostradzie A9, drodze B14 i linii kolejowej Norymberga – Cheb, Norymberga - Schwandorf. Przez miasto przebiega trasa rowerowa pięciu rzek.
Historia.
Miejscowość została założona w 976. W 1297 otrzymała prawa miejskie. W 1353 miasto zostało pozyskane wraz z Czeskim Palatynatem przez króla Czech Karola Luksemburskiego. Leżało na tzw. Złotej Drodze, łączącej Pragę z Norymbergą. W 1373 zostało utracone przez Królestwo Czech na rzecz Wittelsbachów. Skutkiem wojny o sukcesję w Landshut po 1504 znajdowało się w granicach Wolnego Miasta Norymbergi, które w 1806 zostało włączone do Królestwa Bawarii. Od 1871 wraz z Bawarią część Niemiec. W trakcie II wojny światowej w Hersbruck mieścił się podobóz niemieckiego obozu koncentracyjnego Flossenbürg. W ostatnich latach wojny więzieni tu byli m.in. Polacy Ryszard Zyga i Janusz Krasiński, a zmarli tu Włosi Edward Focherini i Teresio Olivelli. Od 1949 w granicach Republiki Federalnej Niemiec.
Dzielnice.
W skład miasta wchodzą następujące dzielnice:
Współpraca.
Miejscowości partnerskie:

</doc>
<doc id="908289" url="https://pl.wikipedia.org/wiki?curid=908289" title="Wyspy Sarońskie">
Wyspy Sarońskie

Wyspy Sarońskie (gr. ) – archipelag w Grecji, położony na Zatoce Sarońskiej na wschód od Przesmyku Korynckiego i na południe od Półwyspu Attyckiego. Administracyjnie wyspy te należą do jednostki regionalnej Wyspy, w regionie Attyki, w administracji zdecentralizowanej Attyki. Do wysp archipelagu zaliczają się: Egina, Angistri, Dokos, Hydra, Poros, Salamis, Spetses.

</doc>
<doc id="908296" url="https://pl.wikipedia.org/wiki?curid=908296" title="Babka łysa">
Babka łysa

Babka łysa, babka gołogłowa ("Babka gymnotrachelus") – gatunek ryby okoniokształtnej z rodziny babkowatych (Gobiidae), jedyny przedstawiciel rodzaju "Babka", wcześniej zaliczanego w randze podrodzaju do "Neogobius". Został opisany jako oddzielny rodzaj na podstawie analizy molekularnej.
Zasięg występowania.
Strefa przybrzeżna basenów Morza Azowskiego, Czarnego i Kaspijskiego. W Polsce jest inwazyjnym gatunkiem obcym, zaobserwowanym w połowie lat 90. XX w. Występuje w Wiśle, Odrze, środkowym biegu Bugu i w dolnym biegu Krzny. 
Na obszarze naturalnego występowania zasiedla przybrzeżne wody morskie z piaszczystym lub mulistym dnem, wpływa do rzek. W Polsce obserwowana w rzekach z dnem piaszczysto-kamienistym. 
Osiąga maksymalnie 16 cm długości. Żywi się skorupiakami, larwami wodnych owadów, wieloszczetami i małymi rybami. Tarło odbywa od kwietnia do lipca.

</doc>
<doc id="908297" url="https://pl.wikipedia.org/wiki?curid=908297" title="Babka gołogłowa">
Babka gołogłowa



</doc>
<doc id="908299" url="https://pl.wikipedia.org/wiki?curid=908299" title="Neogobius gymnotrachelus">
Neogobius gymnotrachelus



</doc>
<doc id="908300" url="https://pl.wikipedia.org/wiki?curid=908300" title="Röthenbach an der Pegnitz">
Röthenbach an der Pegnitz

Röthenbach an der Pegnitz, Röthenbach a.d.Pegnitz – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, ok. 12 km na północny wschód od Norymbergi i ok. 5 km na południowy zachód od Lauf an der Pegnitz, nad rzeką Pegnitz, przy autostradzie A6, A3, drodze B14 i linii kolejowej Monachium – Berlin.
Dzielnice.
W skład miasta wchodzą następujące dzielnice: 
Polityka.
Rada miasta:
Współpraca.
Miejscowości partnerskie:

</doc>
<doc id="908302" url="https://pl.wikipedia.org/wiki?curid=908302" title="Wojewódzkie Przedsiębiorstwo Komunikacyjne w Bielsku-Białej">
Wojewódzkie Przedsiębiorstwo Komunikacyjne w Bielsku-Białej

Wojewódzkie Przedsiębiorstwo Komunikacyjne w Bielsku-Białej - jedno z WPK utworzonych w czasach PRL-u (1975-1982). 
Przedsiębiorstwo powstało 1 lipca 1975 roku (miesiąc po wprowadzeniu nowego podziału administracyjnego) z połączenia MPK Bielsko-Biała, MZK Oświęcim i MZK Żywiec oraz nowego zakładu nr 4 w Kętach. Likwidacja nastąpiła na początku 1982 roku, kiedy zakłady w Oświęcimiu i Kętach usamodzielniły się, a zakłady w Bielsku-Białej i Żywcu weszły w skład MPK Bielsko-Biała. Ostateczny podział zakładu bielskiego i żywieckiego nastąpiło w 1990 roku, po wprowadzeniu nowego samorządu terytorialnego.
Zakład nr 1.
Zakład autobusowy w Bielsku-Białej (kontynuator tradycji MPK Bielsko-Biała, powstałego w 1951 roku), odpowiadał za transport miejski w stolicy województwa, wraz z liniami podmiejskimi, prowadzących do Bystrej Śląskiej, Wilkowic, Jasienicy, Jaworze, Międzyrzecza, Mazańcowic, a później także do położonych w województwie katowickim Czechowic-Dziedzic i Janowic. Większość tych linii rozpoczynały kursy na dworcu WPK przy ul. Warszawskiej (wtedy Armii Czerwonej). W okresie istnienia WPK nastąpił dynamiczny rozwój komunikacji miejskiej w Bielsku-Białej, spowodowany rozrostem terytorialnym miasta i budową dzielnic mieszkaniowych. Siedzibą Zakładu była zajezdnia autobusowa przy ul. Długiej w Olszówce.
Zakład nr 2.
Zakład z siedzibą w Oświęcimiu (ul. Leszczyńskiej) obsługiwał najrozleglejszy obszar ze wszystkich zakładów bielskiego WPK. Autobusy Zakładu kursowały nie tylko na terenie miasta i gminy Oświęcim, ale także do Brzeszcz, Jawiszowic, Przeciszowa, Zatora, Chełmka i Bierunia (wówczas dzielnicy Tychów), Spytkowic a także do Kaniówka, Wilamowic i Starej Wsi, położonych w dzisiejszym powiecie bielskim. Mimo powtarzania się numerów poszczególnych linii z bielskimi, nie dokonano zmiany numeracji (podobnie jak w Żywcu). Złote czasy komunikacji publicznej w Oświęcimiu przypadły na połowę lat 80., kiedy zapewniały transport do wielkich zakładów przemysłowych (Zakłady Chemiczne "Oświęcim" w Oświęcimiu, kopalni Piast (Bieruń) i Brzeszcze).
Zakład nr 3.
Działalność Zakładu nr 3 w Żywcu od początku jego istnienia opierała się na połączeniach miasto-strefa podmiejska. Autobusy WPK kursowały wówczas do Radziechów, Siennej, Łodygowic, Oczkowa i Sporysza (dziś dzielnice miasta), a także do Świnnej i Trzebini. Podobnie jak dziś, niemal wszystkie linie Zakładu prowadziły przez rynek - centralny punkt miasta. Po 1982 zakład żywiecki stał się Zakładem nr 2 MPK Bielsko-Biała, by osiem lat później powrócić do samodzielności. Siedziba MZK Żywiec znajduje się przy al. Wolności, koło wjazdu na "nowy most" na Sole.
Zakład nr 4.
Kęcki zakład WPK powstał w celu zapewnienia dogodnej komunikacji przede wszystkim w samych Kętach, jak i w sąsiednim Andrychowie. W zasadzie były to dwie sieci autobusowe, których jedynym punktem wspólnym były położone między oboma miastami Bulowice. Linie o numeracji 52-63 obsługiwały teren dzisiejszej gminy Kęty, docierając prawie do wszystkich wsi wchodzących w jej skład, a także do Pisarzowic, Kobiernic i Czańca. Wszystkie linie stykały się na kęckim rynku i przy miejskiej stacji kolejowej. Linie 64-68 stanowiły połączenie Andrychowa z sąsiednimi miejscowościami (Bulowice, Roczyny, Rzyki, Sułkowice, Zagórnik). Wszystkie te linie kończyły swoje kursy na andrychowskim osiedlu Lenartowicza. Obecnie opisany rejon obsługuje MZK Kęty, spółka samorządów Kęt, Andrychowa i Porąbki z siedzibą na ul. Błonie w Kętach.

</doc>
<doc id="908304" url="https://pl.wikipedia.org/wiki?curid=908304" title="Rumunia w Konkursie Piosenki Eurowizji">
Rumunia w Konkursie Piosenki Eurowizji

Rumunia uczestniczy w Konkursie Piosenki Eurowizji od 1994. Od czasu debiutu konkursem w kraju zajmuje się rumuński nadawca publiczny Societatea Română de Televiziune (TVR).
Najwyższym wynikiem kraju w konkursie jest trzecie miejsce, które w 2005 i 2010 zajęli Luminița Anghel i Sistem z piosenką „Let Me Try” oraz Paula Seling i Ovi z piosenką „Playing with Fire”
W 2016 kraj został zdyskwalifikowany z udziału w konkursie z powodu nieopłacenia przez stację kilkumilionowego długu wobec EBU w ustalonym terminie.
Uczestnictwo.
Rumunia uczestniczy w Konkursie Piosenki Eurowizji od 1994. Poniższa tabela uwzględnia nazwiska wszystkich rumuńskich reprezentantów, tytuły konkursowych piosenek oraz wyniki osiągnięte w poszczególnych latach.
Legenda:
Historia głosowania w finale (1994–2022).
Poniższe tabele pokazują, którym krajom Rumunia przyznaje w finale najwięcej punktów oraz od których państw rumuńscy reprezentanci otrzymują najwyższe noty.
Kraje, którym Rumunia "przyznała" najwięcej punktów:
Kraje, od których Rumunia "otrzymała" najwięcej punktów:
Legenda:
Nagrody im. Marcela Bezençona.
Nagrody im. Marcela Bezençona przyznawane są corocznie (od 2002) piosenkom biorącym udział w konkursie. Nagrody rozdawane są w trzech kategoriach: 
Poniższy spis uwzględnia rumuńskich zdobywców nagród im. Marcela Bezençona.
Nagroda Kompozytorów 

</doc>
<doc id="908308" url="https://pl.wikipedia.org/wiki?curid=908308" title="Velden (powiat Norymberga)">
Velden (powiat Norymberga)

Velden – miasto w Niemczech, w kraju związkowym Bawaria, w rejencji Środkowa Frankonia, w regionie Planungsregion Nürnberg, w powiecie Norymberga, siedziba wspólnoty administracyjnej Velden, około 33 km na północny wschód od Norymbergi i około 18 km od Lauf an der Pegnitz, nad rzeką Pegnitz, przy linii kolejowej Monachium - Berlin.
Dzielnice.
W skład miasta wchodzą następujące dzielnice: 
Współpraca.
Miejscowość partnerska:

</doc>
<doc id="908314" url="https://pl.wikipedia.org/wiki?curid=908314" title="WPK Bielsko-Biała">
WPK Bielsko-Biała



</doc>
<doc id="908316" url="https://pl.wikipedia.org/wiki?curid=908316" title="Pegnitz">
Pegnitz

Niemcy:

</doc>
<doc id="908324" url="https://pl.wikipedia.org/wiki?curid=908324" title="Bitwa nad Kaczawą">
Bitwa nad Kaczawą

Bitwa nad Kaczawą, bitwa pod Legnicą – starcie zbrojne, które miało miejsce 26 sierpnia 1813 roku podczas wojny Francji z szóstą koalicją. Rozegrała się na obszarze pomiędzy Kaczawą na pn. i pn-zach., wysoczyzną Płaskowyżu Janowickiego na wschodzie, a Warmątowicami i Bielowicami na południu, w odległości około 10 km. w linii prostej od murów miejskich ówczesnej Legnicy.
Przebieg bitwy.
Walka toczyła się pomiędzy armią francuską (102 000 żołnierzy) dowodzoną przez marszałka Macdonalda a armią prusko-rosyjską (114 000 żołnierzy) dowodzoną przez feldmarszałka Blüchera.
Podczas saskiej kampanii Napoleon wspólnie z armią Gouviona Saint Cyra ruszył pod Drezno, zostawiając na Śląsku armię Macdonalda, by ta ścigała Armię Śląską Blüchera i nie dopuściła do połączenia się jej sił z Armią Czeską Schwarzenberga. Realizując zadanie Macdonald 23 sierpnia rozpoczął ofensywę znad linii rzeki Bóbr w kierunku Jawora. Korpusy francuskie maszerowały w znacznej odległości od siebie.
Gdy Blücher dowiedział się o odejściu głównych sił francuskich, także postanowił przejść do ofensywy. W tym celu przeciwko francuskiemu centrum skierował pruski korpus Yorcka, natomiast na lewe skrzydło francuskie skierował w kierunku Legnicy rosyjski korpus Sackena. Pruski korpus de Langerona ruszył na prawe skrzydło francuskie.
Obie wielkie, w przybliżeniu równe sobie armie, wpadły na siebie niespodziewanie 26 sierpnia, w czasie burzy i ulewnego deszczu. Pierwszy zorientował się wódz francuski i wydzieliwszy ze swej armii 60 000 żołnierzy rzucił ich na prawe skrzydło armii prusko-rosyjskiej. Ponieważ kolumny francuskiej armii były zbyt oddalone od siebie, francuskie natarcie nie powiodło się.
W międzyczasie pozostałe 30 000 żołnierzy armii Macdonalda, którzy mieli trzymać wojska prusko-rosyjskie na ich dotychczasowych pozycjach, stanęło wobec potężnego kontrataku. Choć atak korpusu Langerona Francuzi odparli, pozostałe dwa korpusy odniosły sukces, odcinając jedną z francuskich dywizji.
Nie mając żadnego wsparcia ani posiłków Francuzi po niedługim czasie zostali zmuszeni do odwrotu, ponosząc przy tym duże straty. Łącznie Macdonald stracił 15 000 zabitych, rannych i jeńców, natomiast Blücher – około 4000 zabitych i rannych. Pokonana armia francuska wycofała się na Bolesławiec.
Efekty.
Nie licząc poważnych strat, przegrana bitwa pogorszyła ogólną sytuację strategiczną Francuzów. Ta porażka w połączeniu z przegraną cztery dni później bitwą pod Kulmem i 6 września pod Dennewitz, z nawiązką zniwelowała korzyści, jakie Francuzi odnieśli dzięki zwycięstwu Napoleona pod Dreznem.
Zwycięstwo nad Kaczawą przyniosło Blücherowi tytuł "Księcia Wahlstatt" (Wahlstatt – niemiecka nazwa miejscowości Legnickie Pole).
Bitwę upamiętnia Muzeum w Duninie.

</doc>
<doc id="908326" url="https://pl.wikipedia.org/wiki?curid=908326" title="Krzemionka (Dolinki Krakowskie)">
Krzemionka (Dolinki Krakowskie)

Krzemionka – jedno ze wzniesień na Wyżynie Olkuskiej, między Doliną Kobylańską od strony zachodniej a Doliną Bolechowicką od wschodu. Znajduje się na terenie administracyjnym wsi Karniowice, pomiędzy miejscowościami Zelków a Będkowice w województwie małopolskim, . Wzniesienie osiąga maksymalną wysokość 447 m n.p.m.. Porośnięte jest lasem zwanym także Krzemionką, bądź Lasem Karniowskim (dominuje w nim grąd). Od południowej strony zbocza są bezleśne, pokryte polami uprawnymi. Opadają do rezerwatu Wąwóz Bolechowicki. Ze wzniesienia roztaczają się szerokie widoki na Grzbiet Tenczyński i Kraków. Przez wzgórze prowadzą trzy szlaki rowerowe.
Szlaki rowerowe.
 czerwony – zataczający pętlę szlak z Bolechowic przez Zelków, górną część rezerwatu przyrody Dolina Kluczwody, Wierzchowie, Bębło, Dolinę Będkowską (w dół), Łączki, Kobylany, Dolinę Kobylańską (w górę), Krzemionkę, Dolinę Bolechowicką (w dół) do Bolechowic.
 niebieski – szlak brzozowy z Zabierzowa obok Bramy Bolechowickiej przez Karniowice, Dolinę Kobylańską, Krzemionkę, Zelków i Gacki, gdzie szlak rozgałęzia się; do Bolechowic lub Zabierzowa przez Ujazd
 zielony – z Bolechowic przez Karniowice, Krzemionkę, Kawiory, Łazy do Jerzmanowic.

</doc>
<doc id="908329" url="https://pl.wikipedia.org/wiki?curid=908329" title="Reprezentacja Polski w skokach narciarskich 2002/2003">
Reprezentacja Polski w skokach narciarskich 2002/2003

Reprezentacja Polski w skokach narciarskich 2002/03
Sezon letni.
Letnie Grand Prix.
Wyniki konkursów indywidualnych.
Źródło: 
Letni Puchar Kontynentalny.
Wyniki konkursów indywidualnych.
Źródło: 
Sezon zimowy.
Puchar Świata.
Miejsca w klasyfikacji generalnej Pucharu Świata.
Źródło: "FIS"
Puchar Kontynentalny.
Miejsca w klasyfikacji generalnej Pucharu Kontynentalnego.
Źródło:

</doc>
<doc id="908331" url="https://pl.wikipedia.org/wiki?curid=908331" title="Bretten (stacja kolejowa)">
Bretten (stacja kolejowa)

Bretten – stacja kolejowa w mieście Bretten, w kraju związkowym Badenia-Wirtembergia, w Niemczech.
Stacja została otwarta 1 października 1853. Przechodzą przez nią linie: Karlsruhe – Heilsbronn i Mühlacker – Bruchsal.

</doc>
<doc id="908332" url="https://pl.wikipedia.org/wiki?curid=908332" title="Ferdinand Lepcke">
Ferdinand Lepcke

Ferdinand Lepcke (ur. 23 marca 1866 w Coburgu, zm. 12 marca 1909 w Berlinie) – niemiecki rzeźbiarz, twórca m.in. bydgoskich pomników: ”Potop” i ”Łuczniczka”.
Życiorys.
Ferdinand Lepcke urodził się 23 marca 1866 r. w Coburgu w północnej Bawarii. Spędził tam jedynie wczesne dzieciństwo, gdyż rodzina wkrótce przeniosła się do Berlina. Po ukończeniu gimnazjum podjął studia na Akademii Sztuk Pięknych w Berlinie. Studiował w latach 1883-1890 pod kierunkiem berlińskiego artysty prof. Fritza Schapera. Umiejętności praktyczne zgłębiał w atelier rzeźby braci Biber i pracowni "Kunstgewerbemuseum" w Berlinie.
Dojrzewał twórczo w atmosferze stylu neoklasycystycznego, który od czasów Johanna Gottfrieda Schadowa (zm. 1850) i Christiana Daniela Raucha (zm. 1857) odgrywał zasadniczą rolę w Niemczech. Bliższy mu był styl dawnych mistrzów, niż nowa stylistyka, którą przyniósł modernizm (Jugendstil, ArtDeco). Skłonność ku rzeźbie klasycznej miała swoje źródło w jego zamiłowaniu do antyku.
Przełom 1892-1893 spędził w Rzymie ugruntowując znajomość rzeźby antycznej. Podróżował również, między innymi do Francji i Danii. Po powrocie do Berlina, w 1897 r. objął stanowisko profesora w tutejszej Akademii Sztuk Pięknych. Przyjęty został do elitarnego grona członków "Berliner Künstverein". Już w 1893 r. mając zaledwie 27 lat został uhonorowany nagrodą państwową, a w 1894 r. złotym medalem przyznanym za osiągnięcia artystyczne. Był już wtedy cenionym artystą i poszukiwanym rzeźbiarzem. Tworzył zarówno popiersia, jak i duże pomniki, aż do monumentów.
Zmarł 19 marca 1909 r. w Berlinie na zapalenie płuc, w wieku 43 lat.
Dzieła.
Obok prac, które związały Lepckego z Bydgoszczą: ”Potopu” i ”Łuczniczki” był także autorem wielu innych rzeźb: popiersi, herm, pomników i fontann. Najbardziej znane: "Der Bildhauer" i grupa rzeźbiarska "Wiedersehen" znajdują się w zbiorach Galerii Narodowej w Berlinie. Część prac zasiliła zbiory berlińskiej Akademii Sztuk Pięknych. "Popiersie Richarda Ruckerta" ustawiono w Viktoriapark w Berlinie - Kreuzberg, a "pomnik Justusa Jonasa" w kaplicy zamkowej w Wittenberdze.

</doc>
<doc id="908335" url="https://pl.wikipedia.org/wiki?curid=908335" title="Cena emisyjna">
Cena emisyjna

Cena emisyjna – cena, która pojawia się w przypadku sprzedaży (subskrypcji) akcji na rynku pierwotnym. Może być równa lub wyższa od wartości nominalnej akcji (cena nominalna akcji). W przypadku pierwszej emisji akcji przez spółkę, która ma miejsce w chwili zawierania spółki, z reguły wartość nominalna akcji i cena emisyjna akcji są sobie równe. 
Natomiast w przypadku następnych emisji akcji (podwyższenia kapitału przez spółkę już działającą na rynku) "cena emisyjna jest zazwyczaj wyższa od wartości nominalnej akcji", gdyż wartość spółki, przypadająca na jedną akcję, przewyższa z reguły wartość nominalną akcji. Różnica pomiędzy ceną emisyjną a nominalną danej akcji (zwana często agio) zasila kapitał zapasowy spółki. Kapitał zakładowy (dawniej wobec spółki akcyjnej obowiązywał termin kapitał akcyjny) i zapasowy stanowią kapitał własny przedsiębiorstwa.

</doc>
<doc id="908338" url="https://pl.wikipedia.org/wiki?curid=908338" title="Kay Rala Xanana Gusmão">
Kay Rala Xanana Gusmão



</doc>
<doc id="908343" url="https://pl.wikipedia.org/wiki?curid=908343" title="Cena nominalna akcji">
Cena nominalna akcji

Cena nominalna – cena, która ustalona jest w statucie spółki. Wartość nominalna jest wartością uwidocznioną na akcji.
Zgodnie z art. 308 § 2 kodeksu spółek handlowych wartość nominalna akcji nie może być niższa niż 1 grosz. W wersji pierwotnej tego przepisu wartość ta wynosiła 1 złoty.
Różnica pomiędzy ceną emisyjną a ceną nominalną zasila kapitał zapasowy spółki.

</doc>
<doc id="908344" url="https://pl.wikipedia.org/wiki?curid=908344" title="Land of the Free">
Land of the Free

Land of the Free – czwarta studyjna płyta zespołu Gamma Ray i pierwsza od czasu odejścia Ralfa Sheepersa, po którym to Kai Hansen przejął wokal. Została wydana ponownie w 2003.
Utwór "Afterlife" napisany został dla Ingo Schwichtenberga, jednego z założycieli Helloween, który popełnił samobójstwo 8 marca 1995, tuż przed wydaniem płyty.
Część sola gitarowego w piosence "All of the Damned" to cytat muzyczny z piosenki Hotel California zespołu The Eagles.

</doc>
<doc id="908348" url="https://pl.wikipedia.org/wiki?curid=908348" title="Wymborek">
Wymborek



</doc>
<doc id="908353" url="https://pl.wikipedia.org/wiki?curid=908353" title="Jadźnia">
Jadźnia



</doc>
<doc id="908354" url="https://pl.wikipedia.org/wiki?curid=908354" title="Happurg">
Happurg

Happurg (frank. " Habbuich") – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga, siedziba wspólnoty administracyjnej Happurg. Leży w Okręgu Metropolitarnym Norymbergi, w Jurze Frankońskiej, około 28 km na północny wschód od Norymbergi i ok. 12 km na wschód od Lauf an der Pegnitz, przy drodze B14 i linii kolejowej Norymberga - Amberg - Schwandorf.
Współpraca.
Miejscowość partnerska:

</doc>
<doc id="908356" url="https://pl.wikipedia.org/wiki?curid=908356" title="Christelle Gros">
Christelle Gros

Christelle Gros (ur. 19 maja 1975 w Oyonnax) – francuska biathlonistka, brązowa medalistka mistrzostw świata.
Kariera.
Pierwszy sukces w karierze osiągnęła w 1995 roku, zdobywając brązowy medal w biegu indywidualnym podczas mistrzostw świata juniorów w Andermatt. W Pucharze Świata zadebiutowała 1 stycznia 1996 roku w Anterselvie, zajmując 42. miejsce w biegu indywidualnym. Pierwsze punkty wywalczyła 11 stycznia 1997 roku w Ruhpolding, gdzie zajęła 23. miejsce w sprincie. Jedyny raz na podium zawodów pucharowych stanęła 7 marca 1998 roku w Pokljuce, gdzie sprint ukończyła na trzeciej pozycji. W zawodach tych wyprzedziły ją tylko Magdalena Forsberg ze Szwecji i Norweżka Ann-Elen Skjelbreid. Najlepsze wyniki osiągnęła w sezonie 2003/2004, kiedy zajęła 18. miejsce w klasyfikacji generalnej.
Podczas mistrzostw świata w Kontiolahti/Oslo w 1999 roku wspólnie z Delphyne Heymann-Burlet, Florence Baverel i Corinne Niogret wywalczyła brązowy medal w sztafecie. Była też czwarta w tej konkurencji na mistrzostwach świata w Oslo/Lahti w 2000 roku i rozgrywanych trzy lata wcześniej mistrzostwach świata w Osrblie oraz siódma w biegu indywidualnym podczas mistrzostw świata w Oberhofie w 2004 roku.
Ponadto zdobyła srebrny medal w biegu indywidualnym na mistrzostwach Europy w Haute Maurienne w 2001 roku. Brała też udział w igrzyskach olimpijskich w Nagano w 1998 roku, gdzie zajęła 59. miejsce w biegu indywidualnym i 8. w sztafecie.

</doc>
<doc id="908357" url="https://pl.wikipedia.org/wiki?curid=908357" title="Adolfo Pedernera">
Adolfo Pedernera

Adolfo Alfredo Pedernera (ur. 15 listopada 1918 w Avellanedzie, zm. 12 maja 1995 tamże) – argentyński trener piłkarski i piłkarz grający na pozycji napastnika. Były reprezentant Argentyny.
Pedernera w czasie swej kariery grał w wielu zespołach – były to Huracán Buenos Aires, River Plate Buenos Aires (którego drużynę zwano wtedy "La Máquina", co znaczy "Maszyna"), Atlanta Buenos Aires oraz Millonarios Bogotá (zwany wtedy "Niebieski balet" lub "Niebieski taniec"). Swoją grą zarobił sobie na przydomek "El Maestro".
Początkowe lata.
Już jako dziecko Pedernera przejawiał predyspozycje do gry w piłkę. Dlatego wcześnie wstąpił do szkółki piłkarskiej klubu Cruceros de la Plata, skąd w 1932 roku przeszedł do zawodowego klubu Huracán. Rok później był już graczem River Plate. W lidze zadebiutował w 1935 roku, mając 16 lat. Nie trzeba było długo czekać na powołanie do reprezentacji Argentyny, z którą w 1937 roku wygrał Copa América (wyczyn ten powtórzył jeszcze dwukrotnie - w 1941 i 1945 roku).
Z powodu II wojny światowej nie miał okazji zademonstrowania swych umiejętności na Mistrzostwach Świata i zadowolić się musiał sukcesami klubowymi. Współtworzył potęgę River Plate grając obok takich zawodników jak Ángel Labruna, José Manuel Moreno, Félix Loustau czy Juan Carlos Muñoz. Grywał także obok takich znakomitości jak Hugo Reyes, Antonio El Maestrico Báez, Néstor El Pipo Rossi czy Alfredo Di Stéfano. Później spotkali się jeszcze w Kolumbii, gdzie współtworzyli drużynę Millonarios. Jednak przedtem, w 1947 roku, Pedernera otrzymał ofertę miliona peso za przejście do klubu Atlanta.
W klubie Atlanta nie pograł długo i w 1948 roku wrócił do klubu Huracán, w którym zaczynał swą zawodową karierę. Jednak wkrótce trener Millonarios Carlos Cacho Aldabe odwiedził Pedernerę w Buenos Aires i przekonał go, by przyjechał do stolicy Kolumbii Bogoty. Pedernera zgodził się i 8 czerwca 1949 roku stał się zawodnikiem klubu Millonarios. Do Bogoty przybył 10 czerwca, witany na lotnisku "Aeropuerto de Techo" przez 5000 kibiców przywiezionych na tę okazję 200 samochodami i 25 autobusami.
Millonarios.
Pedernera zamieszkał w północnej części Bogoty. Swój pierwszy mecz w barwach nowego klubu 11 czerwca 1949 roku przeciwko Club Atlético Municipal (obecnie Atlético Nacional Medellín), w którym Millonarios rozgromił rywala 6:0, przesiedział na ławce rezerwowych. Na boisko wybiegł po raz pierwszy dopiero 25 czerwca i wziął udział w pokonaniu drużyny Club Deportes Caldas 3:0. Prasa w Bogocie przyjęła występ Pedernery entuzjastycznie, określając go mianem fenomenu, artysty, chwaląc inteligencję i prorokując, że jego występy w Millionarios sprawią, że wszystko stanie się możliwe.
W roku 1949 Pedernera wspólnie z Alfredo Di Stéfano i Pipo Rossim zdobyli dla Millonarios mistrzostwo Kolumbii. Według relacji Alfredo di Stefano drużyna stosowała strategię, którą nazwał "5 i taniec", co oznaczało, że po zdobyciu pięciobramkowego prowadzenia drużyna nie starała się już upokarzać przeciwnika dalszymi golami, lecz ograniczała się jedynie do wymiany piłki w polu. Strategia ta znalazła zastosowanie w dziewięciu kolejnych zwycięstwach. W rozgrywce o tytuł mistrza Kolumbii Pedernera zdobył dwie decydujące bramki w dwóch następujących po sobie meczach z drużyną Deportivo Cali.
Kariera trenerska.
Gdy w 1950 roku dotychczasowy trener Millonarios Cacho Aldabe zrezygnował z posady, jego miejsce zajął Pedernera. Pod jego trenerską pieczą znaleźli się tacy gracze jak Julio Cozzi, Antonio Báez, Julio César Ramírez, Reinaldo Mourín, Ramón Villaverde oraz Hugo Reyes. Pierwszy sezon nie był dla niego zbyt udany, gdyż mistrzem Kolumbii został klub Deportes Caldas Manizales. Jednak następne trzy sezony (1951, 1952 i 1953) zakończyły się dla prowadzonego przez Pedernerę Millonarios mistrzostwem Kolumbii.
Pod przywództwem Pedernery Millonarios pokonał tak silne zespoły jak Huracán Buenos Aires, Bolívar La Paz, Rapid Wiedeń czy nawet jego dawny klub, River Plate Buenos Aires, który w 1952 i 1953 roku zdobył mistrzostwo Argentyny.
W marcu 1952 roku, gdy Pedernera miał 33 lata, towarzyszył klubowi Millonarios w jego wojażu po Europie. Podczas tej podróży jego podopieczni pokonali na Estadio Chamartín (dzisiaj Estadio Bernabeu) Real Madryt 4:2. Gdy Hiszpanie chcieli się zrewanżować, przegrali z Millonarios jeszcze dwukrotnie.
W 1954 roku, gdy zakończone zostały spory w argentyńskim futbolu, które doprowadziły do emigracji najlepszych piłkarzy, Pedernera mógł wrócić do ojczyzny i przed ostatecznym zakończeniem kariery zagrać w swym pierwszym klubie - Huracán.
Ostatnie lata.
W roku 1993 Pedernera opublikował swoją biografię pod tytułem "El fútbol que viví ... y que yo siento", w której napisaniu pomógł mu dziennikarz Alejandro Yebra.
W 1994 roku Pedernera spotkał się ze swymi długoletnimi przyjaciółmi Alfredo Di Stéfano i El Pipo Rossi w Bogocie podczas uroczystości "Féria Internacional del Libro". Rok później Pedernera zmarł.

</doc>
<doc id="908362" url="https://pl.wikipedia.org/wiki?curid=908362" title="Patrik Eliáš">
Patrik Eliáš

Patrik Eliáš (ur. 13 kwietnia 1976 w Třebíču) – czeski hokeista, reprezentant Czech, czterokrotny olimpijczyk.
Kariera.
Wychowanek klubu SK Horácká Slavia Třebíč. W drafcie NHL z 1994 został wybrany przez New Jersey Devils. Zawodnik tego klubu od 1996. W lipcu 2013 przedłużył kontrakt o trzy lata. Pod koniec marca 2016 klub poinformował o zakończeniu kariery zawodniczej oraz o ceremonii zastrzeżenia jego numeru 26 dla zawodników zespołu, którą zaplanowano na początek sezonu NHL (2017/2018).
Uczestniczył w turniejach mistrzostw świata w 1998, 2008, 2009, 2011, Pucharu Świata 2004 oraz zimowych igrzysk olimpijskich 2002, 2006, 2010, 2014.

</doc>
<doc id="908363" url="https://pl.wikipedia.org/wiki?curid=908363" title="Alfeld (Bawaria)">
Alfeld (Bawaria)

Alfeld – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga, wchodzi w skład wspólnoty administracyjnej Happurg. Leży w Jurze Frankońskiej, około 32 km na wschód od Norymbergi i ok. 20 km na południowy wschód od Lauf an der Pegnitz, przy autostradzie A6 (zjazd 63).
Oświata.
W gminie znajduje się 43 miejsc przedszkolnych (41 dzieci) oraz szkoła podstawowa (3 nauczycieli, klasy 1-4, łączone).

</doc>
<doc id="908364" url="https://pl.wikipedia.org/wiki?curid=908364" title="Somewhere Out in Space">
Somewhere Out in Space

Somewhere Out in Space – piąta studyjna płyta zespołu Gamma Ray. Została wydana ponownie w 2003. Dodatkowy "Miracle" to inna wersja "Man on a Mission" – przerobiona na balladę.
Teksty utworów poruszają tematy związane z wyprawą w kosmos oraz z ogólnie pojętym science fiction.

</doc>
<doc id="908369" url="https://pl.wikipedia.org/wiki?curid=908369" title="Babka rzeczna">
Babka rzeczna

Babka rzeczna, babka szczupła ("Neogobius fluviatilis") – gatunek okoniokształtnej ryby z rodziny babkowatych.
Zasięg występowania.
Zasiedla wody słodkie, półsłodkie i słone zlewisk Morza Czarnego, Morza Azowskiego i Morza Kaspijskiego. Introdukowany został w Jeziorze Aralskim. W Polsce jest inwazyjnym gatunkiem obcym, po raz pierwszy zaobserwowanym w Bugu w 1997. Obecnie występuje w dorzeczu Wisły. Obszar występowania gatunku w Eurazji rozciąga się od Kazachstanu i Uzbekistanu aż po kraje bałkańskie.
Osiąga maksymalnie 20 cm długości. Odżywia się głównie skorupiakami.

</doc>
<doc id="908370" url="https://pl.wikipedia.org/wiki?curid=908370" title="Mifare">
Mifare

MIFARE – bezdotykowy standard karty opracowany przez firmę Philips (aktualnie NXP Semiconductors) w 1994 (MIFARE Classic 1k). W 1997 opublikowano standard MIFARE Pro, w którym karta jest wyposażona w mikroprocesor z koprocesorem szyfrującym algorytmem 3DES. W 1999 powstała kolejna edycja: Mifare ProX, nowa karta zabezpieczona poprzez wykorzystanie PKI. W tym samym roku sprzedano 50-milionową bezdotykową kartę z interfejsem Mifare. W 2000 roku opracowano pierwszy na świecie w pełni zgodny z ISO/IEC 14443 czytnik IC (rodzina czytników RC500). Sprzedanych zostało 100 milionów kart Dual Interface MIFARE. W styczniu 2002 do sprzedaży trafiły karty MIFARE 4k. Standard ten obowiązuje do dziś.
Właściwości.
Charakterystyka interfejsu MIFARE RF:
Charakterystyka EEPROMu:
Bezpieczeństwo:
Opis schematu blokowego (Rys. 2):
Zastosowanie.
System kart mifare obecnie używany jest do zastąpienia tradycyjnych papierowych biletów, kart magnetycznych i monet, co umożliwia zautomatyzowanie systemu biletowego. Dodatkowo karty występują również pod postacią MIFARE Ultralight, gdzie są one w formie tradycyjnego biletu papierowego, co umożliwia obniżenie kosztów produkcji. Bardziej tradycyjne formy jak na przykład MIFARE Classic, mogą zostać użyte w systemach rejestrujących czas pracy, systemach identyfikacji użytkownika (identyfikatory), systemach o chronionym dostępie, systemach mikropłatności i tym podobnych.
Słabości.
Na konferencji Eurocrypt 2009 w Kolonii opublikowano raport, z którego wynika, że możliwe jest zdalne skopiowanie danych z nieznanej karty tego standardu w bardzo krótkim czasie (od kilku sekund do minuty), bez znajomości żadnych sygnałów wysyłanych przez czytnik. Problem ten w różnym stopniu dotyczy wszystkich kart tego rodzaju i wynika z luki w mechanizmie szyfrującym oraz generatorze liczb pseudolosowych.
W 2011 roku opublikowano kolejny atak, tym razem skierowany przeciwko kartom MIFARE DESFire MF3ICD40.
Błąd ten może być wykorzystywany w miejskich systemach biletów elektronicznych w Polsce stosujących Mifare – m.in. w Gdańsku i Warszawie.

</doc>
<doc id="908372" url="https://pl.wikipedia.org/wiki?curid=908372" title="Jan Gudeit">
Jan Gudeit

Jan Gudeit (także: Gudeyt, ur. ok. 1803, Warszawa - zm. 22 czerwca 1864 tamże), farmaceuta warszawski, absolwent Liceum Warszawskiego.
Był synem aptekarza Johanna Gottlieba (Jana Bogumiła), ewangelika, (ur. ok. 1763 w nieznanym miejscu, zm. ok. 1820 w Warszawie), w latach Księstwa Warszawskiego aptekarza naczelnego Księstwa i generalnego inspektora służby zdrowia, wolnomularza, który przeszedł na emeryturę w roku 1812.
Po ukończeniu Liceum Warszawskiego i bujnej młodości w gronie tzw. złotej młodzieży warszawskiej Jan studiował farmację na UW pod kierownictwem Jana Bogumiła Freyera. Uprawnienia aptekarskie uzyskał w roku 1830 i od tego roku aż do śmierci prowadził wraz z bratem Karolem (ur. 1793) rodzinną aptekę na warszawskim Starym Mieście. O jego stosunkach rodzinnych nic nie wiadomo. Pochowany został obok ojca na cmentarzu ewangelicko-augsburskim w Warszawie (al.4. nr.4).

</doc>
<doc id="908375" url="https://pl.wikipedia.org/wiki?curid=908375" title="Neogobius fluviatilis">
Neogobius fluviatilis



</doc>
<doc id="908377" url="https://pl.wikipedia.org/wiki?curid=908377" title="Henfenfeld">
Henfenfeld

Henfenfeld – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga, siedziba wspólnoty administracyjnej Henfenfeld. Leży w Okręgu Metropolitarnym Norymbergi, około 21 km na północny wschód od Norymbergi i ok. 6 km na wschód od Lauf an der Pegnitz, nad rzeką Pegnitz, przy drodze B14 i linii kolejowej Norymberga – Schwandorf.
Polityka.
Wójtem od 1990 jest Gerhard Kubek (SPD). Rada gminy składa się z 12 członków:

</doc>
<doc id="908381" url="https://pl.wikipedia.org/wiki?curid=908381" title="Strzelba Winchester Model 1897">
Strzelba Winchester Model 1897

 
Winchester Model 1897 – amerykańska strzelba skonstruowana przez Johna Browninga. Pierwsza masowo produkowana strzelba pump action (przeładowywana ruchem łoża).
Model 1897 był rozwinięciem starszej strzelby Model 1893 i różnił się od niej głównie sposobem mocowania lufy w komorze zamkowej i przystosowaniem do zasilania amunicją elaborowaną prochem bezdymnym. Produkowany był przez Winchester Repeating Arms Company od 1897 do 1957. Obecnie replikę tej strzelby wytwarza chińska firma Norinco.
Winchester Model 1897 produkowany był w wersjach kalibru 12 i 16. Wersja kalibru 16 miała standardowo lufę długości 711 milimetrów (28"), a kalibru 12 długości 762 milimetrów (30"). Na zamówienie dostępne były także lufy długości 508 (20") i 914 milimetrów (36").
W czasie I wojny światowej strzelba Model 1897 została wprowadzona do uzbrojenia United States Armed Forces pod oznaczeniem M1897 Trench Gun i używana była do walk w okopach. Strzelba w tej wersji miała krótką, 20 calową lufę kalibru 12, podstawę bagnetu i mocowania pasa nośnego (bagnet M1917 i pas przejęto z karabinu M1917 Enfield). Model 1897 jako broń solidna i niezawodna używana była podczas II wojny światowej (głównie w czasie walk w dżungli), wojny koreańskiej, wojny wietnamskiej i I wojny w Zatoce Perskiej.
Obecnie strzelba Model 1897 jest nadal używana jako broń myśliwska, jest także jedyną strzelbą powtarzalną używaną podczas zawodów Cowboy Action Shooting (przepisy tej organizacji wymagają używania strzelb z kurkiem zewnętrznym).

</doc>
<doc id="908382" url="https://pl.wikipedia.org/wiki?curid=908382" title="Alive ’95">
Alive ’95

Alive '95 – pierwszy album koncertowy grupy Gamma Ray. Nagrania pochodzą z europejskiej trasy koncertowej "Men on a Tour".

</doc>
<doc id="908384" url="https://pl.wikipedia.org/wiki?curid=908384" title="Offenhausen (Bawaria)">
Offenhausen (Bawaria)

Offenhausen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga, wchodzi w skład wspólnoty administracyjnej Henfenfeld. Leży w Okręgu Metropolitarnym Norymbergi, w Jurze Frankońskiej, około 21 km na wschód od Norymbergi i ok. 10 km na południowy wschód od Lauf an der Pegnitz, przy autostradzie A6.
Dzielnice.
W skład gminy wchodzą następujące dzielnice: 
Polityka.
Wójtem od 1996 jest Georg Rauh. Rada gminy składa się z 12 członków:
Współpraca.
Miejscowość partnerska:

</doc>
<doc id="908385" url="https://pl.wikipedia.org/wiki?curid=908385" title="Hubert Ingraham">
Hubert Ingraham

Hubert Ingraham (ur. 4 sierpnia 1947), polityk z Bahamów, premier w latach 1992–2002 oraz 2007–2012. Lider Wolnego Ruchu Narodowego (FNM) w latach 1990–2002 oraz 2005–2012.
Edukacja.
Ingraham urodził się w 1947 w Pine Ridge, na wyspie Wielka Bahama. Dorastał w Coopers Town na wyspie Wielkie Abaco, gdzie rozpoczął także swoją edukację. Następnie uczęszczał do szkół Southern Senior School i Government High School Evening Institute w Nassau. Studiował prawo w Nassau. W tym czasie pracował jako księgowy w firmie Owens-Illinois Sugar Mill Company oraz The Bahamas Telecommunications Corporation, a następnie w banku Chase Manhattan Bank. W grudniu 1972 został przyjęty w szeregi adwokatury. Założył własną kancelarię prawniczą "Christie, Ingraham and Co.".
Kariera polityczna.
W działalność polityczną zaangażował się w 1975, kiedy wszedł w skład Rady Generalnej rządzącej Postępowej Partii Liberalnej ("Progressive Liberal Party", PLP). Z jej ramienia w 1977 wszedł po raz pierwszy w skład Izby Zgromadzenia. W wyborach w czerwcu 1982 uzyskał reelekcję. Objął także stanowisko ministra mieszkalnictwa, ubezpieczeń i spraw społecznych. W 1982 został również szefem Bahamskiej Korporacji Kredytów Hipotecznych, instytucji powołanej do gwarantowania wsparcia finansowego na zakup mieszkań.
W 1984 z powodów oskarżeń o korupcję i protestów ulicznych z powodu niezadowolenia z polityki rządu, ustąpił z funkcji ministra. W październiku 1986 został wydalony z Postępowej Partii Liberalnej. W wyborach w 1987 wystartował jako kandydat niezależny, dzięki czemu ponownie zasiadł w ławach poselskich. W kwietniu 1990 przystąpił do opozycyjnego Wolnego Ruchu Narodowego (FNM). Po śmierci w maju 1990 przewodniczącego FNM, Cecila Wallace-Whitefielda, został jednogłośnie wybrany nowym liderem partii.
Premier.
19 sierpnia 1992 doprowadził Wolny Ruch Narodowy do zwycięstwa w wyborach nad Postępową Partią Liberalną, zdobywając 32 miejsca w 49-osobowym parlamencie i kończąc w ten sposób trwające 25 lat rządy premiera Lyndena O. Pindlinga.
Ingraham objął stanowisko premiera oraz ministra finansów, a w późniejszym okresie również ministra handlu i przemysłu. 14 marca 1997 FNM ponownie zwyciężył w wyborach parlamentarnych na wyspach, zdobywając 35 miejsc w Izbie Zgromadzenia, co pozwoliło mu utrzymać stanowisko premiera. Zadecydował jednak o rezygnacji ze stanowiska lidera partii, na którym w 2002 zastąpił go Tommy Turnquest.
3 maja 2002, w wyniku porażki wyborczej FNM, Hubert Ingraham ustąpił z funkcji szefa rządu. Zachował jednakże mandat deputowanego. W listopadzie 2005 został wybrany ponownie przewodniczącym Wolnego Ruchu Narodowego, zostając liderem opozycji.
W wyborach parlamentarnych 2 maja 2007 Wolny Ruch Narodowy (FNM) odniósł zwycięstwo, zdobywając 23 spośród 41 miejsc w parlamencie. W następstwie wygranej, 4 maja 2007 Ingraham ponownie objął urząd szefa rządu oraz ministra finansów.
W kolejnych wyborach parlamentarnych 7 maja 2012 FNM zdobył zaledwie 9 spośród 38 mandatów i znalazł się z opozycji. Hubert Ingraham zrezygnował wówczas ze stanowisko szefa partii. 9 maja 2012 nowym przewodniczącym partii i liderem opozycji został Hubert Minnis.
Hubert Ingraham jest żonaty, ma pięcioro dzieci.

</doc>
<doc id="908396" url="https://pl.wikipedia.org/wiki?curid=908396" title="Childebert I">
Childebert I

Childebert I (ur. 496 w Reims – zm. 13 grudnia 558) – władca Franków z dynastii Merowingów, jeden z czterech synów Chlodwiga I oraz św. Klotyldy, który podzielił się królestwem Franków po śmierci ojca w 511.
Childebert otrzymał w swej dzielnicy miasto Paryż, kraj rozległy na północ do rzeki Sommy, a na zachód do kanału La Manche i do Armoryki (dzisiejsza Bretania). Jego bracia rządzili w innych częściach byłego królestwa: Teuderyk I w Metz, Chlodomer w Orleanie, a Chlotar I w Neustrii.
W 523 rozpoczął wojnę z królem Burgundii, Godomarem. W bitwie pod Verezonce zginął brat Childeberta, Chlodomer. W 524, po zamordowaniu dzieci Chlodomera przez Chlotara, Childebert zajął miasta Chartres i Orlean.
W późniejszych latach podejmował różne wyprawy przeciw królestwu Burgundii. W 532 oblegał Autun, a w 534 zdobył część królestwa z miastami Mâcon, Genewą i Lyonem. Kiedy Frankowie objęli Prowansję jako schedę po królu Ostrogotów, Witigesie, miasta Arles oraz Marsylia zostały zagwarantowane dla Childeberta przez swoich braci. Aneksja Prowansji została zakończona, z pomocą Chlotara, zimą z roku 536 na 537.
W 531 otrzymał apel od swej siostry Klotyldy, żony króla Wizygotów, Amalaryka. Chrotylda uważała, że ariański król poniżał ją, katoliczkę. Childebert wyruszył z armią i pokonał gockiego króla, zabijając go w bitwie. Chrotylda umarła podczas powrotu do Paryża z niewyjaśnionych przyczyn.
Childebert podejmował później kolejne wyprawy przeciw Wizygotom. W 542 zajął Pampelunę oraz oblegał Saragossę, jednak jego siły zostały zmuszone do wycofania się. Z wyprawy przywiózł do Paryża cenną relikwię, tunikę św. Wincentego, której sława przyczyniła się do wybudowania w bramach Paryża słynnego klasztoru św. Wincentego, znanego później jako St-Germain-des-Prés.
Zmarł 13 grudnia 558, został pochowany w opactwie, które sam ufundował, gdzie jego grób został odkryty w XIX wieku. Pozostawił po sobie żonę Ultragothę i dwie córki Chrodesindis i Chrodobergę. Childebert I był aktywnym monarchą. Rozszerzył granice swych ziem w większej ilości wojen z sąsiadami niż każdy z jego braci: walczył w Burgundii, w Hiszpanii, Prowansji i w wielu miejscach dawnej Galii. Grzegorz z Tours, współczesny mu historyk, włożył w jego usta słowa: "Velim unquam Arvernam Lemanem quae tantae jocunditatis gratia refulgere dicitur, oculis cernere." Childbert był także jednym z najbardziej religijnych synów Chlodwiga, współpracował ze swymi braćmi, uratował swą siostrę, a także ufundował opactwo św. Wincentego jako miejsce spoczynku relikwii świętego.
Ziemie Childeberta, po jego śmierci, zostały przejęte przez Chlotara, który w ten sposób został jedynym królem Franków.

</doc>
<doc id="908398" url="https://pl.wikipedia.org/wiki?curid=908398" title="WHOIS">
WHOIS

WHOIS (etym. ) – protokół TCP oparty na zasadzie: pytanie/odpowiedź, który jest szeroko rozpowszechniony do wysyłania zapytań do baz danych DNS po to, by poznać właściciela domeny, adres IP lub inne informacje „teleadresowe”.
Protokół WHOIS był pierwotnie zaprojektowany do stosowania go z wiersza poleceń, współcześnie jednak istnieje wiele narzędzi, które można włączyć w strukturę stron WWW, umożliwiających znalezienie informacji o domenie lub adresie IP po wypełnieniu prostego formularza. Narzędzia te bazują jednak na funkcjonalności oryginalnego protokołu WHOIS i nie wyparły one wcześniej stosowanych narzędzi z wiersza poleceń, które są wciąż masowo wykorzystywane przez administratorów serwerów.
System WHOIS został pierwotnie stworzony jako metoda za pomocą której administratorzy systemów mogli znajdować w prosty sposób informacje umożliwiające skontaktowanie się z innymi administratorami odpowiedzialnymi za serwery działające pod określonym numerem IP lub domeną, na zasadzie podobnej trochę do działania elektronicznej książki telefonicznej. Współcześnie na bazie informacji, które można pobrać za pomocą protokołu WHOIS rozwinęło się wiele nowych technologii, takich jak uwierzytelnianie certyfikatów czy techniki zestawiania bezpiecznych połączeń SSL w trakcie operacji bankowych dokonywanych on-line. System ten bywa też jednak wykorzystywany niezgodnie z przeznaczeniem – np: do pozyskiwania adresów E-mail w celu rozsyłania spamu.
Z WHOIS ewoluował siostrzany protokół o nazwie RWhois.
„Chudy” i „gruby” tryb działania.
Istnieją dwie metody gromadzenia danych, które są dostępne na zapytania protokołem WHOIS:
System „gruby” działa szybciej i odpowiedzi od niego mają bardziej ujednolicony charakter niezależnie od tego o jaką domenę czy numer IP się pyta. Jeśli klient WHOIS nie zrozumie odpowiedzi od „cienkiego” serwera, rezultatem zapytania będzie tylko adres docelowego serwera WHOIS firmy lub instytucji odpowiedzialnej za daną domenę (oraz parę szczegółów o tej firmie czy instytucji), a nie faktyczny, oryginalny wpis w bazie danych dotyczący tej domeny czy numeru IP. Niestety protokół WHOIS jest tak skonstruowany, że nie można rozróżnić odpowiedzi od „grubych” i „cienkich” serwerów WHOIS. W ramach „cienkiego” systemu operatorzy domen i numerów IP mają jednak większą kontrolę nad tym jakie informacje zamieszczają w tym systemie, a jakie nie.
Dla różnych zakresów domen i numerów IP DNS zaimplementowany jest gruby lub cienki system publicznie dostępnych serwerów WHOIS. Informacje o niektórych zakresach domen (Np: *.com i *.net) działają w oparciu o system „cienki”. Inne z kolei (np: *.org) oparte są na modelu „grubym”.
Przykładowy rezultat zapytania do „grubego” serwera WHOIS.
Zapytanie o właściciela domeny wikipedia.org:
 Domain ID:D51687756-LROR
 Domain Name:WIKIPEDIA.ORG
 Created On:13-Jan-2001 00:12:14 UTC
 Last Updated On:01-Mar-2006 12:39:33 UTC
 Expiration Date:13-Jan-2015 00:12:14 UTC
 Sponsoring Registrar:Go Daddy Software, Inc. (R91-LROR)
 Status:CLIENT DELETE PROHIBITED
 Status:CLIENT RENEW PROHIBITED
 Status:CLIENT TRANSFER PROHIBITED
 Status:CLIENT UPDATE PROHIBITED
 Registrant ID:GODA-09495921
 Registrant Name:Wikimedia Foundation
 Registrant Organization:Wikimedia Foundation Inc.
 Registrant Street1:204 37th Ave N, #330
 Registrant Street2:
 Registrant Street3:
 Registrant City:St. Petersburg
 Registrant State/Province:Florida
 Registrant Postal Code:33704
 Registrant Country:US
 Registrant Phone:+1.7272310101
 Registrant Phone Ext.:
 Registrant FAX:
 Registrant FAX Ext.:
 Registrant Email:noc@wikimedia.org
 Admin ID:GODA-29495921
 Admin Name:Jimmy Wales
 Admin Organization:Wikimedia Foundation
 Admin Street1:204 37th Ave. N. #330
 Admin Street2:
 Admin Street3:
 Admin City:St. Petersburg
 Admin State/Province:Florida
 Admin Postal Code:33704
 Admin Country:US
 Admin Phone:+1.7276441636
 Admin Phone Ext.:
 Admin FAX:
 Admin FAX Ext.:
 Admin Email:jwales@bomis.com
 Tech ID:GODA-19495921
 Tech Name:Jason Richey
 Tech Organization:Wikimedia Foundation
 Tech Street1:19589 Oneida Rd.
 Tech Street2:
 Tech Street3:
 Tech City:Apple Valley
 Tech State/Province:California
 Tech Postal Code:92307
 Tech Country:US
 Tech Phone:+1.7604869194
 Tech Phone Ext.:
 Tech FAX:
 Tech FAX Ext.:
 Tech Email:jasonr@bomis.com
 Name Server:NS0.WIKIMEDIA.ORG
 Name Server:NS1.WIKIMEDIA.ORG
 Name Server:NS2.WIKIMEDIA.ORG

</doc>
<doc id="908406" url="https://pl.wikipedia.org/wiki?curid=908406" title="Boehringer Ingelheim">
Boehringer Ingelheim

Boehringer Ingelheim.
Boehringer Ingelheim – firma farmaceutyczna założona w 1885 roku przez Alberta Boehringera w miejscowości Ingelheim nad Renem (Ingelheim am Rhein) w Niemczech. Obecnie Grupa Boehringer Ingelheim to jedna z 20 wiodących firm farmaceutycznych na świecie. Firma, której siedziba od chwili jej założenia, nadal znajduje się w Ingelheim, działa na rynkach całego świata za pośrednictwem 140 podmiotów zależnych i zatrudnia ponad 46 tys. pracowników. Firma – będąca nieprzerwanie własnością rodziny Boehringer – prowadzi prace badawczo-rozwojowe, a także zajmuje się produkcją oraz sprzedażą nowatorskich produktów o wysokiej wartości terapeutycznej, przeznaczonych do stosowania u ludzi i zwierząt. Najważniejsze obszary działalności badawczej firmy to: choroby układu oddechowego (POChP, astma), choroby układu krążenia (np. nadciśnienie tętnicze), HIV, choroba zakrzepowo-zatorowa i choroby naczyń mózgowych (np. udar mózgu). Boehringer Ingelheim jest pełnoprawnym członkiem Europejskiej Federacji Przemysłu i Stowarzyszeń Farmaceutycznych (EFPIA, z ang. "European Federation of Pharmaceutical Industries and Associations"). Logo firmy nawiązuje do sylwetki głównej części pałacu cesarskiego Karola Wielkiego, którego ruiny znajdują się w miejscowości Ingelheim.
Obszary działalności.
Obszary działalności firmy to opracowywanie, produkcja i sprzedaż leków oraz suplementów diety dla ludzi i zwierząt. W 2011 roku firma prowadziła prace badawczo-rozwojowe (R&amp;D) w 7 ośrodkach oraz produkowała leki w 20 fabrykach w 13 krajach. Oddział Pharma Chemicals ponad 20 lat temu stał się pionierem komercyjnej produkcji monomerów i polimerów biodegradowalnych.
Najnowsze substancje zarejestrowane jako substancje medyczne w UE to linagliptyna (inhibitor dipeptydylo-peptydazy 4), dabigatran, telmisartan i tiotropium.
Historia.
W Polsce Przedstawicielstwo firmy Boehringer Ingelheim Pharma GmbH rozpoczęło pracę w Warszawie w 1970 roku. W 1993 r. utworzono firmę Boehringer Ingelheim Sp. z o.o. oraz hurtownię farmaceutyczną.
Współpraca badawcza.
Poza własnymi pracami badawczo-rozwojowymi firma Boehringer Ingelheim angażuje się również w projekty badawcze finansowane ze środków publicznych, prowadzone we współpracy z partnerami branżowymi i akademickimi, takie jak np. "InnoMed PredTox" – projekt w obszarze nieklinicznej oceny bezpieczeństwa. Firma rozszerza działalność we wspólnych projektach badawczych w ramach inicjatywy "Innovative Medicines Initiative" prowadzonej przez EFPIA i Komisję Europejską.
Ośrodki operacyjne/rozwojowe.
Największy ośrodek firmy i jej siedziba znajdują się w Ingelheim nad Renem, w pobliżu Moguncji i Frankfurtu (Niemcy). Główne regiony biznesowe to Europa, Ameryka Północna i Azja. Od 1993 roku Boehringer Ingelheim jest głównym sponsorem utworzonego w 1985 roku w Wiedniu (Austria) ośrodka "Research Institute of Molecular Pathology".
W 2011 roku grupa Boehringer Ingelheim zatrudniała ponad 44 tys. pracowników na całym świecie.
Nagrody.
W 2007 otrzymała w Polsce Czerwoną Kokardkę.
W 2009 roku w Niemczech, Brazylii, Holandii, i Wielkiej Brytanii firma Boehringer Ingelheim została uznana za jednego z najlepszych pracodawców. W 2009 roku angielska gazeta „The Sunday Times” umieściła firmę na liście Best Places to Work. Czasopisma „Workforce Diversity Magazine” i „Careers &amp; the disABLED Magazine” umieściły firmę Boehringer Ingelheim na liście A Top 50 Employer, Reader’s Choice: 2009.
W roku 2012 Instytut CRF, specjalizujący się w międzynarodowych badaniach polityki personalnej oraz warunków pracy wyróżnił Boehringer Ingelheim w Polsce tytułem Top Employers Polska. Tym samym firma Boehringer Ingelheim, jako jedyna firma farmaceutyczna znalazła się w wąskim gronie 32. organizacji, którym przyznano certyfikat Top Employers Polska 2012. W roku 2012 eteksylan dabigatranu uznany został za najbardziej innowacyjny produkt ostatniej dekady w Polsce w zakresie lecznictwa otwartego w pierwszej polskiej edycji konkursu Prix Galien.

</doc>
<doc id="908410" url="https://pl.wikipedia.org/wiki?curid=908410" title="Michał Stolarczyk">
Michał Stolarczyk

Michał Stolarczyk, właściwie "Stanisław Stolarczyk" (ur. 12 lipca 1916 w Jastrząbce, gm. Baranowo, zm. 26 grudnia 1981 w Przasnyszu) – kapłan katolicki, pasjonista.
Syn Franciszka i Eleonory z Gąsków. W latach 1930-34 był uczniem Szkoły Apostolskiej św. Gabriela od MB Bolesnej, prowadzonej przez oo. pasjonistów w Przasnyszu. Po ukończeniu 7 klas gimnazjalnych wstąpił do nowicjatu pasjonistów w Sadowiu k. Ostrowa Wlkp. W 1935 złożył pierwsze śluby czasowe i wrócił do Przasnysza, by rozpocząć studia teologiczne. W 1936 skierowany na dalsze studia do Rzymu. Święcenia kapłańskie przyjął w 1940. W 1942 uzyskał licencjat z teologii w Ateneum Dominikańskim Angelicum, w 1944 r. ukończył Papieski Instytut Biblijny. W latach 1945-47 wykładowca teologii biblijnej w międzynarodowym domu studiów na Monte Celio.
Wrócił do kraju w 1947 z nominacją na zastępcę przełożonego wiceprowincji polskiej zakonu. W latach 1947-49 mistrz nowicjatu w Sadowiu, od 1949 dyrektor kleryków i lektor w Wyższym Seminarium Zakonnym w Przasnyszu. Różne odpowiedzialne funkcje seminaryjne (m.in. prefekta studiów, dyrektora studentów i wykładowcy Pisma św.) pełnił do 1969, należąc niemal bez przerwy aż do śmierci do zarządu polskiej prowincji pasjonistów (w randze konsultora). Brał udział w kapitułach generalnych zgromadzenia, synodach i pracach różnych komisji jako delegat prowincji polskiej.
Od 1960 współpracował z redakcją Biblii Tysiąclecia, następnie tłumaczył psalmy do edycji Pisma św., zwanej Biblią poznańską. Jego dorobek pisarski obejmuje 13 pozycji poświęconych gł. problematyce biblijnej i zagadnieniom duchowości pasyjnej. W późniejszych latach zbierał dokumenty i świadectwa dotyczące o. Bernarda Kryszkiewicza, który zmarł w opinii świętości. Gorliwy rekolekcjonista, wieloletni kronikarz klasztoru pasjonistów w Przasnyszu. Pochowany w krypcie kościoła pasjonistów w Przasnyszu.

</doc>
<doc id="908416" url="https://pl.wikipedia.org/wiki?curid=908416" title="Eugeniusz Kolator">
Eugeniusz Kolator

Eugeniusz Andrzej Kolator (ur. 31 grudnia 1947 w Małkini) – polski sędzia piłkarski i działacz sportowy, obserwator UEFA.
Życiorys.
Syn Mieczysława. W swojej karierze był szefem Polskiego Kolegium Sędziów i szefem bezpieczeństwa na stadionach. Zgłosił swoją kandydaturę w wyborach na prezesa Polskiego Związku Piłki Nożnej, którą wycofał tuż przed rozpoczęciem w dniu 28 czerwca 1999 zjazdu wyborczego PZPN. Od tamtego dnia sprawował funkcję wiceprezesa PZPN do spraw organizacyjnych. Był również przewodniczącym Komisji ds. Licencji Klubowych I ligi.
Jest posiadaczem odznaczeń państwowych i branżowych. W grudniu 1999 Prezydent RP Aleksander Kwaśniewski odznaczył Kolatora „za wybitne zasługi w działalności w Polskim Związku Piłki Nożnej” Krzyżem Kawalerskim Orderu Odrodzenia Polski, a w styczniu 2005 Krzyżem Oficerskim Orderu Odrodzenia Polski „za wybitne zasługi w działalności na rzecz rozwoju sportu”. W następnym roku, z okazji 30-lecia Radomskiego Okręgowego Związku Piłki Nożnej uhonorowany został „Złotą odznaką honorową” PZPN.
14 grudnia 2007 wrocławski wydział do zwalczania przestępczości zorganizowanej Prokuratury Krajowej postawił mu zarzuty o działalność na szkodę PZPN w wysokości ok. 1,8 mln złotych poprzez zlekceważenie wyroku sądu, w którym wskazano kolejność spłat długów GKS-u Katowice wynoszącego łącznie około 3 mln złotych. Według prokuratury PZPN, za zgodą Kolatora, pieniądze pochodzące od Canal+ z transzy za prawa do transmisji tv meczów ekstraklasy, przelewał na konta wierzycieli według własnego uznania. Grozi mu za to do 10 lat więzienia. Śledztwo w tej sprawie od 2005 roku prowadzi PK wspólnie z CBŚ. W wywiadzie udzielonym w styczniu 2005 dziennikarzom Gazety Wyborczej Kolator zapewnił, że „ PZPN przestrzega przepisów” natomiast postępowanie Związku i swoje w tej sprawie nazwał „pewną elastycznością działania”. Decyzją Sądu Okręgowego we Wrocławiu wiceprezes miał wpłacić 150 tys. zł kaucji do 10 stycznia 2008 albo miał zostać aresztowany – od zastosowanego środka zapobiegawczego złożył zażalenie. W związku z postawionymi zarzutami, działając tym razem dla dobra związku, Kolator 11 stycznia 2008 zawiesił siebie czasowo w pełnionej funkcji wiceprezesa.

</doc>
<doc id="908418" url="https://pl.wikipedia.org/wiki?curid=908418" title="Alexandru Macedonski">
Alexandru Macedonski

Alexandru Macedonski (ur. 14 marca 1854 w Bukareszcie, zm. 24 listopada 1920 tamże) – rumuński poeta i prozaik, piszący także w języku francuskim.
Syn generała Alexandru D. Macedonskiego i Marii z d. Fisența. Przedstawiciel symbolizmu. Zajmował się także krytyką literacką. Macedonski jest autorem opublikowanego w 1913 r. opowiadania "Oceania-Pacyfik-Dreadnought", będącego jednym z pierwszych w literaturze rumuńskiej utworów zaliczanych do fantastyki naukowej

</doc>
<doc id="908419" url="https://pl.wikipedia.org/wiki?curid=908419" title="Ludwik Sycylijski (hrabia Trani)">
Ludwik Sycylijski (hrabia Trani)

Ludwik Maria Burbon-Sycylijski (1 sierpnia 1838, w Neapolu - 8 czerwca 1886, w Paryżu) – hrabia Trani, następca tronu Królestwa Obojga Sycylii.
Urodził się jako najstarszy syn Ferdynanda II, króla Obojga Sycylii, i jego drugiej żony Marii Teresy, arcyksiężniczki austriackiej. Jego matka była córką Karola Ludwika Habsburga, księcia Cieszyna i Henrietty, protestanckiej księżniczki Nassau-Weilburg.
W 1859 r. zmarł ojciec Ludwika. Królem Obojga Sycylii został starszy brat przyrodni Ludwika - Franciszek II, ale ponieważ on i jego żona Maria Zofia Bawarska nie mieli dzieci, Ludwik został następcą tronu. W 1861 r. w wyniku wyprawy "Tysiąca czerwonych koszul" pod dowództwem Giuseppe Garibaldi królestwo Obojga Sycylii zostało przyłączone do Królestwa Sardynii i Piemontu. Był to etap jednoczenia wszystkich państewek włoskich w jedno królestwo pod berłem króla Wiktora Emanuela II.
Franciszek pozostał tytularnym królem, a raczej pretendentem do tronu sycylijskiego. Ludwik pozostał tytularnym następcą tronu i funkcję tę pełnił do końca swojego życia. Zmarł przed Franciszkiem, a kolejnym następcą tronu został młodszy brat obydwu panów - Alfonso, hrabia Caserty. Przyczyny jego śmierci pozostają niewyjaśnione. Niektórzy twierdzą, że książę popadł w depresję i pijany rzucił się w wody szwajcarskiego jeziora Zug. Inni uważają, że chorował i zmarł w Paryżu. Jeśli Ludwik popełnił samobójstwo, to jego pogrzeb wywołałby skandal (kościół katolicki nie pozwalalał grzebać samobójców w poświęconej ziemi), który niepotrzebnie zaszkodziłby jego szwagrowi - cesarzowi Franciszkowi Józefowi I i może dlatego istnieją dwie różne wersje wyjaśniające śmierci Ludwika.
Małżeństwo.
5 czerwca 1861 r. Ludwik poślubił Matyldę Ludwikę, księżniczkę bawarską, siostrę cesarzowej Elżbiety "Sissi" i bratowej Ludwika Marii Zofii. Małżeństwo było od początku nieudane. Ludwik zacząć pić, a Matylda Ludwika większość czasu podróżowała razem ze swoimi siostrami. Parze urodziła się jedyna córka Maria Teresa Burbon, księżniczka sycylijska (15 stycznia 1867 - 1 maja 1909), od 1889 r. żona Wilhelma, księcia Hohenzollern-Sigmaringen (1864-1927).

</doc>
<doc id="908422" url="https://pl.wikipedia.org/wiki?curid=908422" title="Michał Chylewski">
Michał Chylewski

Michał Chylewski (ur. w 1787 w Szczurowej koło Krakowa, zm. w 1848 w Kaliszu) – polski malarz, oficer zawodowy, uczestnik powstania listopadowego.
Malował przede wszystkim obrazy batalistyczne. Od 1835 mieszkał w Kaliszu.

</doc>
<doc id="908427" url="https://pl.wikipedia.org/wiki?curid=908427" title="Karol August Heylman">
Karol August Heylman

Karol August Heylman (ur. 7 września 1796 w Poznaniu, zm. 9 września 1872 w Warszawie) – prawnik, doktor nauk prawnych, sędzia.
Życiorys.
Karol August był synem Samuela i Anny Marii z domu Kauschke, ewangelików. Ukończył Liceum Warszawskie i podjął w roku 1815 studia prawnicze w Berlinie i Getyndze, które ukończył w roku 1818 ze stopniem doktora obojga praw. 
Po powrocie do Polski Heylman otrzymał po latach aplikacji w sądach Królestwa Kongresowego stanowisko sędziego (1837), a następnie (1861) wiceprezesa Sądu Apelacyjnego w Warszawie. Od tego roku był również członkiem Rady Stanu Królestwa Kongresowego. Jednocześnie był aktywistą Konsystorza Kościoła Ewangelicko-Augsburskiego w Królestwie Polskim.
Był jednym z niewielu prawników Królestwa Kongresowego, którzy przejawiali zainteresowania naukowe. W roku 1848 otrzymał doktorat honoris causa Uniwersytetu Jagiellońskiego. Interesował się najbardziej prawem cywilnym i proponował unowocześnienie wielu przestarzałych przepisów, często wbrew oporom bardziej konserwatywnych prawników i członków społeczeństwa.
Zmarł nie założywszy rodziny i został pochowany na cmentarzu ewangelicko-augsburskim w Warszawie (al. C nr 46).
Publikacje.
Niektóre prace Karola Augusta Heylmana:

</doc>
<doc id="908430" url="https://pl.wikipedia.org/wiki?curid=908430" title="Foss">
Foss



</doc>
<doc id="908437" url="https://pl.wikipedia.org/wiki?curid=908437" title="Hallerówka">
Hallerówka



</doc>
<doc id="908444" url="https://pl.wikipedia.org/wiki?curid=908444" title="Élie Fréron">
Élie Fréron

Élie Catherine Fréron (ur. 20 stycznia 1718 w Quimper, zm. 10 marca 1776 w Montrouge) – francuski dziennikarz, krytyk i konserwatywny filozof, członek zagraniczny Akademii Stanisława w Nancy od 1753 roku.
Życiorys.
Jego ojcem był osiadły w Quimper od roku 1693 pochodzący z Agen, Daniel Fréron, matka zaś Marie-Anne Campion urodzona w mieście Pont-l’Abbé, spokrewniona z poetą XVII wieku Malherbe'm, Fréron studiował w Quimper potem u jezuitów w Lycée Louis-le-Grand. Jego nowicjat nastąpił w roku 1737.
Abbé Pierre Desfontaines dopuścił go do redagowania swych "Observations sur les écrits modernes". Gdy Desfontaines zmarł w 1745, Fréron założył własne pismo: "Lettres de la comtesse de *** ". Edycje zakończył w 1749, po czym wydawał "Lettres sur quelques écrits du temps" ukazujące się aż do roku 1754, z jedną przerwą w roku 1751, kiedy Fréron przebywał przez krótki czas w więzieniu w zamku Vincennes z powodu nieuregulowania pewnych sum związanych z prowadzeniem pisma. Szybkie uwolnienie zawdzięczał ówczesnemu Strażnikowi Pieczęci ("Garde des Sceaux"), którą to funkcję piastował wówczas Jean-Baptiste de Machault d’Arnouville. W roku 1751 poślubił sierotę z Quimper, Thérèse Guyomar. Ich synem był Louis-Marie Stanislas Fréron (1754–1802) który odegrał pewną rolę podczas Rewolucji Francuskiej.
"L’Année littéraire".
W roku 1754, Fréron założył "L’Année littéraire", który był dziełem jego życia i który prowadził do śmierci w roku 1776. Zwalczał na jego łamach radykalne poglądy Encyklopedystów i "les Philosophes", broniąc religii i Monarchii. Pismo odniosło sukces i Freron kupił sobie wspaniały dom przy paryskiej rue de Seine, został filantropem i wspomagał biednych. W swym pięknym domu miał zaszczyt gościć pierwszego ministra księcia de Choiseul, księcia Orleanu i Stanisława Leszczyńskiego.
Atakował przede wszystkim Woltera (Voltaire), m.in. w swych pismach: "Lettres sur quelques écrits du temps" i "sublime dans quelques-uns de ses écrits, rampant dans toutes ses actions" ». Krytyka była często bardzo surowa, lecz utrzymana w grzecznym i kulturalnym tonie.
Zemsta filozofów.
Voltaire, który zawsze źle znosił krytykę, zareagował bardzo gwałtowną satyrą: "Le Pauvre diable" i sztuką teatralną: "Le Café, ou l'Écossaise" (1760), w której Fréron został określony jako "Wasp" (po angielsku : „osa”), szpieg i oszczerca gotowy sprzedać każdego. Fréron była na dwóch pierwszych przedstawieniach: jego żona zemdlała pod wpływem gwałtowności ataku scenicznego, lecz on sam nie stracił zimnej krwi i zamieścił poprawną, ironiczną „chłodną” (negatywną) recenzję sztuki. Voltaire pisał epigramy przeciw krytykowi, oto jeden z nich :
Voltaire i filozofowie użyli przeciw Freronowi swych stronników na dworze, jak np. dyrektora królewskiej biblioteki Lamoignon-Malesherbesa. Fréron zmobilizował swoich: (Maria Leszczyńska i Stanisław Leszczyński, który mimo dobrych relacji z filozofami cenił go wysoko. Pomimo tego, "L’Année littéraire" był wielokrotnie zawieszany a sam dziennikarz spędził kilka dni w Bastylii i w For-l'Évêque. Pismo na razie przetrwało. W roku 1766, Fréron ożenił się powtórnie poślubiając Annette (zwaną Annetic) Royou, która wspierała go w walce o utrzymanie pisma. W końcu jednak Garde des Sceaux, Armand Thomas Hue de Miromesnil, zarządził w roku 1776 zniesienie "L’Année littéraire". Zaszczuty przez filozofów Fréron zmarł wskutek szoku i niepowodzeń na zawał.

</doc>
<doc id="908449" url="https://pl.wikipedia.org/wiki?curid=908449" title="Radio Miejskie Gorzowa">
Radio Miejskie Gorzowa



</doc>
<doc id="908451" url="https://pl.wikipedia.org/wiki?curid=908451" title="Aerolíneas Argentinas">
Aerolíneas Argentinas

Aerolíneas Argentinas – największe narodowe argentyńskie linie lotnicze z siedzibą w Buenos Aires. Głównym węzłem jest port lotniczy Buenos Aires-Ezeiza i port lotniczy Jorge Newbery. Siedziba główna znajduje się w Buenos Aires.
Agencja ratingowa Skytrax przyznała liniom trzy gwiazdki.
Flota.
Flota przewoźnika składa się z 78 samolotów o średnim wieku 10 lat (stan na luty 2023 r.).

</doc>
<doc id="908456" url="https://pl.wikipedia.org/wiki?curid=908456" title="Alfons Sycylijski (hrabia Caserty)">
Alfons Sycylijski (hrabia Caserty)

Alfons Burbon-Sycylijski, wł. Alfonso Marie Joseph Albert di Borbone (ur. 28 marca 1841 w Casercie, zm. 26 maja 1934 w Cannes) – hrabia Caserty, trzeci syn Ferdynanda II, króla Obojga Sycylii, i jego drugiej żony – Marii Teresy, arcyksiężniczki austriackiej.
Był księciem Kalabrii, po swoim najstarszym przyrodnim bracie – Franciszku II – królu Obojga Sycylii. Tytuł odziedziczył później najstarszy syn Alfonsa – Ferdinando Pius.
Następstwo tronu.
Początkowo, w chwili narodzin, Alfons był czwarty w „kolejce” do tronu sycylijskiego. Przed nim było jego trzech starszych braci – Franciszek, późniejszy król, Lodovico, hrabia Trani i Alberto, hrabia Castrogiovanni. 12 lipca 1844, Alberto zmarł na dwa miesiące przed swoimi piątymi urodzinami – oczywiście bezdzietnie, i Alfons znalazł się na trzecim miejscu w „kolejce”. 22 maja 1859, zmarł ojciec chłopców – Ferdynand II, a królem został Franciszek II. Franciszek II nie miał dzieci ze swoją żoną – Marią Zofią Bawarską, i Lodovico został następcą tronu, a Alfons był już drugi w „kolejce” do tronu.
W 1861 podczas wyprawy „Tysiąca czerwonych koszul”, pod dowództwem Giuseppe Garibaldi'ego, Królestwo Obojga Sycylii zostało przyłączone do Królestwa Sardynii i Piemontu. Był to element zjednoczenia wszystkich państewek włoskich w jedno królestwo, pod berłem króla Wiktora Emanuela II. Franciszek II stracił tron, ale pozostał królem tytularnym, a raczej pretendentem do tronu sycylijskiego. 8 czerwca 1886, zmarł Lodovico. Pozostawił jedynie córkę Marię Teresę, księżniczkę Obojga Sycylii, która jako kobieta nie mogła dziedziczyć tronu. Alfons został następcą tronu do 27 grudnia 1894, kiedy zmarł Franciszek II. Alfons został tytularnym królem Obojga Sycylii i głową Królewskiej Rodziny Burbonów Sycylijskich.
Małżeństwo i potomkowie.
8 czerwca 1868 Alfons poślubił swoją kuzynkę – księżniczkę Marię Antoniettę (16 marca 1851-12 września 1918). Była ona córką Francesco, hrabiego Trapani (syna Franciszka I Burbona i jego drugiej żony – Marii Izabeli Hiszpańskiej), i Marii Izabeli Habsburg, księżniczki Toskanii (córki Leopolda II Toskańskiego i jego drugiej żony – Marii Antonietty Sycylijskiej). Para miała 12 dzieci:

</doc>
<doc id="908464" url="https://pl.wikipedia.org/wiki?curid=908464" title="Véronique Claudel">
Véronique Claudel

Véronique Claudel (ur. 22 listopada 1966 w Cornimont) – francuska biathlonistka, dwukrotna medalistka olimpijska i czterokrotna medalistka mistrzostw świata.
Kariera.
W Pucharze Świata zadebiutowała 14 lutego 1986 roku w Falun, zajmując 29. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 25 lutego 1987 roku w Lahti, gdzie w tej samej konkurencji zajęła 23. miejsce. Pierwszy raz na podium zawodów pucharowych stanęła 17 stycznia 1991 roku w Ruhpolding, kończąc rywalizację w biegu indywidualnym na drugiej pozycji. W zawodach tych rozdzieliła Jelenę Gołowiną z ZSRR i Niemkę Antje Misersky. W kolejnych startach jeszcze trzy razy stawała na podium: 18 marca 1993 roku w Kontiolahti była trzecia w biegu indywidualnym, 10 marca 1994 roku w Hinton była druga w tej konkurencji, a 12 marca 1994 roku w Hinton zajęła drugie miejsce w sprincie. Najlepsze wyniki osiągnęła w sezonach 1990/1991 i 1993/1994, kiedy zajmowała ósme miejsce w klasyfikacji generalnej.
Pierwszy medal wywalczyła na igrzyskach olimpijskich w Albertville w 1992 roku, gdzie wspólnie z Corinne Niogret i Anne Briand zwyciężyła w sztafecie. Był to debiut tej konkurencji w programie olimpijskim, Francuzki zostały więc pierwszymi w historii mistrzyniami olimpijskimi w sztafecie. Briand zajęła tam też 24. miejsce w sprincie i czwarte miejsce w biegu indywidualnym, przegrywając walkę o medal z Kanadyjką Myriam Bédard o 6,3 sekundy. Na rozgrywanych dwa lata później igrzyskach w Lillehammer wywalczyła brązowy medal w sztafecie, startując z Niogret, Briand i Delphyne Burlet. Zajęła też dwudzieste miejsce w sprincie i biegu indywidualnym.
W 1993 roku wystąpiła na mistrzostwach świata w Borowcu, gdzie razem z Niogret, Burlet i Briand zdobyła srebrny medal w sztafecie. Na rozgrywanych rok później mistrzostwach świata w Canmore reprezentacja Francji w składzie: Emmanuelle Claret, Nathalie Beausire, Corinne Niogret i Véronique Claudel była trzecia w biegu drużynowym. Ostatnie medale zdobyła podczas mistrzostw świata w Anterselvie w 1995 roku. Najpierw zdobyła brązowy medal w biegu drużynowym (skład: Corinne Niogret, Véronique Claudel, Florence Baverel i Anne Briand). Następnie wspólnie z Emmanuelle Claret, Anne Briand i Corinne Niogret zajęła drugie miejsce w sztafecie. Była też między innymi jedenasta w biegu indywidualnym podczas mistrzostw świata w Chamonix w 1988 roku.

</doc>
<doc id="908467" url="https://pl.wikipedia.org/wiki?curid=908467" title="Ołeksandr Irwaneć">
Ołeksandr Irwaneć

Ołeksandr Wasylowycz Irwaneć, ukr. Олександр Васильович Ірванець (ur. 24 stycznia 1961) – ukraiński poeta, prozaik i dramaturg.
Urodził się we Lwowie, dorastał w Równym. Jest absolwentem Dubieńskiej Szkoły Pedagogicznej oraz Instytutu Literatury im. Gorkiego w Moskwie.
W 1985 roku we Lwowie założył grupę literacką Bu-Ba-Bu, do której należeli także Jurij Andruchowycz oraz Wiktor Nieborak. Dwa lata później debiutował tomikiem poezji "Wohnyszcze na doszczi" ("Вогнище на дощі", 1987), ujawniając swój talent w dziedzinie poetyckiego pastiszu, trawestacji oraz parodii. W swoim tomiku odniósł się również do aktualnych wydarzeń społeczno-politycznych na Ukrainie. Kolejny tomik to "Tiń wełykoho kłasyka" ("Тінь великого класика", 1991) oraz inne wiersze.
Poszczególne wiersze tłumaczone były na angielski, niemiecki, francuski, szwedzki, polski, białoruski i rosyjski. Cześć jego poezji prezentowała "Literatura na Świecie" (nr 10, 1995). Jego poezje można także znaleźć w rosyjskich czasopismach, m.in. na łamach "Litieraturnej uczoby" ("Литературнa учёбa") і "Drużby narodow" ("Дружбa народов").
W latach 90. zaczął pisać i wygłaszać swoje dramaty: "Krótka sztuka o zdradzie dla jednej aktorki" (1993), "Wielkanocna elektryczka" (1994), "Recording" (1995), "Na żywo" (1995) - wszystkie zostały przetłumaczone na polski przez P. Tomanka i zebrane w tomie "Recording i inne utwory". Jego dramaty również zainteresowały publikę. W Niemczech tłumaczono je oraz wystawiano na deskach teatrów. W Polsce utwór "Recording" doczekał się realizacji radiowej.
Od 1990 roku mieszka w Irpeniu pod Kijowem. Ostatnią powieść "Riwne! Rowno!" ("Рівне! Ровно!") opublikowano w kwietniowych i majowych 2001 r. numerach czasopisma "Kurjer Krywbasu" ("Кур`єр Кривбасу"). W 2003 roku wydał zbiór opowiadań "Oczamymria" ("Очамимря"). W miesięczniku "Twórczość" (grudzień 2005) ukazało się jego opowiadanie "Play the Game" (2004).
W 1995 roku został laureatem nagrody Helen Szczerban-Lipki (USA) oraz stypendystą Akademii Schloss Solitude (Niemcy). A w roku 2000 i 2002 był członkiem jury festiwalu Bonner Biennale.
Jego poezje stanowią część dwóch antologii Bohdana Zadury: "Wiersze zawsze są wolne. Przekłady z poezji ukraińskiej" (Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2005, ; wydanie 2: Biuro Literackie – Kolegium Europy Wschodniej im. Jana Nowaka-Jeziorańskiego, Wrocław 2007, ) oraz "100 wierszy wolnych z Ukrainy" (Biuro Literackie, Kołobrzeg 2022, ).

</doc>
<doc id="908469" url="https://pl.wikipedia.org/wiki?curid=908469" title="Stanisław Rohm">
Stanisław Rohm

Stanisław Gustaw Aleksander Rohm (ur. 17 stycznia 1891 w Jarosławiu, zm. 21 lutego 1969 w Londynie) – pułkownik audytor Wojska Polskiego, działacz niepodległościowy, kawaler Orderu Virtuti Militari, doktor praw.
Przebieg służby wojskowej.
W czasie I wojny światowej służył w 4 pułku piechoty Legionów Polskich. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 30. lokatą w korpusie oficerów sądowych. W 1923 roku był podprokuratorem Prokuratury przy Wojskowym Sądzie Okręgowym Nr VIII w Grudziądzu. 12 kwietnia 1927 roku awansował na majora ze starszeństwem z dniem 1 stycznia 1927 roku i 7. lokatą w korpusie oficerów sądowych. W 1928 roku był prokuratorem w tej samej Prokuraturze. 6 lipca 1929 roku został przeniesiony do Departamentu Sprawiedliwości Ministerstwa Spraw Wojskowych w Warszawie na stanowisko referenta. 21 czerwca 1933 roku Prezydent RP mianował go sędzią orzekającym w wojskowych sądach okręgowych, a Minister Spraw Wojskowych przeniósł do Wojskowego Sądu Okręgowego Nr I w Warszawie na stanowisko sędziego orzekającego. W 1939 roku był prokuratorem Wojskowej Prokuratury Okręgowej Nr VII w Poznaniu. W czasie kampanii wrześniowej dostał się do niewoli radzieckiej.
W 1941 roku został szefem Sądu Polowego 5 Wileńskiej Dywizji Piechoty. We wrześniu 1942 roku został szefem służby sprawiedliwości Armii Polskiej na Wschodzie, a w lipcu 1943 roku szefem służby sprawiedliwości 2 Korpusu Polskiego (zobacz Ordre de Bataille 2 Korpusu Polskiego).
Zmarł nagle 21 lutego 1969 w Londynie. Został pochowany na tamtejszym Cmentarzu North Sheen.

</doc>
<doc id="908474" url="https://pl.wikipedia.org/wiki?curid=908474" title="Powerplant (album)">
Powerplant (album)

Powerplant – szósta studyjna płyta zespołu Gamma Ray. Została wydana ponownie w 2003.

</doc>
<doc id="908476" url="https://pl.wikipedia.org/wiki?curid=908476" title="Albert D. Schroeder">
Albert D. Schroeder

Albert D. Schroeder (ur. 1911 roku w Saginaw w stanie Michigan, Stany Zjednoczone; zm. 8 marca 2006 w Nowym Jorku w Stanach Zjednoczonych) – amerykański działacz religijny, członek Ciała Kierowniczego Świadków Jehowy.
Życiorys.
Po przerwaniu studiów językoznawczych i technicznych na Uniwersytecie Stanu Michigan, został pełnoczasowym kaznodzieją Świadków Jehowy. W 1932 roku został członkiem rodziny Betel w Brooklynie w Nowym Jorku. W 1937 roku Towarzystwo Strażnica powierzyło mu nadzór nad działalnością Świadków Jehowy w Wielkiej Brytanii. W sierpniu 1942 roku został deportowany do Stanów Zjednoczonych.
Rozpoczął przygotowania do otwarcia Biblijnej Szkoły Strażnicy – Gilead. Był przewodniczącym jej komitetu organizacyjnego. W późniejszym okresie był jednym z jej wykładowców, oraz sekretarzem tej szkoły. Kształcił także uczestników "Kursu Służby Królestwa". W 1956 roku ożenił się z Charlotte Bowin, absolwentką pierwszej klasy Biblijnej Szkoły Strażnicy – Gilead. Po ukończeniu szkoły usługiwała ona jako misjonarka w Meksyku oraz Salwadorze. W 1958 roku urodził im się syn – Judah Ben. 28 listopada 1974 roku Albert D. Schroeder został członkiem Ciała Kierowniczego, i usługiwał jako jego członek do śmierci w dniu 8 marca 2006 roku.

</doc>
<doc id="908477" url="https://pl.wikipedia.org/wiki?curid=908477" title="Święty Bawo">
Święty Bawo

Święty Bawo(n) (ur. ok. 589 w Hesbaye, zm. 1 października 654 w Gandawie) – belgijski święty Kościoła katolickiego i prawosławnego.
Żywot świętego.
Urodził się jako Allowin niedaleko Liège (obecnie w Belgii), w rodzinie van Haspengouw. Legenda nazywa go synem Pepina z Landen. W dzieciństwie zdrobniale nazywano go Bawo (lub Bawon). W młodości Bawo znany był z beztroskiego, hulaszczego i samolubnego życia. Ożenił się i miał córkę Agletrudis. Po przedwczesnej śmierci żony i pod wpływem niezwykle pobożnej córki oraz wysłuchanego kazania wygłoszonego przez mnicha Amandusa, nawrócił się. Sprzedał wszystkie swoje posiadłości, pieniądze przeznaczył na budowany przez Amandusa klasztor w Gandawie i przeniósł się tam. Został mnichem benedyktyńskim i razem z Amandusem głosił słowo Boże. Po pewnym czasie wystąpił do Amandusa o pozwolenie na spędzenie reszty życia jako pustelnik. Po uzyskaniu zgody, na początku mieszkał w wydrążonym pniu drzewa, a potem zbudował w pobliskim lesie lepiankę. Żywił się warzywami i wodą. Zmarł śmiercią naturalną 1 października roku 653 lub 654. Pochowany został w klasztorze w Gandawie, wtedy zwanym Ganda, dziś noszącym jego imię – klasztor św. Bawona (Sint-Baafsabdij). W czasie jego pogrzebu miał zdarzyć się cud – opętana przez diabła kobieta dotknęła ciała Bawona i została uzdrowiona.
Kult.
Nie wiadomo dokładnie, kiedy Bawo został ogłoszony świętym – prawdopodobnie w 680 lub 1010 roku.
Jego wspomnienie liturgiczne w Kościele katolickim obchodzone jest 1 października.
W Cerkwi prawosławnej kult jest znikomy. Wyznawcy prawosławia wspominają świętego mnicha 1 października według kalendarza juliańskiego (która to data wypada od 1901 do 2100 r. 14 października według kalendarza gregoriańskiego).
Święty Bawo patronuje sokolnikom, diecezji w Gandawie i miastu Haarlem, gdzie uznawany jest za wybawcę. W 1268 roku miasto znajdowało się pod oblężeniem, kiedy ukazał się na niebie święty Bawon z mieczem w prawej i sokołem w lewej ręce. Wystraszyło to oblegających miasto, którzy natychmiast uciekli, a mieszkańcy Haarlem obrali sobie Bawona na patrona.
Św. Bawo przedstawiany jest jako pustelnik w wydrążonym drzewie lub na wielkim kamieniu (ponieważ jako umartwienie codziennie w drodze na mszę niósł ze sobą duży kamień).
Jego atrybutami są miecz, mała waga i sokół, z którym wiąże się legenda. Ponoć Bawona oskarżono kiedyś o kradzież białego sokoła, co w owych czasach było karane śmiercią na szubienicy. Kiedy wyrok już miał być wykonany, nadleciał zagubiony biały sokół i usiadł na szubienicy. Biały ptak – symbol niewinności – dowodził niewinności Bawona. Sam święty uznał to za znak od Boga.

</doc>
<doc id="908479" url="https://pl.wikipedia.org/wiki?curid=908479" title="Johan Boskamp">
Johan Boskamp

Johannes ("Johan", też "Jan") Boskamp (ur. 21 października 1948 w Rotterdamie) – piłkarz holenderski grający na pozycji pomocnika, a po zakończeniu kariery trener.
Kariera klubowa.
Boskamp urodził się w Rotterdamie, a piłkarską karierę rozpoczynał w tamtejszym klubie HOV. Potem trafił do juniorów Feyenoordu. W Eredivisie zadebiutował w wieku 18 lat, 20 listopada 1966 roku w wygranym 3:0 meczu z GVAV. W Feyenoordzie w pierwszych trzech sezonach nie był podstawowym zawodnikiem i latem 1969 roku został wypożyczony na rok do innego pierwszoligowca, Holland Sport z Hagi. W 1970 roku Boskamp wrócił na De Kuip i już w tym samym sezonie świętował swoje pierwsze mistrzostwo Holandii (22 mecze, 2 gole). W 1974 roku natomiast awansował z Feyenoordem do finału Pucharu UEFA. Wystąpił tylko w rewanżowym meczu z Tottenhamem Hotspur, ale mógł cieszyć się ze zdobycia tego europejskiego trofeum.
Latem 1974 Boskamp przeszedł do belgijskiego RWD Molenbeek z Brukseli. Już w pierwszym sezonie gry w tym stołecznym klubie został mistrzem Belgii, jednak jak się później okazało był to jedyny tytuł mistrzowski RWD w historii. W 1975 roku został uznany Najlepszym Piłkarzem Belgii otrzymując Złotego Buta. W stołecznym klubie występował przez 8 lat i przez ten czas rozegrał w nim blisko 240 meczów ligowych i zdobył 35 bramek. Latem 1982 Boskamp zmienił klub i został zawodnikiem Lierse SK, w którym jako gracz podstawowej jedenastki występował przez 2 lata i ostatecznie w 1984 roku zakończył piłkarską karierę w wieku 36 lat.
Kariera reprezentacyjna.
W reprezentacji Holandii Boskamp zadebiutował 5 kwietnia 1978 roku w wygranym 4:0 towarzyskim meczu z Tunezją, w 65. minucie zmieniając Willy'ego van de Kerkhofa. W tym samym roku został powołany przez selekcjonera Ernsta Happela do kadry na finały Mistrzostwa Świata w Argentynie. Zagrał tam w jednym meczu, przegranym 2:3 ze Szkocją i więcej nie pojawił się na boisku, ale z Holandią został wicemistrzem świata. Mecz ze Szkocją był jego drugim i jednocześnie ostatnim w reprezentacji.
Kariera trenerska.
Po zakończeniu kariery piłkarskiej Boskamp został trenerem. Gdy zakończył karierę grając w Lierse SK, w 1984 roku, wtedy został szkoleniowcem tego klubu. Zespół ten prowadził przez 2 lata, a w 1986 roku został zatrudniony w Verbroedering Denderhoutem, klubie z niższej ligi. Pracował tam przez 2 lata, a w 1990 roku został trenerem KSK Beveren i wygrywając z nią drugą ligę awansował do pierwszej. W 1992 roku Boskamp zaczął szkolić zawodników KV Kortrijk, ale już po pół roku zamienił ten klub na RSC Anderlecht. W tym najbardziej utytułowanym belgijskim klubie Boskamp pracował przez 4,5 roku, przez ten czas trzykrotnie zostając mistrzem kraju (1993–1995) i zdobywając jeden Puchar Belgii (1996). Po zakończeniu pracy ze stołecznym Andrelechtem w 1997 roku Boskamp przez rok, bez większych sukcesów, trenował KAA Gent.
W kwietniu 1999 roku Boskamp wyjechał do Gruzji, gdzie najpierw był trenerem Dinamo Tbilisi, a następnie selekcjonerem reprezentacji Gruzji, którą prowadził krótko, bo do grudnia tego samego roku. W 2000 roku Boskamp wrócił do Belgii i w dwóch sezonach zasiadał na ławce trenerskiej Racingu Genk. Kolejne przystanki w trenerskiej karierze to: Al-Wasl ze Zjednoczonych Emiratów Arabskich, a następnie egipski klub Kazma Sporting oraz reprezentacja Egiptu.
Latem 2005 Boskamp został zatrudniony w Stoke City, grającym w angielskiej Football League Championship. Stoke wzmocnił Sambegou Bangourą oraz Carlem Hoefkensem, jednak po dobrym starcie zajął z tym klubem dopiero 13. pozycję w lidze i został zwolniony ze stanowiska. Latem 2006 Boskamp został trenerem Standardu Liège, jednak po słabym początku sezonu został zwolniony już 30 sierpnia.

</doc>
<doc id="908482" url="https://pl.wikipedia.org/wiki?curid=908482" title="Alosa alosa">
Alosa alosa



</doc>
<doc id="908490" url="https://pl.wikipedia.org/wiki?curid=908490" title="Another One Bites the Dust">
Another One Bites the Dust

Another One Bites The Dust – utwór grupy Queen w stylu funkowo-rockowym. Napisana przez Johna Deacona piosenka była światowym hitem, pojawiła się na albumie "The Game", a jako singel sprzedała się w liczbie 7 mln sztuk.
O utworze.
John Deacon: "„Kiedy byłem w szkole, słuchałem mnóstwo muzyki soulowej. zawsze interesowałem się tym gatunkiem. Już od dłuższego czasu nosiłem się z zamiarem napisania takiego utworu jak „Another One Bites The Dust”. Od początku myślałem o tej piosence jako o czymś do tańca, ale nie sądziłem, że stanie się tak wielkim przebojem. Kiedy ukazała się na małej płycie okazało się, że grają ją nawet „czarne” stacje radiowe. Nigdy przedtem nie przytrafiło nam się coś takiego.”"
Piosenka dała grupie jej jedyną nominację do nagrody Grammy, a teledysk nakręcono w Reunion Arena w Dallas.
Miejska legenda głosi, że odsłuchując piosenkę od tyłu można usłyszeć zdanie "It's fun to smoke marijuana", czyli "Palenie marihuany to niezła frajda". Najprawdopodobniej efekt ten jest całkowicie przypadkowy, a w każdym razie grupa nigdy nie przyznała się oficjalnie do umieszczenia takiego przesłania.
Wydania.
Singiel ukazał się na płycie 7” oraz CD. Tylko na wersji CD znalazł się dodatkowo utwór „Las Palabras de Amor”. W USA, Kanadzie, Japonii, Australii i Nowej Zelandii na stronie B singla znalazł się utwór „Don't Try Suicide”.

</doc>
<doc id="908494" url="https://pl.wikipedia.org/wiki?curid=908494" title="Blast from the Past (album)">
Blast from the Past (album)

Blast from the Past – składanka "the best of" zespołu Gamma Ray. Obejmuje ważniejsze utwory z lat 1989-2000. Wszystkie utwory z płyty pierwszej i utwory 1-3 z drugiej zostały nagrane na nowo w roku 2000, a pozostałe to zremasterowane wersje oryginałów.

</doc>
<doc id="908496" url="https://pl.wikipedia.org/wiki?curid=908496" title="Harem (gatunek)">
Harem (gatunek)

 – japoński gatunek istniejący w obrębie light noveli, mang, anime i gier video, w którym przeciętny, męski charakter jest otoczony przez liczne, atrakcyjne, żeńskie bohaterki, z których większość jest romantycznie zainteresowana głównym bohaterem. 
Istnieje także żeński odpowiednik tego gatunku, gdzie bohaterka otoczona jest przez wianuszek atrakcyjnych mężczyzn starających się o jej względy, co bywa określane jako .

</doc>
<doc id="908504" url="https://pl.wikipedia.org/wiki?curid=908504" title="Mogielnica-Kolonia">
Mogielnica-Kolonia

Mogielnica-Kolonia – część wsi Mogielnica w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość administracyjnie należała do województwa płockiego.

</doc>
<doc id="908511" url="https://pl.wikipedia.org/wiki?curid=908511" title="Śniadanie u Tiffany’ego (opowiadanie)">
Śniadanie u Tiffany’ego (opowiadanie)

Śniadanie u Tiffany’ego – opowiadanie Trumana Capote’a wydane w 1958 roku. Główna bohaterka, Holly Golightly to jedna z najbardziej znanych kreacji pisarza oraz ikona kultury amerykańskiej.
__SPIS__
Fabuła.
Jesienią 1943 roku anonimowy narrator zaprzyjaźnia się z Holly Golightly, która nazywa go „Fred” (od imienia jej starszego brata). Oboje mieszkają w apartamencie mieszczącym się w dzielnicy Upper East Side na Manhattanie. Holly (18-19 lat) jest dziewczyną ze wsi, która stała się stałą bywalczynią drogich kawiarni. Nie ma pracy, ale utrzymuje się dzięki zamożnym mężczyznom, którzy zabierają ją do klubów i restauracji oraz dają jej pieniądze i drogie prezenty. Ciągle ma nadzieję, że poślubi jednego z nich. Według Capote’a, Golightly nie jest prostytutką, lecz „amerykańską gejszą”.
Holly lubi szokować ludzi starannie dobierając smaczki ze swojego życia prywatnego albo wyrażając bez ogródek poglądy na różne tematy. Przez kolejny rok powoli pozwala „Fredowi”, który jest zafascynowany jej stylem życia, lepiej się poznać. Pod koniec opowieści Holly obawia się, że nigdy nie będzie wiedziała, co do niej należy, dopóki tego nie straci. Jej znajomość z „Fredem” kończy się jesienią 1944 roku.
Zamysł książki.
W pierwszej wersji Holly miała nazywać się Connie Gustafson; później Capote zmienił imię na Holly Golightly. Bliskie przyjaciółki i koleżanki pisarza były inspiracją do stworzenia postaci Holly. Robiono przypuszczenia kto jest „prawdziwą Holly Golightly”, którą Capote nazwał „Holly Golightly Sweepstakes”. Wymieniano osoby takie jak: Gloria Vanderbilt, Oona Chaplin, pisarkę/aktorkę , pisarkę , pisarkę Doris Lilly, modelkę Dorian Leigh, którą Capote nazywał „Happy Go Lucky” oraz jej siostrę, modelkę Suzy Parker. Gerald Clarke, biograf Capote’a, napisał, że co druga kobieta, którą znał pisarz uważała się za pierwowzór jego zwariowanej bohaterki. Clarke pisał również o podobieństwach między samym autorem a głównym bohaterem powieści. Poza tym obecne są podobieństwa między życiem Holly i matką Capote’a – Niną Capote; obie kobiety urodziły się na wsi na południu Stanów Zjednoczonych oraz obie miały „wiejskie” imiona, które potem zmieniły (Holly urodziła się jako Lula Mae Barnes w Teksasie, a Nina Capote jako Lillie Mae Faulk w Alabamie). Obie zostawiły mężów, których poślubiły jako nastolatki i opuściły ukochanych bliskich, aby przeprowadzić się do Nowego Jorku. Osiągnęły status tzw. „” dzięki związkom z zamożnymi mężczyznami. Matka Capote’a urodziła się dwie dekady wcześniej niż fikcyjna Holy Golightly. Capote był również bezpodstawnie oskarżony o zniesławienie i naruszenie prywatności przez mieszkankę Manhattanu Bonnie Golightly, która uważała, że była inspiracją do stworzenia postaci Holly.
Historia publikacji.
"Śniadanie u Tiffany’ego" po raz pierwszy ukazało się w numerze czasopisma „Esquire” z listopada 1958 roku. Krótko po tym wydawnictwo Random House wydało nowelę i trzy inne opowiadania Capote’a w jednym zbiorze.
Nakład książki był wznawiany kilka razy, a opowiadanie dołączane do innych kolekcji pisarza.
Oryginalny maszynopis Capote’a wystawiono na licytację w domu aukcyjnym w New Hampshire w kwietniu 2013 roku.
Znaczenie literackie i odbiór książki.
Inglid Norton z magazynu zwraca uwagę na dług jaki ma Capote względem swojego mentora Christophera Isherwooda, autora „Śniadania u Sally Bowles”, w stworzeniu postaci Holly Golightly: „Śniadanie u Tiffany’ego” jest na wiele sposobów osobistą krystalizacją ”
Ciotka Trumana Capote’a, , uważa, że Holly jest bratnią duszą Miss Lily Jane Bobbit, głównej bohaterki krótkiego opowiadania pisarza „ Children on their Birthdays”. Spostrzega ona, że obie bohaterki są „niezależnymi, nietuzinkowymi podróżniczkami, marzycielkami w poszukiwaniu idealnego szczęścia”
Capote przyznał się, że Holly Golightly to jego ulubiona postać.
Styl opowiadania sprawił, że Norman Mailer nazwał Capote’a „najlepszym pisarzem swojego pokolenia” dodając, że „nie zmieniłby w książce ani jednego słowa”.

</doc>
<doc id="908512" url="https://pl.wikipedia.org/wiki?curid=908512" title="No World Order">
No World Order

No World Order – siódma studyjna płyta zespołu Gamma Ray.

</doc>
<doc id="908517" url="https://pl.wikipedia.org/wiki?curid=908517" title="Kira Roessler">
Kira Roessler

Kira Roessler (ur. 12 czerwca 1961 w New Haven) – amerykańska gitarzystka basowa. Karierę rozpoczęła w zespole Deza Cadeny DC3. Pod koniec 1983 roku zastąpiła w Black Flag Chucka Dukowskiego. Nagrała z nimi 5 albumów. Na początku 1986, kiedy Rollins i Ginn usunęli ją z zespołu – utworzyła duet Dos razem z byłym basistą Minutemen Mikiem Wattem (w latach 1987−1994 byli małżeństwem). Nagrali trzy płyty, które ukazały się nakładem firmy New Alliance Records.
Obecnie Kira jest związana z przemysłem filmowym w Los Angeles (jako korektorka dialogów filmowych). Współpracowała przy tworzeniu takich filmów jak: "Confessions of a Dangerous Mind" (2002), "Under Tuscan Sun" (2003), "ATL" (2006) i " i American Hardcore".

</doc>
<doc id="908521" url="https://pl.wikipedia.org/wiki?curid=908521" title="Webby Award">
Webby Award

Webby Award – nagroda przyznawana corocznie dla najlepszych stron internetowych przez International Academy of Digital Arts and Sciences.
Nagrody te przyznawane są od 1996 w 67 różnych kategoriach jak: nauka, finanse, edukacja, film, zdrowie, wiadomości, moda, film, gry komputerowe, muzyka, polityka i wiele innych.
W trakcie oceny stron brana pod uwagę jest:
12 maja 2004 Wikipedia otrzymała nagrodę Webby Award w kategorii "Community" (Społeczność). Wikipedia w maju 2004 była również nominowana w kategorii "Best practices" (najbardziej praktyczna), jednak przegrała z wyszukiwarką Google.

</doc>
<doc id="908528" url="https://pl.wikipedia.org/wiki?curid=908528" title="Mark Hughes">
Mark Hughes

Leslie Mark Hughes (ur. 1 listopada 1963 w Ruabon, Wrexham, Walia) – walijski trener piłkarski i piłkarz grający na pozycji napastnika. W reprezentacji Walii zaliczył 72 występy strzelając 16 goli.
Podczas kariery piłkarskiej najdłużej reprezentował Manchester United, z którym zdobył m.in. Puchar Europy Zdobywców Pucharów w 1991, strzelając obie bramki w wygranym 2-1 finale z FC Barcelona w Rotterdamie.
Długoletni trener reprezentacji Walii i Blackburn Rovers. W grudniu 2009 zwolniony z posady trenera Manchester City.
29 lipca 2010 został nowym szkoleniowcem Fulham. 2 czerwca 2011 został zwolniony z funkcji trenera Fulham.
10 stycznia 2012 został menadżerem Queens Park Rangers. Zwolniony w listopadzie 2012 roku.
W 2013 roku został trenerem Stoke City. Zwolniony 6 stycznia 2018 roku z powodu słabej formy zespołu, który w połowie rozgrywek sezonu 2017/18 znajduje się w strefie spadkowej, oraz odpadł w trzeciej rundzie rozgrywek pucharu FA Cup z trzecioligowym Coventry City.

</doc>
<doc id="908529" url="https://pl.wikipedia.org/wiki?curid=908529" title="Giebło-Kolonia">
Giebło-Kolonia

Giebło-Kolonia – część wsi Giebło w Polsce położona w województwie śląskim, w powiecie zawierciańskim, w gminie Ogrodzieniec
Do końca 2015 roku miejscowość miała nazwę Kolonia.
W latach 1975–1998 miejscowość administracyjnie należała do województwa katowickiego.

</doc>
<doc id="908532" url="https://pl.wikipedia.org/wiki?curid=908532" title="Przestrzeń rzutowa">
Przestrzeń rzutowa

Przestrzeń rzutowa – modyfikacja przestrzeni geometrycznej poprzez dołączenie do zbioru punktów przestrzeni wszystkich kierunków tej przestrzeni. W tak powiększonej przestrzeni każde dwie różne proste rzutowe leżące na jednej płaszczyźnie rzutowej posiadają punkt wspólny właściwy lub niewłaściwy zwany "punktem w nieskończoności".
W szerszym ujęciu: jest to przestrzeń euklidesowa En, do której dołączono wszystkie kierunki tej przestrzeni, oznaczana symbolem Pn. Przestrzeń P1 jest homeomorficzna z okręgiem, przestrzeń P² jest homeomorficzna ze wstęgą Möbiusa, w której brzeg wklejono koło (dysk), i tworzy płaszczyznę rzutową rzeczywistą.
Definicja formalna.
Niech formula_1 będzie ciałem oraz formula_2 niech będzie iloczynem kartezjańskim formula_3 kopii tego ciała, formula_4
Niech formula_5 będzie relacją 2-argumentową w zbiorze formula_6 zdefiniowaną następująco:
Relacja formula_5 jest równoważnością.
Zbiór klas abstrakcji relacji formula_11 czyli zbiór formula_12 nazywa się przestrzenią rzutową wymiaru formula_13 i jest oznaczany Pn-1.
Zgodnie z definicją, P0 jest zbiorem jednoelementowym, czyli punktem.

</doc>
<doc id="908539" url="https://pl.wikipedia.org/wiki?curid=908539" title="Majestic (album)">
Majestic (album)

Majestic – ósma płyta studyjna zespołu Gamma Ray.

</doc>
<doc id="908543" url="https://pl.wikipedia.org/wiki?curid=908543" title="Slovan Ústí">
Slovan Ústí



</doc>
<doc id="908545" url="https://pl.wikipedia.org/wiki?curid=908545" title="Wołek (Rudawy Janowickie)">
Wołek (Rudawy Janowickie)

Wołek (niem. "Ochsenkopf", 878 m n.p.m.) – szczyt w Rudawach Janowickich, położony między Miedzianymi Skałami na północnym zachodzie a Dziczą Górą na południu. Na szczycie znajduje się krzyż dziękczynny poświęcony Janowi Pawłowi II.
Położenie.
Wołek znajduje się w północnej części głównego grzbietu Rudaw Janowickich. Na południu (SSW) łączy się z Dziczą Górą. Na północy, w masywie Wołka znajduje się niewielka kulminacja Małego Wołka, za którą grzbiet rozgałęzia się. Ku północnemu zachodowi odchodzi Zamkowy Grzbiet z Miedzianymi Skałami i zamkiem Bolczów, ku północy Hutniczy Grzbiet z kulminacją Piaskowej oraz grzbiet bez nazwy zakończony Miedzianą Górą.
Budowa geologiczna.
Masyw Wołka położony jest w obrębie bloku karkonosko-izerskiego, w strefie kontaktu granitowego masywu karkonoskiego i jego wschodniej osłony. Zachodnia część zbudowana jest z granitu karkonoskiego, przeważnie odmiany granofirowej, z żyłami aplitów. Skały magmowe powstały w karbonie. Wschodnią część masywu tworzą skały metamorficzne powstałe w starszym paleozoiku – łupki serycytowe, serycytowo-kwarcowe, skaleniowo-kwarcowe, łupki grafitowe, fyllity. Na samym szczycie występują skały najmłodsze, powstałe w wyniku przeobrażenia starszych skał przez intrudujący granit – hornfelsy.
Roślinność.
Szczyt i zbocza porastają lasy świerkowe oraz mieszane (świerkowo-bukowe). Na południowym zboczu są polany, niżej młodniki. Na północnym zboczu rosną zarośla kosodrzewiny zasadzonej tu w XIX w.
Ochrona przyrody.
Wzniesienie położone jest na obszarze Rudawskiego Parku Krajobrazowego.
Turystyka.
Przez szczyt przebiega żółty szlak turystyczny z Janowic Wielkich oraz niebieski ze Szwajcarki. Ze szczytu przez niewielką przecinkę w lesie otwiera się widok ukazujący panoramę Karkonoszy.

</doc>
<doc id="908552" url="https://pl.wikipedia.org/wiki?curid=908552" title="Góry Brooksa">
Góry Brooksa

Góry Brooksa () – pasmo górskie stanowiące najbardziej na północ wysuniętą część Kordylierów. Ciągną się na Alasce od granicy kanadyjskiej na wschodzie do wybrzeża Morza Czukockiego na zachodzie. Od wybrzeża Oceanu Arktycznego oddziela je Arktyczna Nizina Nadbrzeżna.
Ich długość wynosi ok. 1000 km. Najwyższym szczytem jest Mount Isto (2736 m n.p.m.). Do niedawna za najwyższy szczyt uważany był Mount Chamberlin (2713 m n.p.m.).
Góry Brooksa obfitują w złoża złota, srebra, miedzi, cynku, ołowiu, wanadu, wolframu, baru, antymonu i metali rzadkich. Od 1987 r. w zachodnim paśmie Gór De Longa działa największa na świecie kopalnia cynku – Red Dog Mine.
Krajobraz.
Obszar Gór Brooksa tworzy tundra, roślinność wysokogórska i lasotundra.
Ludność.
Obszar gór jest praktycznie niezamieszkany, przy zboczach osiedlają się ludy indiańskie i Eskimosi. 
Klimat.
Strefa klimatyczna: okołobiegunowa i umiarkowana.
Klimat: chłodny kontynentalny do podbiegunowego.

</doc>
<doc id="908554" url="https://pl.wikipedia.org/wiki?curid=908554" title="Reprezentacja Australii w hokeju na lodzie mężczyzn">
Reprezentacja Australii w hokeju na lodzie mężczyzn

Reprezentacja Australii w hokeju na lodzie mężczyzn – kadra Australii w hokeju na lodzie mężczyzn.
Australia występuje w I dywizji i zajmuje 34. miejsce w rankingu IIHF. Reprezentacja ta raz wystąpiła na igrzyskach olimpijskich w 1960. Wielu zawodników reprezentacji Australii to emigranci z Kanady. Przydomkiem reprezentacji Australii jest Mighty Roos. W 2008 roku reprezentacja z Antypodów po raz pierwszy w historii awansowała do pierwszej dywizji. Po czym w 2009 roku ponownie spadła do drugiej dywizji by w 2011 po turnieju w Melbourne powrócić do dywizji pierwszej.

</doc>
<doc id="908557" url="https://pl.wikipedia.org/wiki?curid=908557" title="Timothy Derijck">
Timothy Derijck

Timothy Derijck (ur. 25 maja 1987 w Liederkerke), piłkarz belgijski grający na pozycji środkowego obrońcy.
Życiorys.
Derijck jest wychowankiem klubu FC Denderleeuw, a niedługo potem trafił do juniorów RSC Anderlecht, jednak nie zdołał przebić się do składu seniorów i przeniósł się do holenderskiego Feyenoordu. W jego barwach zadebiutował 27 listopada 2005 w wygranym 7:1 meczu z Heraclesem Almelo, jednak był to jego jedyny mecz w Eredivisie w rundzie jesiennej sezonu 2005/2006 i zimą 2006 został wypożyczony do NAC Breda. Był tam podstawowym zawodnikiem drużyny rozgrywając w niej 12 meczów i zdobywając 1 gola. Latem 2006 Derijck wrócił do Feyenoordu i wobec kontuzji konkurentów do gry na środku obrony zaczął wybiegać na boisko coraz częściej. Z Feyenoordem wystąpił m.in. w fazie grupowej Pucharu UEFA (Feyenoord został wykluczony z dalszych rund z powodu zamieszek kibiców podczas meczu z AS Nancy).
Latem 2007 Derijck został wypożyczony do swojego pierwotnego klubu, FCV Dender EH, w którym zadebiutował 18 sierpnia 2007 w meczu z Anderlechtem (2:2). W 2008 roku wrócił do Feyenoordu i grał w nim do końca tamtego roku.
W 2009 roku Derijck został piłkarzem ADO Den Haag. Zadebiutował w nim 17 stycznia 2009 w spotkaniu z Heraclesem Almelo (2:2). W sierpniu 2011 zawodnik zmienił klub na PSV Eindhoven. W 2013 roku został wypożyczony do FC Utrecht. W 2014 roku wrócił do ADO. W 2016 przeszedł do SV Zulte Waregem. W latach 2018-2020 grał w KAA Gent, a następnie trafił do KV Kortrijk.

</doc>
<doc id="908560" url="https://pl.wikipedia.org/wiki?curid=908560" title="Spektroskopia UV-VIS">
Spektroskopia UV-VIS

Spektroskopia UV-VIS – rodzaj spektroskopii świetlnej, w którym wykorzystuje się promieniowanie elektromagnetyczne leżące w zakresie światła widzialnego ("VIS") oraz bliskiego ultrafioletu ("UV") i bliskiej podczerwieni (długość fali od 200 nm do 1100 nm). Urządzeniem służącym do badań za pomocą tej techniki jest spektrofotometr UV-VIS.
Spektroskopia UV-VIS odnosi się do spektroskopii absorpcyjnej lub spektroskopii odbicia w zakresie widmowym widocznym w ultrafiolecie. Absorpcja lub odbicie w zakresie widzialnym wpływa bezpośrednio na postrzegany kolor badanych preparatów. W tym obszarze widma elektromagnetycznego w atomach i cząsteczkach występują przejścia elektronowe. Spektroskopia absorpcyjna jest komplementarna do spektroskopii fluorescencyjnej, w której fluorescencja występuje w wyniku przejścia ze stanu wzbudzonego do podstawowego, podczas gdy pomiary absorpcji pozwalają na obserwacje przejść ze stanu podstawowego do wzbudzonego.
Widmo UV-VIS.
Elektronowym widmem absorpcyjnym nazywa się widmo w obszarze UV–VIS (prawidłowo nazywa się je widmem elektronowo–oscylacyjno–rotacyjnym). Na energię cząsteczki składa się energia elektronowa, oscylacyjna i rotacyjna.
Widmo składa się z pasm absorpcyjnych, a nie pojedynczych linii, gdyż przejściom elektronowym towarzyszą przejścia z określonej sekwencji podpoziomów oscylacyjnych i rotacyjnych do ich odpowiedniej kombinacji w stanie wzbudzonym.
Zmiany stanów energetycznych elektronów walencyjnych (spektroskopia widm elektronowych) wywoływane są przez absorpcję promieniowania w obszarze UV-VIS. Skutkuje to przeniesieniem elektronu z jednego orbitalu na inny o wyższej energii.
Wyróżnia się przejścia związane z przeniesieniem elektronów wiązań pojedynczych (s), wielokrotnych (p) oraz elektrony wolnych par elektronowych (n). Elektrony te mogą być wzbudzane, przechodząc na orbitale antywiążace s* lub p* o wyższej energii. Widmo w ultrafiolecie obserwuje się wtedy, gdy energia promieniowania elektromagnetycznego odpowiada energii odpowiedniego przejścia elektronowego. Największej energii wymaga wzbudzenie elektronów s, odpowiadającej światłu ultrafioletowemu o krótkiej długości fali (daleki nadfiolet). Najczęściej jednak obserwowane są przejścia związane z przeniesieniem elektronów p oraz n, związane z absorpcją promieniowania z obszaru bliskiego nadfioletu. W praktyce spektroskopia UV–VIS ogranicza się do układów sprzężonych, których przejścia elektronowe związane są z absorpcją promieniowania z zakresu 200–380 nm.
Widmo UV–VIS przedstawia się w postaci zależności absorbancji A od długości fali promieniowania λ (nm). Prawo Lamberta-Beera stwierdza, że absorbancja roztworu jest wprost proporcjonalna do stężenia cząsteczek absorbujących w roztworze i długości ścieżki optycznej. Tak więc dla stałej długości ścieżki można zastosować spektroskopię UV–VIS w celu określenia stężenia absorbera w roztworze. Trzeba wiedzieć, jak szybko zmienia się absorbancja wraz ze stężeniem. Można to zaczerpnąć z odniesień (tabele molowych współczynników ekstynkcji) lub wyznaczonych z krzywej kalibracji.
formula_1
Prawo Lamberta-Beera jest bardzo użyteczne w charakteryzowaniu wielu związków, ale nie można go traktować jako uniwersalnego dla wszystkich substancji. Istnieją bowiem takie, w których występuje wielomianowy związek drugiego rzędu pomiędzy absorpcją a stężeniem(na przykład lub czerwień obojętna).
Linia podstawowa znajduje się na dole wykresu, natomiast absorpcji promieniowania odpowiada pasmo skierowane do góry.
Zastosowania.
Spektroskopia UV–VIS jest rutynowo stosowana w chemii analitycznej do ilościowego oznaczania różnych związków, takich jak jony metali przejściowych, silnie sprzężone związki organiczne i makromolekuły biologiczne. Analiza spektroskopowa jest zwykle przeprowadzana w roztworach, ale można również badać ciała stałe i gazy.
Przy pomiarach widm UV-VIS stosuje się różne rozpuszczalniki, które nie powinny absorbować promieniowania w obszarze badanym. Takimi rozpuszczalnikami są m.in. węglowodory nasycone, woda i proste alkohole. To, w jaki sposób rozpuszczalnik wpływa na widmo UV, zależy od jego właściwości – głównie od polarności.
W przypadku niepolarnych substancji rozpuszczonych w rozpuszczalniku niepolarnym, widmo związku w roztworze zbliżone jest do jego widma w fazie gazowej, natomiast układy polarne powodują przesunięcie maksimum absorpcji. Największe przesunięcia maksimów obserwuje się w przypadku polarnej substancji rozpuszczonej w polarnym rozpuszczalniku.
Roztwory jonów metali przejściowych mogą być zabarwione (to znaczy absorbują światło widzialne), ponieważ elektrony z podpowłoki d w atomach metali mogą być łatwo wzbudzane z jednego stanu elektronowego do innego. Na kolor roztworów jonów metali silnie wpływa obecność innych dodatków, takich jak niektóre aniony lub ligandy. Na przykład kolor rozcieńczonego roztworu siarczanu miedzi(II) jest bardzo jasnoniebieski; dodanie amoniaku intensyfikuje kolor i zmienia długość fali dla maksymalnej absorpcji.
Polaryzacja i pH rozpuszczalnika mogą wpływać na widmo absorpcji związku organicznego. Takim przykładem jest tyrozyna, która zwiększa maksima absorpcji i molowy współczynnik ekstynkcji, gdy pH wzrasta od 6 do 13 lub gdy spada polarność rozpuszczalnika.
Podczas gdy kompleksy transferu ładunku również powodują powstawanie kolorów, są one często zbyt intensywne, aby można je było zastosować do pomiaru ilościowego.
Spektrofotometr UV-VIS.
Przyrządem stosowanym w spektroskopii UV-VIS jest spektrofotometr UV–VIS. Mierzy on intensywność światła przechodzącego przez próbkę i porównuje ją z intensywnością światła padającego na próbkę.
Podstawowymi częściami spektrofotometru są:
Źródłem promieniowania jest często włókno wolframowe (300–2500 nm), deuterowa lampa łukowa, której widmo jest ciągłe w obszarze promieniowania nadfioletowego (190–400 nm), ksenonowa lampa łukowa, której widmo jest ciągłe od 160 do 2000 nm lub diody elektroluminescencyjne (LED).
Jako detektory stosuje się fotopowielacze, fotodiody, układy fotodiodowe lub matryce CCD. Pojedyncze detektory fotodiody i fotopowielacze stosowane są w skanujących monochromatorach, które filtrują wiązkę światła tak, że tylko pojedyncza długość fali dociera do detektora w tym samym czasie.
Monochromator skanujący przesuwa siatkę dyfrakcyjną do "stopniowania" każdej długości fali tak, że jej intensywność może być mierzona jako funkcja długości fali. Stałe monochromatory są używane z CCD i matrycami fotodiodowymi. Ze względu na to, że oba urządzenia składają się z wielu detektorów zgrupowanych w jedno- lub dwuwymiarowe macierze, są w stanie zbierać światło o różnej długości fali na różnych pikselach lub grupach pikseli jednocześnie.

</doc>
<doc id="908564" url="https://pl.wikipedia.org/wiki?curid=908564" title="Św. Bawo">
Św. Bawo



</doc>
<doc id="908565" url="https://pl.wikipedia.org/wiki?curid=908565" title="Tokubetsu Koto Keisatsu">
Tokubetsu Koto Keisatsu



</doc>
<doc id="908574" url="https://pl.wikipedia.org/wiki?curid=908574" title="Albinów (województwo dolnośląskie)">
Albinów (województwo dolnośląskie)

Albinów – zniesiona nazwa przysiółka wsi Uciechów, położonej w Polsce, w województwie dolnośląskim, w powiecie dzierżoniowskim, w gminie Dzierżoniów.
Nazwę zniesiono 1 stycznia 2007, na podstawie z rozporządzenia Ministerstwa Spraw Wewnętrznych i Administracji.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="908576" url="https://pl.wikipedia.org/wiki?curid=908576" title="Borowica">
Borowica



</doc>
<doc id="908577" url="https://pl.wikipedia.org/wiki?curid=908577" title="Veronique Claudel">
Veronique Claudel



</doc>
<doc id="908581" url="https://pl.wikipedia.org/wiki?curid=908581" title="ALSong">
ALSong

ALSong – program komputerowy, rozbudowany multimedialny odtwarzacz muzyczny. Zaliczany do grona głównych konkurentów Winampa. Oprócz odtwarzania plików muzycznych ma też możliwość pobierania i wyświetlania tekstów piosenek. Jest łatwy w obsłudze, zawiera wiele motywów („skórek”) i charakteryzuje się prostym interfejsem. Wadą programu jest niewielka liczba wtyczek („pluginów”) i brak opcji odtwarzania formatów takich jak na przykład VST. ALSong Live Lyrics MP3 Player oferuje dodatkowo narzędzie przeznaczone do tworzenia albumów muzycznych i ściągania darmowych plików MP3. Ponadto ciekawą funkcją programu jest Language Learner pozwalający na naukę języka polegającą na zwalnianiu odtwarzania materiału audio.

</doc>
<doc id="908583" url="https://pl.wikipedia.org/wiki?curid=908583" title="Ferdynand Pius Sycylijski (książę Kalabrii)">
Ferdynand Pius Sycylijski (książę Kalabrii)

Ferdynand Pius, książę Kalabrii, właśc., wł. Ferdinando Pio Maria di Borbone (ur. 25 lipca 1869, zm. 7 stycznia 1960) – książę Obojga Sycylii, książę Kalabrii w latach 1841–1934.
Urodził się jako najstarszy syn Alfonsa, hrabiego Caserty, i jego żony-kuzynki księżniczki Marii Antonietty, córki Francesco, hrabiego Trapani i Marii Izabelli Habsburg, księżniczki Toskanii.
31 maja 1897 Ferdynand Pius poślubił Marię Ludwikę Teresę, księżniczkę bawarską, córkę króla Ludwika III Wittelsbacha. Ze związku pochodziło sześcioro dzieci:
Po jego śmierci tytuł odziedziczył jego bratanek – infant Alfons, książę Kalabrii (syn Karola Tankreda Sycylijskiego i Marii de las Mercedes Hiszpańskiej). Ale w Królewskiej Rodzinie Burbonów Sycylijskich nastąpił rozłam i niektórzy za głowę rodziny uznali młodszego brata Ferdynanda Piusa – Ranieri, księcia Castro.

</doc>
<doc id="908585" url="https://pl.wikipedia.org/wiki?curid=908585" title="NGWM">
NGWM



</doc>
<doc id="908588" url="https://pl.wikipedia.org/wiki?curid=908588" title="Borowica (województwo dolnośląskie)">
Borowica (województwo dolnośląskie)

Borowica (niem. "Harthau") – zniesiona nazwa przysiółka wsi Uciechów w Polsce, położonego w województwie dolnośląskim, w powiecie dzierżoniowskim, w gminie Dzierżoniów.
Nazwę zniesiono 1 stycznia 2007, na podstawie z rozporządzenia Ministerstwa Spraw Wewnętrznych i Administracji.
W latach 1975–1998 przysiółek administracyjnie należał do województwa wałbrzyskiego.

</doc>
<doc id="908589" url="https://pl.wikipedia.org/wiki?curid=908589" title="Opel Signum">
Opel Signum

Opel Signum – samochód osobowy klasy średniej produkowany przez niemiecką markę Opel w latach 2003 – 2008. 
Historia i opis modelu.
Samochód został zbudowany na bazie przedłużonej płyty podłogowej Vectry C Kombi GM Epsilon I wykorzystanej przy produkcji m.in. modelu Vectra C oraz Cadillac BLS, Fiat Croma i Saab 9-3 II. Pierwszy samochód koncepcyjny został zaprezentowany podczas targów motoryzacyjnych w Genewie w 1997 roku.
Druga wersja prototypu zadebiutowała w 2001 roku, a dwa lata później podczas targów motoryzacyjnych we Frankfurcie zaprezentowano produkcyjną wersję pojazdu. Była to luksusowa wersja Vectry C. Z zewnątrz przód pojazdu do słupka B przypomina Vectrę C. Zamiast tylnej kanapy znajdują się dwa oddzielne fotele z regulacją oparć oraz siedzisk.
W 2005 roku auto przeszło face lifting. Zmieniono m.in. atrapę chłodnicy, reflektory, zderzak, wloty powietrza w kształcie litery U. We wnętrzu pojazdu wprowadzono nowe materiały. Przy okazji liftingu do listy wyposażenia wprowadzono fotel kierowcy Multi Contour, system stabilizacji toru jazdy przyczepy, układ ogrzewania Quickheat oraz instalację telefonu komórkowego z interfejsem Bluetooth z kontrolą głosową.
Wyposażenie.
Standardowe wyposażenie pojazdu obejmuje m.in. 6 poduszek powietrznych, system aktywnych zagłówków, elektryczne sterowanie szyb, elektryczne sterowanie lusterek, klimatyzację, tempomat, czujniki deszczu, system ABS z ESP, komputer pokładowy oraz radio.
Opcjonalnie samochód wyposażyć można było m.in. skórzaną tapicerkę, elektrycznie regulowane fotele, dwustrefową klimatyzację automatyczną, rozbudowany tylny podłokietnik wyposażony w dwa rozkładane stoliczki, kilka schowków, system nawigacji GPS CD70 oraz DVD90 NAVI, a także lodówkę i boczne kurtyny powietrzne.

</doc>
<doc id="908591" url="https://pl.wikipedia.org/wiki?curid=908591" title="Ołeksandr Areszczenko">
Ołeksandr Areszczenko

Ołeksandr Areszczenko, ukr. Олександр Арещенко (ur. 15 czerwca 1986 w Ługańsku) – ukraiński szachista, arcymistrz od 2002 roku.
Kariera szachowa.
W roku 2000 zdobył w Oropesa del Mar tytuł mistrza świata juniorów do lat 14. W 2001 zwyciężył w Mikołajowie. W następnym roku podzielił I miejsce w otwartym turnieju w Sankt Petersburgu. W 2003 podzielił I miejsce w jednym z największych otwartych turniejów na świecie w Cappelle-la-Grande. W wyjątkowo udanym 2005 roku triumfował w Coventry i w Aarhus oraz zdobył (po finałowym zwycięstwie nad Zacharem Jefimienko) złoty medal na mistrzostwach Ukrainy. Podzielił również I miejsce (wraz z Aleksandrem Szabałowem) w Port Erin oraz awansował do III rundy rozegranego w Chanty-Mansyjsku Pucharu Świata (w której uległ Lewonowi Aronianowi). W 2006 ponownie zwyciężył (wraz z Siergiejem Wołkowem) w Port Erin, natomiast w 2007 podzielił II miejsce (za Władimierem Akopianem, wspólnie z Hikaru Nakamurą i Emilem Sutowskim) w silnie obsadzonym turnieju w Gibraltarze. W 2009 r. podzielił I m. w New Delhi (wspólnie z m.in. Jurijem Kuzubowem), w Bombaju (wspólnie z Humpy Koneru, Jewgienijem Miroszniczenko oraz Mageshem Panchanathanem) oraz w Zurychu (wspólnie z Borysem Awruchem). W 2012 r. zdobył w Kijowie srebrny medal indywidualnych mistrzostw Ukrainy oraz podzielił I m. (wspólnie z Bartoszem Soćko) w memoriale Michaiła Czigorina w Petersburgu.
Reprezentant Ukrainy w turniejach drużynowych, m.in.:
Najwyższy ranking w dotychczasowej karierze osiągnął 1 grudnia 2012 r., z wynikiem 2720 punktów zajmował wówczas 28. miejsce na światowej liście FIDE, jednocześnie zajmując 4. miejsce wśród ukraińskich szachistów.

</doc>
<doc id="908594" url="https://pl.wikipedia.org/wiki?curid=908594" title="Dębowa Góra (Roztocznik)">
Dębowa Góra (Roztocznik)

Dębowa Góra – przysiółek wsi Roztocznik w Polsce, położony w województwie dolnośląskim, w powiecie dzierżoniowskim, w gminie Dzierżoniów.
W latach 1975–1998 przysiółek należał administracyjnie do województwa wałbrzyskiego.

</doc>
<doc id="908600" url="https://pl.wikipedia.org/wiki?curid=908600" title="Sitno (jezioro w województwie zachodniopomorskim)">
Sitno (jezioro w województwie zachodniopomorskim)

Sitno – jezioro w woj. zachodniopomorskim, w pow. wałeckim, w gminie Tuczno, leżące na Równinie Drawskiej.
Powierzchnia zwierciadła wody według różnych źródeł wynosi od 65,0 ha przez 67,2 ha do 74,21 ha.
Zwierciadło wody położone jest na wysokości 69,1 m n.p.m. lub 69,2 m n.p.m.. Średnia głębokość jeziora wynosi 4,0 m, natomiast głębokość maksymalna 7,0 m.
Jest to jezioro polodowcowe o typowym dla tych jezior wydłużonym kształcie i stromych brzegach.
Przez jezioro przepływa rzeka Płociczna, która łączy je z jeziorem Tuczno oraz jeziorem Płoć.

</doc>
<doc id="908609" url="https://pl.wikipedia.org/wiki?curid=908609" title="Las Krzemionka">
Las Krzemionka



</doc>
<doc id="908611" url="https://pl.wikipedia.org/wiki?curid=908611" title="Henryk Damian Wojtyska">
Henryk Damian Wojtyska

Henryk Damian Wojtyska (ur. 13 maja 1933 w Regiminie k. Ciechanowa, zm. 24 marca 2009 w Łodzi) – historyk, teolog, ksiądz, pasjonista.
Życiorys.
W 1950 r. wstąpił do zgromadzenia pasjonistów, wyświęcony na kapłana w 1957 r. W latach 1958-62 studiował historię Kościoła na Papieskim Uniwersytecie Gregoriańskim w Rzymie. Tam też doktoryzował się na podstawie pracy "Cardinal Hosius. Legate to the Council of Trent" (1967). 
Od 1969 r. pracownik naukowy i dydaktyczny KUL. Habilitował się w 1975 r. na podstawie pracy "Papiestwo-Polska 1548-1563. Dyplomacja" (1977). Od 1986 r. profesor KUL (w latach 1981-83 Prorektor ds. Młodzieży). W latach 1980/81 wykładał historię Kościoła polskiego w Newman College w Edmonton. Od 1985 do 2004 r. członek Papieskiego Komitetu Nauk Historycznych w Watykanie, w latach 1985-94 wiceprzewodniczący Polskiego Instytutu Historycznego w Rzymie, zapoczątkował wydawanie serii "Acta Nuntiaturae Polonae" (od 1990). 
Główne kierunki badań naukowych: stosunki papiestwa z Polską w XVI-XVIII w., dzieje teologii polskiej XVI-XVIII w., reformacja w Polsce, hagiografia, dzieje pasjonistów w Polsce. Jest autorem książki "Miłościwe Lata. Dzieje Wielkich Jubileuszów Chrześcijaństwa (z udziałem Polaków)", Olsztyn 2000. W latach 2006-07 wydał monumentalną pracę "Historia Zgromadzenia Pasjonistów w Polsce". "T. 1 - Prehistoria i okres fundacyjny (do 1938)", Łódź 2006. "T. 2 - Hekatomba wojenna i okupacyjna (1939-1945)", Przasnysz 2007. Opublikował również pracę ""Krzyż przez nich zwyciężył". Polscy Pasjoniści - Męczennicy drugiej wojny światowej", Przasnysz 2008. 
Wieloletni członek zarządu polskiej prowincji pasjonistów (w latach 1994-1998 prowincjał).
Członek Lubelskiego Towarzystwa Naukowego i Towarzystwa Naukowego KUL, Akademii św. Karola w Watykanie i Komisji Dziejów Reformacji przy Komitecie Nauk Historycznych PAN. Do 2004 r. konsultor Komisji Nauki Wiary (Sekcja Historyczna) przy Episkopacie Polski.
W latach 1999–2001 był nauczycielem akademickim Wydziału Teologii Uniwersytetu Warmińsko-Mazurskiego.
Po długiej i ciężkiej chorobie zmarł w klasztorze pasjonistów w Łodzi, dnia 24 marca 2009 r.

</doc>
<doc id="908619" url="https://pl.wikipedia.org/wiki?curid=908619" title="Józef Grzegorczyk (samorządowiec)">
Józef Grzegorczyk (samorządowiec)

Józef Grzegorczyk (ur. 19 marca 1949 w Rudzie, zm. 22 lipca 2019 w Olsztynie) – polski samorządowiec, prezydent miasta Olsztyna w latach 1992–1994.
Życiorys.
Syn Eugeniusza i Czesławy. Maturę uzyskał w Żyrardowie, następnie ukończył studia matematyczne i podjął pracę w Instytucie Teleradiotechniki w Warszawie. Po zawarciu związku małżeńskiego przeniósł się do Olsztyna i pracował jako informatyk w ośrodku obliczeniowym Wyższej Szkoły Rolniczej. Następnie do 1990 prowadził firmę informatyczną. Działał w NSZZ „Solidarność”. W 1990 został wybrany do Rady Miasta w pierwszych po zmianie ustrojowej wyborach samorządowych. Nowy prezydent Olsztyna Jerzy Bukowski powierzył mu funkcję wiceprezydenta. Po rezygnacji Bukowskiego 1 lipca 1992 Grzegorczyk został prezydentem Olsztyna.
Za kadencji Grzegorczyka zainicjowano inwestycje komunalne wokół jezior w granicach miasta, co umożliwiło rozwój m.in. Dajtek, Likus i Gutkowa – dzielnic miasta powstałych z przyłączonych okolicznych wsi. Zorganizowano też m.in. po raz pierwszy zabawę sylwestrową pod ratuszem, Międzynarodowe Otwarte Mistrzostwa Polski w Tańcu Towarzyskim, Spotkania Teatralne i Międzynarodowy Festiwal Jazzowy. Grzegorczyk zainicjował powszechną naukę pływania w olsztyńskich szkołach podstawowych. Pełnił funkcję prezesa Stomilu Olsztyn. Jego kadencja dobiegła końca 20 lipca 1994 roku, kiedy to po wyborach samorządowych na prezydenckim fotelu zasiadł Andrzej Ryński. Do maja 1996 Grzegorczyk był ponownie wiceprezydentem Olsztyna, a w latach 2000–2006 wiceprzewodniczącym Rady Nadzorczej olsztyńskiej spółdzielni „Kormoran”.
Był żonaty z Marią Neugebauer. Od schyłku lat 90. ciężko chorował. Pochowany na cmentarzu komunalnym w Olsztynie przy ulicy Poprzecznej w Kwaterze Zasłużonych.
W 2003 został odznaczony Srebrnym Krzyżem Zasługi.

</doc>
<doc id="908621" url="https://pl.wikipedia.org/wiki?curid=908621" title="Łupkoząb">
Łupkoząb



</doc>
<doc id="908623" url="https://pl.wikipedia.org/wiki?curid=908623" title="Pomnik Poległych w Bitwie pod Grochowem">
Pomnik Poległych w Bitwie pod Grochowem

Pomnik Poległych w Bitwie pod Grochowem – pomnik, a zarazem wspólna mogiła uczestników bitwy o Olszynkę Grochowską z 25 lutego 1831 roku. Znajduje się w Warszawie w dzielnicy Praga-Południe – u zbiegu ulic Szerokiej i Traczy (na skraju rezerwatu przyrody Olszynka Grochowska). Wytyczona wzdłuż ul. Traczy "aleja Chwały" znajduje się w dzielnicy Rembertów. 
Opis.
Po upadku powstania listopadowego władze rosyjskie nie zezwalały na jakiekolwiek upamiętnianie miejsca bitwy. Las olchowy mocno ucierpiał w trakcie bitwy i został wycięty. Do lat międzywojennych dotrwała tylko jedna olcha, na której wisiała tabliczka z napisem o treści:
W czwartek 13 lipca 1916 ustawiono na jednej z wydm drewniany „"krzyż z daszkiem, który łączy się z ramieniem jego, ma gwiazdę o 12 promieniach"” upamiętniający bohaterów bitwy. Zaprojektował go Stefan Szyller, do Komitetu Organizacyjnego należeli: inź. Aleksander Około-Kułak (były prezes Komitetu Obywatelskiego w Wawrze),Aleksander Karwowski (ziemianin i przemysłowiec), dyr. Antoni Wysocki i przemysłowiec Karol Geber. W setną rocznicę zmagań krzyż wymieniono na metalowy oraz złożono akt erekcyjny budowy mauzoleum.
W roku 1936 w toku prac melioracyjnych znaleziono resztki broni, skrawki umundurowania oraz kości poległych w walce. Szczątki te złożono w krypcie zbudowanej przy krzyżu. Na krypcie znajduje się tablica ze słowami nawiązującymi do pomnika bohaterów bitwy pod Termopilami:
Znajduje się tu również tablica z napisem o treści: "Krwawy posiew na polach Grochowa, przeradzający się w potężny prąd siły odrodzeńczej Narodu w naszym pokoleniu wyda plon niepodległości Ojczyzny. Ku czci poległych w 1831 r. Bohaterskich Obrońców Ojczyzny. Zrzeszenie Własności Nieruchomości Koła Grochów 1932 r."
Aleja Chwały.
Wzdłuż ul. Traczy, znajdującej się w dzielnicy Rembertów i prowadzącej z Kawęczyna do powstańczej mogiły, w ostatnich latach powstaje aleja Chwały w postaci głazów z tablicami pamiątkowymi. Pierwsze kamienie położono w 1999. W roku 2008 w pobliżu pierwszej tablicy pamiątkowej została zbudowana kaplica filialna parafii św. Wacława. W tym samym miejscu znajduje się także Krzyż Obrońców Olszynki wraz z pomnikiem-figurą Matki Boskiej Fatimskiej, a także Dzwon Wolności. Dotychczas odsłonięto 32 tablice poświęcone pamięci:
Duży wkład w godne zagospodarowanie miejsca pamięci miał ks. Wacław Karłowicz. Pomagało mu Stowarzyszenie Krąg Pamięci Narodowej.
W 2012 roku wysunięto projekt usypania w tym miejscu 50-metrowego kopca, na szczycie którego proponowano ustawienie dawnych trzonów kolumny Zygmunta, leżących dziś przy Zamku Królewskim, na których miano by umieścić wyrzeźbione gniazdo z orłem zrywającym się do lotu. Od ulicy Chełmżyńskiej do kopca prowadzić miałaby Aleja Chwały z głazami upamiętniającymi historię Polski od potopu szwedzkiego do katastrofy smoleńskiej po bokach. Koszt realizacji projektu wynosiłby około 200 mln zł, co przesądza raczej kwestię ewentualnej możliwości urzeczywistnienia tego projektu.

</doc>
<doc id="908627" url="https://pl.wikipedia.org/wiki?curid=908627" title="DRDoS">
DRDoS

DRDoS () – odmiana ataku odmowy dostępu DoS. Powstała w wyniku połączenia metody zalewania żądaniami synchronizacji () i metod wykorzystywanych przy rozproszonych atakach odmowy dostępu DDoS.
Polega na generowaniu specjalnych pakietów SYN, których adres źródłowy jest fałszywy – jest nim adres ofiary. Następnie duża liczba takich pakietów jest wysyłana do sieci. Komputery, do których one docierają, odpowiadają pakietami SYN/ACK kierowanymi na adres pochodzący z fałszywego nagłówka. W wyniku czego ofiara jest zalewana olbrzymią liczbą pakietów z wielu hostów. W porównaniu do tradycyjnego ataku typu DDoS utrudnia to wykrycie rzeczywistego źródła ataku.

</doc>
<doc id="908630" url="https://pl.wikipedia.org/wiki?curid=908630" title="Wedge Antilles">
Wedge Antilles

Wedge Antilles – fikcyjna postać ze świata Gwiezdnych wojen, koreliański pilot myśliwca X-wing, oficer wywiadu i generał, który walczył dla Sojuszu Rebeliantów i Nowej Republiki od początku Galaktycznej Wojny Domowej po wojnę z rasą Yuuzhan Vong.
Życiorys.
Antilles służył w Dowództwie Myśliwców przez trzy dekady, uczestnicząc w bitwach o Yavin, Hoth i Endor. Uczestniczył także w atakach na obie Gwiazdy Śmierci. Był dowódcą Eskadry Łotrów i założycielem Eskadry Widm.
Pojawia się we wszystkich częściach tzw. starej trylogii – ' ' i ' oraz w serialu animowanym '. Ponadto pojawia się w wielu książkach – jest m.in. głównym bohaterem serii książek Michaela A. Stackpole’a i Aarona Allstona "X-wingi" (zapoczątkowanej tomem "X-wingi. Eskadra Łotrów", wyd. 1996, )

</doc>
<doc id="908634" url="https://pl.wikipedia.org/wiki?curid=908634" title="Jerzy Bukowski (samorządowiec)">
Jerzy Bukowski (samorządowiec)

Jerzy Bukowski (ur. 21 września 1929 w Warszawie, zm. 1 listopada 2002 w Olsztynie) – polski samorządowiec, bankowiec, prezydent miasta Olsztyn w latach 1990–1992.
Życiorys.
Syn Wacława Bukowskiego.
Ukończył studia na Wydziale Prawa Uniwersytetu Łódzkiego, pracował w oddziale PKO w Zgierzu, a od marca 1982 w Olsztynie. Był pierwszym dyrektorem Banku Ochrony Środowiska w Olsztynie.
Działał w Warmińskim Klubie Inteligencji Katolickiej. Był pierwszym prezydentem Olsztyna po polskich zmianach ustrojowych, urząd objął 4 lipca 1990 po wyborach samorządowych 1990. Za jego kadencji dokonał się rozwój szkolnictwa niepublicznego, a także organizacji kulturalnych. Powstała m.in. Wspólnota Kulturowa Borussia. Wówczas zmieniono również nazwę Park Czynu Partyjnego na Park im. Janusza Kusocińskiego, a także przeniesiono targowisko miejskie z Placu Pułaskiego pod stadion Stomilu. Po wieloletniej przerwie przyznano też tytuł Honorowego Obywatela Olsztyna (tytuł przypadł urodzonemu w Olsztynie pisarzowi Tadeuszowi Nowakowskiemu). Władze miasta nawiązały partnerskie kontakty z niemieckim Offenburgiem i francuskim Châteauroux. Za kadencji Jerzego Bukowskiego, w 1991 r. Olsztyn gościł papieża Jana Pawła II.
Jerzego Bukowskiego na stanowisku prezydenta zastąpił 1 lipca 1992 roku jego dotychczasowy zastępca Józef Grzegorczyk. Imię Jerzego Bukowskiego nosi jedna z ulic Olsztyna. Spoczywa na cmentarzu komunalnym w Olsztynie (kw. 10A rząd 1 grób 1).

</doc>
<doc id="908635" url="https://pl.wikipedia.org/wiki?curid=908635" title="Ork">
Ork

Orkowie lub orki (ang. "Orcs") – rasa fantastycznych humanoidów wymyślona przez Tolkiena, która pojawia się w jego cyklu fantasy o Śródziemiu. Pojawia się także w wielu innych światach fantasy, a niekiedy też science-fiction. Część z nich, zamiast niebezpiecznych antagonistów, czyni ich kolejnymi protagonistami.
Źródła nazwy ork.
Orkus w mitologii rzymskiej, było zarówno nazwą podziemnej krainy umarłych, jak i jej władcy, odpowiednikiem greckiego Hadesu. W staroangielskim wyraz „orc” (w Beowulfie „orcneas”) oznaczał fantastyczną istotę identyczną z francuskim „ogre”, potwora, obcego, ducha. Anglosasi nazywali tak m.in. Normanów.
Orkowie u Tolkiena.
W świecie tolkienowskim orkowie to jedna z ras zamieszkujących Śródziemie, wywodząca się z elfów schwytanych przez Morgotha i wyhodowana za pomocą powolnych tortur. Morgoth uczynił ich swoimi niewolnikami i odtąd orkowie toczyli zażarte boje z ludźmi, krasnoludami i elfami.
W pierwotnym wydaniu "Hobbita" i wczesnych szkicach "Władcy Pierścieni" Tolkien nazywał orków goblinami lub hobgoblinami. W późniejszym okresie nazwy goblin i hobgoblin zastąpił w większości przypadków nazwami ork i Uruk-hai.
Orkowie w innych światach fantasy.
Od wydania "Władcy pierścieni" Tolkiena, orkowie pojawiają się również w wielu innych utworach fantasy i grach fabularnych. Orkowie i gobliny są w nich zwykle różnymi, choć spokrewnionymi rasami goblinoidów. Orkowie pojawiają się między innymi w grach fabularnych "Dungeons &amp; Dragons" i "Warhammer Fantasy" oraz w grach komputerowych z serii "Warcraft" czy "komputerowej grze fabularnej" "Gothic". Świat "Warcrafta" jest jednym z kilku (również w świecie "The Elder Scrolls", "Gothic 3", "Earthdawn" i "Świecie Dysku"), gdzie orkowie dorównują ludziom inteligencją i nie są z natury źli – potrafią nawet być heroiczni.
"Dungeons &amp; Dragons".
Orkowie w świecie "Dungeons &amp; Dragons" to wysokie humanoidy o szarej bądź szaro-zielonej skórze porośniętej szczeciną. Tworzą oni patriarchalne społeczeństwa, dla których wojna i rozszerzanie terytoriów jest priorytetowym celem. Orkowie potrafią sprzymierzać się ze sobą lub z innymi rasami, aby osiągnąć pewien jasno określony cel. Sojusze takie jednak rozpadają się wkrótce po zwycięstwie, przez co orkowie nie potrafią dobrze zarządzać zdobytymi terenami.
"Gothic".
W świecie gry "Gothic" orkowie przedstawieni są jako stworzenia, które stworzyły kulturę dorównującą ludzkiej, budują miasta oraz świątynie, korzystają z własnego języka, są zdolne do nauczenia się języka ludzi. Potrafią budować doskonałe machiny oblężnicze. Orkowie w pierwszych dwóch częściach serii "Gothic" oraz w dodatku "" są opisywane jako dwumetrowe olbrzymy, które potrafią powalić nawet kilku mężów i są sługami Beliara. W części trzeciej zaś, są bardziej podobni do ludzi, są mniejsze niż w dwóch poprzednich częściach (wzrost podobny do ludzkiego) oraz mają kilka cech odmieniających je od orków w poprzednich częściach "Gothic".
"Heroes of Might &amp; Magic V-VI".
W "Heroes V" orkowie, jak również gobliny, centaury i cyklopy, zostali stworzeni podczas "Pierwszego zaćmienia" przez czarodziejów z siedmiu miast, poprzez połączenie ludzi i krwi demonów. W ten sposób powstała pozbawiona skrupułów, niezwykle brutalna rasa wojowników. Po pokonaniu demonów orkowie musieli wywalczyć sobie wolność, ponieważ wielu władców widziało ich w roli niewolników. Orkowie czczą siły przyrody, ojca niebo i matkę ziemię. Są dobrymi wojownikami, najbardziej cenią honor i lojalność. Ich szamani potrafią posługiwać się prymitywną magią.
"Świat Dysku".
W Świecie Dysku orki zostały stworzone przez Igory na polecenie Złego Imperatora, który wykorzystywał je później jako narzędzia w walce. Panuje powszechne przekonanie, że pochodzą od goblinów, w rzeczywistości jednak stworzono je z ludzi. Posiadają dodatkowy organ wewnętrzny zwany „Braciszkiem”, który potrafi zregenerować ciało po uszkodzeniu, przez co orków bardzo trudno jest zabić (nie jest to jednak niemożliwe). Orkiem jest Nutt, kapitan drużyny piłkarskiej Niewidocznego Uniwersytetu w powieści "Niewidoczni Akademicy".
"The Elder Scrolls".
W świecie "The Elder Scrolls" orsimerowie, zwani orkami są jedną z ras elfickich (merów). Orkowie są inteligentną rasą czczącą jednego z daedrycznych książąt – Malacatha. Orkowie zamieszkują Orsinium, które znajduje się w prowincji Wysoka Skała oraz liczne osady rozsiane po świecie. Wielu zasymilowało się jednak w dużych miastach, gdzie zwykle pracują jako handlarze, kowale i najemnicy. Są bardzo dobrymi wojownikami, potrafią się doskonale posługiwać ciężkimi pancerzami i toporami, lecz nie są zbyt zdolni w magii i alchemii.
"Warcraft".
W serii gier osadzonych w świecie "Warcrafta" orkowie przedstawiani są jako rasa wybitna w sztuce wojennej, lecz nastawiona pokojowo do innych ras. Zamieszkują Azeroth, lecz pochodzą z Draenoru, świata zniszczonego eksplozją. Mówią swoim własnym językiem. Pod wodzą Thralla orkowie przewodzą Hordzie, w której skład wchodzą również trolle oraz taureni.
"Warhammer Fantasy".
W świecie Warhammera orkowie są prymitywnym i niezwykle agresywnym gatunkiem zielonoskórych humanoidów, których życie polega na ciągłej walce, koczowniczym życiu i plądrowaniem podbitych ziem. Wraz z goblinami, hobgoblinami i zwierzętami nazywanymi paszczurami są określani mianem „Zielonoskórzy” ("the Greenskins").
"Warhammer 40,000".
W grze bitewnej "Warhammer 40,000", utrzymanej w klimacie science-fantasy, istoty te stanowią gatunek kosmicznych łupieżców i piratów, jeden z licznych wrogich ludzkości, korzystający z wymyślnego, choć niekoniecznie najlepszego jakościowo uzbrojenia (jak np. doprowadzone do stanu względnej używalności wraki pojazdów innych ras). Co więcej – są ze swojej natury organizmem symbiotycznym; kiedy ork ginie, z jego ciała wydobywają się zarodniki grzybni, z których po pewnym czasie rozwijają się następni orkowie. Dlatego nie występują orkowie-samice czy orkowie-dzieci – sprawia to, że gatunek ten może całkowicie poświęcić się wojnie.

</doc>
<doc id="908636" url="https://pl.wikipedia.org/wiki?curid=908636" title="Centralny Zarząd Służby Więziennej">
Centralny Zarząd Służby Więziennej

Centralny Zarząd Służby Więziennej – aparat wykonawczy Dyrektora Generalnego Służby Więziennej. Ma siedzibę przy ul. Rakowieckiej 37a w Warszawie.
Działy.
Biuro Dyrektora Generalnego.
Biuro Dyrektora Generalnego (wcześniej Biuro Prezydialne) odpowiedzialne jest za:
W 2010 r. do zakresu obowiązków biura weszły też zadania zlikwidowanego Biura Kadr i Szkoleń.
Biuro Budżetu.
Biuro Budżetu odpowiedzialne jest za:
Biuro Ochrony i Spraw Obronnych.
Biuro prowadzi nadzór nad jednostkami organizacyjnymi w zakresie porządku i bezpieczeństwa oraz kontroluje poziom realizacji zadań obronnych.
Biuro Kontroli i Inspekcji.
Biuro Kontroli i Inspekcji jest odpowiedzialne za:
Biuro Kwatermistrzowsko-Inwestycyjne.
Biuro Kwatermistrzowsko-Inwestycyjne (wcześniej Biuro Kwatermistrzowskie) odpowiedzialne jest za:
Biuro Informacji i Statystyki.
Biuro Informacji i Statystyki CZSW jest odpowiedzialne za:
Biuro składa się z:
Biuro Prawne.
Biuro Prawne jest odpowiedzialne za obsługę prawną Dyrektora Generalnego i jego zastępców oraz ochronę prawną Centralnego Zarządu.
Biuro Penitencjarne.
Biuro Penitencjarne odpowiedzialne jest za:
Biuro Służby Zdrowia.
Zakres działania Biura Służby Zdrowia:
Biuro Emerytalne.
Biuro Emerytalne jest odpowiedzialne za:
Wydział Informatyzacji i Łączności.
Do zadań Wydziału Informatyzacji i Łączności należy m.in.:
Zespół Ochrony Informacji Niejawnych.
Zespół Ochrony Informacji Niejawnych odpowiada za:
Wydział Przedsiębiorstw Przywięziennych.
W zakres działalności Wydziału Przedsiębiorstw Przywięziennych (wcześniej Zespół ds. Przedsiębiorstw i Zatrudnienia) wchodzi:
Ośrodek Doskonalenia Kadr Służby Więziennej Popowo.
Ośrodek położony jest 60 km od Warszawy nad Narwią i Bugiem w miejscowości Popowo-Parcele (w gminie Somianka). Otoczony lasami Puszczy Białej. Dysponuje pokojami gościnnymi, salami seminaryjnymi i konferencyjnymi. Przebywający tam gości mogą skorzystać również z: siłowni, sauny, minigolfa, wypożyczalni rowerów, wypożyczalni łodzi i żaglówek, boiska do koszykówki i siatkówki, kawiarni i stołówki na 300 osób.
Ośrodek mieści się w neogotyckim pałacu z XIX w. Został on wybudowany przez Edmunda Skarżyńskiego na bazie dworu rodziny Popowskich herbu Pobóg. Wokół obiektu znajduje się park krajobrazowy.
Centralny Ośrodek Szkolenia Służby Więziennej.
Jest to jednostka prowadząca szkolenia i kursy doskonalenia zawodowego funkcjonariuszy i pracowników Służby Więziennej. Znajduje się ona w Kaliszu przy ul. Wrocławskiej 193-195. Prowadzone są tu szkoły i kursy:
Ośrodek Szkolenia Służby Więziennej w Kulach.
Jest to jednostka prowadząca szkolenia i kursy doskonalenia zawodowego funkcjonariuszy i pracowników Służby Więziennej. Zajęcia prowadzone są w systemie stacjonarnym, zaocznym i eksternistycznym.

</doc>
<doc id="908643" url="https://pl.wikipedia.org/wiki?curid=908643" title="Ukraińska Narodowa Samoobrona">
Ukraińska Narodowa Samoobrona

Ukraińska Narodowa Samoobrona (UNS, również "Ukraińska Ludowa Samoobrona") – formacja zbrojna OUN-B utworzona przez Romana Szuchewycza na terenie dystryktu Galicja w 1943 r. Celem zmylenia Niemców nie użyto tak jak na Wołyniu nazwy UPA, aby opóźnić ich ewentualne represje. 
Zorganizowana na bazie ukraińskiego podziemia w celu obrony ukraińskiej ludności Galicji przed działaniami sowieckiej partyzantki zgrupowania Sidora Kowpaka i terrorem niemieckich władz okupacyjnych.
W kwietniu 1943 utworzono pierwsze dwa kurenie UNS – „Siromanci” i „Mesnyky”. W lipcu 1943 pod dowództwem por. Ołeksandra Łućkiego "Andrijenko" przeprowadzono reorganizację istniejących oddziałów. Przeprowadzając masową mobilizację utworzono 5 kureni UNS:
UNS dzieliła się na kurenie, sotnie, czoty i roje, analogicznie do struktury UPA. W lecie 1943 UNS stoczyła szereg bitew z wojskami niemieckimi: m.in. koło Skolego (18 sierpnia), koło wsi Suchodoli i Łypowyci w powiecie dolińskim.
Po III Nadzwyczajnym Zjeździe OUN SD (21-25 sierpnia 1943) oddziały podziemia niepodległościowego podzielono na dwie grupy:
W ostatnich miesiącach 1943 aktywność UNS spadła z powodu wprowadzenia od 2 października 1943 zasady rozstrzeliwania 10 zakładników za zabicie 1 niemieckiego żołnierza lub przedstawiciela władz okupacyjnych. UNS ograniczała się tylko do walk obronnych z oddziałami niemieckiej policji.
W grudniu 1943 UNS weszła w skład UPA, tworząc grupę UPA-Zachód.

</doc>
<doc id="908646" url="https://pl.wikipedia.org/wiki?curid=908646" title="Teorban (instrument)">
Teorban (instrument)

Teorban, także torban (ukr. торбан lub теорбан, ros. торбан), zwany też "pańską bandurą" albo "ruskim teorbanem" – instrument muzyczny z grupy chordofonów szarpanych, należy do rodziny lutni. Instrument ten powstał i zdobył wielką popularność w Rzeczypospolitej Obojga Narodów w wieku XVIII i do XIX w. był często wykorzystywany w muzyce dworskiej. Na Ukrainie uważany jest za instrument narodowy. Łączy w sobie cechy zachodnioeuropejskiej teorby i ukraińskiej bandury. Cechą wyróżniającą ten instrument spośród innych odmian lutni basowych jest obecność dodatkowych sopranowych strun burdonowych, rozpiętych na lewej stronie płyty wierzchniej i strojonych diatonicznie, podobnie jak w bandurze. Niewykluczone, że nazwa "teorban" jest zestawieniem słów "teorba" i "bandura".
Historia.
Pojawił się prawdopodobnie w XVIII wieku. Jego wynalezienie przypisuje się Polakowi nazwiskiem Tuligowski, który był mnichem w klasztorze paulinów na Jasnej Górze. W latach 1737-1740 skonstruował on instrument „per modi bandura aut teorban efformati”. Tuligowski zdobył uznanie grą na swoim instrumencie na dworze cesarza austriackiego Karola VI w Wiedniu, gdzie przebywał jako członek świty księcia Lubomirskiego.
Budowa.
Teorban swym kształtem przypomina teorbę lub lutnię barokową. Posiada wypukłe pudło rezonansowe, klejone z cienkich pasków drewnianych (podobnie jak lutnia barokowa), oraz wydłużoną szyjkę z podwójną główką. Tak jak teorba, posiada basowe struny burdonowe, strojone w zależności od granego repertuaru, a dodatkowo sopranowe struny burdonowe rozpięte na płycie wierzchniej i strojone za pomocą kołków przymocowanych do górnej strony pudła rezonansowego.
W muzeach polskich, ukraińskich i rosyjskich zachowały się liczne egzemplarze teorbanów z XVIII i XIX wieku.

</doc>
<doc id="908647" url="https://pl.wikipedia.org/wiki?curid=908647" title="Mediator (biologia)">
Mediator (biologia)

Mediator – kompleks złożony z około 20 białek, który działa jako koaktywator transkrypcji u eukariontów (w neurologii także: substancja chemiczna wspomagająca przewodzenie impulsów). Białka wchodzące w skład tego kompleksu mogą wiązać się z różnymi aktywatorami transkrypcji, stabilizują wiązanie białka TBP do promotora, a także oddziałują z polimerazą RNA, którą mogą fosforylować dzięki swojej aktywności kinazy.
Mediatory zostały odkryte przez Rogera Kornberga.

</doc>
<doc id="908648" url="https://pl.wikipedia.org/wiki?curid=908648" title="Teorban (towarzystwo)">
Teorban (towarzystwo)

Teorban – ukraińskie towarzystwo muzyczne i śpiewacze, działające we Lwowie w latach 1870-1871.
Zostało założone przez Anatola Wachnianina, z zamiarem połączenia kształcenia śpiewaków z działalnością koncertową. Towarzystwo prowadziło również kursy dla młodzieży. Członkowie Towarzystwa występowali z koncertami we Lwowie i całej Galicji.

</doc>
<doc id="908649" url="https://pl.wikipedia.org/wiki?curid=908649" title="Księżniczka (powieść Andrzeja Pilipiuka)">
Księżniczka (powieść Andrzeja Pilipiuka)

Księżniczka – powieść Andrzeja Pilipiuka; druga część trylogii opowiadającej o losach kuzynek Kruszewskich, Moniki Stiepankowic i mistrza Sędziwoja. Pierwsze wydanie: Fabryka Słów, 2004 rok. Pozostałe części to Kuzynki (2003) i Dziedziczki (2005).
W tej części pojawia się Bractwo Drugiej Drogi – stowarzyszenie trudniące się otrzymywaniem złota w sposób odmienny, niż robili to alchemicy. Jego członkowie za wszelką cenę chcą wydobyć tajemnice alchemików dla własnych przyziemnych celów. W tym samym czasie na Monikę poluje dwóch łowców wampirów – Laszlo i Arminus, posiadający nadludzkie zdolności. Sam o sobie twierdzi, że zabił Vlada Palownika (znanego jako Hrabia Dracula), a pisarz Bram Stoker zmodyfikował jego historię i głównemu łowcy wampirów nadał imię: Abraham van Helsing.

</doc>
<doc id="908650" url="https://pl.wikipedia.org/wiki?curid=908650" title="Bill Stevenson">
Bill Stevenson

Bill Stevenson właśc. John William Stevenson (ur. 10 września 1963 w Torrance, Kalifornia) – amerykański perkusista. W 1978 roku założył razem z gitarzystą Frankiem Navettą i basistą Tonym Lombardo zespół Descendents. W grudniu 1981 wspomógł w kilku koncertach Black Flag, ponieważ ich perkusista ROBO został zatrzymany w Wielkiej Brytanii w czasie tournée po Europie. Kiedy ROBO nie powrócił do Black Flag, Bill nawiązał z nimi stałą współpracę, która trwała do 1985 roku. W tym czasie wziął udział w nagraniach kilku ich albumów. Po odejściu z Black Flag skoncentrował się z powrotem na grze w Descendents i grał tam do czasu, kiedy wokalista Milo Aukerman opuścił zespół (1987). Bill i pozostali muzycy Descendents zaprosili wówczas wokalistę Dag Nasty Dave'a Smalleya i utworzyli zespół All. All później jeszcze dwukrotnie zmieniało wokalistów (od 1989 do 1993 Scott Reynolds i od 1993 Chad Price).
W 2004 roku All i Descendents wyruszyli razem w trasę (Warped Tour 04).
Bill Stevenson, wraz z Jasonem Livermorem są założycielami i właścicielami legendarnego studia nagraniowego "Blasting Room" w Fort Collins.
Aktualnie Bill uczestniczy w różnych projektach muzycznych razem z muzykami zespołów GWAR i Converge.
W 2012 roku wyprodukował album "Awakened" grupy As I Lay Dying.

</doc>
<doc id="908651" url="https://pl.wikipedia.org/wiki?curid=908651" title="Teorban (wydawnictwo)">
Teorban (wydawnictwo)

Teorban – ukraińskie wydawnictwo muzyczne, powstałe w 1891 we Lwowie.
Wydało ponad 350 dzieł muzycznych, głównie kompozytorów galicyjskich. Z ich wydań korzystała większość ukraińskich instytucji kulturalnych w Galicji.
Kierowane było w latach 1891–1901 przez D. Rozdolskiego, a w latach 1905–1939 przez Jarosławenko.

</doc>
<doc id="908653" url="https://pl.wikipedia.org/wiki?curid=908653" title="Jezioro Gostomskie">
Jezioro Gostomskie

Jezioro Gostomskie – przepływowe jezioro rynnowe na Pojezierzu Kaszubskim (powiat kościerski, województwo pomorskie). Przez jezioro przepływa rzeka Borowa łącząc akwen z położonym na wschodzie jeziorem Borowym. Nad zachodnim brzegiem jeziora znajduje się wieś kaszubska Gostomko.

</doc>
<doc id="908654" url="https://pl.wikipedia.org/wiki?curid=908654" title="Jerzy Salwarowski">
Jerzy Salwarowski

Jerzy Salwarowski (ur. 7 września 1946 w Krakowie) – polski dyrygent, kompozytor, profesor sztuki. Pomysłodawca i organizator Festiwalu Muzycznego Toruń-Muzyka i Architektura (obecna nazwa – Międzynarodowy Festiwal „Nova Muzyka i Architektura”).
Życiorys.
Ukończył Akademię Muzyczną w Krakowie – kompozycję u Tadeusza Machla i Krzysztofa Pendereckiego oraz dyrygenturę u Henryka Czyża i Krzysztofa Missony. Swoje umiejętności doskonalił w Accademia Chigiana u F. Ferrary.
Od 1972 r. był dyrygentem i dyrektorem wielu muzycznych instytucji. Pracował kolejno w: Filharmonii Opolskiej, Filharmonii Śląskiej w Katowicach, Wielkiej Orkiestrze Symfonicznej Polskiego Radia, Operze Śląskiej. W latach 1988–1991 był dyrektorem artystycznym Filharmonii Pomorskiej w Bydgoszczy. W placówce tej realizował wielkie formy wokalno-instrumentalne: oratoria, msze, pasje, kantaty z udziałem chóru „Arion” i chórami akademickimi. Za jego dyrekcji zespół bydgoskich filharmoników odbył kilka tournée zagranicznych, m.in. do Niemiec, Francji, Hiszpanii. Z nastaniem sezonu 1991 r. objął Filharmonię Lubelską, a od 1996 r. związał się z Toruńską Orkiestrą Kameralną.
Od 1996 pełnił funkcję dyrektora artystycznego Festiwalu Muzycznego Toruń-Muzyka i Architektura, a od roku 2000 jest profesorem Akademii Muzycznej w Poznaniu, gdzie pełni funkcje kierownika zakładu dyrygentury symfonicznej i operowej. Od 1 września 2005 do 2011 był dyrektorem artystycznym Filharmonii Częstochowskiej oraz Toruńskiej Orkiestry Symfonicznej.
Juror wielu konkursów krajowych i międzynarodowych, m.in. Międzynarodowego Konkursu Dyrygentów im. Grzegorza Fitelberga w Katowicach.
Od 2000 roku wykłada w Akademii Muzycznej w Poznaniu, gdzie kieruje Katedrą Dyrygentury. W 2005 roku, z rąk Prezydenta RP, otrzymał nominację profesorską. W 2008 r. został mianowany profesorem zwyczajnym.
Dorobek.
Jest laureatem czołowych nagród krajowych i międzynarodowych konkursów dyrygenckich: I i II konkursu w Katowicach (I nagroda i nagroda Krytyki Muzycznej), w Sienie (I nagroda) i Budapeszcie (II nagroda, pierwszej nie przyznano).
19 grudnia 2008 z rąk ministra kultury i dziedzictwa narodowego Bogdana Zdrojewskiego odebrał Srebrny Medal „Zasłużony Kulturze Gloria Artis”.
Działalność artystyczna.
Dyryguje orkiestrami w Europie, Azji, Afryce i Ameryce, współpracuje z czołowymi orkiestrami i operami w Polsce. Z polskimi orkiestrami odbył wiele tournée koncertowych w Europie. Znajdował się w gronie dyrygentów licznych festiwali, m.in. Warszawska Jesień, Festiwal Flandryjski, Pražske Jaro i Millenium Pace. Współpracując z polskimi orkiestrami radiowymi dokonał wielu nagrań archiwalnych.
Dyskografia Jerzego Salwarowskiego zawiera wiele płyt nagranych dla firm zagranicznych: Amreco, Adda, Thorofon – oraz polskich: Tonpress, Selene, Wifon, DUX i Polskie Nagrania. Dla tej ostatniej wytwórni nagrał album płytowy z muzyką George Gershwina, nagrodzony w 1994 r. „Złotą Płytą”, a w 1999 r. wydany na CD. Dokonał pierwszego kompletnego nagrania poematów symfonicznych Mieczysława Karłowicza, także wydanych obecnie na CD i nominowanych do nagrody „Fryderyk ‘99”.
Jerzy Salwarowski nagrał również dwa CD z Toruńską Orkiestrą Symfoniczną oraz pierwszą w historii Filharmonii Szczecińskiej płytę „Słynne Kaprysy”, która otrzymała nominację do nagrody „Fryderyk ‘98”. Wiosną 2002 r. wraz z synem Hubertem nagrał krążek, na którym znalazły się I Koncert fortepianowy d-moll op.15 J. Brahmsa (z towarzyszeniem NOSPR-u) i III Koncert fortepianowy C-dur op.26 S. Prokofiewa (z towarzyszeniem Filharmoników Szczecińskich). Ta płyta otrzymała nominację do nagrody „Fryderyk 2002”.
Nowym polem działalności było prowadzenie w Toruniu Wakacyjnego Kursu Dyrygenckiego (pierwszego w Polsce) oraz stworzenie Festiwalu Muzycznego Toruń-Muzyka i Architektura. Dyryguje także za granicą: w Hamburgu, Kairze, Osace, Skopje, Porto, Luksemburgu, Lukce, Everett (Washington), La Crosse (Wisconsin), Kijowie, Berlinie, Essen, Bergamo, Mediolanie, Walencji i Kopenhadze. Wiosną 2003 r. poprowadził gościnnie wykłady w Towson University Baltimore oraz Central Washington University w Ellensburgu.

</doc>
<doc id="908655" url="https://pl.wikipedia.org/wiki?curid=908655" title="Pescara Centrale">
Pescara Centrale

Pescara Centrale (włoski: "Stazione di Pescara Centrale") – główny dworzec kolejowy w Pescarze, w Abruzji, we Włoszech. Obsługuje około 3,5 miliona pasażerów rocznie.
Linie kolejowe przebiegające przez stację:
Jest to duża stacja, której oryginalny projekt został sporządzony przez architekta Corrado Cameli na zlecenie kolei państwowych, w którym przewidziano konstrukcję stalową. Datowany jest na rok 1962.
Zmiana struktury ze zbrojonego betonu i stali według wstępnych obliczeń strukturalnych została przeprowadzona w 1970 przez "Studio Ing.ri Giovanni i Piero Cerasoli" z Pescary z radą prof. inż. Carlo Guidi Cestelli, gdyż był jednym z pierwszych dworców Ferrovie dello Stato ze zbrojonego betonu we Włoszech.
Prace ukończono w 1987 roku po wielu latach pracy. Otwarcie nowej stacji oznaczało znaczne zmiany w zakresie planowania miejskiego, ponieważ cała linia kolejowa została przeniesiona na inne miejsce, pozbawione połączeń z ulicami miasta, uwalniając w ten sposób poziom skrzyżowania.
W pobliżu dworca kończy się kilka linii autobusowych, którymi można również dotrzeć na lotnisko (z miasta autobusem numer 38).
Istnieją inne stacje w miejskiej dzielnicy miasta Pescara: Pescara Porta Nuova, Pescara San Marco i Pescara Trubunale.

</doc>
<doc id="908657" url="https://pl.wikipedia.org/wiki?curid=908657" title="Teorban">
Teorban



</doc>
<doc id="908666" url="https://pl.wikipedia.org/wiki?curid=908666" title="Alfons Sycylijski (książę Kalabrii)">
Alfons Sycylijski (książę Kalabrii)

Alfons książę Kalabrii, właśc., wł. Alfonso Maria Leon Christian Alfonso de Liguori Antoine Carlos Andre Francis Xavier de Borbón-Dos Sicilias y Borbón (ur. 30 listopada 1901, zm. 3 lutego 1964) – książę Obojga Sycylii, książę Kalabrii, jeden z dwóch pretendentów do tytułu głowy Królewskiej Rodziny Burbonów Sycylijskich od 1960 do śmierci (z linii Kalabria). Drugim pretendentem był jednocześnie Ranieri, książę Castro.
Rodzina.
Był synem księcia Carlosa Tancredi (1870-1949), i jego pierwszej żony – Marii de las Mercedes, infantki hiszpańskiej, księżnej Asturii (1880-1904). Miał dwoje młodszego rodzeństwa: Ferdynanda (1903-1905) i Izabelę Alfonsinę (1904-1985), żonę hrabiego Jana Kantego Zamoyskiego.
W 1904 matka Alfonsa zmarła w połogu, a ponieważ jej ojciec – król Hiszpanii – Alfons XII Burbon nie miał wtedy syna, tylko drugą córkę, to Alfons jako najstarszy syn Marii Mercedes został następcą tronu hiszpańskiego. Funkcję tę pełnił jeszcze podczas rządów kolejnego króla – Alfonsa XIII Burbona, aż do narodzenia się pierwszego syna tego władcy.
W 1907 ojciec Alfonsa ożenił się ponownie z Ludwiką Orleańską (1882-1958), córką Filipa Orleańskiego, hrabiego Paryża. Miał z nią czworo dzieci – przyrodnie rodzeństwo Alfonsa.
Małżeństwo i potomstwo.
Ożenił się z księżniczką Alicją Burbon-Parmeńską (ur. 1917), córką Eliasza, księcia parmeńskiego. Para ta miała 3 dzieci:

</doc>
<doc id="908667" url="https://pl.wikipedia.org/wiki?curid=908667" title="Roma Ostiense">
Roma Ostiense

Roma Ostiense (wł: "Stazione di Roma Ostiense") – jeden z głównych dworców kolejowych w Rzymie. Znajduje się na Porta San Paolo w dzielnicy Ostiense. W pobliżu znajduje się stacja kolejki do Lido Roma Porta San Paolo oraz stacji metra Piramide. Jest zarządzana przez Centostazioni.
Dzienne obsługuje około 390 pociągów, a rocznie z usług stacji korzysta około 5,8 mln pasażerów.

</doc>
<doc id="908673" url="https://pl.wikipedia.org/wiki?curid=908673" title="America Natal">
America Natal



</doc>
<doc id="908674" url="https://pl.wikipedia.org/wiki?curid=908674" title="ABC FC">
ABC FC

ABC Futebol Clube (znany na ogół jako ABC) – brazylijski klub piłkarski z siedzibą w mieście Natal leżącym w stanie Rio Grande do Norte.
Największy derbowy rywal to klub América.
Historia.
Klub założony został 29 czerwca 1915 roku na "avenida Rio Branco", w domu pułkownika Avelino Alvesa Freire, prezydenta "Associação Comercial do Rio Grande do Norte" (Związku handlowego stanu Rio Grande do Norte). Na spotkaniu założycielskim zdecydowano, że barwy klubu będą czarno-białe, a koszulki będą miały czarno-białe pionowe pasy.
Swój pierwszy mecz międzystanowy klub ABC rozegrał z klubem Santa Cruz Recife (ze stanu Pernambuco), wygrywając 2:1.
Klub został zarejestrowany przez ligę stanu Rio Grande do Norte ("Campeonato Potiguar") 13 grudnia 1927 roku.
Stadion.
Mecze u siebie klub ABC rozgrywa na dwóch stadionach. Pierwszy to "Estádio Dr. João Cláudio Vasconcelos Machado" (w skrócie "Estádio Machadão") o pojemności 52 000 widzów, obecnie ze względów bezpieczeństwa zredukowanej do 23 000 widzów. Drugi stadion to "Estádio Maria Lamas Farache" (lub "Estádio Frasqueirão") o pojemności 13 000 widzów.

</doc>
<doc id="908676" url="https://pl.wikipedia.org/wiki?curid=908676" title="Jaskinia Łabajowa">
Jaskinia Łabajowa

Jaskinia Łabajowa lub Jaskinia w Łabajowej Skale – jaskinia znajdująca się w skale Łabajowa w górnej części Doliny Będkowskiej na Wyżynie Krakowsko-Częstochowskiej, na terenie wsi Bębło w gminie Wielka Wieś w niedużej odległości od udostępnionej turystycznie Jaskini Nietoperzowej.
Opis jaskini.
Jaskinia Łabajowa znajduje się w udostępnionej do wspinaczki skałkowej Skale Łabajowej. Otwór wejściowy do jaskini znajduje się u podnóża skał, na wysokości ok. 410 m n.p.m. Ma wysokość 7 m i szerokość 5 m. Wejście jest utrudnione przez duży blok skalny zagradzający otwór, również w środku znajduje się sporo luźno leżących głazów i drobniejszego gruzu. Za otworem znajduje się duża sala o długości 34 m. Łatwo można ją samodzielnie zwiedzać, zwiedzanie pionowego komina wymaga jednak zjazdu na linie z górnego otworu.
Sala ma szerokość do 8 m i wysokość kilkanaście metrów. W końcowej części obniża się do wysokości około 1 m i kończy pionową szczeliną. Około 4 m za wejściem do sali znajduje się boczny, 4-metrowej długości korytarz. W środkowej części sali znajduje się pionowy obelisk o wysokości 12 m, a za nim korytarz z progami prowadzącymi do pionowego komina z wylotem w podszczytowej części skały.
Jest to jaskinia krasowa powstała na pęknięciu skały, później rozszerzonym w wyniku procesów krasowych. Świadczą o tym widoczne na jej ścianach kanały krasowe i kotły wirowe. Wytworzona została w skalistych wapieniach z jury późnej. Zachowały się jeszcze nacieki w postaci żeber, miejscami przykrytych później powstałym mlekiem wapiennym. Doszło do oberwania się skał ze stropu. Tworzą one rumowisko zawalające dno jaskini i w tylnej części sali całkowicie pokrywające jej namulisko.
Jaskinia jest wilgotna, z przewiewem powietrza, w pobliżu otworów podlega wpływom zewnętrznym. Jej przednia część jest oświetlona, tylna część i otwory są ciemne. Na oświetlonych ścianach występują glony, w jaskini pająki.
Historia poznania i eksploracji.
Jaskinia znana jest od dawna i w literaturze wielokrotnie wzmiankowana. Najstarsze udokumentowane wzmianki o niej pochodzą z 1883 r. od F. Romera, który prowadził w niej prace archeologiczne. Znalazł ślady ogniska, narzędzia krzemienne, ceramikę i kości niedźwiedzia jaskiniowego. W pobliżu otworu wejściowego znajduje się zagłębienie, które jest pozostałością prowadzonych przez niego badań. W 1981 r. Sanocka-Wołoszynowa badała florę pajęczaków. Pierwszą dokumentację jaskini sporządził Kazimierz Kowalski w 1951 r. Aktualną dokumentację sporządził Andrzej Górny w 2009 r., plan jaskini opracował M. Szelerewicz.

</doc>
<doc id="908709" url="https://pl.wikipedia.org/wiki?curid=908709" title="Giennadij Ziuganow">
Giennadij Ziuganow

Giennadij Andriejewicz Ziuganow, ros. Геннадий Андреевич Зюганов (ur. 26 czerwca 1944 w Mymrinie) – rosyjski polityk i publicysta, doktor nauk filozoficznych. Od 1993 przewodniczący Komitetu Centralnego Komunistycznej Partii Federacji Rosyjskiej. I sekretarz Związku Partii Komunistycznych – Komunistycznej Partii Związku Radzieckiego (od 2001). Deputowany do Dumy Państwowej Federacji Rosyjskiej (od 1993), członek Zgromadzenia Parlamentarnego Rady Europy (od 1996). Kandydat na urząd prezydenta Rosji w 1996, 2000, 2008 i 2012.
Życiorys.
Ziuganow pochodził z rodziny, w której rodzice i dziadkowie byli nauczycielami. Po ukończeniu szkoły średniej, w 1961 r. zaczął uczyć fizyki w szkole. Rok później rozpoczął studia na Wydziale Fizyki i Matematyki Instytutu Pedagogicznego w Orle. W latach 1963–1966 służył w Armii Radzieckiej i w 1966 r. wstąpił do KPZR. W 1966 r. wrócił na uczelnię i w tym samym roku poślubił Nadieżdę. Studia ukończył w 1969 roku.
Od 1967 r. działał na różnych szczeblach organizacyjnych Komsomołu w obwodzie orłowskim, a w latach 1972–1974 był przewodniczącym obwodowej organizacji Komsomołu. W latach 1974–1983 działał w różnych komórkach obwodowej organizacji KPZR, między innymi w wydziale propagandy i agitacji. W latach 1978–1980 studiował na Akademii Nauk Społecznych przy KC KPZR na kierunku socjologia i na zakończenie doktoryzował się. W 1980 r. wrócił do Orła i został regionalnym szefem partii komunistycznej ds. ideologii. Funkcję tę sprawował do 1983 r. został instruktorem partyjnym w dziale agitacji i propagandy KC KPZR, a w latach 1989–1990 zastępcą szefa propagandy KC KPZR. Był przeciwnikiem reform Michaiła Gorbaczowa i pierwszego prezydenta Rosji Borysa Jelcyna. Po założeniu Komunistycznej Partii Rosji w 1990 (jako części składowej KPZR pod koniec jej istnienia) stał się jej czołowym ideologiem. Dążył do połączenia ideologii komunistycznej z rosyjskim nacjonalizmem.
Po 1990 r. Giennadij Ziuganow stanął na czele Komunistycznej Partii Federacji Rosyjskiej. W 1996 i 2000 startował bez powodzenia w wyborach prezydenckich. W 1996 uzyskał 24 211 686 głosów (32,0%) w I turze oraz 30 113 306 głosów (40,3%) w II turze. W 2000 zdobył 21 928 468 głosów, co stanowiło 29,21%, jednak i tym razem nie zdobył prezydentury. Także w parlamencie jego komunistyczna partia zaczęła tracić wpływy. W kolejnych wyborach prezydenckich w 2004 nie wystartował. W wyborach prezydenckich 2008 uzyskał drugi z kolei wynik – 17,72% (13 243 550 głosów). W wyborach prezydenckich 2012 uzyskał drugi z kolei wynik – 17,18% (12 318 353 głosów)
Decyzją z dnia 23 lutego 2022 r. Rada Unii Europejskiej nałożyła na Ziuganowa sankcje za wspieranie działań podważających integralność terytorialną, suwerenność i niezależność Ukrainy.

</doc>
<doc id="908714" url="https://pl.wikipedia.org/wiki?curid=908714" title="Granatnik Milkor MGL">
Granatnik Milkor MGL

Milkor MGL – południowoafrykański granatnik rewolwerowy. Używany przez armie ponad 30 państw.
Historia.
W 1979 roku dowództwo South African Defence Forces ogłosiło konkurs na wielostrzałowy granatnik. Miał on być uzbrojeniem należącego do drużyny piechoty grenadiera. W 1983 roku koncern Armscor (obecnie Milkor) przedstawił prototyp sześciostrzałowego granatnika rewolwerowego MGL-40. Jego konstrukcja była inspirowana eksportowanym między innymi do Afryki Południowej amerykańskim granatnikiem Hawk MM-1. W 1985 roku MGL-40 został jako Y2 wprowadzony do uzbrojenia SADF, a w 1986 roku zawarto pierwszy kontrakt eksportowy.
W 1996 roku powstała zmodernizowana wersja MGL Mk I. Zmiany konstrukcyjne miały zwiększyć niezawodność tej wersji. Wersja ta była szeroko eksportowana i poza RPA znalazła się na uzbrojeniu ponad 30 państw w tym Brazylii, Kolumbii, Meksyku, Peru i Szwecji. MGL Mk I był także produkowany w Chorwacji jako RBG-6. Produkowany jest również na licencji w Turcji jako MKEK T-40. Po wygaśnięciu patentów na oryginalny granatnik, własne wersje granatnika zaczęły być wytwarzane także przez firmy dawniej powiązane z Milkorem - Rippel Effect z RPA (dawniej Milkor Marketing) i AAMI-W z USA (która wykupiła oddział Milkor USA, a wcześniej była producentem tych granatników dla armii USA na zlecenie Milkora).
W 2004 roku pojawiły się nowe wersje MGL Mk-IS (MGL-105)i MGL Mk-IL (MGL-140). Miały one szkielety wykonane nie ze stopu lekkiego, ale ze stali, a różniły się od siebie długością komór bębna nabojowego. MGL Mk-IS miał komory długości 105 mm, podobnie jak wcześniejsze wersje granatnika MGL, i może wystrzeliwać naboje odłamkowe o typowej długości. MGL Mk-IL ma komory bębna o długości 140 mm i może dzięki temu wystrzeliwać także naboje o większej długości (oświetlające, dymne itp.). Obie wersje mają lufy otoczone zestawem szyn montażowych W październiku 2005 roku MGL-140 został przyjęty do uzbrojenia United States Marine Corps. Zamówiono 9000 granatników tego typu, wprowadzonych do uzbrojenia jako M32 MGL.
Opis.
Milkor MGL jest bronią półautomatyczną, rewolwerową. Głównym elementem broni jest stalowa rama, do której przymocowany jest bęben rewolwerowy. Wloty komór bębna są zakryte obracaną w prawą stronę pokrywą, do której przymocowany jest chwyt pistoletowy i mechanizm uderzeniowo-spustowy oraz kolba.
Bęben rewolwerowy mieści 6 naboi. Przed załadowaniem broni należy odchylić pokrywę bębna w prawą stronę (zatrzask blokujący pokrywę znajduje się pod lufą). Jeśli w komorach znajdują się łuski lub naboje, to po obróceniu pokrywy są one częściowo wysuwane przez gwiazdkowy wyciąg. Po ewentualnym usunięciu łusek należy obrócić bęben w lewo w celu napięcia sprężyny spiralnej obracającej bęben podczas strzelania, a następnie załadować naboje do bębna i obrócić pokrywę bębna w lewo.
MGL ma mechanizm spustowy z samonapinaniem i mechanizm uderzeniowy igliczny. Ściągnięcie dwuoporowego spustu powoduje napięcie sprężyny uderzeniowej, a następnie zwolnienie iglicy. Podczas strzału część gazów prochowych odprowadzona przez boczny otwór lufy zwalnia zatrzask bębna, a bęben pod wpływem sprężyny obraca się o 60°. Przed strzałami przypadkowymi chroni bezpiecznik nastawny, którego skrzydełka znajdują się po obu stronach broni nad chwytem pistoletowym.
MGL jest wyposażony w celownik kolimatorowy zamocowany nad bębnem. W wersjach MGL-105 i MGL-140 dodatkowe wyposażenie może być mocowane do czterech szyn montażowych znajdujących się naokoło lufy (do dolnej standardowo mocowany jest przedni chwyt). Kolba składana na wierzch broni, w wersjach MGL-105 i MGL-140 teleskopowa, o regulowanej długości.
W lipcu 2009 roku firma Rippel Effect (poprzednio Milkor Marketing) zaprezentowała granatnik XRGL40. Jest to wersja MGL-140 przystosowana do amunicji 40 x 46mm i nowej o średniej prędkości wylotowej 40 x 51mm ERLP o zasięgu do 800m. Broń posiada skomputeryzowany (z komputerem balistycznym) celownik GR40, wyposażony w dalmierz laserowy.

</doc>
<doc id="908717" url="https://pl.wikipedia.org/wiki?curid=908717" title="C’el Revuelta">
C’el Revuelta

C'el Revuelta - amerykański gitarzysta basowy. Był ostatnim basistą Black Flag przed ich rozpadem w 1986 roku. Występował z nimi bardzo krótko i nie wziął udziału w żadnych nagraniach. Henry Rollins wspomina Revuletę jako nieprofesjonalnego muzyka, którego "bardziej interesowały zabawy z groupies i palenie trawki niż granie".
W 2003 roku brał udział w reaktywacji Black Flag na trzy koncerty.

</doc>
<doc id="908719" url="https://pl.wikipedia.org/wiki?curid=908719" title="Neurofibromatoza">
Neurofibromatoza



</doc>
<doc id="908721" url="https://pl.wikipedia.org/wiki?curid=908721" title="Telemach w dżinsach">
Telemach w dżinsach

Telemach w dżinsach – powieść dla młodzieży Adama Bahdaja z 1979. Tytuł nawiązuje do postaci Telemacha, syna Odyseusza. Powieść ma kontynuację w książce "Gdzie twój dom, Telemachu?".
Na podstawie obu książek w 1990 roku zrealizowano serial telewizyjny dla młodzieży "W piątą stronę świata".
Opis fabuły.
Powieść opowiada o problemach życiowych nastolatka – Maćka Łańko. Bohater poszukuje ojca, który odszedł od swojej rodziny, kiedy chłopiec miał 3 lata. Pomimo trudów napotykanych w trakcie poszukiwań, Maciek nie zaprzestaje ich. W trakcie swej podróży staje się bogatszy o wiele nowych doświadczeń i spotyka wielu nowych przyjaciół. Autor pokazuje typowe problemy nastolatków: pierwsze zauroczenie, ucieczkę z domu i poszukiwanie swojego miejsca na ziemi.
Charakterystyka.
Maciek Łańko jest bohaterem utworu Adama Bahdaja „Telemach w dżinsach”. Kiedy poznajemy bohatera ma piętnaście lat, pochodzi z Jerzmanowa. Chłopiec będąc dzieckiem stracił matkę. Kiedy ojciec odszedł, Maćkiem zaopiekowała się ciotka Frania, która zginęła w pożarze. Od czasu jej śmierci młodym bohaterem opiekowała się pani Telichowska i pan Sielicki. Pewnego dnia rozpoznaje w telewizorze twarz ojca i postanawia wyruszyć na poszukiwania rodzica. Dowiedziawszy się o nim wielu rzeczy i usłyszawszy wiele pozytywnych komentarzy utwierdził się w przekonaniu, iż go odnajdzie.

</doc>
<doc id="908722" url="https://pl.wikipedia.org/wiki?curid=908722" title="Ladry">
Ladry



</doc>
<doc id="908732" url="https://pl.wikipedia.org/wiki?curid=908732" title="Gradacja (literatura)">
Gradacja (literatura)

Gradacja – figura stylistyczna; polega na uszeregowaniu słów lub sformułowań według tego, jak się nasila lub słabnie ich intensywność znaczeniowa lub ekspresywna; wyróżniamy gradację rosnącą oraz opadającą. Inna nazwa tego środka to stopniowanie. Gradacja była typowa dla poetyki baroku:
Przykład gradacji rosnącej:
Gradację rosnącą określa się terminem klimax, a gradację opadającą terminem antyklimax lub antygradacja.

</doc>
<doc id="908736" url="https://pl.wikipedia.org/wiki?curid=908736" title="Jerzy Grelewski">
Jerzy Grelewski

Jerzy Michał Grelewski (ur. 15 listopada 1929 w Kobiałkach, zm. 22 stycznia 2021) – polski działacz komunistyczny, przewodniczący Miejskiej Rady Narodowej w Olsztynie w latach 1971–1973, prezydent miasta Olsztyn w latach 1973–1977.
Życiorys.
Syn Piotra i Bronisławy. W 1955 wstąpił do Polskiej Zjednoczonej Partii Robotniczej, był członkiem jej POP przy Urzędzie Miejskim w Olsztynie. Funkcję przewodniczącego Miejskiej Rady Narodowej objął 28 października 1971. 21 grudnia 1973 objął stanowiska prezydenta miasta w związku z przywróceniem tego urzędu. W ciągu sześciu lat sprawowania przez niego władzy powstała dzielnica Wschód – część dzisiejszego Osiedla Kormoran. Rozpoczęto również pracę nad wyrównaniem terenu między Olsztynem a Jarotami, ówczesną wsią, a dzisiejszą największą dzielnicą w Olsztynie. Powstało wówczas również Planetarium. Miejska Rady Narodowa, na czele której stał, uchwaliła nowy herb Olsztyna. 20 grudnia 1977 Jerzego Grelewskiego na stanowisku prezydenta miasta zastąpił Marek Różycki.
Od czerwca 1975 do listopada 1977 Jerzy Grelewski zasiadał w egzekutywie Komitetu Miejskiego PZPR w Olsztynie. Pełnił też funkcję dyrektora olsztyńskiego Polmozbytu.
Został pochowany na Cmentarzu Komunalnym w Olsztynie.

</doc>
<doc id="908737" url="https://pl.wikipedia.org/wiki?curid=908737" title="Muzeum Obrony Wybrzeża">
Muzeum Obrony Wybrzeża

Muzeum Obrony Wybrzeża Stowarzyszenia „Przyjaciele Helu” (MOW) – muzeum zlokalizowane w Helu, otwarte wiosną 2006 roku, jego regulamin zatwierdził Minister Kultury i Dziedzictwa Narodowego Bogdan Zdrojewski 27 lutego 2009 roku. Muzeum powstało z inicjatywy sekcji „Zabytki Militarne” Stowarzyszenia „Przyjaciele Helu” dzięki pomocy i wsparciu burmistrza Helu i władz gminy miejskiej Hel.
MOW eksponuje swoje wystawy w kilku wyremontowanych obiektach dawnej niemieckiej baterii artylerii nadbrzeżnej „Schleswig Holstein” oraz na odrestaurowanym własnym staraniem stanowisku nr 4 przedwojennej baterii im. Heliodora Laskowskiego.
W 1940 roku zainstalowano w Helu baterię z trzech dział kalibru 406 mm, które były wykonane dla planowanych przed wybuchem wojny niemieckich pancerników typu „H” i nazwano ją „Schleswig Holstein”. Działa te, po oddaniu strzałów próbnych, przeniesiono z Helu do Francji jako baterię Lindemann.
Działa kalibru 406 mm są największymi na świecie, jakie kiedykolwiek były instalowane w bateriach stacjonarnych. Działa tego kalibru były także stosowane m.in. na amerykańskich pancernikach typu Iowa. Istniały działa większych kalibrów, lecz były to działa japońskich pancerników, działa kolejowe, działa na podwoziach gąsienicowych (np. radziecki moździerz samobieżny ) lub działa doświadczalne.
We wnętrzach obiektów muzeum znajduje się ponad 15 stałych wystaw oraz liczne eksponaty nawiązujące do historii militarnej Rejonu Umocnionego Hel – wsławionego 32 dniami obrony w 1939 roku – i Polskiej Marynarki Wojennej.
Pierwszym z obiektów jest wielokondygnacyjna wieża kierowania ogniem z punktem widokowym na szczycie. Drugim obiektem jest stanowisko ogniowe nr 2 (na tę baterię składają się trzy stanowiska ogniowe) pod armatę kalibru 406 mm. Jednopoziomowe, naziemne stanowisko ogniowe składa się z części koszarowej dla 88 marynarzy, gigantycznej działobitni i części amunicyjnej mieszczącej cztery podręczne magazyny – dwa magazyny pocisków i dwa magazyny ładunków miotających.
Dnia 11 listopada 2006 roku, w święto Niepodległości Polski, zarząd Muzeum Obrony Wybrzeża podjął uchwałę o nadaniu Muzeum Obrony Wybrzeża imienia komandora Zbigniewa Przybyszewskiego, bohaterskiego obrońcy Helu, straconego niewinnie w 1952 roku w wyniku sfingowanego procesu przed stalinowskim sądem wojskowym.
W 2008 roku Muzeum Obrony Wybrzeża w Helu otworzyło stałą wystawę poświęconą kpt. Karolowi Olgierdowi Borchardtowi wraz z jego mieszkaniem zwanym „Siódme niebo”.
1 maja 2009 roku uruchomiono kolejkę wąskotorową o szerokości toru 600 mm na odcinku od stanowiska Bruno do stanowiska Cesar, ciągniętą polską lokomotywą WLs40, używaną dawniej przez Marynarkę Wojenną. 1 maja 2013 roku uruchomiono drugi niezależny odcinek, długości 700 m, od stanowiska Cesar do dawnego magazynu amunicji – Muzeum Kolei Helskich, obsługiwany analogiczną lokomotywą.
W 2013 roku MOW otrzymało w użytkowanie szósty, ostatni z obiektów byłej baterii 406 mm Schleswig-Holstein. W jednym z magazynów amunicyjnych tej baterii otwarto w 2013 roku nowy dział MOW nazwany Muzeum Kolei Helskich.
1 stycznia 2017 roku decyzją Zarządu Stowarzyszenia "Przyjaciele Helu" na bazie Muzeum Obrony Wybrzeża utworzono Helski Kompleks Muzealny w którego skład wchodzą:
Muzeum Helu (MH), Pracownia Konserwatorska, Muzeum Obrony Wybrzeża (MOW), Muzeum Kolei Helskich (MKH) oraz stanowisko bat. H. Laskowskiego (HL).
Muzeum znajduje się tuż przed rogatkami Helu, w pobliżu przejazdu kolejowo-drogowego (parkingi dla zmotoryzowanych znajdują się przy drodze wojewódzkiej nr 216).

</doc>
<doc id="908739" url="https://pl.wikipedia.org/wiki?curid=908739" title="Anthony Martinez (muzyk)">
Anthony Martinez (muzyk)

Anthony Martinez – amerykański perkusista. Grał w ostatnim składzie Black Flag. Dołączył do zespołu po odejściu Billa Stevensona. Przez cały swój pobyt w zespole nie wziął udziału w nagraniach studyjnych, natomiast pojawił się na albumie koncertowym "Who's Got the 10½?". Grał z zespołem do rozpadu w 1986 roku.
Martinez w połowie lat 80. udzielał się również w zespole Pigmy Circus Love z Los Angeles.

</doc>
<doc id="908745" url="https://pl.wikipedia.org/wiki?curid=908745" title="Karol Iwański">
Karol Iwański

Karol Iwański – przewodniczący Miejskiej Rady Narodowej w Olsztynie w latach 1969–1971, członek Polskiej Zjednoczonej Partii Robotniczej.
Urząd przewodniczącego MRN pełnił od 10 czerwca 1969 do 28 października 1971. Za jego kadencji postawiono m.in. maszt radiowo-telewizyjny na Pieczewie. Zlikwidowano też wówczas ostatnią linię trolejbusową w mieście.

</doc>
<doc id="908747" url="https://pl.wikipedia.org/wiki?curid=908747" title="Port lotniczy Donieck">
Port lotniczy Donieck

Międzynarodowy Port Lotniczy „Donieck” imienia Siergieja Prokofiewa (ukr. Міжнародний аеропорт «Донецьк», ros. Международный аэропорт «Донецк», ang. "Donetsk International Airport") – międzynarodowe lotnisko w Doniecku, na Ukrainie. Zbudowany w 1933 r., ulepszony w latach 40 XX w. i latach 50 XX w., zmodernizowano go w 1974 r. i rozbudowano w 2012 r. Port lotniczy miał przepustowość 3100 pasażerów na godzinę.
Lotnisko pozostaje zamknięte od 26 maja 2014 r. z powodu walk toczących się w rejonie Donbasu. Ze względu na niemal całkowite zniszczenie budynku terminala i wieży kontroli lotów w październiku 2014 r. szybkie przywrócenie lotów w razie zakończenia walk będzie niemożliwe.

</doc>
<doc id="908752" url="https://pl.wikipedia.org/wiki?curid=908752" title="Alice von Hildebrand">
Alice von Hildebrand

Alice von Hildebrand wł. Alice Jourdain (ur. 11 lutego 1923 w Brukseli, zm. 14 stycznia 2022 w Nowym Jorku) – niemiecka katolicka filozof i teolog, druga żona Dietricha von Hildebranda.
W 2013 r. z okazji 90 rocznicy urodzin została odznaczona Krzyżem Wielkim Orderu Świętego Grzegorza Wielkiego.

</doc>
<doc id="908756" url="https://pl.wikipedia.org/wiki?curid=908756" title="Bigwanty">
Bigwanty

 
Bigwanty (z niem. Beyngewand) – zespół elementów zbroi płytowej chroniący nogi. Składał się z: nabiodrków, nakolanków, nagolennic i trzewików. Termin był używany w Polsce już w XV wieku.

</doc>
<doc id="908759" url="https://pl.wikipedia.org/wiki?curid=908759" title="Polinukleotyd">
Polinukleotyd



</doc>
<doc id="908763" url="https://pl.wikipedia.org/wiki?curid=908763" title="Park Narodowy Nanda Dewi">
Park Narodowy Nanda Dewi



</doc>
<doc id="908766" url="https://pl.wikipedia.org/wiki?curid=908766" title="Neurodegeneracja związana z kinazą pantotenianu">
Neurodegeneracja związana z kinazą pantotenianu

Neurodegeneracja związana z kinazą pantotenianu (także encefalopatia z odkładaniem żelaza, neurozwyrodnienie z akumulacją żelaza typu I, dawniej choroba Hallervordena-Spatza, ang. panthotenate kinase-associated neurodegeneration, PKAN, Hallervorden-Spatz disease) – genetycznie uwarunkowana choroba neurodegeneracyjna, jedna z najczęstszych chorób układu pozapiramidowego u dzieci. Chorobę opisali Hugo Spatz i Julius Hallervorden w pracy z 1922 roku.
Etiologia.
Choroba jest spowodowana mutacją w genie "PANK2" w "locus" 20 p13-p12.3. Gen "PANK2" koduje kinazę pantotenianową 2, enzym biorący udział w biosyntezie koenzymu A, pantotenianu (witaminy B5) i panteteiny. Wiadomo, że w neuronach jąder podstawy chorych na HSS odkładają się duże ilości żelaza, prawdopodobnie działającego neurotoksycznie przez indukcję powstawania reaktywnych form tlenu.
Objawy i przebieg.
Wyróżnia się cztery typy choroby według Seitelbergera:
Pierwsze objawy najczęstszej postaci późnodziecięcej pojawiają się między 4. a 15. rokiem życia. Są to: 
W postaci dorosłych przeważają objawy zespołu parkinsonowskiego.
Rozpoznanie.
Rozpoznanie opiera się na badaniu MRI mózgu T2-zależnym, wykazujące charakterystyczne zmiany hiperintensywne w przednioprzyśrodkowej części gałki bladej i obniżenie sygnału z zewnętrznej warstwy gałki bladej i części siatkowatej istoty czarnej, tzw. objaw tygrysiego oka, charakterystyczny, ale nie patognomoniczny dla choroby Hallervordena-Spatza. Badanie neuropatologiczne wykazuje obecność złogów żelaza i α-synukleinododatnich sferoidów w gałce bladej.
Leczenie.
Nie ma jak dotąd możliwości leczenia przyczynowego choroby, dlatego leczenie jest wyłącznie objawowe i polega między innymi na podawaniu leków przeciwdrgawkowych.
Historia.
Chorobę opisali jako pierwsi niemieccy neuropatolodzy Hugo Spatz i Julius Hallervorden w pracy z 1922 roku. Z powodu zaangażowania tych dwóch lekarzy w nazistowski program przymusowej eutanazji nieuleczalnie chorych dzieci zaproponowano zarzucenie eponimicznej nazwy choroby i zastąpienie jej opisowym określeniem; wyjaśnienie genetycznego podłoża schorzenia pozwoliło na zaproponowanie terminu "neurodegeneracji związanej z kinazą pantotenianową" (pantothenate kinase-associated neurodegeneration).

</doc>
<doc id="908771" url="https://pl.wikipedia.org/wiki?curid=908771" title="Dekanat Gliwice">
Dekanat Gliwice

Dekanat Gliwice – jeden z 16 dekanatów katolickich wchodzących w skład diecezji gliwickiej, w którego skład wchodzi 10 parafii.
Historia.
Archiprezbiterat (odpowiednik dekanatu w dawnej diecezji wrocławskiej) w Gliwicach był jednym z dwunastu na jakie w średniowieczu dzielił się archidiakonat opolski diecezji wrocławskiej.
W sprawozdaniu z poboru świętopietrza sporządzonym przez Galharda z Cahors w 1335 wymieniono 6 jego parafii: Pilchowice (Pilchovicz), Łabędy (Lambag), Przyszowice (Prissovicz), "Rincolovicz" (?), Gliwice (Glivicz), Stanica (Stanovicz).
Według kolejnego zachowanego sprawozdania z poboru świętopietrza, tym razem sporządzonego przez archidiakona opolskiego Mikołaja Wolffa w 1447 na dekanat gliwicki składały się następujące parafie: Gliwice (Gleyvicz), Bojków (Schonewald), Gierałtowice (Geraltowicz), Bujaków (Boykaw), Knurów (Knawersdorff), Pilchowice (Pylchowicz), Stanica (Stanycz), Smolnica (Smolicz), Sośnicowice (Sosnyesowicz), Sierakowice (Syrakowicz), Kozłów (Coslaw), Brzezinka (Brzezinka), Łabędy (Laband), Szobiszowice (Petirsdorf i Sebiechowicze), Chudów (Chudoba), Żernica (Zyrnik), "Reynsdorff" (?), Rachowice (Raschovicze), Przyszowice (Praychowicze), Ostropa (? – Gersdorff), Ornontowice (Andrisdorf).

</doc>
<doc id="908776" url="https://pl.wikipedia.org/wiki?curid=908776" title="Brian Migdol">
Brian Migdol

Brian Migdol - perkusista amerykański. W lecie 1977 roku dołączył do zespołu Black Flag. Wziął udział w nagraniu pierwszego singla zespołu "Nervous Breakdown". Pod koniec 1978 został zastąpiony przez ROBO.

</doc>
<doc id="908778" url="https://pl.wikipedia.org/wiki?curid=908778" title="Dekanat Gliwice-Łabędy">
Dekanat Gliwice-Łabędy

Dekanat Gliwice-Łabędy – jeden z 16 dekanatów katolickich wchodzących w skład diecezji gliwickiej, w którego skład wchodzi 10 parafii.

</doc>
<doc id="908784" url="https://pl.wikipedia.org/wiki?curid=908784" title="Maria Teresa Karolina Burbon">
Maria Teresa Karolina Burbon



</doc>
<doc id="908785" url="https://pl.wikipedia.org/wiki?curid=908785" title="Dekanat Gliwice-Ostropa">
Dekanat Gliwice-Ostropa

Dekanat Gliwice-Ostropa − istniejący do 25 marca 2019 roku dekanat diecezji gliwickiej, w którego skład wchodziło 9 parafii.
Dekanat zlikwidowany został postanowieniem I Synodu Diecezji Gliwickiej, które weszło w życie 25 marca 2019 roku.
Parafie dekanatu Gliwice-Ostropa.
Dekanat obejmował następujące parafie:

</doc>
<doc id="908788" url="https://pl.wikipedia.org/wiki?curid=908788" title="Stanisław Durink">
Stanisław Durink

Stanisław Durink, także: During (zm. przed 26 stycznia 1492), polski malarz miniaturzysta, iluminator, nadworny malarz Kazimierza IV Jagiellończyka.
Był synem Piotra Olejarza, malarza przybyłego do Krakowa z Gliwic. Daty urodzin i śmierci Durinka nie są znane, jednak źródła wielokrotnie poświadczają jego działalność w Małopolsce na przestrzeni lat 1443–1492. Nie należał do krakowskiego cechu malarzy, związany był z kapitułą krakowską, a od 1451 był malarzem królewskim. 
W 1448, najprawdopodobniej na zlecenie bpa Zbigniewa Oleśnickiego, wykonał ilustracje do kodeksu "Banderia Prutenorum" Jana Długosza, jedynego sygnowanego przez Stanisława Durinka dzieła, jakie dotrwało do czasów współczesnych. Autorstwo innych dzieł przypisywanych Durinkowi nie jest pewne.

</doc>
<doc id="908789" url="https://pl.wikipedia.org/wiki?curid=908789" title="Funkcja jednokierunkowa">
Funkcja jednokierunkowa

Funkcja jednokierunkowa – funkcja, która jest łatwa do wyliczenia, ale trudna do odwrócenia. „Łatwa do wyliczenia” oznacza tu, że istnieje algorytm wielomianowy, który ją wylicza. „Trudna do odwrócenia” oznacza, że żaden wielomianowy algorytm probabilistyczny nie potrafi znaleźć elementu przeciwobrazu formula_1 z prawdopodobieństwem większym niż zaniedbywalne, jeśli formula_2 jest wybrane losowo. Trudność dotyczy zatem średniego przypadku, a nie pesymistycznego, jak w większości problemów w teorii złożoności obliczeniowej (np. w problemach NP-trudnych).
Formalna definicja.
Formalnie funkcje jednokierunkowe definiuje się na dwa sposoby:
Innymi słowy, żaden algorytm probabilistyczny nie jest w stanie zgadnąć wartości argumentu z prawdopodobieństwem, które nie byłoby zaniedbywalnie małe.
Innymi słowy, każdy algorytm probabilistyczny, który ją odwraca, podaje błędną wartość z prawdopodobieństwem, które nie jest zaniedbywalnie małe.
Funkcje silnie jednokierunkowe są oczywiście również słabo jednokierunkowe. Choć istnienie tych drugich wydaje się znacznie bardziej prawdopodobne, można pokazać, że jeśli istnieją funkcje słabo jednokierunkowe, to istnieją również silnie jednokierunkowe.
Istnienie funkcji jednokierunkowych.
Istnienie funkcji jednokierunkowych jest otwartym problemem w informatyce. Z faktu ich istnienia wynikałoby automatycznie, że P≠NP, co rozstrzygałoby najsłynniejszy problem w informatyce. Implikacja w drugą stronę nie jest znana – nie wiadomo, czy z P≠NP wynikałoby automatycznie istnienie funkcji jednokierunkowych. Wiąże się to z różnicą pomiędzy rozważaniem średniego i najgorszego przypadku w tych problemach.
Istnienie tych funkcji pozwoliłoby uzyskać wiele przydatnych w kryptografii narzędzi, między innymi:
Kandydaci na funkcje jednokierunkowe.
Ponieważ do tej pory nie wiadomo, czy funkcje jednokierunkowe istnieją, w praktyce używa się kilku funkcji, które są o to podejrzewane: funkcji, dla których pomimo wysiłku wielu badaczy nie udało się znaleźć efektywnych algorytmów odwracających.
Mnożenie vs. faktoryzacja.
Mnożenie liczb naturalnych jest łatwe algorytmicznie. Z drugiej strony jeśli pomnożymy przez siebie dwie duże liczby pierwsze (np. 34961 i 49369, wynik mnożenia to 1725989609), znalezienie ich na podstawie iloczynu może być trudne. Mnożenie może być więc funkcją słabo jednokierunkową. Na tej funkcji opiera się w dużej mierze kryptosystem RSA.
Obecnie najlepszym znanym algorytmem faktoryzacji jest GNFS, którego złożoność wynosi formula_15
Funkcja Rabina.
Jeśli dla danego formula_16 i formula_17 wyliczymy formula_18 (mod N), to można pokazać, że znalezienie formula_2 na podstawie y jest algorytmicznie równie trudne jak faktoryzacja formula_20 Podnoszenie do kwadratu jest więc równie dobrym kandydatem na funkcję jednokierunkową jak mnożenie. Na tej funkcji oparty jest kryptosystem Rabina.
Potęgowanie vs. logarytm dyskretny.
Jeśli dla danej liczby pierwszej formula_21 oraz formula_22 i formula_23 wyliczymy formula_24(mod p), to okazuje się, że nie znamy efektywnego algorytmu pozwalającego znaleźć właściwe formula_2 na podstawie formula_26 formula_27 i formula_28 Potęgowanie w ciele skończonym jest więc kandydatem na funkcję jednokierunkową. Opiera się na nim kryptosystem ElGamal.
Inne funkcje.
Wszystkie trzy podane wyżej funkcje mogą być funkcjami jednokierunkowymi, ale wiadomo już, że można je łatwo odwracać, jeśli ma się do dyspozycji komputer kwantowy (używając Algorytmu Shora do faktoryzacji i kwantowej transformaty Fouriera do wyliczenia logarytmu dyskretnego). Istnieją inne funkcje podejrzewane o bycie funkcjami jednokierunkowymi, np. bazujące na różnych problemach NP-zupełnych. W praktyce ich bezpieczeństwo jest jednak znacznie słabiej zbadane.

</doc>
<doc id="908791" url="https://pl.wikipedia.org/wiki?curid=908791" title="Derby Lublina w piłce nożnej">
Derby Lublina w piłce nożnej

Derby Lublina – mecze piłkarskie rozgrywane pomiędzy Lublinianką a Motorem Lublin dwoma najbardziej popularnymi i utytułowanymi klubami Lublina. Rywalizacja klubów trwa już od ponad pół wieku, w tym czasie rozegrano 39 meczów w rozgrywkach ligowych.
Pierwsze w historii derby miasta miały miejsce 18 kwietnia 1953 na stadionie OWKS-u przy alei Karola Świerczewskiego i zakończyły się zwycięstwem Lublinianki 3:1; był to mecz o mistrzostwo III ligi. Lublinianka występowała wówczas pod nazwą OWKS (Ogniwo Wojskowy Klub Sportowy) Lublin, zaś Motor jako Stal Lublin. Rekordowa frekwencja na derbach Lublina wyniosła 20 tysięcy widzów, dwukrotnie na stadionie przy ul. Leszczyńskiego (1962, 1967) i raz na stadionie przy alejach Zygmuntowskich (1972).
1 września 1973 po raz pierwszy derby rozegrane zostały w II lidze; spotkanie miało miejsce na stadionie przy alejach Zygmuntowskich i zakończyło się zwycięstwem Motoru 2:0. Na drugim szczeblu ligowym derby Lublina odbyły się osiem razy, po raz ostatni w sezonie 1995/1996, nigdy nie miało to miejsca w najwyższej klasie rozgrywkowej.
25 października 2014 po raz pierwszy derby Lublina rozegrano na nowo powstałej Arenie Lublin. W obecności 6500 widzów Motor (jako gospodarz) zremisował z Lublinianką 1:1. Były to również pierwsze derby miasta rozegrane przy sztucznym oświetleniu.
Mecze ligowe.
III liga (1953–1956).
Pierwszy w historii mecz pomiędzy „Wojskowymi”, a „Stalowcami” miał miejsce 18 kwietnia 1953 na stadionie OWKS-u przy alei Karola Świerczewskiego. Do przerwy utrzymywał się wynik remisowy po bramkach Klosa (OWKS) i Barana (Stal). W drugiej połowie gospodarze zdobyli dwie bramki i wygrali spotkanie 3:1. W meczu rewanżowym ostatniej kolejki sezonu, rozegranym 17 września 1953 Stal przegrała 1:4. OWKS zakończył sezon na 5. miejscu, zaś Stal na ostatnim 12. i spadła A klasy.
Do kolejnych derbów Lublina doszło w pierwszej kolejce sezonu 1956. 8 kwietnia klub z Wieniawy, występujący ponownie pod nazwą Lublinianka, grał na własnym stadionie w roli gościa i pokonał Stal 4:2, prowadząc do przerwy 1:0. Stal wystąpiła w składzie: Mołda, Walas, Krzemień, Muciek, Hodoń, Dudziak, Filozof, Kapica, Kalinowski, Kowalski, Pulikowski, zaś Lublinianka: Kokowicz, Potocki, Cieśliński, Ruszowski, Dziurak, Bielak, Żołnierowicz, Wieczerzak, Szorc, Wójcicki, Mrówczyński. 1 lipca 1956 w spotkaniu rewanżowym Lublinianka wygrała ze Stalą 3:1.
Liga okręgowa (1957–1960).
Pierwszy mecz w tej klasie rozgrywkowej miał miejsce w niedzielę 9 czerwca 1957 w 7. kolejce na stadionie przy ul. Leszczyńskiego. Spotkanie zakończyło się zwycięstwem Motoru 1:0 po bramce Mrówczyńskiego w 70. minucie. Motor po tym meczu wyprzedził Lubliniankę w tabeli i przesunął się na 2. miejsce. Rewanż odbył się 18 sierpnia 1957 na stadionie Budowlanych i zakończył się remisem 1:1. Prowadzenie gospodarzom dał w 30. minucie Filozof strzałem z trzech metrów. Wyrównał z rzutu karnego w 76. minucie Bielak. Sezon Lublinianka zakończyła na 1. miejscu i wzięła udział w barażach o awans do II ligi. W III grupie barażowej, w której wojskowy klub zajął ostatnie miejsce, grali również Unia Racibórz, Victoria Częstochowa oraz Wawel Wirek.
W sezonie 1958 pierwsze spotkanie derbowe rozegrane zostało 8 czerwca 1958 na stadionie Lublinianki. Pomimo prowadzenia Motoru 1:0, mecz zakończył się zwycięstwem gospodarzy 5:1, a goście kończyli mecz w dziesiątkę po usunięciu przez sędziego z boiska w 30. minucie Brzozowskiego. Po tym spotkaniu Lublinianka zajmowała 2. miejsce za liderującym Hetmanem Zamość z taką samą liczbą punktów, lecz gorszą różnicą bramek. W rewanżu, który odbył się 30 sierpnia 1958 na stadionie Budowlanych, wygrał Motor 2:1. Na dwie kolejki przed końcem lubelskiej ligi okręgowej w tabeli prowadziła Lublinianka (22 pkt.), na drugim miejscu plasowała się Unia Lublin (21), zaś na trzecim Motor (21). Mistrzem została Lublinianka, która w decydującym meczu pokonała Avię Świdnik 4:0 i reprezentowała okręg lubelski w barażach o udział w II lidze. W grupie, w której rywalizowały również Walter Rzeszów, Start Łódź oraz Granat Skarżysko-Kamienna, Lublinianka zajęła 3. miejsce.
W 6. kolejce spotkań sezonu 1959, 9 maja, miały miejsce derby miasta na stadionie Budowlanych, w których gospodarze ulegli 0:2. 30 sierpnia 1959 na stadionie przy ul. Leszczyńskiego Motor zrewanżował się, pokonał Lubliniankę 2:0 i umocnił się na pozycji lidera ligi okręgowej. Ostatecznie w sezonie 1959 Motor zajął drugie miejsce, zaś Lublinianka piąte.
Do pierwszych derbów Lublina w sezonie 1960 doszło w 2. kolejce. Na stadionie Lublinianki Motor jako gospodarz zwyciężył 3:1. W rewanżu wygrali „Wojskowi” 2:1, którzy zakończyli rozgrywki na 2. miejscu, ze stratą pięciu punktów do WKS Unii Lublin. Mistrzem lubelskiej ligi okręgowej została WKS Unia, jednak 4 sierpnia 1960 zarząd tego klubu podjął decyzję o fuzji z Lublinianką. Początkowo o awans do II ligi rywalizowano w sześciu trzyzespołowych grupach. WKS Unia po zwycięstwie nad Lotnikiem Warszawa 1:0 zapewniła sobie pierwsze miejsce i w grupie finałowej, z której promocję do wyższej klasy rozgrywkowej otrzymały dwa najlepsze zespoły, rywalizowała z Arką Gdynia, Hutnikiem Kraków, Górnikiem Wałbrzych, AKS-em Chorzów i Górnikiem Konin. Po raz pierwszy po fuzji pod nazwą WKS Lublinianka, zespół zagrał 8 października 1960 w wyjazdowym meczu z AKS-em Chorzów. Ostatecznie Lubliniaka zajęła 1. miejsce w grupie finałowej i uzyskała awans do II ligi. Po zakończeniu w lipcu sezonu 1960, od następnego w lubelskiej lidze okręgowej zaczął obowiązywać system jesień-wiosna.
Liga okręgowa (1962–1963).
Na drugim szczeblu ligowym Lublinianka zagrała jeden sezon zajmując ostatnie 18. miejsce. Ze względu na obowiązujący w sezonie 1961 w II lidze system wiosna-jesień, „Wojskowi” przystąpili do rozgrywek ligi okręgowej w połowie sezonu 1961/1962. Pierwszy mecz pomiędzy Lublinianką a Motorem w 1962 roku miał miejsce 12 maja na stadionie przy ul. Leszczyńskiego, na którym zanotowano rekord frekwencji w spotkaniu derbowym. Mecz wygrali gospodarze 2:1. Po zakończeniu sezonu o mistrzostwie okręgu decydował dwumecz pomiędzy najlepszą drużyną całego sezonu według „tabeli ogólnej” (Motor) oraz najlepszą drużyną rudny wiosennej według „tabeli wiosny” (Lublinianka). W pierwszym spotkaniu, 30 maja, na stadionie przy ul. Kresowej padł wynik remisowy 1:1. W rewanżu rozegranym cztery dni później zwyciężył Motor 1:0 i został mistrzem lubelskiej okręgówki. W grupie barażowej rywalizował ze Startem Łódź, Polonią Warszawa, Mazurem Ełk i Granicą Kętrzyn, zajmując ostatecznie 2. miejsce.
Pierwszy mecz derbowy w sezonie 1962/1963 odbył się 7 października na stadionie przy ulicy Kresowej, który obejrzało ponad 15 tysięcy widzów. Spotkanie zakończyło się zwycięstwem Lublinianki 4:0. W rewanżu na Wieniawie ponownie zwyciężyli „Wojskowi” i umocnili się na pozycji lidera. Lublinianka została mistrzem okręgu i wygrała grupę barażową o awans do II ligi rywalizując z Warszawianką, Mazurem Ełk, Włókniarzem Łódź i Warmią Olsztyn.
W sezonie 1963/1964 Lublinianka zajęła 9. miejsce, zapewniając sobie utrzymanie w przedostatniej kolejce po remisie z Zawiszą, Motor z kolei został mistrzem lubelskiej okręgówki, dzięki zwycięstwu 2:0 nad Tomasovią w ostatniej, 22. kolejce. W grupie barażowej, z której awans do II ligi wywalczyła Warmia Olsztyn zajął 2. miejsce. Rok później „Wojskowi” spadli z II ligi, zaś Motor po raz drugi z rzędu wywalczył mistrzostwo lubelskiej ligi okręgowej. W sześcioosobowej III grupie barażowej Motor rywalizował z CKS-em Czeladź, Włókniarzem Pabianice, Skrą Warszawa, Gwardią Olsztyn oraz Włókniarzem Białystok. Po 10 kolejkach Motor zajmował 1. pozycję z taką samą liczbą punktów co CKS i o awansie do II ligi decydował mecz dodatkowy. 5 sierpnia 1965 w Łodzi Motor pokonał CKS 3:0 i po raz pierwszy w historii klubu uzyskał awans do II ligi, w której występował przez rok.
III liga (1967–1968).
W sezonie 1966/1967 Motor przystąpił do rozgrywek nowo utworzonej centralnej ligi międzywojewódzkiej (nowej III ligi) i zajął 3. miejsce, zaś Lublinianka do okręgówki, będącej po reorganizacji czwartym poziomem ligowym, w której zajęła 1. miejsce i uzyskała awans do III ligi. Pierwszy mecz derbowy w nowej III lidze miał miejsce 15 października 1967 w 10. kolejce na Wieniawie i zakończył się bezbramkowym remisem. W rewanżu na stadionie przy ul. Kresowej wygrał Motor 5:0. W 1968 Motor awansował do II ligi, w której grał przez cztery następne sezony. Lublinianka z kolei w sezonie 1968/1969 występowała w lubelskiej lidze okręgowej, w której zajęła 1. miejsce i uzyskała awans do III ligi.
III liga (1972–1973).
W sezonie 1971/1972 Motor spadł z II ligi. W decydującym o utrzymaniu meczu lubelski klub przegrał w ostatniej kolejce na wyjeździe z Piastem Gliwice 1:2. Pierwszy mecz derbowy sezonu 1972/1973 odbył się na stadionie przy alejach Zygmuntowskich i zakończył się bezbramkowym remisem. Na trybunach zasiadło ponad 20 tysięcy widzów. Po tym spotkaniu Lublinianka zajmowała 1. miejsce (22 pkt.), przed Avią Świdnik (18 pkt.) i Motorem (18 pkt.). Mecz rewanżowy miał miejsce w 28. kolejce i również zakończył się wynikiem 0:0. Lublinianka ostatecznie zajęła w lidze 1. miejsce z pięciopunktową przewagą nad drugim w tabeli Motorem.
II liga (1973–1974).
W wyniku reorganizacji rozgrywek i utworzenia dwóch grup (północnej i południowej) na drugim szczeblu ligowym, oprócz Lublinianki, awans uzyskał również Motor i trzeci zespół III ligi z poprzedniego sezonu Avia Świdnik. Pierwsze drugoligowe derby pomiędzy Motorem a Lublinianką rozegrane zostały 1 września 1973 na stadionie przy alejach Zygmuntowskich w ramach 4. kolejki. Zwyciężyli gospodarze po bramkach Henryka Weidemana i Jerzego Pulikowskiego. Przed meczem rewanżowym na Wieniawie, Motor był liderem, mając jeden punkt przewagi nad drugą w tabeli Arką Gdynia i trzecią Lechią Gdańsk, Lublinianka zajmowała 13. miejsce. W 19. kolejce na Wieniawie Motor pokonał Lubliniankę 1:0 po bramce Krawczyka w I połowie spotkania. Przed ostatnią kolejką Motor zajmował 1. pozycję z taką samą liczbą punktów jak druga Arka, która wygrywając na wyjeździe z Widzewem, przy porażce Motoru z broniącym się przed spadkiem Stomilem w Olsztynie, po raz pierwszy w historii klubu uzyskała awans do ekstraklasy. Lublinianka zajęła ostatnie, 16. miejsce i spadła do klasy wojewódzkiej (trzeciego wówczas poziomu rozgrywek).
W sezonie 1974/1975 Lublinianka uplasowała się na 1. pozycji w klasie wojewódzkiej i wzięła udział w barażach o II ligę. W grupie, w której rywalizowały również Korona Kielce, Resovia oraz Cracovia, „Wojskowi” zajęli 3. miejsce. Rok później Lublinianka zajęła 2. miejsce za mistrzem klasy wojewódzkiej Stalą Kraśnik, a w sezonie 1976/1977 zespół z Lublina przystąpił do rozgrywek zreformowanej III ligi, w której występował przez następnych sześć lat. W maju 1982, na dwie kolejki przed końcem, po zwycięstwie nad Stalą Nowa Dęba, klub z Wieniawy zapewnił sobie awans do II ligi.
Motor w latach 1974–1980 grał w II lidze, zajmując najwyżej 3. miejsce. W sezonie 1979/1980 zespół wygrał rozgrywki o mistrzostwo II ligi z 10-punktową przewagą na drugą w tabeli Gwardią Warszawa i po raz pierwszy w historii i jako pierwszy klub z Lubelszczyzny uzyskał awans do ekstraklasy. W I lidze Motor występował przez dwa sezony, notując spadek w 1982 roku.
II liga (1982–1983).
Po ponad ośmiu latach, 15 sierpnia 1982 ponownie odbyły się drugoligowe derby Lublina. Na stadionie przy alejach Zygmuntowskich, w obecności 15 tysięcy widzów, Motor zremisował z Lublinianką 1:1 w meczu II kolejki. Prowadzenie dla gości uzyskał w 54. minucie Marek Leszczyński, a wyrównał w 67. Stefan Krawczyk. W 79. Motor mógł zdobyć zwycięskiego gola, ale piłkę po strzale Ireneusza Lorenca, wybił z linii bramkowej obrońca gości Arkadiusz Skonieczny. Po tym spotkaniu Lublinianka miała w dorobku 3 punkty, zaś Motor 2.
Rewanż miał miejsce 27 marca 1983 na Wieniawie. Wygrali goście po bramce Wojciecha Rabendy w 5. minucie spotkania. Po siedemnastu kolejkach Motor zajmował 5. pozycję z dwupunktową stratą do liderującego Radomiaka, Lublinianka dziesiątą z jednopunktową przewagą nad strefą spadkową. Ostatecznie Motor zajął 1. miejsce, zapewniając sobie awans do ekstraklasy po zwycięstwie w ostatniej kolejce nad Polonią w Warszawie, Lublinianka zajęła ostatnie i spadła do III ligi.
W I lidze Motor występował przez cztery kolejne sezony. W 1987 zajął ostatnie, 16. miejsce i spadł do II ligi. Po dwóch latach spędzonych na zapleczu ekstraklasy, w 1989 „Żółto-biało-niebiescy” po wygranych barażach z Pogonią Szczecin zapewnili sobie awans do I ligi. W sezonie 1991/1992, na dwie kolejki przed końcem Motor zajmował bezpieczne, 14. miejsce, mając tyle samo punktów co 15. Olimpia Poznań, jednak po porażce u siebie z Legią Warszawa i remisie w ostatniej serii spotkań Olimpii z Hutnikiem Kraków, Motor ostatecznie zajął 15. miejsce i spadł do II ligi.
Lublinianka po spadku z II ligi, w 1984 zajęła 13. miejsce w lidze wojewódzkiej i zanotowała kolejny. Po dwóch latach występów w klasie międzyokręgowej, w 1986 „Wojskowi” powrócili do III ligi, w której grali przez następnych osiem sezonów. W 1994 Lublinianka walczyła o awans na zaplecze ekstraklasy z Górnikiem Łęczna. W przedostatniej kolejce po zwycięstwie nad Granicą Chełm zapewniła sobie 1. miejsce.
II liga (1994–1996).
Po ponad jedenastu latach, ponownie doszło do derbów Lublina. 16 października 1994 w obecności 6 tysięcy widzów, Lublinianka zremisowała z Motorem 1:1. Mecz rozpoczął się z 30-minutowym opóźnieniem, w związku z prośbą sędziów spotkania o odizolowanie kibiców obydwu drużyn i umieszczenia ich w oddzielnych sektorach. Prowadzenie dla gospodarzy zdobył w 35. minucie Grzegorz Brzozowski. W 67. minucie „Wojskowi” mogli podwyższyć wynik, ale piłka po strzale Tomasza Kamińskiego z 20 metrów, trafiła w spojenie bramki Dariusza Opolskiego. Wyrównująca bramka padła po samobójczym trafieniu Jarosława Czupryna w 82. minucie. Po tym meczu Lublinianka zajmowała 7. pozycję z 13 punktami, Motor 11. z 11. W rewanżu na stadionie przy alejach Zygmuntowskich gospodarze zwyciężyli 2:0 po bramkach Piotra Adamczyka i Rafała Szweda. W sezonie 1993/1994 Motor uplasował się na szóstej pozycji, zaś Lublinianka na dziesiątej.
Pierwszy mecz derbowy sezonu 1995/1996 rozegrany został 27 sierpnia 1995 na stadionie przy alejach Zygmuntowskich i zakończył się wynikiem 1:1. Przed spotkaniem rewanżowym na Wieniawie, Lublinianka zajmowała 17. (przedostatnie) miejsce w tabeli, Motor plasował się na ostatniej pozycji. Spotkanie zakończyło się bezbramkowym remisem. W 1996 obydwa lubelskie zespoły spadły do III ligi.
III liga (1996–1998).
Pierwszy mecz derbowy sezonu 1996/1997 miał miejsce 12 października na Wieniawie i zakończył się bezbramkowym remisem. W rewanżu, na cztery kolejki przed zakończeniem rozgrywek, pierwsze od ponad 30 lat zwycięstwo w derbach Lublina odnieśli „Wojskowi”. Obydwie drużyny sezon zakończyły w środku tabeli, Lublinianka zajęła dziewiąte miejsce, zaś Motor dziesiąte. Rok później Lublinianka zajęła 4. miejsce, zaś Motor, który występował wówczas pod nazwą LKP Lublin, 15. i spadł do IV ligi.
IV liga (2001).
Lublinianka na trzecioligowym froncie grała do sezonu 2000/2001, kiedy zajmując przedostatnie 18. miejsce, spadła do IV ligi. Przed rozpoczęciem sezonu 2001/2002 klub z al. Zygmuntowskich powrócił do nazwy Motor Lublin. 22 sierpnia 2001 miał miejsce pierwszy mecz derbowy na czwartym szczeblu ligowym. Na stadionie w Opolu Lubelskim w zaległym meczu pierwszej kolejki, Lublinianka jako gospodarz pokonała Motor 1:0. Rewanż odbył się jesienią, gdyż pierwsza kolejka rundy wiosennej została rozegrana awansem w listopadzie. Na stadionie przy al. Zygmuntowskich Motor pokonał „Wojskowych” 6:1. Sezon „Żółto-biało-niebiescy” zakończyli na 1. miejscu i uzyskali awans do III ligi, Lublinianka z kolei uplasowała się na 4. pozycji.
W III lidze Motor występował przez pięć następnych sezonów, a w 2007 uzyskał awans do II ligi. W styczniu 2008 przyjęto reformę, wprowadzającą cztery ligi centralne i zmianę ich nazw od sezonu 2008/2009. Ówczesna I liga przyjęła nazwę „Ekstraklasa”, II ligę przemianowano na I ligę. W I lidze Motor występował jeszcze przez dwa lata, notując spadek w 2010. Na trzecim szczeblu rozgrywek zespół grał do sezonu 2013/2014.
Lublinianka z IV ligi spadła w 2008 roku. Na piątym poziomie rozgrywek, noszącą po reformie nazwę IV liga, „Wojskowi” występowali przez cztery sezony. W 2012 zespół wywalczył awans do III ligi grając pod nazwą KS Lublinianka-Wieniawa Lublin. W lipcu 2013 klub powrócił do historycznej nazwy KS Lublinianka.
III liga (2014–2016).
Po niespełna trzynastu latach doszło do 36. derbów Lublina. 25 października 2014 po raz pierwszy na nowym stadionie Arena Lublin, w obecności 6500 widzów, Motor jako gospodarz zremisował z Lublinianką 1:1. W 45. minucie prowadzenie „Wojskowym” dał Erwin Sobiech, wyrównał w 84. Piotr Piekarski. W rewanżu rozegranym 20 maja 2015 na lubelskiej Arenie „Żółto-biało-niebiescy” wygrali 3:0, po dwóch bramkach Kamila Stachyry i jednej Rafała Króla. W sezonie 2014/2015 w grupie lubelsko-podkarpackiej Motor zajął czwarte miejsce, zaś Lublinianka trzynaste.
38. derby Lublina miały miejsce 18 września 2015 na Arenie Lublin. W ramach 10. kolejki Motor, jako gospodarz, pokonał Lubliniankę 1:0 po rzucie karnym, wykorzystanym przez Artura Gieragę. Mecz obejrzało 5127 widzów. Rewanż rozegrany został 30 kwietnia 2016. W 27. serii spotkań „Żółto-biało-niebiescy” zwyciężyli 3:0 po dwóch bramkach Gieragi, w tym jednej z rzutu karnego i Damiana Falisiewicza. Na trybunach zasiadło 3647 kibiców. Po tym meczu Motor, jako lider III ligi lubelsko-podkarpackiej utrzymał siedmiopunktową przewagę nad Stalą Rzeszów, Lublinianka przesunęła się na 9., spadkowe miejsce.
Mecze pucharowe.
17 października 1954 mecz o Puchar Polski pomiędzy Stalą a Ogniwem, zakończył się bezbramkowym remisem. Z powodu zapadających ciemności spotkanie zostało przerwane po zakończeniu pierwszej części dogrywki i powtórzone 21 października. W powtórce zwyciężyli piłkarze Ogniwa 2:0. 21 października 1956 na stadionie Budowlanych rozegrano mecz finałowy, który zakończył się wygraną Lublinianki 2:1 po dogrywce. Zwycięską bramkę zdobył Stanisław Żołnierowicz w 118. minucie.
W XXI wieku obydwa zespoły spotkały się Pucharze Polski czterokrotnie i były to mecze na szczeblu okręgowym. Po raz ostatni w ramach tych rozgrywek Motor i Lublinianka zagrały 24 maja 2017 w finale na Arenie Lublin. Mecz wygrali „Żółto-biało-niebiescy” 4:1.
"Poniższe zestawienie meczów pucharowych może być niepełne."
Bilans.
"Stan na 1 lipca 2017"

</doc>
<doc id="908792" url="https://pl.wikipedia.org/wiki?curid=908792" title="Park Źródliska">
Park Źródliska



</doc>
<doc id="908793" url="https://pl.wikipedia.org/wiki?curid=908793" title="Święty Bawon">
Święty Bawon



</doc>
<doc id="908798" url="https://pl.wikipedia.org/wiki?curid=908798" title="Dekanat Gliwice-Sośnica">
Dekanat Gliwice-Sośnica

Dekanat Gliwice-Sośnica − jeden z 16 dekanatów katolickich diecezji gliwickiej, w którego skład wchodzi 9 gliwickich parafii i 1 wiejska.

</doc>
<doc id="908799" url="https://pl.wikipedia.org/wiki?curid=908799" title="Celtas Cortos">
Celtas Cortos

Celtas Cortos – hiszpański zespół muzyczny założony w 1986 w Valladolid. Jest hiszpańskim przedstawicielem muzyki celtyckiej. Założony był przez czwórkę przyjaciół, którzy wspólnie grali w zespole Alemenara i zdecydowali się pod nazwą Colectivo Eurofolk wziąć udział w konkursie muzyki. Zdobyli pierwszą nagrodę w konkursie, po czym postanowili zmienić nazwę na Celtas Cortos i kontynuować wspólną grę. Obrana nazwa zespołu pochodziła od hiszpańskiej marki papierosów.
Pierwszym oficjalnym nagraniem zespołu był album zatytułowany "", nagrany wspólnie z innymi wykonawcami, z którymi ex-aequo zajęli pierwsze miejsce w innym konkursie.
Pierwszym własnym wydanym albumem była "Salida de Emergencia", zawierająca wyłącznie utwory instrumentalne. Następnie po dołączeniu do zespołu wokalisty Jesús H. Cifuentes (Cifu) nagrano
kolejne albumy łącząc wiele stylów muzyki.
W roku 2002 zespół opuścił wokalista Cifu, wracając ponownie w roku 2006, aby nagrać album w 20 rocznicę założenia zespołu.

</doc>
<doc id="908800" url="https://pl.wikipedia.org/wiki?curid=908800" title="Altdorf">
Altdorf



</doc>
<doc id="908804" url="https://pl.wikipedia.org/wiki?curid=908804" title="Miranda del Ebro">
Miranda del Ebro



</doc>
<doc id="908807" url="https://pl.wikipedia.org/wiki?curid=908807" title="Fokarium w Helu">
Fokarium w Helu

Fokarium Stacji Morskiej Instytutu Oceanografii Uniwersytetu Gdańskiego – fokarium stanowiące część placówki naukowo-badawczej – Stacji Morskiej Instytutu Oceanografii Uniwersytetu Gdańskiego znajdujące się w Helu przy Bulwarze Nadmorskim.
Fokarium składa się z kompleksu trzech basenów hodowlanych, kilku małych basenów-separatek (dla osobników młodych i chorych wymagających rehabilitacji) i budynku dydaktyczno-laboratoryjnego z salą seminaryjną i laboratoriami. Placówka prowadzi działalność naukową, której celem jest odtworzenie kolonii foki szarej w akwenie południowego Bałtyku.
Jest dużą atrakcją turystyczną Helu – na przełomie XX/XXI w. zwiedzało je ok. 300 tys. turystów rocznie.
Fokarium utrzymuje się z dobrowolnych wpłat, dotacji unijnych, wpłat ze strony Uniwersytetu Gdańskiego, prowadzenia sprzedaży biletów oraz sklepiku z upominkami.
Foka Krystyna.
Urodzona w Estonii w kwietniu 1998, spędziła w helskim Fokarium ok. 3 lat. Znana z próby ucieczki i spaceru po ulicach Helu, gdzie znaleziono ją 500 metrów od fokarium. Uwielbiała kontakt z ludźmi: m.in. wyławiała zgubione przez nich podczas wizyty w fokarium przedmioty. Zmarła w maju 2001 roku. Sekcja jej zwłok wykazała 693 monet znajdujących się w żołądku. Przyczyną śmierci było zatrucie metalami ciężkimi uwolnionymi przez trawienie pieniędzy – krwotok wewnętrzny spowodowany był pęknięciem śledziony, jednak cały organizm dotknęły zmiany chorobowe. Znalezione monety ważyły w sumie półtora kilograma. Monety były wrzucane do basenu przez turystów, jak twierdzą pracownicy fokarium. To wydarzenie doprowadziło do zmian na terenie fokarium, m.in. umieszczono tablice przestrzegające zwiedzających przed bezmyślnym zachowaniem, zagrażającym populacji foki szarej. Zamontowano także atrakcyjną skarbonkę dla chętnych, pragnących zostawić datek.
Wędrówki helskich fok.
Na stronie głównej fokarium pod zakładką „Śledzimy nasze foki" można prześledzić wędrówki oznaczonych osobników foki szarej.
Błękitna Wioska.
Dziesiątego stycznia 2005 roku, rektor Uniwersytetu Gdańskiego prof. Andrzej Ceynowa, marszałek województwa pomorskiego Jan Kozłowski, starosta pucki Artur Jabłoński i burmistrz miasta Helu Mirosław Wądołowski złożyli podpis pod listem intencyjnym w celu realizacji konceptu Uniwersytetu Gdańskiego o nazwie „Błękitna Wioska" na terenie miasta Hel. Projekt realizuje program Wieloletniej Budowy Bałtyckiego Kampusu Uniwersytetu Gdańskiego.
Celem projektu, którego autorem był prof. Krzysztof Skóra, jest zabezpieczenie przyrodnicze lokalnej fauny, a także zrównoważony rozwój miasta Hel. Na projekt składa się:
Rozbudowa Stacji Morskiej Instytutu Oceanografii UG w Helu miała m.in. na celu przyjęcie większej liczby zwiedzających fokarium, bez niszczenia przez nich wydm.

</doc>
<doc id="908810" url="https://pl.wikipedia.org/wiki?curid=908810" title="Zadowolenie z pracy">
Zadowolenie z pracy

Zadowolenie z pracy to termin zdefiniowany przez Edwina A. Locke'a. Według niego jest to przyjemny stan emocjonalny, będący rezultatem percepcji przez jednostkę swojej pracy jako realizującej lub dającej okazję do realizacji istotnych wartości dostępnych w pracy pod warunkiem, że te wartości są zbieżne z jej potrzebami. Inne definicje opisują zadowolenie z pracy jako postawę, czyli zbiór przekonań i opinii na temat wykonywanej pracy, ponadto uwzględniając składnik emocjonalny towarzyszący tej pracy oraz zachowania pracownika powodowane reakcją na okoliczności związane z tą pracą.
Rozbieżności dotyczą możliwości sprowadzenia poczucia zadowolenia do jednowymiarowego odczucia o określonym natężeniu, które opisuje, jak bardzo zadowolony lub niezadowolony jest dany pracownik. Według niektórych stanowisk, poczucie zadowolenia z pracy dotyczy odrębnych kryteriów w sposób niezależny, np. osobnego poczucia zadowolenia z płacy, atmosfery, zakresu odpowiedzialności, stopnia obciążenia obowiązkami.
Powstawanie zadowolenia z pracy.
Według teorii Locke'a największe znaczenie dla zadowolenia ma rozbieżność pomiędzy indywidualnymi oczekiwaniami od pracy a poziomem zaspokojenia tych oczekiwań. Poziom zadowolenia zależy od charakteru tej rozbieżności. Może ona dotyczyć od jednego do kilku oczekiwań, których zaspokojenie może być oceniane według różnych kryteriów.
Ponadto, im ważniejsze jest dane oczekiwanie, tym mocniej ocena jego zaspokojenia wpływa na zadowolenie z pracy. W ten sposób np. osoba przywiązująca większą wagę do zarobków będzie mocniej niezadowolona z pracy, jeśli jej zarobki są niskie, niż osoba, która przywiązuje mniejszą wagę do zarobków – a być może pracuje w identycznych warunkach na identycznym stanowisku. W ten sposób w teorii Locke'a uwzględniane są różnice indywidualne w formie zbioru indywidualnych oczekiwań o różnych poziomach ważności. Ich ważność jest moderatorem związku pomiędzy poziomem zaspokojenia oczekiwań a poziomem satysfakcji.
Indywidualne skłonności.
Teorie dyspozycyjne zadowolenia z pracy wyjaśniają jego powstawanie za pomocą indywidualnych predyspozycji, niezależnych od samej pracy i stosunku do niej. Każdy pracownik ma tendencje do określonego poziomu zadowolenia, który jest stosunkowo stały na przestrzeni czasu oraz zmian ról zawodowych. Potwierdzeniem tych teorii są badania nad bliźniętami, które w dorosłym życiu miały podobne poziomy zadowolenia z pracy.
Wpływ charakteru zadania.
J. Richard Hackman i Greg R. Oldham zastosowali odwołali się do czynników ściśle związanych z zakresem obowiązków na danym stanowisku pracy, tworząc Model Charakteru Zadania. Według tego modelu warunki pracy są zgrupowane w pięć czynników: różnorodność kwalifikacji, jednoznaczność zadania, istotność zadania, autonomia decyzyjna, informacje zwrotne. Pod wpływem tych warunków kształtują się trzy rodzaje stanów psychologicznych: odczuwana sensowność, odczuwana odpowiedzialność za wynik, znajomość wyniku. Te stany mają z kolei wpływ na zadowolenie z pracy, nieobecności, motywację, itd. Według tego modelu poczucie zadowolenia nie byłoby zależne od miejsca pracy, płacy, atmosfery, a jedynie od wykonywanych zadań i postrzegania sensowności oraz wiedzy na temat znaczenia wyników i własnej odpowiedzialności. Wyniki pomiarów wskazywały, że najwyższe poczucie zadowolenia było deklarowane przez osoby, które wykonywały zadania postrzegane jako sensowne, znały ich wynik i czuły się za niego umiarkowanie odpowiedzialne.

</doc>
<doc id="908814" url="https://pl.wikipedia.org/wiki?curid=908814" title="Wasilij Roczew (ur. 1951)">
Wasilij Roczew (ur. 1951)

Wasilij Pawłowicz Roczew (ros. Василий Павлович Рочев, ur. 22 grudnia 1951 r. we wsi Bakur w Komi ASRR) – rosyjski biegacz narciarski reprezentujący Związek Radziecki, dwukrotny medalista olimpijski i dwukrotny mistrzostw świata.
Kariera.
Jego olimpijskim debiutem były igrzyska w Innsbrucku w 1976 r. Zajął tam 10. miejsce w biegu na 30 km i 12. miejsce na 50 km. Największe sukcesy osiągnął podczas igrzysk olimpijskich w Lake Placid w 1980 r. Wraz z Nikołajem Bażukowem, Jewgienijem Bielajewem i Nikołajem Zimiatowem zdobył złoty medal w sztafecie 4 × 1  km. Ponadto wywalczył srebrny medal w biegu na 30 km techniką klasyczną, ustępując jedynie swemu rodakowi Zimiatowowi. Na kolejnych igrzyskach już nie startował.
Startował także podczas mistrzostw świata w Falun w 1974 r. Wspólnie z Iwanem Garaninem, Fiodorem Simaszowem i Jurijem Skobowem zdobył tam srebrny medal w sztafecie. Wywalczył ponadto brązowy medal na dystansie 15 km. Wyprzedzili go jedynie zwycięzca Magne Myrmo z Norwegii oraz drugi na mecie Gerhard Grimmer z NRD. Na mistrzostwach świata w Lahti w 1978 r. zajął 4. miejsce w sztafecie oraz ósme miejsce w biegu na 15 km.
Roczew był także indywidualnym mistrzem Związku Radzieckiego w biegach na 15 i 30 km z 1974 r., na 15 km w 1975 r., na 30 km w 1977 r. oraz na 50 km w 1979 r. Ponadto siedmiokrotnie zostawał mistrzem ZSRR w sztafecie, w latach 1972, 1973, 1974, 1975, 1976, 1978 i 1980. Po zakończeniu kariery sportowej został trenerem. Trenował między innymi Aleksieja Prokurorowa.
Jego żona Nina Roczewa, córka Olga Szczuczkina, syn Wasilij Wasilewicz Roczew oraz synowe Julija Czepałowa i Olga Roczewa również uprawiają lub uprawiali biegi narciarskie.

</doc>
<doc id="908816" url="https://pl.wikipedia.org/wiki?curid=908816" title="Płotki">
Płotki



</doc>
<doc id="908819" url="https://pl.wikipedia.org/wiki?curid=908819" title="Diagonala">
Diagonala

 
Diagonala jest to wyrobisko podziemne drążone w kierunku pośrednim między rozciągłością a nachyleniem pokładu.

</doc>
<doc id="908820" url="https://pl.wikipedia.org/wiki?curid=908820" title="Port lotniczy Lwów">
Port lotniczy Lwów

Port lotniczy Lwów im. Daniela Halickiego (ukr.: Міжнародний аеропорт „Львів”, ang.: "Lviv International Airport", kod IATA: LWO, kod ICAO: UKLL) – międzynarodowy port lotniczy położony 6 km od centrum Lwowa.
We wrześniu 2010 roku, Rada Miejska Lwowa zaproponowała, by nadać portowi lotniczemu imię rzeźbiarza związanego ze Lwowem Jana Jerzego Pinzela. Wkrótce pojawiła się kontrpropozycja nazwania portu imieniem przywódcy OUN Stepana Bandery. Ostatecznie postanowiono nazwać port lotniczy imieniem króla Daniela Halickiego.
Połączenia.
Port lotniczy Lwów obsługuje następujące połączenia:

</doc>
<doc id="908822" url="https://pl.wikipedia.org/wiki?curid=908822" title="Kipokamajokowie">
Kipokamajokowie

Kipokamajokowie (w języku keczua "khipu kamayuq" "kipu-władający") - pisarze lub rachmistrze inkascy, posługujący się "pismem węzełkowym" (kipu). 
Rachmistrzowie Tawantin Suyu tworzyli i rozszyfrowywali węzełki kipu. Kipokamojkowie potrafili przeprowadzać proste działania matematyczne, takie jak dodawanie, odejmowanie, mnożenie, dzielenie. Do ich zadań należało dokumentowanie "mita", które stanowiło formę podatku. Zajmowali się również zapisywaniem stanu zapasów, rodzaju wykonywanej pracy, economical output i spisem ludności, poczynając od niemowląt do "starych ślepców po 80". Tego systemu używano także do kalendarza.
Oprócz Kipokamojoków także inni członkowie inkaskiego społeczeństwa, tacy jak historycy i arystokracja, posługiwali się kipu.

</doc>
<doc id="908823" url="https://pl.wikipedia.org/wiki?curid=908823" title="277 Dywizja Grenadierów Ludowych">
277 Dywizja Grenadierów Ludowych

277 Dywizja Grenadierów Ludowych ("niem. 277. Volks-Grenadier-Division") – jedna z niemieckich dywizji grenadierów ludowych.
Utworzona we wrześniu 1944 roku na Węgrzech z przemianowania powstającej na tym obszarze 574 Dywizji Grenadierów Ludowych. W listopadzie 1944 roku została przerzucona z Budapesztu na zachód, wzięła udział w składzie LXXIV Korpusu Armijnego (7 Armia) w ofensywie w Ardenach. W 1945 roku w ramach LXVII Korpusu Armijnego (początkowo 15 Armia, potem 5 Armia Pancerna) walczyła w górach Eifel i Zagłębiu Ruhry. Resztki dywizji zakończyły walki w kwietniu 1945 roku na terenie Hesji i gór Harzu (11 Armia). 

</doc>
<doc id="908829" url="https://pl.wikipedia.org/wiki?curid=908829" title="Odprężenie górotworu">
Odprężenie górotworu

Odprężenie górotworu jest zjawiskiem podobnym do tąpnięcia, lecz o słabszym natężeniu i mniejszych skutkach. Między odprężeniem górotworu i tąpnięciem nie ma wyraźnej granicy, a ich rozgraniczenie zostało przyjęte w sposób umowny.

</doc>
<doc id="908831" url="https://pl.wikipedia.org/wiki?curid=908831" title="Idalas">
Idalas

Idalas (arab. ادلس, fr. "Idelès") – algierska osada w górach Ahaggar. Znajduje się w pobliżu Tamanrasset.

</doc>
<doc id="908833" url="https://pl.wikipedia.org/wiki?curid=908833" title="Sansa">
Sansa



</doc>
<doc id="908837" url="https://pl.wikipedia.org/wiki?curid=908837" title="Miroslav Formánek">
Miroslav Formánek

Miroslav Formánek (ur. 25 grudnia 1984) – słowacki skoczek narciarski. Reprezentant i medalista mistrzostw kraju. Uczestnik Mistrzostw Świata w Narciarstwie Klasycznym 2001 (26. miejsce w konkursie indywidualnym na skoczni normalnej). Dwukrotnie brał udział w mistrzostwach świata juniorów (2001 i 2002), startował też w zimowym olimpijskim festiwalu młodzieży Europy (2001).
Przebieg kariery.
Początki.
W drugiej połowie lat 90. XX wieku (od 1995 do 2000) wielokrotnie brał udział w rozgrywanych w obsadzie międzynarodowej lokalnych konkursach dla dzieci i młodzieży odbywających się w Czechach i na Słowacji. W tym czasie pojawiał się również na starcie zawodów krajowych w Polsce (startował między innymi w Letnich Mistrzostwach Polski w Skokach Narciarskich 1999).
Sezon 2000/2001.
Formánek w oficjalnych zawodach międzynarodowych w skokach narciarskich rozgrywanych pod egidą Międzynarodowej Federacji Narciarskiej zadebiutował 1 lutego 2001 w Karpaczu, gdzie w konkursie drużynowym mistrzostw świata juniorów ze słowacką reprezentacją uplasował się na 12. miejscu, indywidualnie uzyskując 4. rezultat konkursu. Dwa dni później w konkursie indywidualnym zajął 6. pozycję (ex aequo z Tomaszem Pochwałą), tracąc do miejsca na podium 12 punktów. Dzięki temu startowi otrzymał, wspólnie z Matejem Uramem, powołanie do reprezentacji Słowacji na Mistrzostwa Świata w Narciarstwie Klasycznym 2001.
6 lutego 2001 w Szczyrbskim Jeziorze podczas Mistrzostw Słowacji w Skokach Narciarskich 2001 zdobył srebrny medal w konkursie indywidualnym na skoczni normalnej, a także, wraz z pierwszym zespołem klubu LKS Dukla Bańska Bystrzyca, tytuł mistrza kraju w konkursie drużynowym na tym samym obiekcie.
Przed startem na mistrzostwach świata seniorów wziął jeszcze udział w pięciu konkursach Pucharu Kontynentalnego, rozegranych między 9 a 18 lutego 2001, za każdym razem awansując do drugiej serii – indywidualnie zajął wówczas kolejno miejsca: 6. (w miejscowości Schönwald im Schwarzwald), 23. (w Titisee-Neustadt) i 25. (w Planicy), a w konkursach drużynowych uplasował się na pozycji 8. (Titisee-Neustadt) i 7. (Planica). Dzięki zdobytym wówczas indywidualnie 54 punktom został sklasyfikowany na 131. miejscu w klasyfikacji generalnej sezonu 2000/2001 tego cyklu.
Za sprawą wyników w konkursach indywidualnych w Schönwaldzie i Titisee-Neustadt zajął również 13. lokatę w Turnieju Schwarzwaldzkim.
23 lutego 2001, w wieku nieco ponad 16 lat, w swoim debiucie w mistrzostwach świata seniorów zajął 26. miejsce w konkursie indywidualnym na skoczni normalnej (ex aequo z Marcinem Bachledą). Jest tym samym jednym z trzech skoczków (obok Martina Mesíka i Martina Švagerki), którzy startując w barwach Słowacji zajęli miejsce w czołowej „trzydziestce” konkursu indywidualnego mistrzostw świata.
W marcu 2001 po raz pierwszy został zgłoszony do zawodów Pucharu Świata, jednak odpadł w kwalifikacjach do konkursów lotów narciarskich, które 3 i 4 marca odbyły się w niemieckim Oberstdorfie. Ustanowił wówczas swój rekord życiowy, wynoszący 180,5 metra.
Na zakończenie sezonu 2000/2001 wystartował jeszcze w rozegranym w marcu 2001 w Vuokatti zimowym olimpijskim festiwalu młodzieży Europy, gdzie indywidualnie był 14., a drużynowo zajął 11. pozycję.
W ankiecie Słowackiego Związku Narciarskiego na „Narciarza Roku 2001” (słowac. "Lyžiar roka 2001") zdobył 79 punktów, zajmując 4. miejsce (wyprzedzili go: Ivan Bátory, Veronika Zuzulová i Martin Bajčičák).
Sezon 2001/2002.
Latem 2001 wziął udział w sześciu konkursach Pucharu Kontynentalnego – w Villach dwukrotnie nie przebrnął kwalifikacji, w Calgary zajął 32. i 16. miejsce, a w Park City uplasował się na 17. i 21. pozycji. Miał również wystartować w zawodach tego cyklu w Oberhofie, jednak ze względu na fakt, iż zachorował wówczas na grypę, nie został ostatecznie do nich zgłoszony. W październiku 2001 w Bańskiej Bystrzycy zdobył mistrzostwo Słowacji juniorów na igelicie (konkurs miał charakter otwarty, w zmaganiach z obcokrajowcami Formánek przegrał z Pavlem Fízkiem i Janem Mazochem).
Według stanu na koniec października 2001 Formánek był jedynym słowackim skoczkiem narciarskim, który wywalczył kwalifikację na Zimowe Igrzyska Olimpijskie 2002. W olimpijskim sezonie zimowym (2001/2002), po zajęciu miejsc w szóstej dziesiątce (55. i 60. pozycja) w konkursach Pucharu Kontynentalnego w Ruce rozegranych 17 i 18 listopada 2001, do połowy stycznia 2002 nie wystartował jednak w żadnych zawodach międzynarodowych, w związku z czym Słowacki Związek Narciarski rozważał możliwość zajęcia jego miejsca w reprezentacji Słowacji na Zimowego Igrzyska Olimpijskie 2002 przez Martina Mesíka. Ostatecznie na igrzyska nie pojechał jednak żaden słowacki skoczek.
Formánek powrócił do rywalizacji międzynarodowej 26 stycznia 2002, zajmując 32. pozycję w konkursie indywidualnym mistrzostw świata juniorów. Do końca sezonu zimowego 2001/2002 wystartował jeszcze w trzech konkursach Pucharu Kontynentalnego, zajmując miejsca w piątej (46. w Gallio), szóstej (52. w Gallio) i siódmej dziesiątce (68. w Schönwald im Schwarzwald). Dzięki zdobytym w letnich zawodach Pucharu Kontynentalnego 39 punktom zajął 160. miejsce w klasyfikacji generalnej sezonu 2001/2002 tego cyklu, a za sprawą startu w Schönwaldzie został sklasyfikowany na 84. lokacie w Turnieju Schwarzwaldzkim.
W lutym 2002 w Szczyrbskim Jeziorze zdobył tytuł mistrza Słowacji juniorów w konkursie indywidualnym na skoczni normalnej. Był wówczas również najlepszy w otwartym konkursie w tej kategorii wiekowej, pokonał zatem polskich rówieśników.
Sezon 2002/2003.
W październiku 2002 w Bańskiej Bystrzycy zdobył brązowy medal letnich mistrzostw Słowacji w konkursie indywidualnym na skoczni średniej (w rywalizacji otwartej był czwarty, oprócz Słowaków Rastislava Leško i Vladimíra Roško pokonał go również Czech Jiří Mazoch). W sezonie letnim 2002 nie wystąpił w żadnych oficjalnych zawodach międzynarodowych rozgrywanych pod egidą FIS. Do rywalizacji na tym poziomie powrócił w sezonie zimowym 2002/2003, zajmując w Titisee-Neustadt miejsca w dziewiątej dziesiątce (85. i 84. pozycja) konkursów Pucharu Kontynentalnego rozegranych 25 i 26 stycznia 2003.
Na przełomie lutego i marca 2003 wziął udział w konkursach Pucharu Kontynentalnego w Stanach Zjednoczonych. Po pierwszym starcie w Westby, gdzie zajął 51. miejsce, w pozostałych trzech, rozegranych w Ishpeming, zajmował miejsce w czołowej „trzydziestce”, plasując się dwukrotnie na 24. pozycji i raz na 19. miejscu. Ostatni z tych startów, który miał miejsce 2 marca 2003, gdy Formánek miał nieco ponad 19 lat i 2 miesiące, był jednocześnie jego ostatnim w oficjalnych zawodach międzynarodowych. Tym samym między jego pierwszym (1 lutego 2001) a ostatnim (2 marca 2003) startem w konkursie tej rangi minęły 2 lata i 1 miesiąc.
Dzięki zdobytym w amerykańskich konkursach 26 punktom został sklasyfikowany na 135. miejscu w klasyfikacji generalnej sezonu 2002/2003 Pucharu Kontynentalnego.
Przed listopadem 2003 zakończył karierę zawodniczą.

</doc>
<doc id="908859" url="https://pl.wikipedia.org/wiki?curid=908859" title="Helskie Fokarium">
Helskie Fokarium



</doc>
<doc id="908861" url="https://pl.wikipedia.org/wiki?curid=908861" title="Kościół Świętego Krzyża w Poznaniu (rzymskokatolicki)">
Kościół Świętego Krzyża w Poznaniu (rzymskokatolicki)

Kościół Świętego Krzyża – jedna z poznańskich świątyń rzymskokatolickich, znajdująca się pomiędzy ulicami Częstochowską, Piotra Ściegiennego i Ostrobramską na Górczynie. Od 2017 r. wielkopostny kościół stacyjny.
Historia.
Parafia powstała w 1929 roku, lecz pierwsza świątynia powstała w 1931 roku w zaadaptowanym pawilonie zbudowanym w 1929 roku na potrzeby Powszechnej Wystawy Krajowej. Jednocześnie, w tym samym roku rozpoczęto budowę nowej świątyni, którą w czasie II wojny światowej Niemcy zamienili na magazyn mąki. 1 lutego 1945, jeszcze w czasie walk o Poznań, odbył się w świątyni wiec pod wodzą Franciszka Danielaka, późniejszego twórcy milicji proletariackiej. Na wiecu podano po raz pierwszy w Poznaniu oficjalne informacje na temat walk 2. Armii Wojska Polskiego i strukturach budowanej w ZSRR władzy komunistycznej (przybyli głównie mieszkańcy oczyszczonego z Niemców Łazarza). Kościół został gruntownie przebudowany w latach 1974–1978 według projektu Aleksandra Holasa. Świątynię konsekrowano w 1978 roku. Od początku 2022 przy świątyni działa całodobowa Kaplica Wieczystej Adoracji. 
Architektura.
Halową świątynię zbudowano na planie prostokąta. Na południowo-wschodniej ścianie znajdują się trzy ołtarze. W ołtarzu głównym grupa pasyjna: krucyfiks, a pod nim figury św. Jana i Matki Bożej dłuta Ignacego Kuczmy z 1950 roku. Ten sam autor wykonał figurę św. Józefa z Dzieciątkiem w prawym ołtarzu bocznym. W lewym ołtarzu bocznym znajduje się figura Matki Bożej autorstwa Czesława Woźniaka z 1949 roku. Ten sam autor wykonał w 1966 roku wykonał chrzcielnicę. Witraże na ścianie ołtarzowej wykonał Ryszard Janek. Na przeciwnej ścianie, północno-zachodniej znajduje się empora muzyczna z organami wykonanymi przez Bronisława Cepkę.
W prawej części kościoła pod balkonami znajduje się kaplica Matki Bożej Częstochowskiej, w której odbywa się od poniedziałku do soboty całodzienna adoracja Najświętszego Sakramentu.
Na zewnątrz, na ścianie południowo-wschodniej tablica upamiętniająca wmurowanie kamienia węgielnego podczas przebudowy w 1975 roku. Na ścianie północno-zachodniej znajduje się natomiast tablica upamiętniająca górczyńskich powstańców z 1848 roku oraz lat 1918–1919.

</doc>
<doc id="908862" url="https://pl.wikipedia.org/wiki?curid=908862" title="Kropka dziesiętna">
Kropka dziesiętna



</doc>
<doc id="908872" url="https://pl.wikipedia.org/wiki?curid=908872" title="Sebastián Pardo">
Sebastián Pardo

Sebastián Eduardo Pardo Campos (ur. 1 stycznia 1982 w Quillocie), piłkarz chilijski grający na pozycji lewego pomocnika.
Kariera klubowa.
Pardo jest wychowankiem klubu Club Universidad de Chile. W jego barwach zadebiutował w 1999 roku w lidze chilijskiej, a miał wówczas 17 lat. W całym sezonie zagrał czterokrotnie i miał niewielki udział w wywalczeniu przez Universidad de Chile mistrzostwa kraju. W następnych sezonach grał już w większej liczbie meczów, ale tylko w 2000 roku osiągał jeszcze sukcesy, gdy został mistrzem Chile oraz zdobył Puchar Chile.
We wrześniu 2002 roku Pardo przeniósł się do holenderskiego Feyenoordu, który zapłacił za niego półtora miliona euro. W Eredivisie Pardo zadebiutował 10 września w wygranych 4:1 derbach z Excelsiorem Rotterdam (w tym samym meczu zdobył swojego pierwszego gola w barwach Feyenoordu). W kolejnych sezonach Pardo był rezerwowym Feyenoordu, a od czasu przyjścia do rotterdamskiego klubu nie osiągnął znaczących sukcesów, poza grą w Pucharze UEFA. W sezonie 2007/2008 był wypożyczony do Excelsioru Rotterdam.
W 2008 roku Pardo wrócił do Chile, do Universidadu de Chile. W 2009 roku zawiesił sportową karierę, a wznowił ją w 2011 roku, gdy został piłkarzem klubu Unión Temuco.
Kariera reprezentacyjna.
W reprezentacji Chile Pardo zadebiutował w 2002 roku, ale poza debiutem nie zaliczył więcej meczów w dorosłej reprezentacji.

</doc>
<doc id="908876" url="https://pl.wikipedia.org/wiki?curid=908876" title="Sebastian Pardo">
Sebastian Pardo



</doc>
<doc id="908879" url="https://pl.wikipedia.org/wiki?curid=908879" title="Marcus Campbell">
Marcus Campbell

Marcus Campbell (ur. 22 września 1972) − szkocki snookerzysta. Mieszka w Dumbarton.
Rozpoczął profesjonalną karierę w 1991 roku. W ostatnich pięciu sezonach w rankingu głównym zajmował miejsca około 50. Obecnie zajmuje miejsce 40.
Prawdopodobnie jego największym i najsłynniejszym osiągnięciem jest zwycięstwo w 1998 roku 9-0 nad Stephenem Hendrym podczas turnieju Victoria UK Championship.

</doc>
<doc id="908881" url="https://pl.wikipedia.org/wiki?curid=908881" title="Dewiacja częstotliwości">
Dewiacja częstotliwości

Dewiacja częstotliwości – parametr sygnału zmodulowanego częstotliwościowo (lub fazowo), określający maksymalny odchył od częstotliwości nośnej przy danym sygnale modulującym.
Podstawowym czynnikiem, od którego zależy dewiacja częstotliwości, jest amplituda przebiegu modulującego i stała charakteryzująca dany modulator. Wartość dewiacji ma bezpośredni wpływ na szerokość pasma zajmowanego przez sygnał zmodulowany oraz indeks modulacji.

</doc>
<doc id="908887" url="https://pl.wikipedia.org/wiki?curid=908887" title="Kung fu">
Kung fu



</doc>
<doc id="908888" url="https://pl.wikipedia.org/wiki?curid=908888" title="Stanisław Nahlik">
Stanisław Nahlik

Stanisław Edward Nahlik (ur. 8 maja 1911 we Lwowie, zm. 5 listopada 1991 w Krakowie) – polski prawnik, profesor prawa międzynarodowego na Uniwersytecie Jagiellońskim, znawca zagadnień ochrony dóbr kultury, prawa dyplomatycznego i prawa traktatów. Członek Polskiej Akademii Umiejętności.
Życiorys.
Ukończył studia na Uniwersytecie Jana Kazimierza we Lwowie w 1933 uzyskując tytuły magistra prawa i magistra nauk dyplomatycznych. Był następnie asystentem na UJK u profesora Ludwika Ehrlicha, a od 1936 pracował w służbie dyplomatycznej. W czasie II wojny światowej pracował w Poselstwie RP w Bernie.
Od 1946 przebywał w kraju. W 1948 uzyskał stopień na UJ doktora za pracę "Prawo rozrodczości na tle nauki o stosunkach międzynarodowych". Z pracy w MSZ został zwolniony w 1949. Pracował następnie w Akademii Nauk Politycznych (do 1950) i w Ministerstwie Kultury i Sztuki, zajmując się m.in. rewindykacją dzieł sztuki zagrabionych w czasie II wojny światowej przez Niemcy i ZSRR.
Od 1957 pracował jako sekretarz naukowy Polskiego Instytutu Spraw Międzynarodowych oraz w Szkole Głównej Służby Zagranicznej. Od 1958 miał stopień docenta. Od 1959 do 1962 był profesorem Uniwersytetu Mikołaja Kopernika, a następnie Uniwersytetu Jagiellońskiego. Od co najmniej 1963 roku utrzymywał kontakty ze Służbą Bezpieczeństwa. Jako tajny współpracownik formalnie zwerbowany został w marcu 1965 i posługiwał się pseudonimami „Edward Wiśniewski”, i „Wiśniewski”. Współpracę zakończono w 1981 roku jako przyczyny wskazując jego wiek i stan zdrowia.
Uzyskał doktoraty honoris causa Uniwersytetu Ruhry w Bochum i Uniwersytetu w Bordeaux.
Był delegatem Polski na konferencje międzynarodowe w 1968 i 1969 w Wiedniu, podczas których wynegocjowano i przyjęto Konwencję wiedeńską o prawie traktatów.
W latach 80. XX wieku uczestniczył w negocjacjach z Adamem Czartoryskim w sprawie przekazania narodowi kolekcji Czartoryskich będącej częścią Muzeum Narodowego w Krakowie.
Wieloletni prezes krakowskiego oddziału Towarzystwa Polsko-Austriackiego. Poza działalnością naukową był znawcą dzieł Szekspira.
Odznaczony Krzyżem Kawalerskim Orderu Odrodzenia Polski, Złotym Krzyżem Zasługi i austriacką Wielką Odznaką Honorową za Zasługi w 1984.
Uczniowie: dr hab. Kazimierz Lankosz, prof. UJ
Został pochowany na Cmentarzu Rakowickim w Krakowie (kwatera VII, rząd zachodni).

</doc>
<doc id="908891" url="https://pl.wikipedia.org/wiki?curid=908891" title="Come Clean">
Come Clean

Come Clean to piosenka amerykańskiej piosenkarki Hilary Duff, drugi singel z jej debiutowego albumu wydanego w 2003 roku "Metamorphosis". Utwór został napisany przez Karę SioGuardi i Johna Shanksa, a CD został wydany w USA 20 stycznia 2004 przez Festival Records. W tej piosence, Duff ogłasza, że "się przyznaje" i apeluje do deszczu, aby ten "zmył jej zdrowie psychiczne".
Krytyczne przyjęcie.
Recenzje dla singla były rozmaite. Ocena z JoeUser.com była negatywna, głosiła, iż Duff śpiewała piosenkę, ponieważ była "zmęczona byciem słodką, idealną dziewczyną" i że "chciała uwolnić się od tego oraz zostać dziką i szaloną". Powiedział, że Duff miała zamiar "wydawania się poważną i inteligentną", ale skończyła brzmieć "pretensjonalnie i koliście". Również obwieścił, że tekst piosenki jest po prostu "bezsensownymi zwrotami".
Si Harris z UKMIX dał piosence pozytywną recenzję, utrzymując, że piosenka była "świetną, przyjazną rankingom melodią, z brzmieniem, który mógł być wczesną piosenką Britney". Również skomentował tekst i produkcję mówiąc, że "strofy są sympatyczne i kształtują szczytowy i znakomity refren".
Kontrowersje.
Podczas wykonania "Come Clean" na New Year's Eve 2004 kanału MTV, ścieżka głosowa nie zgadzała się z mimiką Duff, jej wokal nie był zgodny z muzyką graną na żywo. Ścieżka została odcięta i Duff musiała śpiewać końcowe wersy piosenki całkowicie na żywo. Jej śpiew został opisany jako "kompletnie płaski", "poza melodią" i "smolisty". To przysporzyło wiele pytań na temat, czy Duff kiedykolwiek śpiewała na żywo. Udowodniła, że potrafi śpiewać na żywo, gdy zaśpiewała "Beat of My Heart" podczas 2005 American Music Awards, dostawała zazwyczaj pozytywne recenzje od krytyków muzycznych mimo że jedna głosiła, iż "jej energii nie było podczas niektórych z jej występów".
Teledysk.
Teledysk do singla został wyreżyserowany przez Dave'a Meyersa. Teledysk pokazuje Duff w swoim domu chodzącą z pokoju do pokoju czekając na przyjście swojego chłopaka, który utknął w deszczu. Podczas oczekiwania, przychodzą do niej przyjaciele i razem oglądają telewizję w jej salonie. Pod koniec teledysku, jej chłopak dociera do jej domu, a ona przytula go w deszczu. Teledysk debiutował w programie "Total Request Live" na #8 miejscu, a najwyższa pozycją jaką osiągnął było #3 miejsce. Utrzymywał się na liście przez 25 dni. Teledysk był nominowany do 2004 MTV Video Music Awards w kategorii teledysku popowego.
Został nagrany również teledysk do wersji "Come Clean [Acoustic Version]". Pokazuje on Duff wraz z muzykami śpiewającą nad wodospadem. Przerywniki ukazują przyrodę wokół nich.
Pozostałe informacje.
Singel został wykorzystany jako motyw dla reality show telewizji MTV "Laguna Beach: The Real Orange County", znalazł się na nowym soundtracku do tego programu. Remix piosenki znalazł się na kompilacyjnej płycie Duff, Most Wanted. Utwór również znalazł się w zwiastunie do filmu "Historia Kopciuszka".

</doc>
<doc id="908893" url="https://pl.wikipedia.org/wiki?curid=908893" title="Sir Roland pod Mroczną Wieżą stanął">
Sir Roland pod Mroczną Wieżą stanął



</doc>
<doc id="908895" url="https://pl.wikipedia.org/wiki?curid=908895" title="Kōji Takanohana">
Kōji Takanohana

 – japoński zapaśnik sumo.
Jego rzeczywiste imię brzmi . Wygrał 22 turnieje, odnosząc 794 zwycięstwa i ponosząc 261 porażek. Zadebiutował w 1988 r. i został najmłodszym zwycięzcą walki w grupie makushita oraz w grupie jūryō w listopadzie 1989 roku. Pół roku później awansował do grupy makuuchi. Jest najmłodszym zawodnikiem w historii, który pokonał yokozunę. Jego bratem jest inny wielki mistrz Wakanohana. Podczas letniego turnieju w 2001 r. pokonał Musashimaru.

</doc>
<doc id="908896" url="https://pl.wikipedia.org/wiki?curid=908896" title="Chemiczne oczyszczanie ścieków">
Chemiczne oczyszczanie ścieków

Chemiczne oczyszczanie ścieków – jedna z metod oczyszczania ścieków. Polega na wytrącaniu niektórych związków rozpuszczalnych lub ich neutralizacji za pomocą procesu koagulacji, neutralizacji, ekstrakcji, elektrolizy, destylacji lub sorpcji na węglu aktywnym. Oczyszczanie chemiczne stosuje się głównie przy ściekach przemysłowych, które zawierają metale ciężkie oraz chemiczne związki organiczne.
W momencie zadziałania substancjami chemicznymi na ścieki uzyskujemy:

</doc>
<doc id="908897" url="https://pl.wikipedia.org/wiki?curid=908897" title="DigiHive">
DigiHive

DigiHive jest systemem modelowania sztucznego życia. Środowisko umożliwia przeprowadzenie symulacji dużej liczby obiektów zwanych "cząsteczkami", w dwuwymiarowej przestrzeni z periodycznymi warunkami brzegowymi. Cząsteczki poruszają się i zderzają zgodnie z regułami uproszczonej mechaniki klasycznej (uwzględniona jest m.in. zasada zachowania energii i zasada zachowania pędu). Po zderzeniu cząsteczki mogą połączyć się w strukturę zwaną "kompleksem" - prawdopodobieństwo takiego zdarzenia jest regulowane odpowiednimi ustawieniami środowiska. Połączenia mogą być tworzone zarówno w kierunku poziomym (na planie sześciokąta) jak i pionowym (tworząc tzw. stosy cząsteczek).
Na wyższym poziomie opisu, struktury interpretowane są jako programy napisane w języku przypominającym język Prolog. Dzięki tej własności środowiska, kompleksy mogą rozpoznawać i zmieniać inne kompleksy znajdujące się w najbliższym otoczeniu. Programy realizują bardzo prostą funkcjonalność - są zdolne jedynie do selektywnego tworzenia i rozrywania wiązań pomiędzy określonymi cząsteczkami. Dzięki zjawisku emergencji proste oddziaływania programów prowadzą do złożonego efektu końcowego.

</doc>
<doc id="908899" url="https://pl.wikipedia.org/wiki?curid=908899" title="Barszcz czerwony">
Barszcz czerwony



</doc>
<doc id="908911" url="https://pl.wikipedia.org/wiki?curid=908911" title="Oblężenie Wolmaru">
Oblężenie Wolmaru

Oblężenie Wolmaru miało miejsce od 18 października do 18 grudnia 1601 podczas wojny polsko-szwedzkiej 1600–1611.
Hetman wielki koronny Jan Zamoyski przybył do Inflant prowadząc silną armię liczącą 15 tys. żołnierzy i 50 dział (w tym tak przydatnych podczas oblężeń ciężkich kolubryn). Wbrew radom Jerzego Farensbacha nie zamierzał błyskawicznie przerzucać armii na północ (pomijając zamki zajęte przez Szwedów) by zniszczyć główną armię szwedzką, lecz postanowił przeprowadzić systematyczną kampanię i zdobywać twierdze inflanckie i estońskie jedną po drugiej. Pierwszą zdobyczą miał być Wolmar, obsadzony przez tysiąc piechoty. Obroną dowodzili Carl Carlsson Gyllenhielm i Jacob Pontusson De la Gardie. Miasto otoczone było murem o grubości większej od metra i głęboką fosą. Dodatkowym utrudnieniem dla wojsk oblegających był płynący pod zamkiem strumień oraz staw. Ponadto na wysokiej górze wznosił się średniowieczny zamek.
Straż przednia armii koronnej dowodzona przez Stanisława Żółkiewskiego przybyła pod twierdzę 18 października. Reszta armii z Janem Zamoyskim i królem Zygmuntem III Wazą dotarła kilka dni później. Solidne prace oblężnicze zaczęły się jednak dopiero po odjeździe króla do Wilna (5 grudnia). Dlatego dopiero 8 grudnia artyleria polska rozpoczęła regularny ostrzał murów twierdzy. Gdy Zamoyski ocenił, że bombardowanie dokonało odpowiednich wyłomów w murze, 18 grudnia podjął decyzję o szturmie, przy czym dla przykładu osobiście poprowadził żołnierzy do ataku. Gdy żołnierze polscy wdarli się do miasta, Szwedzi wycofali się na zamek i poprosili o warunki kapitulacji. Zamoyski pozwolił szeregowym żołnierzom na swobodny wymarsz z miasta, a jedynym warunkiem było złożenie przysięgi, że nie będą więcej walczyć z Polską. Następnego dnia, 19 grudnia, pozostali przy życiu (519 ludzi) żołnierze szwedzcy opuścili Wolmar. Gyllenjelm, de la Gardie i inni oficerowie dostali się do polskiej niewoli.

</doc>
<doc id="908912" url="https://pl.wikipedia.org/wiki?curid=908912" title="Unguentarium">
Unguentarium

Unguentarium (łac. l.mn. "unguentarii"; także balsamarium, lacrimatorium) – niewielkie naczynie szklane lub ceramiczne, służące w starożytności do przechowywania płynnych wonności i oleistych pachnideł toaletowych. Zazwyczaj miało kształt flaszeczki lub amforki; wykonywano je też w innych, niekiedy bardzo szczególnych formach.
Nazewnictwo.
Określenie to pochodzi od łac. "unguen (unguentum)" względnie od "balsamum" – substancji używanych podczas ceremonii pogrzebowych. Szklane unguentaria z epoki rzymskiej długo nosiły błędną nazwę lacrimatoriów (od "lacrima" – łza): sądzono bowiem, że służyły do zbierania łez żałobników – być może w błędnym zrozumieniu biblijnego zwrotu. Jako dary włączano je do inwentarza grobowego, dlatego licznie znajdowane są w późniejszych pochówkach greckich (IV/III w. p.n.e.– połowa I wieku p.n.e.), a zwłaszcza rzymskich.
Typologia.
Unguentaria greckie wytwarzano z gliny; pozbawione zdobień (czasem z dekoracją linearną), nierzadko pokrywane angobą lub pokostem, zwykle miały kształt butelkowaty lub amforkowaty, będąc wyposażone w niewielką stopkę. W okresie hellenistycznym pojawiły się jako smukłe naczynka o kształcie wrzecionowatym. Znajdowane w późnogreckich pochówkach balsamaria wytwarzano także ze szkła. Prawdopodobnie na ogół wyposażano je w zabezpieczające zawartość zatyczki (korki), również z uwagi na niestabilność tych form. 
W epoce rzymskiej obok unguentariów ceramicznych coraz liczniej pojawiały się wyroby ze szkła, które upowszechniły się w II-III stuleciu. Jeśli w okresie wczesnym przeważały w nich proste formy (rurkowate i flaszeczkowate) o niewielkich wymiarach (kilkucentymetrowe), to później unguentaria stopniowo zwiększały wymiary (do kilkunastu centymetrów wysokości), a ich kształt ulegał wysmukleniu i urozmaiceniu. Rozpowszechniona w rozmaitych wariantach była zwłaszcza forma o bulwiastym lub stożkowatym zbiorniku i długiej, wąskiej szyjce z niewielkim, lekko rozchylonym wylewem. Coraz większemu zróżnicowaniu i wzbogaceniu ulegała również ich kolorystyka i modelowanie: produkowane licznie ze szkła barwnego, odlewano w matrycach, nadających np. kształt owocu, ludzkiej głowy itp. Szczególną odmianą szklanych balsamariów są dwupojemnikowe tzw. dilekyty. Zróżnicowana była też jakość materiałowa balsamariów: od cienkościennych wytwarzanych ze szkła o znacznej czystości i przejrzystości w początkach i w czasach rozkwitu cesarstwa – do wyrobów ze szkła pogrubionego i zanieczyszczonego w jego okresie schyłkowym (koniec III–IV w. n.e.).

</doc>
<doc id="908915" url="https://pl.wikipedia.org/wiki?curid=908915" title="Victor Browne">
Victor Browne

Victor Arlen Browne Junior, lepiej znany jako Victor 'Buddy' Browne (ur. 24 maja 1967 w Goose Bay, Nowej Fundlandii, w Kanadzie) – kanadyjski aktor telewizyjny i filmowy.
Życiorys.
Wczesne lata.
Urodził się w Goose Bay, w Nowej Fundlandii jako najmłodszy z siedmiorga dzieci (pięciorga braci i dwóch sióstr) emerytowanego oficera wojskowego przebywającego na Filipinach i Robins Air Force Base. Dorastał w Warner Robins, w stanie Georgia. W 1985 ukończył Northside High School Alumni oraz Ray Horne Theatre Alumni. 
Kariera.
Debiutował na dużym ekranie w biograficznym dramacie kryminalnym "Mignął Andy Warhol" ("I Shot Andy Warhol", 1996). W 1997 pojawił się w reklamie Snackwell's. Występował potem w serialach – "Czarodziejki" ("Charmed", 1999), "Seks w wielkim mieście" ("Sex and the City", 2002), "Zagubieni" ("Lost", 2005) i "" ("CSI: NY", 2005).
Życie prywatne.
W 2000 roku poślubił Roselyn. Mają jedno dziecko.

</doc>
<doc id="908918" url="https://pl.wikipedia.org/wiki?curid=908918" title="Ron Reyes">
Ron Reyes

Ron Reyes, ps. Chavo Pederast (ur. 24 lipca 1960) – amerykański wokalista.
Życiorys.
W 1978 dołączył do zespołu Black Flag na miejsce Keitha Morrisa, który odszedł, by założyć swój nowy zespół Circle Jerks. Black Flag potrzebowali wokalisty na koncerty w Kanadzie i zaproponowali Ronowi, aby dołączył do nich. Ron z podjęciem decyzji nie miał większego problemu, ponieważ był zagorzałym fanem Black Flag i znał ich wszystkie teksty na pamięć. Udzielał się także we wczesnej mutacji zespołu Red Cross (znanej później pod nieco zmienioną pisownią Redd Kross).
Wziął udział w nagraniu singla Black Flag pt. "Jealous Again". Można go zobaczyć w filmie dokumentalnym Penelope Spheeris "The Decline of Western Civilization" w którym wykonał z Black Flag piosenkę "Revenge", a także w żartobliwej scence, w której prezentuje swój pokój mieszkalny, którym jest ... szafa.
23 maja 1980 Reyes opuścił zespół w środku koncertu we Fleetwood w Los Angeles (muzycy wtedy zaprosili kilka osób z widowni, by odśpiewały zwrotki w piosence "Louie Louie"). W tym czasie pił dużo i miał dosyć przemocy na koncertach i szykan ze strony policji.
Po odejściu z zespołu wyjechał do Vancouver w Kanadzie. W Black Flag zastąpił go Dez Cadena.
Reyes został uwzględniony jako Chavo Pederast (Chavo Pederasta) na okładce singla "Jealous Again", który ukazał się 3 miesiące po jego odejściu. Powodem tego złośliwego żartu był incydent, który wydarzył się w Vancouver, kiedy Black Flag wystąpili tam (już z Dezem Cadeną) przy okazji swojej trasy. Natrafili przypadkiem na kompletnie pijanego i agresywnego Reyesa (który grał w miejscowych zespołach). Reyes uderzył kamieniem Cadenę w głowę i rozbił przednią szybę w ich furgonetce, a później powiadomił władze, że Black Flag nie mają pozwolenia na pracę (w ten sposób uniemożliwił im dalsze koncerty w zachodniej Kanadzie).

</doc>
<doc id="908920" url="https://pl.wikipedia.org/wiki?curid=908920" title="Thomas Molnar">
Thomas Molnar

Thomas Molnar (ur. 26 lipca 1921 w Budapeszcie, zm. 20 lipca 2010 w Richmond, Wirginia) – katolicki filozof i historyk, tradycjonalista.
Na Uniwersytecie w Brukseli otrzymał stopień doktora filozofii, a na Uniwersytecie Colombia w Nowym Jorku uzyskał doktorat z historii. 
Jest autorem ponad czterdziestu książek francusko- i angielskojęzycznych o tematyce religijnej, politycznej i naukowej. Wyemigrował do USA, gdzie wykładał na Uniwersytecie w Nowym Jorku.
Poślubił Ildiko, miał syna Erica. Zmarł w wieku niespełna 89 lat w Richmond w stanie Wirginia.

</doc>
<doc id="908921" url="https://pl.wikipedia.org/wiki?curid=908921" title="Jebel Uweinat">
Jebel Uweinat



</doc>
<doc id="908928" url="https://pl.wikipedia.org/wiki?curid=908928" title="Chavo Pederast">
Chavo Pederast



</doc>
<doc id="908931" url="https://pl.wikipedia.org/wiki?curid=908931" title="Rusowie">
Rusowie

Rusowie (także "Rusini;" inne nazwy: "Rhosowie", "Rosowie") – lud o prawdopodobnie wieloetnicznym pochodzeniu, który miał skolonizować dorzecza Wołchowa, Wołgi i Dniepru i utworzyć tam organizacje państwowe nazywane po ich późniejszym zjednoczeniu Rusią Kijowską. Od nich pochodzi także nazwa kraju "Rosja".
W tradycyjnej historiografii zachodniej dominuje hipoteza, iż Rusowie byli ludem nordyckim, podczas gdy w historiografii słowiańskiej, a szczególnie w starszej rosyjskiej, iż był to lud pochodzenia słowiańskiego, obecnie pogląd ten ulega weryfikacji.
Pochodzenie i nazwa.
Teoria normańska.
Najczęściej, zgodnie z zapisami kronik, wywodzi się ich z terytoriów obecnej Szwecji, być może z rejonu Roslagen w Upplandzie, które miałby wziąć od nich właśnie swą nazwę, skąd mieli na przełomie VIII i IX wieku przeprawić się na wschodnie wybrzeża Bałtyku. Na obszarze tym powstały trzy niezależne kaganaty z głównymi ośrodkami w Nowogrodzie, Starej Ładodze i Białojeziersku. Z czasem państwa te zjednoczył ok. 860 r. Ruryk, który w 862 r. uczynił stolicą swego państwa Nowogród. Moment ten jest uważany obecnie przez Rosjan za początek historii Rosji. Państwo Ruryka zwane "Rusią Nowogrodzką" lub po szwedzku "Gardariki" stało się kolebką państwowości rosyjskiej. Niektórzy członkowie drużyny Ruryka pod przywództwem Askolda i Dira udali się dalej, w dół Dniepru i zawładnęli państwem plemiennym Polan wraz z ich najważniejszym grodem – Kijowem. Następca Ruryka, Oleg Mądry ok. 880 r. podbił państwo Askolda i Dira i w ten sposób doprowadził do zjednoczenia Rusi. Po połączeniu obu kaganatów Oleg przeniósł z przyczyn geopolitycznych stolicę z Nowogrodu do Kijowa. Z czasem władcom kijowskim udało się podporządkować sobie większość ludów wschodniosłowiańskich. Teoria ta opiera się przede wszystkim na kronice Nestora, ale także na wielu innych źródłach pisanych i odkryciach archeologicznych, potwierdzających skandynawskie osadnictwo w rejonie Ilmenu, Ładogi i Białego Jeziora a następnie wzdłuż Dniepru w IX i X wieku.
Podstawowym problemem teorii normańskiej jest sam fakt występowania nazwy Rosowie i nazw pochodnych na terenach Rusi przed pojawieniem się tam Skandynawów. Normaniści muszą to tłumaczyć (zdaniem ich przeciwników mało prawdopodobnym) zbiegiem okoliczności. Innym argumentem przeciw niej jest brak dowodów, by jakiekolwiek plemię skandynawskie posługiwało się nazwą Rosowie, Rusowie, czy też podobną. Większość zwolenników tej teorii zgadza się co do tego, że nazwa ta nie była pierwotną nazwą własną ludu skandynawskiego i przyjmuje, że została mu nadana przez plemiona ugrofińskie (niektórzy przywołują jednak wymienione wyżej Roslagen, a także imiona wikingów szwedzkich zawierające rdzenie "Ros, Rot", czy fińskie określenie Szwedów – "Ruotsi"). Innym słabym punktem teorii jest fakt, że drużyna zdobywców była wieloetniczna. W jej skład wchodzili prawdopodobnie zarówno Germanie jak i Ugrofinowie oraz Słowianie. Świadczą o tym imiona jej członków, posiadające różną etymologię, oraz opis Nestora, który zaznacza w swej kronice, że Ruryk był innej narodowości niż Askold i Dir. Kolejnym problemem jest to, że już w IX wieku Rusowie pojawiają się na południu terytorium dzisiejszej Ukrainy – wcześniej niż powinni wedle będącego głównym źródłem teorii normańskiej Nestora.
Teorie słowiańskie.
Brak podstaw do twierdzenia, że Rosowie wymieniani przez Jordanesa byli ludem słowiańskim. Jedyną przesłanką przytaczaną na jego obronę jest przekonanie o dawności osadnictwa słowiańskiego w rejonie. Jednak bez wątpienia nie tylko Słowianie zamieszkiwali tereny Ukrainy, w dodatku dokładnego miejsca zamieszkiwania dawnych Rosów nie znamy. Znane imiona Rosów ("Sunilda, Sarus, Ammius") również, wedle językoznawców, nie są słowiańskie. Ponad 200-letni brak jakichkolwiek informacji o Rosach, między 602 rokiem a latami 30. IX wieku. Najpoważniejszym argumentem przeciw niej są jednak źródła pisane, kronika Nestora i wiele pism arabskich, bizantyńskich, a także wzmianki w dokumentach zachodnioeuropejskich jednoznacznie potwierdzają, że Rusini wywodzą się ze Skandynawii.
Inne koncepcje.
Niektórzy autorzy nawiązują do enigmatycznej wzmianki u Pseudo-Zachariasza Retora (lub Pseudo-Zachariasza z Mityleny, zdaniem innych autorów chodzi o Melitene w Armeniakon, zapiska istnieje w aneksie do "Historii Kościoła" autorstwa biskupa Zachariasza, ale nie jest jego autorstwa, stąd przydomek "Pseudo"):
Terminu "Herōs" nie da się tutaj wywieść bezpośrednio z HRWS, ale czynią tak autorzy, którzy całą zapiskę traktują jako bajkową. Problemem jest tutaj odczytywanie nazw własnych z języka syryjskiego, w którym, z reguły, nie zapisywano samogłosek (stąd domniemywa się, że BWRGR to Βούλγαροι Bułgarzy, SBR to Σάβιροι, Sabirowie, 'BR to "Αβαροι, Awarowie etc.).
Pierwszy analogię pomiędzy HRWS a Ros' dostrzegł Josef Markwart, uważał on hrws za perskie zniekształcenie średniogreckiego "rous-" (łacińskie "russeus" "czerwonawy, rudawy"). Podobnie uważał węgierski orientalista Károly Czeglédy (niekiedy Charles; 1914-1996) Hrws/hrus &lt; gr. Ρουσιοι/"Rousioi", "Czerwoni". Henryk Łowmiański uważał HRWS za metatezę "Hros = Rhos" i uważał, że dotyczy Antów naddnieprzańskich:
Teoria mieszana.
Nie wszyscy uczeni uznający łączność między Rosami Jordanesa a Rusami IX-wiecznymi są zwolennikami teorii słowiańskiej. Niektórzy, jak Lew Gumilow, uznają ich za lud zamieszkujący Ruś przed ekspansją Słowian, który w wiekach VII – IX walczył o dominację nad nimi i ostatecznie zwyciężył.
Inna teoria głosi, że Słowianie żyli razem z ludnością skandynawską (germańską i ugrofińską), tworząc kilka państewek, które później zjednoczył Ruryk (którego narodowości nie znamy). Teoria ta odpowiadałaby opisowi wydarzeń z "Latopisu ruskiego" Nestora. Ruryk zakończył walki pomiędzy małymi państewkami dzięki drużynie wareskiej sprowadzonej ze Szwecji. Nazwa "Rusini" według tej teorii jest pochodzenia ugrofińskiego i oznacza "mieszkańców znad brzegu", "pobrzeżan", co odpowiadałoby trybowi życia prowadzonym przez Waregów, którzy prowadzili swe wyprawy głównie wzdłuż rzek i brzegów morza. Również Słowianie kolonizowali obszary późniejszej Rusi poczynając od terenów nadrzecznych.
Pierwsze wzmianki.
Annales Bertiniani.
Pierwsza pewna informacja o Rusach pochodzi z roku 839 z rocznika "Annales Bertiniani". Wraz z bizantyjskim poselstwem do Ludwika Pobożnego, do Ingelheim am Rhein przybyło trzech ludzi "zwących swój lud Rhosami", którzy zostali przedstawieni jako posłowie Chacanusa Rhosów wysłani do cesarza Bizancjum w celu nawiązania przyjaźni. Cesarz prosił Ludwika Pobożnego o umożliwienie im powrotu do ojczyzny, gdyż droga, którą przybyli do Konstantynopola, jest zamieszkana przez "dzikie i barbarzyńskie ludy". Rhosowie zostali rozpoznani jako Szwedzi ("Quorum adventus causam imperator diligentius investigans, comperit, eos gentis esse Sueonum") i zatrzymani do wyjaśnienia (przypuszczalnie byli podejrzani o szpiegostwo), ich dalszy los jest nieznany.
Dzięki tej notatce wiemy, że Rosowie już w początkach IX wieku mieli swoje państwo gdzieś na północy późniejszej Rusi (tylko położenie nad brzegami Morza Bałtyckiego uzasadniało powrót z Bizancjum przez państwo Franków) oraz że władca ich nazywał siebie Chacanem, co sugeruje, że utrzymywali oni kontakty z Chazarami – jedynym ludem, od którego mogli zapożyczyć ten tytuł (niektórzy wyciągają z tego wniosek, że ówcześni Rusowie podlegali Chazarom).
Liutprand i Focjusz.
Liutprand z Cremony, który w 949 oraz 968 posłował na dwór bizantyński, stwierdza, że termin "Ruś" oznaczał Normanów i był ich drugą nazwą: "Rusios, quos alio nos nomine Nordmannos apellamus [...]; Graeci vocant [...] Rusios, nos vero a positione loci nominamus Nordmannos".
W źródłach arabskich z IX wieku Rusowie pojawiają się kilkakrotnie jako kupcy w chazarskim Itilcie i w Konstantynopolu handlujący niewolnikami i futrami. W roku 860 nastąpił pierwszy atak Rusów na Konstantynopol, Rusowie spalili przedmieścia, ale atak zakończył się klęską. Patriarcha Focjusz kilka lat później pisał, że Rusowie po tej porażce stali się przyjaciółmi Cesarstwa i przyjęli chrześcijaństwo. Nie potwierdzają tego żadne inne źródła, Rusowie jeszcze długo będą poganami, więc jeśli takie nawrócenie rzeczywiście nastąpiło, to musiało być krótkotrwałe.
Jeden czy dwa kaganaty.
Biorąc pod uwagę, że mamy pewność obecności Rusów zarówno nad Ilmenem, jak i w Kijowie w IX wieku przed datami wymienionymi w Powieści minionych lat, powstaje pytanie, czy Nestor pomylił się o kilkadziesiąt lat, czy też przed przybyciem Ruryka istniało już inne państwo ruskie, o którym autor kroniki nie wiedział lub z powodów politycznych nie chciał wspominać (ewentualnie wzmianki o nim usunięto).
Za ślad takiego państwa w "Powieści" uchodzi informacja o Waregach, którzy przed przywołaniem Ruryka mieliby stacjonować w Nowogrodzie lub jego okolicach i zostali stamtąd wygnani. Teorię tę potwierdziły badania przeprowadzone przez Rosjan, którzy odkryli, że przed 860 istniały trzy (lub więcej) niezależnych państewek ruskich z głównymi grodami w Nowogrodzie Wielkim, Starej Ładodze i Białojeziersku. Innymi ważnymi ośrodkami były: Jurjew, Izborsk, Peryń i Rostów. Państewka te zjednoczył dopiero ok. 860–862 r. Ruryk. Drugie państwo ruskie Askolda i Dira, którzy oddzielili się od Ruryka, powstało po podbiciu Kijowa, skąd prowadzono wyprawy na Konstantynopol. Kres kaganatu w Kijowie położył ok. 884 Oleg Mądry, syn Ruryka. Za koncepcją dwóch państw ruskich przemawiają także odkrycia archeologiczne dowodzące pożarów w grodach z ludnością skandynawską wokół Ilmenu w latach 60. IX wieku, a więc w czasie podawanym przez kronikę Nestora.
Niektórzy badacze odrzucają jednak w całości wczesne daty z Powieści, przyjmując jednocześnie samą historię. I tak zdaniem Stefana Bratkowskiego Ruryk miałby przybyć na Ruś w początkach lat 30. i od tego czasu państwo ruskie miałoby zachowywać ciągłość. Na poparcie tej tezy przywołuje on występującą w tych latach w źródłach zachodnich postać wodza wikingów Ririka. Za ciągłością państwa Rusów przemawiają też świadectwa arabskie dotyczące ustroju, który jeszcze w latach 20. X wieku miał nosić wyraźne cechy chazarskie (dwuwładza sakralnego – nigdy nie dotykającego ziemi − Kagana i jego wojewody).
Ruryk i Rurykowicze.
Pierwszym znanym z imienia władcą Rusów – Waregów – jest Ruryk. Miał on według "Powieści minionych lat" w roku 862 na wezwanie skłóconej ludności przybyć do Nowogrodu i objąć tam władzę, jego następcy Oleg i Igor podporządkowali sobie większość plemion wschodniosłowiańskich, organizowali także kilkakrotnie wielkie wyprawy na Konstantynopol, w latach 906, 941 i 944, mające na celu wymuszenie okupu i korzystnych układów handlowych. Przez cały X wiek trwały też ruskie napady na arabskie miasta, na wybrzeżach Morza Kaspijskiego, przy czym źródła pisane nie mówią nic o ich organizatorach. Ponownie przyjmują chrześcijaństwo, najpierw za Olgi w 955, a później, już ostatecznie, za Włodzimierza w 989. Z biegiem czasu zarówno Rusini, jak i wszyscy podlegający ich władzy zaczęli być określani wspólnym mianem Rusi, elita jednak wciąż jeszcze podtrzymywała związki ze Skandynawią (skąd pochodziła znaczna część wojów), sprowadzając stamtąd kolejne wareskie drużyny, aż do roku 1043. Później wszelkie etniczne i kulturowe różnice między Rusinami zanikły na skutek asymilacji substratu germańskiego i ugrofińskiego ze słowiańskim.
Pochodzenie Siemowita.
Istnieje stara teoria, według której Siemowit – założyciel dynastii piastowskiej – był jednym z potomków Ruryka. Miał on objąć władzę w państwie Polan po śmierci Popiela. Jak wiadomo, jedna z tras ruskich wypraw biegła poprzez Dniepr, Prypeć i Bug do Wisły. O teorii tej wspomniał w swym "Słowniku etymologicznym języka polskiego" Andrzej Bańkowski. Zwolennikiem teorii o normańskim pochodzeniu władców Polan był Karol Szajnocha, który dowodził, że imiona "Lach" i "Wareg" oznaczają w językach skandynawskich to samo: "towarzysza" i "sprzymierzeńca", przy czym forma "Lach" jest starsza od poświadczonej dopiero w IX wieku nazwy "Wareg".

</doc>
<doc id="908939" url="https://pl.wikipedia.org/wiki?curid=908939" title="Czarcie Wrota">
Czarcie Wrota

Czarcie Wrota lub Piekielna Brama – skalna brama w Dolinie Będkowskiej na Wyżynie Krakowsko-Częstochowskiej, w obrębie wsi Będkowice, w województwie małopolskim, w powiecie krakowskim.
Czarcie Wrota znajdują się w lesie, przy wąskiej i stromej drodze prowadzącej z Będkowic przez dno Doliny Będkowskiej do wsi Łazy. Tworzą go dwa zbudowane z wapieni górnej jury ostańce skalne po obydwu stronach tej drogi. Skała znajdująca się poniżej drogi to typowa igła skalna, przez wspinaczy skalnych nazywana dolną skałą Czarcich Wrót. Skała powyżej drogi jest dolnym zakończeniem Grani nad Czarcimi Wrotami i przez wspinaczy skalnych nazywana jest górną skałą Czarcich Wrót. Z drogi widoczny jest w niej duży otwór Schroniska w Diablej Bramie
Drogą przez Czarcie Wrota nie prowadzi żaden szlak turystyczny, można jednak podejść nią od szlaku wiodącego dnem Doliny Będkowskiej (ok. 200 m), lub zejść w dół od szosy z Będkowic do dna Doliny Będkowskiej (przejazd samochodem tylko dla mieszkańców).
Drogi wspinaczkowe.
Skały Czarcich Wrót mają wysokość 14–24 m, ściany połogie, pionowe lub przewieszone. Na obydwu skałach uprawiana jest wspinaczka skalna. Drogi mają zamontowane stałe punkty asekuracyjne: ringi (r) i stanowiska zjazdowe (st) lub ringi zjazdowe (rz). Tylko na jednej wspinaczka tradycyjna (trad.).

</doc>
<doc id="908944" url="https://pl.wikipedia.org/wiki?curid=908944" title="Qattara">
Qattara



</doc>
<doc id="908949" url="https://pl.wikipedia.org/wiki?curid=908949" title="Munchafat al-Kattara">
Munchafat al-Kattara



</doc>
<doc id="908950" url="https://pl.wikipedia.org/wiki?curid=908950" title="Shirasaya">
Shirasaya

 – rodzaj oprawy do różnych rodzajów broni japońskiej, wykonany z surowego drewna, składający się z pochwy (saya) i rękojeści (tsuka), tworzących jedną całość. Były pozbawione jelca (tsuby), jakichkolwiek ozdób, nie pokryte laką. Czasami jedynie zapisywano na nich informację nt. ostrza ("sayagaki").
Shirasaya używane była głównie podczas składowania ostrzy lub w trakcie zmiany elementów lub całości właściwej oprawy (koshirae), używanie jej zatrzymywało wilgoć, zapobiegało korozji i pozwalało ostrzu „oddychać”.
Z powodu braku jelca (tsuba), czy też oplotu na tsuka, nie były one używane w warunkach bojowych. 
Po wejściu w życie edyktu Haitō-rei, zakazującego noszenia mieczy zaczęto stosować, często mylone z shirasaya, oprawy (laski, kije) z ukrytymi ostrzami zwane shikomi-zue, symulujące m.in. specjalne kije do długich wędrówek czy laski. Miecze ukrywane w takich oprawach były jednak często niskiej jakości, nieproporcjonalnie wykute.

</doc>
<doc id="908961" url="https://pl.wikipedia.org/wiki?curid=908961" title="Tunel kolejowy Fréjus">
Tunel kolejowy Fréjus

Tunel kolejowy Fréjus – obiekt inżynieryjny w Masywie Mont-Cenis, pod głównym grzbietem wododziałowym Alp Zachodnich, łączący francuską Modane w dolinie rzeki Arc (Maurienne) z włoską Bardonecchia w dorzeczu rzeki Dora Riparia. Wybudowany w latach 1857–1870, jako najdłuższy wówczas tunel na świecie i pierwszy z wielkich tuneli alpejskich, posiada jedną sztolnię z dwoma równoległymi torami długości 13 636 m.
Historia budowy.
Linia kolejowa Paryż – Lyon została otwarta w 1854 roku. Systematycznie przedłużana, w 1860 osiągnęła Saint-Michel de Maurienne, w sercu Alp. To ostatnie miasto leżało już w Sabaudii, która w tym czasie wraz z Piemontem wchodziły w skład Królestwa Sardynii. Po piemonckiej stronie głównego grzbietu Alp w tym czasie kolej dotarła do Susy. Pomysł połączenia obu linii przez Mont Cenis i stworzenia wielkiej trasy Paryż – Rzym nasuwał się nieodmiennie już od szeregu lat. Jego orędownikiem był polityk i szef rządu Camillo Cavour.
Rząd ówczesnego Królestwa Sardynii podjął w 1857 decyzję o przystąpieniu do budowy. Głównym autorem projektu był sabaudzki inżynier Germain Sommeiller. W pracach pomagali mu włoscy inżynierowie Grandis i Gratteni. Tunel miał rozpoczynać się na wysokości 1335 m n.p.m. we włoskiej Bardonecchia, by pod przełęczą Fréjus (nieco na zachód od siodła przełęczy Mont-Cenis) przebić się na stronę francuską do miejscowości Modane.
Prace rozpoczęto po stronie sabaudzkiej, 31 sierpnia 1857 roku punktualnie o godz. 7 rano. Nieco później rozpoczęto drążenie tunelu od strony Piemontu. Drążenie sztolni rozpoczęto tradycyjnymi metodami. W skale ręcznie wybijano otwory, w których osadzano ładunki prochowe, odpalane lontem. Skruszone skały również ręcznie ładowano na wózki i odstawiano do wylotu. Roboty postępowały do przodu przerażająco wolno. W 1863, po sześciu latach prac, powstało jedynie 1646 m sztolni. Kilkakrotnie niewiele brakowało, by budowa, finansowana z funduszy rządowych, została przerwana.
Z roku na rok wprowadzano kolejne udoskonalenia techniczne, poprawiano organizację pracy. W trakcie budowy zastosowano wiele innowacyjnych rozwiązań, których idea do dziś znajduje zastosowanie w budowie tuneli. Tunel budowano tzw. metodą niemiecką, drążąc najpierw stosunkowo niski korytarz pierwotny, a następnie powiększając jego przekrój przez podbieranie stropu od spodu. Do drążenia sztolni zastosowano po raz pierwszy specjalnie skonstruowaną do tego celu maszynę: ważącą 12 ton wiertnicę, poruszającą się po szynach i napędzaną sprężonym powietrzem. Zajmowała ona cały przekrój pierwotnego korytarza o szerokości 3,4 m i wysokości 2,4 m. Była wyposażona w zestaw nawet 10 niezależnie pracujących świdrów, chłodzonych wodą, wtryskiwaną również przy pomocy sprężonego powietrza. Znaczącym krokiem naprzód było zastosowanie wynalezionego w 1866 przez Alfreda Nobla i opatentowanego rok później dynamitu, znacznie efektywniejszego i wygodniejszego w użyciu niż czarny proch.
Połączenie obu sztolni nastąpiło w Boże Narodzenie, 25 grudnia 1870 a 17 września 1871 roku przez tunel przejechał pierwszy pociąg. Nie doczekał tego jego autor, Germain Sommeiller, który zmarł kilka miesięcy wcześniej.

</doc>
<doc id="908967" url="https://pl.wikipedia.org/wiki?curid=908967" title="Kaplica I Zboru Chrześcijan Baptystów „Wspólnota Nowego Narodzenia” w Poznaniu">
Kaplica I Zboru Chrześcijan Baptystów „Wspólnota Nowego Narodzenia” w Poznaniu

Kaplica I Zboru Chrześcijan Baptystów „Wspólnota Nowego Narodzenia” w Poznaniu mieści się przy ul. Grunwaldzkiej 53 na Grunwaldzie na osiedlu samorządowym Stary Grunwald.
Historia i architektura.
Neogotycki budynek zbudowano w 1911 roku jako kostnicę dla szpitala prowadzonego przez luterańskie stowarzyszenie sióstr diakonis (obecnie jest to Szpital Kliniczny nr 2). W 1962 roku budynek przekazano zborowi Kościoła Chrześcijan Baptystów (obecnie I Zbór - Wspólnota Nowego Przymierza).
Kaplica wzniesiona jest na planie prostokąta z niewielką salą przyległą od północy. Na wschodniej ścianie znajduje się absyda, w której znajduje się baptysterium oraz krzyż stanowiący jedyny element jej wystroju.

</doc>
<doc id="908968" url="https://pl.wikipedia.org/wiki?curid=908968" title="Pieter Collen">
Pieter Collen

Pieter Collen (ur. 20 czerwca 1980 w Gandawie) – piłkarz belgijski grający na pozycji prawego obrońcy.
Kariera klubowa.
Collen pochodzi z Gandawy i jest wychowankiem tamtejszego klubu KAA Gent. W 1997 roku został włączony do kadry pierwszego zespołu, a 11 kwietnia 1998 roku zadebiutował w Eerste Klasse meczem z Eenderachtem Aalst (0:0). W Gent grał przez 2 lata i w 2000 roku za 675 tysięcy euro został sprzedany do SBV Vitesse. Doznał jednak kontuzji i w rundzie jesiennej ani razu nie pojawił się na boisku w barwach Vitesse, a zimą został sprzedany do NEC Nijmegen. W NEC Collen spędził półtora sezonu i spisywał się na tyle udanie, że zainteresowano się nim w Rotterdamie i latem 2001 włodarze tamtejszego Feyenoordu wyłożyli za niego 2,2 miliona euro. W barwach nowego klubu zadebiutował 14 października w wygranym 1:0 meczu z FC Groningen. Nie zyskał jednak uznania w oczach trenera Berta van Marwijka i ledwie 4 razy pojawił się na boisku w lidze oraz miał mały udział w wywalczeniu Pucharu UEFA.
Zimą 2003 niemający miejsca w składzie Collen został wypożyczony do NAC Breda. Zagrał tylko jeden mecz, po sezonie wrócił do Rotterdamu, jednak znów został wypożyczony do NAC, ale tym razem w zespole z Bredy spędził 2 lata i grał w podstawowej jedenastce. W sezonie 2004/2005 osiągnął już na tyle dobrą formę, że wrócił na stałe do Feyenoordu, ale w sezonie 2005/2006 zagrał jednak tylko 8-krotnie. Od początku sezonu 2006/2007 także był tylko rezerwowym, gdyż miejsce na prawej obronie zagwarantowane miał Serginho Greene. Od tego czasu do końca 2007 roku Collen rozegrał zaledwie 2 spotkania.
W 2008 roku Collen wrócił do Belgii i został zawodnikiem Sint-Truidense VV. W 2010 Collen był zawodnikiem australijskiego klubu Brisbane Roar.
Kariera reprezentacyjna.
W reprezentacji Belgii Collen zadebiutował 11 maja 2006 w wygranym 2:1 towarzyskim meczu z Arabią Saudyjską. Wystąpił także w meczu eliminacyjnym do Euro 2008 z Armenią (1:0).

</doc>
<doc id="908970" url="https://pl.wikipedia.org/wiki?curid=908970" title="Achetaton">
Achetaton



</doc>
<doc id="908978" url="https://pl.wikipedia.org/wiki?curid=908978" title="Madik Tiran">
Madik Tiran



</doc>
<doc id="908980" url="https://pl.wikipedia.org/wiki?curid=908980" title="Dżazirat Tiran">
Dżazirat Tiran



</doc>
<doc id="908982" url="https://pl.wikipedia.org/wiki?curid=908982" title="Chalidż al-Akaba">
Chalidż al-Akaba



</doc>
<doc id="908984" url="https://pl.wikipedia.org/wiki?curid=908984" title="Brama Będkowska">
Brama Będkowska

Brama Będkowska – jedna z wielu tzw. bram skalnych na Wyżynie Krakowsko-Częstochowskiej. Znajduje się na wschodnich zboczach Doliny Będkowskiej, zamykając z obu strony wylot Wąwozu Będkowickiego w granicach wsi Będkowice w województwie małopolskim, w powiecie krakowskim, w gminie Wielka Wieś. Bramę Będkowską tworzą trzy skały:
Skały te są obiektem wspinaczki skalnej.
Zainstalowane w ramach projektu Małopolski Szlak Geoturystyczny obok potoku Będkówka płynącego dnem doliny tablice informują o genezie powstania takich bram. Według opisu, opracowanego przez specjalistów z AGH w Krakowie, bramę tworzą wapienie skaliste bardziej odporne na wietrzenie. Największą rolę w powstaniu bram odegrała erozja. Skały wapienne rozpuszczały się głównie wzdłuż powierzchni spękań ciosowych, gdyż takimi spękaniami głównie transportowana była woda z wyższych partii do dna doliny. W dalszych etapach do głosu dochodzą zjawiska krasowe oraz obrywanie się skał ze stromych stoków. Końcowym etapem jest właśnie brama skalna.

</doc>
<doc id="908987" url="https://pl.wikipedia.org/wiki?curid=908987" title="Ulica Patrice’a Lumumby w Łodzi">
Ulica Patrice’a Lumumby w Łodzi

Ulica Patrice'a Lumumby znajduje się we wschodniej części Śródmieścia w Łodzi. Jest to krótka ulica między ul. Pomorską a ulicami Styrską i Strajku Łódzkich Studentów w 1981 roku. Od nazwy ulicy wzięła się nazwa osiedla studenckiego „Lumumbowo”. Przy ulicy znajdują się: Centrum Obsługi Studenta UŁ, przychodnia akademicka (Zespół Opieki Zdrowotnej dla Szkół Wyższych w Łodzi „PaLMA”), siedziba Samorządu Osiedla Akademickiego, siedziba Biura Karier UŁ, stołówka studencka, sklepy.
Do roku 1936 ulica nosiła nazwę Dolno Wschodnia. W roku 1936 ulicę przemianowano na Bystrzycką. W czasie okupacji niemieckiej podczas II wojny światowej ulicę nazwano Bodenseeweg (1940), a później Wulfilastrasse (1940–1945). Po wojnie przywrócono nazwę Bystrzycka, która obowiązywała do roku 1961, kiedy wprowadzono obecną nazwę. W 1971 roku dla fragmentu ulicy przywrócono dawną nazwę (Bystrzycka).

</doc>
<doc id="908989" url="https://pl.wikipedia.org/wiki?curid=908989" title="Winnogóra">
Winnogóra

Winnogóra (niem. "Weinberg") – osada w Polsce położona w województwie wielkopolskim, w powiecie szamotulskim, w gminie Wronki.
Pod koniec XIX wieku na osadę "w lasach biezdrowskich" używano nazwy Winna Góra. Należała wówczas do parafii Żoń. W latach 1975–1998 miejscowość administracyjnie należała do województwa pilskiego.
W 1851 w Winnogórze urodził się Juliusz Wieczerski Durski, tworzący w Brazylii fotograf, uznawany za jednego z najważniejszych brazylijskich fotografów drugiej połowy XIX wieku.

</doc>
<doc id="908990" url="https://pl.wikipedia.org/wiki?curid=908990" title="Oblężenie Fellina">
Oblężenie Fellina

Oblężenie Fellina miało miejsce 25 marca – 17 maja 1602 podczas wojny polsko-szwedzkej 1600-1611.
Dowodzący siłami Rzeczypospolitej w Inflantach hetman wielki koronny Jan Zamoyski postanowił wznowić działania dopiero wiosną, a jako pierwszy cel dla swej uszczuplonej armii (5000 żołnierzy) wybrał Fellin. Pod bronioną przez 800 Inflantczyków twierdzę 25 marca przybyła straż przednia wojsk koronnych dowodzona przez Stanisława Żółkiewskiego. Siły główne przybyły kilka dni później, jednak do czasu nadejścia ciężkiej artylerii (19 kwietnia) ograniczyły się jedynie do blokowania fortecy. Gdy wyłomy w murach miasta osiągnęły odpowiednią wielkość, 4 maja wojska polskie ruszyły do szturmu. Wkrótce miasto zostało opanowane przez piechotę i Kozaków zaporoskich, a Szwedzi wycofali się do zamku, gdzie kontynuowali zaciętą obronę.
Kolejny szturm, tym razem na zamek, podjęto 16 maja, a w trakcie zażartych walk poległo wielu polskich żołnierzy (wśród nich śmiertelnie ranny został wojewoda wendeński Jerzy Farensbach). Ostatecznie szturm został odparty, ale gdy następnego dnia Zamoyski zamierzał rzucić swe wojska do kolejnego ataku, obrońcy zamku zgodzili się na kapitulację. Jedynie garstka Finów nie chciała pogodzić się z porażką i wysadziła się w powietrze. Po pozostawieniu załogi Zamoyski z resztą armii (już tylko 2000 żołnierzy) ruszył na Biały Kamień.

</doc>
<doc id="908992" url="https://pl.wikipedia.org/wiki?curid=908992" title="Flavr Savr">
Flavr Savr



</doc>
<doc id="908993" url="https://pl.wikipedia.org/wiki?curid=908993" title="Płoć (jezioro)">
Płoć (jezioro)

Płoć – jezioro w woj. zachodniopomorskim, w pow. wałeckim, w gminie Człopa, leżące na terenie Pojezierzu Południowopomorskiego - w pobliżu granicy Równiny Drawskiej i Pojezierza Wałeckiego.
Jest to jezioro polodowcowe o typowym dla tych jezior wydłużonym kształcie i stromych brzegach porośniętych lasem liściastym.
Przez jezioro przepływa rzeka Płociczna, która łączy je z jeziorem Sitno.
Dane morfometryczne.
Powierzchnia zwierciadła wody według różnych źródeł wynosi od 52,5 ha przez 56,1 ha do 61,38.
Zwierciadło wody położone jest na wysokości 59,7 m n.p.m. lub 59,4 m n.p.m.. Średnia głębokość jeziora wynosi 2,7 m, natomiast głębokość maksymalna 5,2 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Płoć". W różnych publikacjach i na mapach topograficznych jezioro to występuje pod nazwą "Płociczno", "Ostrowieckie", "Płocin" lub "Płocie Wielkie".
W pobliżu znajduje się inne jezioro o nazwie Płocica także nazywane "Płociczno".
Przypisy.
&lt;references &gt;
}}&lt;/references &gt;

</doc>
<doc id="908994" url="https://pl.wikipedia.org/wiki?curid=908994" title="Synagoga w Świnoujściu">
Synagoga w Świnoujściu

Synagoga w Świnoujściu – nieistniejąca synagoga, która znajdowała się w Świnoujściu przy obecnej ulicy Piastowskiej, za czasów niemieckich noszącej nazwę Neue Straße.
Synagoga została zbudowana w latach 1857–1859. Podczas nocy kryształowej z 9 na 10 listopada 1938 roku bojówki hitlerowskie spaliły synagogę. Po zakończeniu II wojny światowej nie została odbudowana.

</doc>
<doc id="908995" url="https://pl.wikipedia.org/wiki?curid=908995" title="Szata Dejaniry">
Szata Dejaniry



</doc>
<doc id="908997" url="https://pl.wikipedia.org/wiki?curid=908997" title="Institut d'études politiques">
Institut d'études politiques



</doc>
<doc id="909002" url="https://pl.wikipedia.org/wiki?curid=909002" title="Istota czarna śródmózgowia">
Istota czarna śródmózgowia

Istota czarna (łac. "substantia nigra") – szeroka blaszka istoty szarej mózgowia, rozmieszczona obustronnie bezpośrednio za odnogami mózgu ("crura cerebri"). Stanowi część śródmózgowia ("mesencephalon"). Na przekroju świeżego mózgu ma charakterystyczną, ciemnobrązową barwę, której zawdzięcza nazwę. 
Funkcją istoty czarnej jest koordynacja ruchów mimowolnych i ruchów szybkich. Uszkodzenie części zbitej istoty czarnej, w której znajdują się perikariony neuronów dopaminergicznych, jest podstawowym czynnikiem patogenezy parkinsonizmu.
Stereotaktyczne przeszczepy tkankowe istoty czarnej są eksperymentalną metodą leczenia choroby Parkinsona.

</doc>
<doc id="909003" url="https://pl.wikipedia.org/wiki?curid=909003" title="Istota czarna">
Istota czarna



</doc>
<doc id="909004" url="https://pl.wikipedia.org/wiki?curid=909004" title="Skellig Islands">
Skellig Islands



</doc>
<doc id="909006" url="https://pl.wikipedia.org/wiki?curid=909006" title="Reprezentacja Polski w skokach narciarskich 2007/2008">
Reprezentacja Polski w skokach narciarskich 2007/2008

Reprezentacja Polski w skokach narciarskich 2007/08
Skład reprezentacji na sezon 2007/08 został ogłoszony oficjalnie 24 kwietnia 2007 podczas posiedzenia zarządu PZN. 
W porównaniu z poprzednim sezonem, w składach dokonano wielu zmian – z reprezentacji wypadło 9 zawodników będących w składzie na sezon 2006/07 (m.in. Robert Mateja, czy Tomisław Tajner). Jednak dodatkowo dla 6 zawodników spoza reprezentacji stworzono w Wiśle oraz Zakopanem specjalne centra treningowe. Dla skoczków z tych ośrodków wciąż miała być otwarta droga do występów w międzynarodowych zawodach. 
Skład reprezentacji.
Kadra A
Zawodnicy:
Sztab szkoleniowo-przygotowawczy:
Kadra B
Zawodnicy:
Sztab szkoleniowo-przygotowawczy:
Kadra młodzieżowa
Zawodnicy:
Sztab szkoleniowo-przygotowawczy:

</doc>
<doc id="909009" url="https://pl.wikipedia.org/wiki?curid=909009" title="Złoty Puchar CONCACAF 2002">
Złoty Puchar CONCACAF 2002

Szósta edycja międzynarodowych rozgrywek w piłce nożnej Złoty Puchar CONCACAF rozegrana w 2002 roku w USA.
W turnieju wzięło udział 12 drużyn podzielonych na 4 grupy. Oprócz krajów ze strefy CONCACAF w turnieju wzięły udział Ekwador i Korea Południowa.
O kolejności w grupie D zadecydowało losowanie, ponieważ wszystkie trzy drużyny miały tyle samo punktów oraz strzelonych i straconych bramek.

</doc>
<doc id="909010" url="https://pl.wikipedia.org/wiki?curid=909010" title="Szarm asz-Szejk">
Szarm asz-Szejk



</doc>
<doc id="909013" url="https://pl.wikipedia.org/wiki?curid=909013" title="Dżabal Musa">
Dżabal Musa



</doc>
<doc id="909014" url="https://pl.wikipedia.org/wiki?curid=909014" title="Góra Katarzyny">
Góra Katarzyny



</doc>
<doc id="909016" url="https://pl.wikipedia.org/wiki?curid=909016" title="Dżabal Katrina">
Dżabal Katrina



</doc>
<doc id="909017" url="https://pl.wikipedia.org/wiki?curid=909017" title="Wiedźmin (ujednoznacznienie)">
Wiedźmin (ujednoznacznienie)



</doc>
<doc id="909018" url="https://pl.wikipedia.org/wiki?curid=909018" title="Szibh Dżazirat Sina">
Szibh Dżazirat Sina



</doc>
<doc id="909021" url="https://pl.wikipedia.org/wiki?curid=909021" title="Al Buhajra al-Murra al Kubra">
Al Buhajra al-Murra al Kubra



</doc>
<doc id="909023" url="https://pl.wikipedia.org/wiki?curid=909023" title="Birkat Karun">
Birkat Karun



</doc>
<doc id="909024" url="https://pl.wikipedia.org/wiki?curid=909024" title="Gałka blada">
Gałka blada

Gałka blada () – część kresomózgowia. Bocznie od gałki bladej znajduje się skorupa ("putamen"), gałka blada wraz ze skorupą tworzą jądro soczewkowate ("nucleus lentiformis"). Gałkę bladą od skorupy oddziela pionowo ustawiona blaszka istoty białej, blaszka rdzenna boczna ("lamina medullaris lateralis"). 
Gałka blada jest podzielona pionowo biegnącą blaszką rdzenną przyśrodkową ("lamina medullaris medialis") na część przyśrodkową i boczną. 
W gałce bladej znajdują się rzadko rozmieszczone, duże neurony, których aksony wychodzą z przyśrodkowej i bocznej części gałki bladej, przebijają torebkę wewnętrzną ("capsula interna") i biegną do:

</doc>
<doc id="909028" url="https://pl.wikipedia.org/wiki?curid=909028" title="Lost Tales">
Lost Tales

Lost Tales to minialbum zespołu Summoning, wydany w 2003 roku przez Napalm Records. Znalazły się na nim dwa utwory: "Saruman", pochodzący z sesji "Dol Guldur" oraz "Arcenstone", pochodzący z dorobku projektu Sileniusa Mirkwood. W odróżnieniu od poprzednich albumów, na płycie nie usłyszymy charakterystycznych dla zespołu gitar ani typowych wokali.

</doc>
<doc id="909029" url="https://pl.wikipedia.org/wiki?curid=909029" title="Błąd 5. sekundowy.">
Błąd 5. sekundowy.



</doc>
<doc id="909030" url="https://pl.wikipedia.org/wiki?curid=909030" title="Kanat as-Suwajs">
Kanat as-Suwajs



</doc>
<doc id="909031" url="https://pl.wikipedia.org/wiki?curid=909031" title="Dekanat Tarnowskie Góry">
Dekanat Tarnowskie Góry

Dekanat Tarnowskie Góry – jeden z 16 dekanatów katolickich wchodzących w skład diecezji gliwickiej, w którego skład wchodzi 10 parafii.
Parafie dekanatu Tarnowskie Góry.
Do 25 marca 2019 do dekanatu Tarnowskie Góry należały również parafie:
Sąsiednie dekanaty.
Dekanat Bytom, Dekanat Bytom-Miechowice, Dekanat Pyskowice, Dekanat Toszek, Dekanat Woźniki, Dekanat Żyglin

</doc>
<doc id="909034" url="https://pl.wikipedia.org/wiki?curid=909034" title="Witold Urbanowicz (pallotyn)">
Witold Urbanowicz (pallotyn)

Witold Urbanowicz (ur. 14 maja 1945 w Zarzeczu Jeleniewskim na Suwalszczyźnie) – polski ksiądz pallotyn mieszkający i pracujący we Francji; malarz, grafik, rzeźbiarz i fotograf (również pod pseudonimem Vito Vandost).
Witold Urbanowicz w 1962 roku wstąpił do nowicjatu Księży Pallotynów w Otwocku. W latach 1965-1967 odbywał służbę w jednostkach specjalnych LWP. 11 czerwca 1972 roku przyjął święcenia kapłańskie w Ołtarzewie pod Warszawą. W tym samym roku wyjechał do Francji.
Jego zainteresowania to: teatr, fotografia, film i astronomia. Maluje i rzeźbi od czasów seminaryjnych. Był odpowiedzialny za działalność edytorską pallotyńskiego wydawnictwa Éditions du Dialogue (1972-1995) w Paryżu – graficzne opracowywanie ponad 30 książek i albumów, m.in.: Księgi Hioba i Apokalipsy (tłum. Czesław Miłosz), oraz miesięcznika "Nasza Rodzina". Jest autorem (samoukiem) ponad 500 obrazów, Drogi Krzyżowej w XII-wiecznym kościele w Herblay pod Paryżem, rzeźby Chrystusa w kaplicy domu pallotynów w Osny. Projektant witraży kościoła Bożego Ciała we Wrocławiu, kościoła św. Andrzeja Boboli w Bielsku-Białej, kaplicy w pallotyńskiej prokurze w Brukseli.
Był duszpasterzem polonijnym w parafii Les Mureaux 1973-1988; wicesuperiorem Regii Miłosierdzia Bożego we Francji oraz kierownikiem ds. personelu w drukarni pallotynów (Imprimerie de Busagny) w Osny pod Paryżem (1993-1995).
Współpracował z Agnieszką Holland przy realizacji filmowych reportaży o paryskiej "Kulturze" oraz o życiu i twórczości Józefa Czapskiego (1981).
W 1983 Witold Urbanowicz został uhonorowany dyplomem (za projekt pomnika) przez Komitet Budowy Pomnika Ofiar Katynia i Komunizmu w Nowym Jorku.
17 czerwca 2013 portret gen. Stanisława Maczka autorstwa Urbanowicza został przekazany Muzeum Wojska Polskiego w Warszawie.
3 czerwca 2017 otrzymał patent oficerski z rąk szefa MON Antoniego Macierewicza.
Wybrane dzieła.
Projekty witraży:
Wystawy indywidualne:
12 kwietnia 2003 w pallotyńskim domu rekolekcyjnym w Montmorency pod Paryżem odbyło się uroczyste otwarcie ESPACE URBANOWICZ – stałej ekspozycji malarstwa i rzeźby ks. Witolda Urbanowicza SAC.

</doc>
<doc id="909041" url="https://pl.wikipedia.org/wiki?curid=909041" title="Merki (heraldyka)">
Merki (heraldyka)

Merki – znaki rodowe używane przez kaszubskich rybaków.
Nazwa wywodzi się prawdopodobnie od przekształconego słowa gmerk, oznaczającego mieszczański lub chłopski znak rodowy. Merki znane były już w XVIII w., ale mogły być używane też wcześniej. Miały zwykle kształt prostych znaków linearnych, łatwych do wycięcia lub wypalenia w drewnie, przypominają niekiedy znaki runiczne co bywa powodem spekulacji na temat ich pochodzenia. Służyły zwykle do oznaczania sprzętu rybackiego, łodzi i domostw. Niektóre merki należące do różnych gałęzi wielkich rodów kaszubskich wykazują cechy podobieństwa, co może wskazywać na podobne procesy ich kształtowania jak w przypadku powstawania odmian herbowych.
Używane były powszechnie jeszcze w poł. XX w., później rzadziej. Obecnie zauważa się wzrost zainteresowania merkami, związany prawdopodobnie z renesansem tradycji i folkloru kaszubskiego.
Interesujący projekt wykorzystania stylistyki merków dla stworzenia charakterystycznego miejskiego systemu informacji wizualnej dla Łeby zaproponował gdański artysta multimedialny Konrad Zientara z grupy twórczej Niezależny Związek Bardzo Artystów „NieZBA”, związanej ze środowiskiem Kolonii Artystów w Stoczni Gdańskiej.

</doc>
<doc id="909047" url="https://pl.wikipedia.org/wiki?curid=909047" title="Alfred Schreuder">
Alfred Schreuder

Alfred Schreuder (ur. 2 listopada 1972 w Barneveld) – holenderski trener i piłkarz grający na pozycji środkowego pomocnika. 
Życiorys.
Schreuder jest wychowankiem klubu SDV Barneveld, pochodzącego z jego rodzinnej miejscowości. Następnie trafił do Feyenoordu, w barwach którego zadebiutował 12 kwietnia 1992 w przegranym 0:1 meczu z FC Groningen. Przez 2 sezony oprócz debiutanckiego meczu nie wystąpił ani razu i latem 1993 przeszedł do RKC Waalwijk. W RKC spędził 4 sezony, grał w podstawowej jedenastce, jednak był to zespół walczący głównie o utrzymanie się w lidze. W 1997 roku Schreuder zmienił barwy klubowe i stał się zawodnikiem NAC Breda. W 1999 roku przeżył z nią spadek do Eerste divisie i przez cały sezon 1999/2000 grał w drugiej lidze, ale tylko przez rok i w 2000 roku NAC ponownie zawitało do ekstraklasy. W 2003 roku Schreuder odszedł z NAC i po latach wrócił do Feyenoordu. Grał tam przez rok i następnie został wypożyczony do RKC Waalwijk, a latem 2005 wrócił do Feyenoordu. Grał też w FC Twente i SBV Vitesse. W 2009 roku zakończył karierę.

</doc>
<doc id="909051" url="https://pl.wikipedia.org/wiki?curid=909051" title="Joshua Fit for Battle">
Joshua Fit for Battle

Joshua Fit for Battle to zespół screamo z Newark (stan Delaware), USA. Grupa została założona w marcu 1998, kiedy do trzech członków As Thoughts Die.. Joe, Dan'a oraz Geoff'a, dołączyli Kevin, Larry i Justin. Nazwa wywodzi się od tytułu tradycyjnej amerykańskiej pieśni gospel, "Joshua Fit the Battle of Jericho". Mimo iż zespół starał się uniknąć kategoryzacji, fani i krytycy jednoznacznie uznali go za dzieło fali screamo późnych lat 90. Grupa jednak czerpała inspiracje od zespołów lokalnej sceny screamo, sami członkowie grali wcześniej m.in. w : "The Bessemer Process", "Union", "Coffin", czy "Year of the Comet". Zespół rozpadł się na początku 2003.
Po rozpadzie zespołu, jego członkowie przeszli to takich grup jak akustyczne Superstitions of the Sky, oraz grup screamo: Hot Cross, Welcome the Plague Year i A Petal Fallen.

</doc>
<doc id="909052" url="https://pl.wikipedia.org/wiki?curid=909052" title="Queen Elizabeth">
Queen Elizabeth



</doc>
<doc id="909053" url="https://pl.wikipedia.org/wiki?curid=909053" title="Zemyna">
Zemyna



</doc>
<doc id="909054" url="https://pl.wikipedia.org/wiki?curid=909054" title="Brookhaven National Laboratory">
Brookhaven National Laboratory

Brookhaven National Laboratory – multidyscyplinarne laboratorium naukowe w USA (stan Nowy Jork, hrabstwo Suffolk), w centralnej części wyspy Long Island. Założone po drugiej wojnie światowej
na miejscu wcześniejszej bazy wojskowej Camp Upton miało za zadanie prowadzić badania nad pokojowym wykorzystaniem energii jądrowej. Jednym z założycieli laboratorium był pochodzący z Polski Izaak Rabi.
Obecnie w Brookhaven prowadzi się badania w dziedzinie fizyki, chemii i biologii. W ciągu swojego istnienia jego uczeni zdobyli łącznie osiem nagród Nobla.
Laboratorium zajmuje zalesiony teren o powierzchni około 5 tysięcy akrów.
Z prawnego punktu widzenia laboratorium stanowi prywatną firmę Brookhaven Science Associates, której głównymi udziałowcami jest grupa amerykańskich uniwersytetów, finansowana na mocy kontraktu z Departamentem Energii rządu USA.
W latach 80. XX wieku zajmowało teren ok. 1400 ha i zatrudniało ok. 2800 pracowników, w tym 400 naukowych. Znajdowały się tam 2 akceleratory protonów, kosmotron 3 GeV, synchrotron 30 GeV, cyklotron, i 3 reaktory jądrowe.

</doc>
<doc id="909055" url="https://pl.wikipedia.org/wiki?curid=909055" title="Joshua fit for battle">
Joshua fit for battle



</doc>
<doc id="909068" url="https://pl.wikipedia.org/wiki?curid=909068" title="Podział administracyjny Maroka">
Podział administracyjny Maroka

Od 4 września 2015 roku Maroko dzieli się na 12 regionów (arab. lp. جهة, "dżiha", lm. جهات, "dżihat"), które dzielą się z kolei na prefektury (arab. lp. عمالة, "alama", lm. عمالات, "alamat") i prowincje (arab. lp. إقليم, "iklim", lm. أقاليم, "akalim").
Regiony zaznaczone w tabeli kursywą obejmują obszar spornego terytorium Sahary Zachodniej. Władze Maroka uważają te tereny za integralną część swojego państwa, jednak dążący do niepodległości front POLISARIO kontroluje część terytorium Sahary Zachodniej i nie uznaje zwierzchnictwa Maroka.
Podział administracyjny w latach 1997-2015.
W latach 1997–2015 Maroko było podzielone administracyjnie na 16 regionów.

</doc>
<doc id="909069" url="https://pl.wikipedia.org/wiki?curid=909069" title="Ślaz dziki">
Ślaz dziki

Ślaz dziki ("Malva sylvestris" L.), czasami nazywany także ślazem leśnym – gatunek rośliny należący do rodziny ślazowatych ("Malvaceae"). W gwarach ludowych ślaz dziki nazywany jest: ślazik, ślazówka, malwa dzika, guziczkowe ziele, ślaz zajęczy, kędzierzawiec.
Zasięg występowania.
Rodzime obszary jego występowania to Europa, duża część Azji, Afryka Północna. Później rozprzestrzenił się także na Azorach i gdzieniegdzie poza obszarem swojego rodzimego występowania. W wielu krajach jest uprawiany. Obecnie występuje na wszystkich kontynentach (poza Antarktydą). W Europie Środkowej jako gatunek zawleczony pojawił się we wczesnym neolicie. W Polsce występuje pospolicie na całym niżu i w niższych partiach gór. Status we florze Polski: archeofit.
Zastosowanie.
Roślina jadalna.
Dawniej spożywany był jako jarzyna. Z młodych liści i pędów ślazu sporządzano zupę ziołową, sałatkę i dodatki. Z suszonych liści robiono herbatę. Kwiaty dodawano do surówek. Na terenach biblijnych dwa gatunki ślazu: ślaz dziki i ślaz nicejski są w Izraelu pospolite. Zdaniem badaczy roślin biblijnych tych dwóch gatunków dotyczy werset w "Księdze Hioba" (6,6-7): „"Czy miła potrawa bez soli, a ślaz czy w smaku przyjemny ?. Dotknąć się tego nie ważę, są niby chleb nieczysty"”.
Roślina ozdobna.
Jest uprawiany jako roślina ozdobna. Nadaje się na rabaty kwiatowe w ogródkach, szczególnie naturalistycznych. Uprawiane kultywary mają kwiaty o barwie od białej przez niebieską do ciemnopurpurowej.
Uprawa.
Jest uprawiany zwykle jako roślina dwuletnia, czasami bylina. Strefy mrozoodporności 5-10. Najlepiej rośnie na słonecznym stanowisku i na przepuszczalnym, niezbyt żyznym podłożu. Rozmnaża się przez nasiona lub sadzonki, zwykle w ogrodzie rozsiewa się sam. Po pierwszym kwitnieniu należy go nieco przyciąć. Wiosną bywa atakowany przez grzyby z rodziny rdzowatych.

</doc>
<doc id="909072" url="https://pl.wikipedia.org/wiki?curid=909072" title="Ernesto Inarkijew">
Ernesto Inarkijew

Ernesto Kazbiekowicz Inarkijew, ros. Эрнесто Казбекович Инаркиев (ur. 9 grudnia 1985 w Oszu) – rosyjski szachista, arcymistrz od 2002 roku.
Kariera szachowa.
W roku 1991 przeprowadził się z obwodu oszyńskiego, gdzie się urodził, do stolicy Kirgistanu, Biszkeku. Tutaj nauczył się gry w szachy, w krótkim czasie osiągając poziom mistrzowski. W 1998 roku, mając 13 lat, zadebiutował w drużynie narodowej na szachowej olimpiadzie w Eliście, uzyskując na VI szachownicy 6½ pkt w 9 partiach oraz po raz pierwszy odnosząc zwycięstwo nad arcymistrzem, którym był Wiktor Kuprejczyk. W następnym roku zdobył tytuł mistrza Azji juniorów do lat 16. Sukcesy te zwróciły uwagę prezydenta Międzynarodowej Federacji Szachowej Kirsana Iljumżynowa, który zaprosił Inarkijewa wraz z rodziną do Kałmucji i zaczął go wspierać finansowo, m.in. zapewniając stałą opiekę trenerską Marka Dworieckiego. W 2000 po raz drugi wystąpił w drużynie Kirgistanu na olimpiadzie w Stambule, uzyskując na IV szachownicy 9 pkt w 14 partiach. Od tego też roku w rozgrywkach międzynarodowych reprezentuje barwy Rosji.
W roku 2001 zdobył w Chalkidiki tytuł mistrza Europy juniorów do lat 16. W 2002 triumfował w turnieju kołowym w Sierpuchowie oraz zdobył złoty medal na mistrzostwach Rosji juniorów do lat 20. Podzielił również I m. w Ałuszcie oraz w otwartym turnieju w Pardubicach. W 2003 podzielił I m. w kolejnych turniejach "open" w Linares oraz Hoogeveen (wraz ze Zwiadem Izoria). W następnym roku wystąpił w Trypolisie w mistrzostwach świata rozegranych systemem pucharowym, ulegając w I rundzie Leinierowi Domínguezowi. W 2006 odniósł duży sukces, zajmując w Moskwie III m. (za Jewgienijem Aleksiejewem i Dmitrijem Jakowienko) w mistrzostwach Rosji mężczyzn. W 2014 r. zwyciężył (wspólnie z Constantinem Lupulescu) w Baku, natomiast w 2015 r. samodzielnie zwyciężył w turnieju "Moscow-Open 2015 A" w Moskwie.
Najwyższy ranking w dotychczasowej karierze osiągnął 1 września 2016 r., z wynikiem 2732 punktów zajmował wówczas 26. miejsce na światowej liście FIDE (w październiku z tym samym wynikiem był 25.), jednocześnie zajmując 6. miejsce wśród rosyjskich szachistów.

</doc>
<doc id="909074" url="https://pl.wikipedia.org/wiki?curid=909074" title="Johann Hermann Schein">
Johann Hermann Schein

Johann Hermann Schein (ur. 20 stycznia 1586 w Grünhain, zm. 19 listopada 1630 w Lipsku) – niemiecki kompozytor i kantor epoki baroku.
Życiorys.
Był synem pastora, działał głównie na terenie Saksonii. W młodości był dyszkancistą w kapeli dworskiej w Dreźnie. W latach 1608–1612 studiował na Uniwersytecie w Lipsku nauki prawne, jednocześnie kształcił się muzycznie. W 1615, po śmierci Sethusa Calvisiusa, objął funkcję kantora kościoła św. Tomasza w Lipsku.
Wprowadził motety chorałowe w monumentalnej formie polichóralnej lub w stylu koncertującym. Był kantorem w kościele św. Tomasza w Lipsku. Wprowadził do muzyki niemieckiej koncerty religijne (niem. "Geistliche Konzerte"). Są to utwory oparte na chorałowym cantus firmus wykorzystujące technikę koncertującą.
Schein ustalił pięcioczęściowy cykl suity orkiestrowej: "pawana, galiarda, courante, allemande, tripla".

</doc>
<doc id="909075" url="https://pl.wikipedia.org/wiki?curid=909075" title="Hartenstein (Bawaria)">
Hartenstein (Bawaria)

Hartenstein – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga, wchodzi w skład wspólnoty administracyjnej Velden. Leży w Jurze Frankońskiej, ok. 33 km na północny wschód od Norymbergi i ok. 18 km na północny wschód od Lauf an der Pegnitz.
Dzielnice.
W skład gminy wchodzą dzielnice: 
Polityka.
Wójtem jest Werner Wolter (FWG). Rada gminy składa się z 12 członków:

</doc>
<doc id="909080" url="https://pl.wikipedia.org/wiki?curid=909080" title="Vorra">
Vorra

Vorra – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga, wchodzi w skład wspólnoty administracyjnej Velden. Leży w Okręgu Metropolitarnym Norymbergi, w Jurze Frankońskiej, około 30 km na północny wschód od Norymbergi i ok. 15 km na północny wschód od Lauf an der Pegnitz, nad rzeką Pegnitz, przy linii kolejowej Monachium – Berlin.
Dzielnice.
W skład gminy wchodzą następujące dzielnice: 
Polityka.
Wójtem jest Volker Herzog (SPD). Rada gminy składa się z 12 członków:

</doc>
<doc id="909084" url="https://pl.wikipedia.org/wiki?curid=909084" title="Oligarchia Magnacka">
Oligarchia Magnacka



</doc>
<doc id="909088" url="https://pl.wikipedia.org/wiki?curid=909088" title="Copa América 1953">
Copa América 1953

Copa América 1953 – dwudzieste drugie mistrzostwa kontynentu południowoamerykańskiego, odbyły się w dniach 22 lutego – 1 kwietnia 1953 roku, po raz czwarty w Peru. Reprezentacje: Argentyny i Kolumbii zrezygnowały, turniej początkowo miał odbyć się w Paragwaju. Zwyciężył Paragwaj, a Brazylia musiała zadowolić się drugim miejscem. Francisco Molina (Chile) z siedmioma zdobytymi bramkami został królem strzelców. Wszystkie mecze odbyły się na stadionie Estadio Nacional w Limie.
Podsumowanie.
Końcowa tabela.
Dwudziestym drugim triumfatorem turnieju Copa América został po raz pierwszy zespół Paragwaju.

</doc>
<doc id="909089" url="https://pl.wikipedia.org/wiki?curid=909089" title="Tim Vincken">
Tim Vincken

Tim Joost Christiaan Vincken (ur. 12 września 1986 w Berkel en Rodenrijs) – piłkarz holenderski grający na pozycji prawego pomocnika.
Życiorys.
Vincken jest wychowankiem klubu TOGB z Rotterdamu. Następnie grał w juniorach Feyenoordu, a w 2004 roku awansował do pierwszej drużyny i w Eredivisie zadebiutował 8 maja 2005 w przegranym 0:2 wyjazdowym meczu z NEC Nijmegen. W całym sezonie wystąpił w 3 meczach ligowych, podobnie jak w kolejnym – 2005/2006. Od początku sezonu 2006/2007 wobec kontuzji kilku partnerów z drużyny zaczął występować regularnie na prawym skrzydle, a w meczu ze Spartą Rotterdam (3:2) strzelił swojego pierwszego gola w Eredivisie.

</doc>
<doc id="909090" url="https://pl.wikipedia.org/wiki?curid=909090" title="San'yaku">
San'yaku

 – określenie w japońskich zapasach sumo, oznaczające zapaśników trzech rang poniżej rangi wielkiego mistrza yokozuny, czyli: komusubi, sekiwake, ōzeki. W rzeczywistości są to obecnie cztery rangi, włącznie z yokozuną, gdyż historycznie ranga ta, to ranga ōzeki z pozwoleniem na prezentowanie własnej ceremonii wejścia na ring. 
Do grupy san'yaku mogą awansować zawodnicy rangi maegashira poprzez wygranie minimum 8 z 15 walk w turnieju. Skala awansu zależy od wielu skomplikowanych czynników, takich jak ranga przeciwnika, wyniki w ostatnich turniejach, liczba wygranych turniejów itp.

</doc>
<doc id="909093" url="https://pl.wikipedia.org/wiki?curid=909093" title="Leinburg">
Leinburg

Leinburg – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, około 15 km na wschód od Norymbergi i ok. 8 km na południe od Lauf an der Pegnitz, przy autostradzie A3.
Polityka.
Wójtem jest Joachim Lang (FWG). Rada gminy składa się z 20 członków:
Współpraca.
Miejscowość partnerska:

</doc>
<doc id="909094" url="https://pl.wikipedia.org/wiki?curid=909094" title="Chemistry">
Chemistry

Chemistry jest trzecim albumem brytyjskiego girlsband Girls Aloud, który został wydany w Wielkiej Brytanii przez Polydor Reords dnia 5 grudnia 2005. Twórcami albumu byli Brian Higgins i Xenomania. "Chemistry", zajmując 11 lokatę, stał się pierwszym albumem dziewczyn, niebędącym w top ten. Mimo to przez pierwsze tygodnie sprzedawał się wyjątkowo dobrze, osiągając status platyny. W Australii i Nowej Zelandii album wydano 20 lutego 2006.
Pozycje na listach.
"Chemistry" debiutował na miejscu #11 w UK albums chart. Sprzedał się w ilości 81 962 kopii w ciągu pierwszego tygodnia. Będąc przez siedem tygodni w UK Top 75, osiągnął platynowy status (sprzedając się w ilości 370.000 kopii).
W Irlandii debiutował na miejscu #34. Po czterech tygodniach zajął #31 miejsce. Brak sukcesu albumu wynikał z braku koncertów dziewczyn w Irlandii podczas Chemistry Tour.
Piąty singel.
Pogłoski mówiły o tym, że Girls Aloud wydadzą piąty singel, drugi utwór na płycie "chemistry" – "Models". Wydanie planowano na 15 maja. W wywiadzie dla The Sun, Nadine zatwierdziła plotkę, jednakże Cheryl zaprzeczyła wypowiedzi Nadine i dodała, iż nie będzie więcej singli z tegoż albumu. "Models" został więc extra utworem na singlu "Something Kinda Ooooh".

</doc>
<doc id="909096" url="https://pl.wikipedia.org/wiki?curid=909096" title="Schwaig bei Nürnberg">
Schwaig bei Nürnberg

Schwaig bei Nürnberg, Schwaig b. Nürnberg – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, około 8 km na północny wschód od Norymbergi i ok. 7 km na południowy zachód od Lauf an der Pegnitz, nad rzeką Pegnitz, przy autostradzie A3 (zjazdy 86-88), drodze B14 i linii kolejowej Monachium – Berlin i Norymberga – Schwandorf.
Dzielnice.
W skład gminy wchodzą następujące dzielnice: 
Polityka.
Wójtem jest Ruth Thurner. Rada gminy składa się z 20 członków:

</doc>
<doc id="909097" url="https://pl.wikipedia.org/wiki?curid=909097" title="Pear">
Pear



</doc>
<doc id="909098" url="https://pl.wikipedia.org/wiki?curid=909098" title="Systematyczna desensytyzacja">
Systematyczna desensytyzacja



</doc>
<doc id="909101" url="https://pl.wikipedia.org/wiki?curid=909101" title="Złoty Puchar CONCACAF 2003">
Złoty Puchar CONCACAF 2003

Siódma edycja międzynarodowych rozgrywek w piłce nożnej Złoty Puchar CONCACAF rozegrana w 2003 roku w USA i Meksyku.
Uczestnicy.
W turnieju wzięło udział 12 drużyn podzielonych na 4 grupy. Oprócz krajów ze strefy CONCACAF w turnieju wzięły udział Brazylia (reprezentacja U-23) i Kolumbia.

</doc>
<doc id="909105" url="https://pl.wikipedia.org/wiki?curid=909105" title="Feucht">
Feucht

Feucht – gmina targowa w Niemczech, w kraju związkowym Bawaria, w rejencji Środkowa Frankonia, w regionie Planungsregion Nürnberg, w powiecie "Landkreis Nürnberger Land". Leży w Okręgu Metropolitarnym Norymbergi, około 13 km na południowy wschód od Norymbergi i ok. 16 km na południe od Lauf an der Pegnitz, przy autostradzie A6, autostradzie A9, drodze B8 i liniach kolejowych Monachium – Berlin; Norymberga – Ratyzbona – Pasawa.
Podział administracyjny.
Gmina składa się z następujących części: Feucht, Gauchsmühle, Hahnhof, Moosbach i Weiherhaus.
Polityka.
Rada gminy składa się z 24 członków:
Współpraca.
Miejscowości partnerskie:

</doc>
<doc id="909108" url="https://pl.wikipedia.org/wiki?curid=909108" title="Lwinka kameleon">
Lwinka kameleon

Lwinka kameleon, zmróżek kameleon ("Stratiomys chamaeleon") – gatunek muchówki z rodziny lwinkowatych
Muchówka o ciele długości od 14 do 16 mm. Czułki całkowicie czarne, znacznie dłuższe od głowy przy czym pierwszy ich człon dwu- a nawet czterokortnie dłuższy od drugiego. Tułów jest czarny z żółtym owłosieniem. Odwłok jest spłaszczony, szerszy od tułowia i znacznie wystający poza skrzydła, złożone w stanie spoczynku w wąski trójkąt. Skrzydła są pomarszczone z małą komórką dyskoidalną. Czarna plama przy nasadzie tarczki jest trójkątna lub w ogóle nie występuje. Plamy na wierzchu odwłoka nie łączą się ze sobą, a te na trzecim tergicie są wąskie i prostokątne. Poza tym występuje wyraźny dymorfizm płciowy. Samce mają głowę czarną z wąską żółtą plamą za okiem i żółtą plamą na listewce zaocznej. Samice mają głowę żółtą z czarnymi: górą czoła, dolną krawędzią policzków i pręgą nad nasadami czułków. Spód odwłoka u samicy jest żółty z czarnymi plamami na każdym sternicie, a u samca pierwszy sternit jest całkiem czarny.
Owad palearktyczny, znany z południowej i środkowej Europy, Syberii, Zakaukazia, rejonu Morza Kaspijskiego i Turkmenistanu. W Polsce pospolity. Imagines żerują na kwiatach roślin porastających podmokłe łąki i skraje dróg. Jaja składają na spodzie liści wodnych roślin. Drapieżne larwy żyją w wodzie. Mają wrzecionowate ciała, których tylna część zaczepiona jest do powierzchni wody wieńcem szczecinek, chroniących służący oddychaniu syfon.

</doc>
<doc id="909115" url="https://pl.wikipedia.org/wiki?curid=909115" title="Ponowa (czasopismo)">
Ponowa (czasopismo)

"Ponowa. Pismo poświęcone poezji i sztuce" – czasopismo wydawane w Warszawie w latach 1920-1921.
Pismo ukazywało się nieregularnie. Jego redaktorką była Róża Czekańska-Heymanowa, udział w redagowaniu pisma mieli także Emil Zegadłowicz, Jan Nepomucen Miller i Witold Bunikiewicz. Było to pismo o charakterze tradycjonalistycznym, pod względem literackim bliskie neoromantycznemu ekspresjonizmowi. Odwoływało się do sztuki ludowej i gatunków folklorystycznych, upatrując w tym szansy na odrodzenie się poezji. Na jego łamach ukazywała się poezja polska i zagraniczna, krytyka i szkice literackie, recenzje. Ilustracje do niego tworzył Stanisław Maykowski i Władysław Skoczylas. Część redaktorów „Ponowy” utworzyła następnie czasopismo „Czartak”.
Z pismem współpracowali m.in.: Karol Irzykowski, Stefan Kołaczkowski, Bolesław Leśmian, Kazimiera Iłłakowiczówna, Julian Ejsmond, Edward Kozikowski.

</doc>
<doc id="909119" url="https://pl.wikipedia.org/wiki?curid=909119" title="Villa Ephrussi de Rothschild">
Villa Ephrussi de Rothschild

Villa Ephrussi de Rothschild – willa należąca do baronowej Béatrice Ephrussi de Rothschild, znajdująca się w miejscowości Saint-Jean-Cap-Ferrat na Lazurowym Wybrzeżu we Francji. Wzniesiona na półwyspie Cap Ferrat między zatoką Villefranche z jednej strony a zatoką Beaulieu z drugiej dla baronowej Béatrice Ephrussi de Rothschild. Baronowa po swojej śmierci w 1934 zapisała willę Francuskiej Akademii Sztuki.
Willa otoczona jest ogrodami w stylu francuskim, hiszpańskim i japońskim.
Willa oraz ogrody są dostępne dla zwiedzających.

</doc>
<doc id="909122" url="https://pl.wikipedia.org/wiki?curid=909122" title="Kościół Łaski Bożej w Poznaniu">
Kościół Łaski Bożej w Poznaniu

Kościół Łaski Bożej w Poznaniu – kościół ewangelicko-augsburski przy ul. Obozowej 5.
Historia.
Po II wojnie światowej liczba luteran w Poznaniu znacznie zmalała w porównaniu z okresem przedwojennym, a większość ich świątyń została przejęta przez katolików. W dniu 5 marca 1946 polska parafia ewangelicka, założona w 1920 r. i do 1939 korzystająca z kościoła staroluterskiego przy ul. Ogrodowej, odzyskała od władz miejskich i zaadaptowała na swoje potrzeby neogotycką kaplicę cmentarną przy ul. Grunwaldzkiej. W 2002 roku ruszyła budowa nowej świątyni oraz kompleksu parafialnego obejmującego stację diakonii, pastorówkę, ośrodek administracji parafialnej oraz pokoje mieszkalne i gościnne. W 2003 roku rozpoczęto odprawiać w kościele nabożeństwa, a prace ukończono w 2004 roku.
Autorami projektu byli Lechosław Czernik i Grażyna Czernik oraz Iwona Całus ze Szczecina. Wystrój natomiast zaprojektował prof. Władysław Wróblewski (ASP Poznań). 
Architektura.
Kościół wzniesiono na planie prostokąta do którego przylega od północy aneks, zaś od wschodu węższe prezbiterium na planie prostokąta. Nad wejściem, od zachodu, góruje dzwonnica z trzema dzwonami.
Strop wspiera się na wysokich drewnianych łukach. W prezbiterium znajduje się stół ołtarzowy w którego antepedium znajdują się litery alfa i omega. Za nim znajduje się jednobarwny witraż z delikatnym wizerunkiem Chrystusa oraz mosiężny krzyż. Na lewo od ołtarza znajduje się chrzcielnica, zaś na prawo ambona. Na posadzce przed prezbiterium kolisty wzór geometryczny.
Na ścianie północnej znajduje się empora. W bocznym aneksie znajduje się przeniesiona z kaplicy na Grunwaldzkiej tablica upamiętniająca przedwojennego pastora Gustawa Manitiusa zamordowanego przez niemieckich narodowych socjalistów w Forcie VII. Obok kościoła odsłonięto tablicę ku czci ks. Samuela Dambrowskiego.
Obecnie do parafii, poza nowym kompleksem, należy dawna kaplica cmentarna położona w pobliskim parku (dawnym cmentarzu) nazwanym imieniem G. Manitiusa, oraz znajdujący się przy niej kamień z 2002 roku, upamiętniający zamordowanego proboszcza.
Organy.
Organy zostały wykonane przez firmę Mollin z miejscowości Odry koło Chojnic. Mają one dwa manuały oraz klawiaturę pedałową. Ich dyspozycja przedstawia się następująco:
Tremulant II manuału, połączenia: I-P, II-P, II-I
Dzwony.
W lipcu 2004 roku rada parafialna zleciła wykonanie 3 nowych dzwonów. Dotarły do parafii i zostały zainstalowane na wieży 22 marca 2005 roku. Ich poświęcenia dokonał ks. bp Janusz Jagucki.

</doc>
<doc id="909125" url="https://pl.wikipedia.org/wiki?curid=909125" title="Królewięta">
Królewięta

Królewięta:

</doc>
<doc id="909131" url="https://pl.wikipedia.org/wiki?curid=909131" title="Willa Leopolda Kindermanna">
Willa Leopolda Kindermanna

Willa Leopolda Kindermana – willa znajdująca się przy ul. Wólczańskiej 31/33 w Łodzi i należąca pierwotnie do Leopolda Kindermana. Jeden z najlepszych przykładów architektury secesyjnej w Polsce i Europie. Jednolita stylowo zewnętrznie i we wnętrzach (stiuki, witraże).
Historia.
Zaprojektowana została około 1901 roku przez jednego w wybitnych łódzkich architektów, głównego propagatora na gruncie łódzkim secesji – Gustawa Landau-Gutentegera. Powstała w latach 1902–1903, na parceli otrzymanej w posagu żony – Laury Elizy, z d. Feder. Z powodu sytuacji politycznej (m.in. wybuch rewolucji w 1905 r.) małżeństwo zamieszkało w willi dopiero w 1908 roku. Po śmierci L. Kindermanna przeszła na własność Emila Eiserta (stąd nieraz nazywana „willą Eiserta”), po ponownym ożenku wdowy po Leopoldzie Kindermanie z nim. Po jego śmierci (24 września 1939) ponowna wdowa mieszkała w niej do końca okupacji niemieckiej w Łodzi podczas II wojny światowej (19 stycznia 1945), kiedy to w obliczu zbliżającej się do miasta Armii Czerwonej wyjechała do Niemiec.
Po drugiej wojnie światowej w budynku mieściło się przedszkole. Od 1975 w willi mieści się oddział Miejskiej Galerii Sztuki (Galeria Willa). Istnieje idea, szczególnie promowana przez łódzkich przewodników turystycznych, żeby umieścić w niej, w miejsce galerii sztuk pięknych, muzeum łódzkiej secesji. W latach 2010–2013 budynek przeszedł gruntowny remont renowacyjny. 
Opis architektoniczno-artystyczny.
Elewacja budynku jest bogato zdobiona elementami roślinnymi. Do willi prowadzi wejście z portykiem wspartym na rzeźbach dwóch jabłoni. Stąd jej inna nazwa – "willa pod jabłoniami".
Parter składa się z gabinetu i dwóch sal wystawowych, których wnętrza zdobione są w stylu secesyji dekoracją stiukową w formie liści kasztanowca, kwiatów róży, jabłoni, maków oraz kącika muzycznego z mniejszymi wielobarwnymi witrażami. 
Zachowały się też oryginalne witraże: w oknie klatki schodowej, przedstawiający bosonogą kobietę w zielonej tunice i z kwiatami we włosach, jako wyobrażenie bogini poranków – Jutrzenki, o czym świadczy świecąca nad jej głową gwiazda zaranna oraz w parterowym salonie witraż z artystycznie przetworzonym widokiem na jezioro i zamek k. Montreux w Szwajcarii.
Okna wilii, zgodnie z założeniami architektury secesyjnej, mają różne kształty, nie ma dwóch identycznych, niektóre osłonięte są ozdobnymi kratami o falistych łukach. Szczegónie bogate jest obramowanie jednego z okien na parterze przedstawiające dwa drzewa o bujnych koronach i splątanych korzeniach, w których ukrywa się lis .
Od strony ogrodu "kuchenna" klatka schodowa w kształcie okrągłej wieżyczki. W jednym z naroży rzeźba krasnala-atlanta.
Willa na liście Iconic Houses.
W 2015 roku budynek trafił na światową listę Iconic Houses. Lista obejmuje najlepsze obiekty współczesnej architektury spełniające określone kryteria: znany architekt, który miał wpływ na architekturę XX wieku, remont, który nie ingeruje w architekturę budynku i przeznaczenie obiektu na cele publiczne.

</doc>
<doc id="909132" url="https://pl.wikipedia.org/wiki?curid=909132" title="Willa Leopolda Kindermana">
Willa Leopolda Kindermana



</doc>
<doc id="909134" url="https://pl.wikipedia.org/wiki?curid=909134" title="Berlin, symfonia wielkiego miasta">
Berlin, symfonia wielkiego miasta

Berlin, symfonia wielkiego miasta (niem. "Berlin: Die Sinfonie der Großstadt") – niemiecki eksperymentalny film dokumentalny z 1927 roku w reżyserii Waltera Ruttmanna. Ukazuje jeden dzień z życia stolicy Niemiec, Berlina. Film ten jest obrazem zaliczanym do gatunku określanego jako symfonia miejska.
Partytura zachowała się jedynie w opracowaniu na fortepian.

</doc>
<doc id="909135" url="https://pl.wikipedia.org/wiki?curid=909135" title="Leopold Rudolf Kindermann">
Leopold Rudolf Kindermann



</doc>
<doc id="909141" url="https://pl.wikipedia.org/wiki?curid=909141" title="Heksafluorek uranu">
Heksafluorek uranu



</doc>
<doc id="909142" url="https://pl.wikipedia.org/wiki?curid=909142" title="Hala Sportowo-Widowiskowa „Globus”">
Hala Sportowo-Widowiskowa „Globus”

Hala Sportowo-Widowiskowa Globus im. Tomasza Wójtowicza – hala sportowo-widowiskowa w Lublinie.
Dane ogólne.
Halę otwarto 15 października 2006 roku. W listopadzie 21 października 2021 roku Rada Miasta Lublin nadała obiektowi imię Tomasza Wójtowicza, lubelskiego siatkarza.

</doc>
<doc id="909150" url="https://pl.wikipedia.org/wiki?curid=909150" title="Kościół św. Piotra">
Kościół św. Piotra

Niektóre kościoły pod wezwaniem św. Piotra:

</doc>
<doc id="909151" url="https://pl.wikipedia.org/wiki?curid=909151" title="KBP A-91M">
KBP A-91M



</doc>
<doc id="909152" url="https://pl.wikipedia.org/wiki?curid=909152" title="Oblężenie Białego Kamienia">
Oblężenie Białego Kamienia

Oblężenie Białego Kamienia miało miejsce od 31 maja do 30 września 1602 podczas wojny polsko-szwedzkiej 1600-1611.
Dwa tygodnie po zdobyciu Fellina armia koronna (2000 żołnierzy) dowodzona przez hetmana wielkiego koronnego Jana Zamoyskiego obległa Biały Kamień, który był ważnym węzłem komunikacyjnym w Estonii. Położony wśród bagien zbudowany w czasach krzyżackich zamek miał silną artylerię i załogę liczącą 700 żołnierzy, chłopów i mieszczan. Zamek posiadał 30-metrową basztę, na rogach natomiast nowoczesne bastiony.
Początkowo wojska polskie ograniczyły się do blokady twierdzy. Ponieważ pod Rewalem zbierała się odsiecz, posłano tam hetmana polnego koronnego Stanisława Żółkiewskiego. Klęska Szwedów w bitwie pod Rewlem 30 czerwca odebrała obrońcom Białego Kamienia nadzieję na pomoc. W sierpniu przybyła długo oczekiwana zaciężna piechota i można było przystąpić do poważnych prac oblężniczych. Początki były trudne, a artyleria nie potrafiła naruszyć potężnych bastionów.
Oblężenie bardzo utrudniły panujące wówczas ulewne deszcze, które zamieniły okoliczne tereny w wielkie bajoro. Wojsko zaczęły nękać choroby. Gdy pojmany jeniec szwedzki zdradził, że północna kurtyna twierdzy jest osłabiona, Zamoyski natychmiast rozkazał budowę naprzeciw tej kurtyny drewnianego pomostu, na którym ustawił artylerię, by prowadziła ogień w najsłabszą część twierdzy. Rozpoczęła się zażarta walka artyleryjska, gdyż Szwedzi zauważyli grożące im niebezpieczeństwo i skierowali ogień swych dział na świeżo zbudowany pomost. W nocy z 26 września na 27 września umieszczono na pomoście cztery ciężkie działa. Gdy rano otworzyły ogień, osłabiona kurtyna zaczęła się zawalać, a po kilku godzinach powstał w niej ogromny wyłom. Gdy Zamoyski przygotowywał się do szturmu, Szwedzi, widząc beznadziejność swej sytuacji, podpisali 30 września kapitulację.

</doc>
<doc id="909156" url="https://pl.wikipedia.org/wiki?curid=909156" title="Hala Globus">
Hala Globus



</doc>
<doc id="909164" url="https://pl.wikipedia.org/wiki?curid=909164" title="III liga polska w piłce nożnej (grupa IV 2000–2008)">
III liga polska w piłce nożnej (grupa IV 2000–2008)

Grupa IV III ligi – była jedną z czterech grup III ligi piłki nożnej (w latach 2000-2008), które były rozgrywkami trzeciego poziomu ligowego piłki nożnej mężczyzn w Polsce.
Grupa ta powstała w 2000 roku na skutek reorganizacji rozgrywek III ligi w wyniku reformy administracyjnej w Polsce. Za rozgrywki toczące się w tej grupie odpowiedzialny na przemian był: Lubelski Związek Piłki Nożnej z siedzibą w Lublinie, Małopolski Związek Piłki Nożnej z siedzibą w Krakowie, Podkarpacki Związek Piłki Nożnej z siedzibą w Rzeszowie oraz Świętokrzyski Związek Piłki Nożnej z siedzibą w Kielcach. W ostatnim sezonie 2007/08 za rozgrywki odpowiedzialny był Lubelski Związek Piłki Nożnej, a występowało w nich 17 drużyn z województw: lubelskiego, małopolskiego, podkarpackiego i świętokrzyskiego. 
Po sezonie 2007/08 w wyniku reorganizacji rozgrywek III ligi piłki nożnej w Polsce Grupa IV została połączona z Grupą I III ligi tworząc od 2008 roku nową Grupę wschodnią II ligi. 
Mistrzowie ligi.
Objaśnienia:
Linki zewnętrzne.
Grupa czwarta III ligi.

</doc>
<doc id="909168" url="https://pl.wikipedia.org/wiki?curid=909168" title="Zettabyte File System">
Zettabyte File System



</doc>
<doc id="909169" url="https://pl.wikipedia.org/wiki?curid=909169" title="Dowództwo Okręgu Korpusu Nr I">
Dowództwo Okręgu Korpusu Nr I

Dowództwo Okręgu Korpusu Nr I (DOK I) – terytorialny organ Ministerstwa Spraw Wojskowych okresu II Rzeczypospolitej, pełniący funkcje administracyjno-gospodarcze, mobilizacyjne i garnizonowo-porządkowe z siedzibą w garnizonie Warszawa. Gmach DOK I mieścił się przy ulicy Przejazd.
W okresie przed i w trakcie Bitwy Warszawskiej Dowództwo Okręgu Korpusu Nr I podlegało Wojskowemu Gubernatorowi Warszawy.

</doc>
<doc id="909170" url="https://pl.wikipedia.org/wiki?curid=909170" title="Dowództwo Okręgu Korpusu Nr II">
Dowództwo Okręgu Korpusu Nr II

Dowództwo Okręgu Korpusu Nr II (DOK II) – terytorialny organ Ministerstwa Spraw Wojskowych w latach 1921–1939, pełniący funkcje administracyjno-gospodarcze, mobilizacyjne i garnizonowo-porządkowe z siedzibą w Lublinie, w pałacu gubernialnym).
14 września 1939 roku dowódca okręgu generał Smorawiński wyjechał z Lublina do Kowla, gdzie przystąpił do organizowania nowej stacji rozdzielczej, która zgodnie z rozkazem naczelnego kwatermistrza miała zaopatrywać armie generałów: Szyllinga, Piskora i Dąb-Biernackiego.

</doc>
<doc id="909171" url="https://pl.wikipedia.org/wiki?curid=909171" title="Dowództwo Okręgu Korpusu Nr III">
Dowództwo Okręgu Korpusu Nr III

Dowództwo Okręgu Korpusu Nr III (DOK III) – organ pracy dowódcy Okręgu Korpusu Nr III w latach 1921-1939.
W grudniu 1921 roku szefostwa DOK III zostały przeniesione z Białegostoku do Grodna, natomiast dowódca OK III ze sztabem w styczniu następnego roku. W listopadzie 1922 roku, po kilkumiesięcznym pobycie w Wilnie, Sztab DOK III, Szefostwo Artylerii i Służby Uzbrojenia oraz Szefostwo Poborowe ponownie zostały przeniesione do Grodna.
Obsada personalna.
Szefostwo Artylerii i Służby Uzbrojenia Okręgu Korpusu Nr III (1921-1926)
3 Okręgowe Szefostwo Artylerii (1926-1928)

</doc>
<doc id="909172" url="https://pl.wikipedia.org/wiki?curid=909172" title="Dowództwo Okręgu Korpusu Nr IV">
Dowództwo Okręgu Korpusu Nr IV

Dowództwo Okręgu Korpusu Nr IV (DOK IV) – terytorialny organ Ministerstwa Spraw Wojskowych okresu II RP, pełniący funkcje administracyjno-gospodarcze, mobilizacyjne i garnizonowo-porządkowe z siedzibą w garnizonie Łódź.
Obsada personalna Dowództwa Okręgu Generalnego „Łódź” i Dowództwa Okręgu Korpusu Nr IV.
Od 1932 - Wydział Ogólny, od 1933 - Samodzielny Referat Ogólny i od 1939 - Wydział Ogólny.

</doc>
<doc id="909173" url="https://pl.wikipedia.org/wiki?curid=909173" title="Dowództwo Okręgu Korpusu Nr V">
Dowództwo Okręgu Korpusu Nr V

Dowództwo Okręgu Korpusu Nr V (DOK V) – terytorialny organ Ministerstwa Spraw Wojskowych okresu II RP, pełniący funkcje administracyjno-gospodarcze, mobilizacyjne i garnizonowo-porządkowe z siedzibą w garnizonie Kraków.
Historia okręgu.
1 listopada 1918 została utworzona Polska Komenda Wojskowa w Krakowie, która początkowo objęła swoim zasięgiem powiaty Galicji Zachodniej i Śląska Cieszyńskiego, które wcześniej podlegały austriackiemu Militar-Kommando w Krakowie.
7 listopada PKL rozszerzyła swoją władzę o resztę Galicji, a w drugiej połowie listopada również o powiaty: będziński, dąbrowski i olkuski. 12 listopada 1918 PKL podjęła decyzję o utworzeniu 7 okręgów wojskowych:
Kraków i Wieliczka oraz powiat krakowski leżały w gestii Komendy Miasta Krakowa. Komendantem miasta mianowany został gen. Antoni Madziara, jego zastępcą, płk Stanisław Haller. Komendy okręgów wojskowych podlegały Polskiej Komendzie Wojskowej w Krakowie.
27 listopada 1918 Polska Komenda Wojskowa przemianowana została na Dowództwo Okręgu Generalnego w Krakowie.

</doc>
<doc id="909174" url="https://pl.wikipedia.org/wiki?curid=909174" title="Dowództwo Okręgu Korpusu Nr VI">
Dowództwo Okręgu Korpusu Nr VI

Dowództwo Okręgu Korpusu Nr VI (DOK VI) – terytorialny organ Ministerstwa Spraw Wojskowych okresu II RP, pełniący funkcje administracyjno-gospodarcze, mobilizacyjne i garnizonowo-porządkowe z siedzibą w garnizonie Lwów.
Podczas kampanii wrześniowej Dowództwo Okręgu Korpusu Nr VI mieściło się przy Placu Bernardyńskim we Lwowie.
Obsada personalna dowództwa okręgu.
Kierownicy

</doc>
<doc id="909175" url="https://pl.wikipedia.org/wiki?curid=909175" title="Dowództwo Okręgu Korpusu Nr IX">
Dowództwo Okręgu Korpusu Nr IX

Dowództwo Okręgu Korpusu Nr IX (DOK IX) – terytorialny organ Ministerstwa Spraw Wojskowych okresu II RP, pełniący funkcje administracyjno-gospodarcze, mobilizacyjne i garnizonowo-porządkowe z siedzibą w garnizonie Brześć.
W kampanii wrześniowej 1939 r. na bazie DOK IX sformowano Dowództwo Samodzielnej Grupy Operacyjnej „Polesie”.

</doc>
<doc id="909177" url="https://pl.wikipedia.org/wiki?curid=909177" title="Dowództwo Okręgu Korpusu Nr X">
Dowództwo Okręgu Korpusu Nr X

Dowództwo Okręgu Korpusu Nr X (DOK X) – terytorialny organ Ministerstwa Spraw Wojskowych w latach 1921–1939, pełniący funkcje administracyjno-gospodarcze, mobilizacyjne i garnizonowo-porządkowe z siedzibą w garnizonie Przemyśl.

</doc>
<doc id="909179" url="https://pl.wikipedia.org/wiki?curid=909179" title="Potok Złoty">
Potok Złoty

Potok Złoty (ukr. Золотий Потік, "Zołotyj Potik") – osiedle typu miejskiego na Ukrainie, od Buczacza, w rejonie czortkowskim na południu obwodu tarnopolskiego.
Historia.
W 1545 r. dobra na których leży Potok Złoty zostały darowane przez króla Polski Zygmunta Starego ówczesnemu podkomorzemu halickiemu Jakubowi z Potoka herbu Pilawa.
Aleksander Czołowski i Bohdan Janusz wskazali, że Potok otrzymał prawo miejskie magdeburskie w roku 1578.
Według innych badaczy założycielem miasta był polski szlachcic, wnuk Jakuba z Potoka, wojewoda bracławski Stefan Potocki (1568-1631), który w 1601 roku uzyskał dla miejscowości prawo miejskie magdeburskie i dokonał zmiany nazwy na Potok Złoty. On też zbudował zamek obronny oraz kościół i klasztor dominikański.
Po śmierci prowincjała o. Ambrożego z Urzędowa przeor potocki o. Zacharjasz Radziejowski jako wikary generalny zwołał kapitułę zakonną do Potoka na 18 października 1620.
Pod koniec XVIII wieku Potoccy sprzedali Potok Złoty i majątek zaczął przechodzić z rąk do rąk, co spowodowało jego zubożenie. W 1875 roku jego właścicielem jednak został Włodzimierz Gniewosz (1838–1909), który położył duże zasługi w odbudowie miasteczka, oraz zbudował tzw. „Dwór Gniewoszów”. Mieściła się w nim znakomita kolekcja malarstwa m.in. Fałata i Kossaka. Po Włodzimierzu Złoty Potok odziedziczył Aleksander Gniewosz (1873-1930), a po nim Aleksander jr Gniewosz (1920-2003) – uczestnik bitwy o Monte Cassino oraz Antoni Gniewosz (ur. 1922). W rodzinie Gniewoszów Potok Złoty pozostawał do 1939 roku. We wsi ustanowiono kaplicę grobową Gniewoszów
14 maja 1891 pożar, który wybuchł w klasztorze dominikanów strawił prawie czwartą część miasta.
W 1901 działała gorzelnia Markusa Leiba Bergmanna.
Po zakończeniu I wojny światowej, od listopada 1918 r. do lata 1919 Potok Złoty przejściowo znalazł się w Zachodnioukraińskiej Republice Ludowej.
W 1939 roku miasteczko spłonęło podpalone przez tzw. „nieznanych sprawców”, a w 1945 roku wszyscy Polacy zostali z Potoku Złotego wygnani.
W latach 1939–1941 i 1944–1962 Potok Złoty był siedzibą rejonu złotopotockiego. W latach 1934–1941 był siedzibą gmin Potok Złoty I i Potok Złoty II. W latach 1941–1944 siedziba gminy Potok Złoty.
W 1989 liczyło 2479 mieszkańców.
W 2013 liczyło 2469 mieszkańców.

</doc>
<doc id="909181" url="https://pl.wikipedia.org/wiki?curid=909181" title="Hipostazowanie">
Hipostazowanie



</doc>
<doc id="909182" url="https://pl.wikipedia.org/wiki?curid=909182" title="Extreme (zespół muzyczny)">
Extreme (zespół muzyczny)

Extreme – amerykański zespół rockowy, zaliczany do gatunków glam metal oraz hard rock. W ich muzyce, pełnej wirtuozerii, można usłyszeć wpływy Queen czy Van Halen. Muzycy pytani o nazwanie swojego stylu, określili go jako "funky metal".
Zespół największą popularność odnosił w latach 80. i 90. Zasłynął akustyczną balladą "More Than Words". Zespół zakończył działalność w 1996 roku.
Grupa zeszła się okazjonalnie w roku 2004 i 2006 na kilka koncertów w Bostonie. Wkrótce potem Nuno Bettencourt ogłosił reaktywację zespołu i zapowiedział wydanie nowej płyty na wiosnę 2008 połączone z trasą koncertową grupy. Nowym perkusistą zespołu został Kevin Figueiredo.

</doc>
<doc id="909183" url="https://pl.wikipedia.org/wiki?curid=909183" title="Lista hrabstw w stanie Maryland">
Lista hrabstw w stanie Maryland

Lista hrabstw w stanie Maryland zawiera 23 hrabstwa oraz miasto Baltimore, które od 1851 roku na mocy konstytucji stanu Maryland posiada takie same prawa jak wszystkie hrabstwa.

</doc>
<doc id="909185" url="https://pl.wikipedia.org/wiki?curid=909185" title="Drinks Union">
Drinks Union

Drinks Union – czeska spółka zajmująca się produkcją napojów alkoholowych. Swoją siedzibę ma w Uściu nad Łabą. Jest właścicielem czterech browarów oraz spółki KB LIKÉR, zajmującej się produkcją mocniejszych alkoholi. Drinks Union jest największym czeskim producentem wyrobów alkoholowych, jednym z największych producentów piwa, a także największym eksporterem alkoholi na rynek niemiecki.
Historia firmy.
Spółka Drinks Union została założona w 1997 roku. Początkowo zajmowała się sprzedażą piwa wyprodukowanego w browarach Krásné Březno (część miasta Ústí nad Labem) i Velké Březno. W 2000 roku firma stała się właścicielem obu browarów. W 2002 roku przedsiębiorstwo przejęło browary Louny i Kutná Hora. W tym samym roku Drinks Union uruchomiła produkcję likierów pod nazwą KB LIKÉR.
W 2008 roku spółka Drinks Union została kupiona przez holenderski koncern piwowarski Heineken.
Produkcja.
Piwo.
Do spółki należą cztery browary:
KB LIKÉR.
W swoim asortymencie firma ma kilkadziesiąt rodzajów alkoholi. Sztandarowym produktem jest Stará myslivecká (), wypalanka o zawartości alkoholu 40%, produkowana z destylatu winnego. Spośród innych produktów można wymienić:

</doc>
<doc id="909186" url="https://pl.wikipedia.org/wiki?curid=909186" title="KB LIKÉR">
KB LIKÉR



</doc>
<doc id="909187" url="https://pl.wikipedia.org/wiki?curid=909187" title="Březňák">
Březňák

Březňák – czeska marka piwa produkowana przez browar o tej samej nazwie w Velké Březno, należący do koncernu Heineken.
Browar został założony w 1753.

</doc>
<doc id="909188" url="https://pl.wikipedia.org/wiki?curid=909188" title="Dačický">
Dačický

Dačický – czeska marka piwa produkowana przez browar w Kutnej Horze, należący do kompanii Drinks Union.

</doc>
<doc id="909189" url="https://pl.wikipedia.org/wiki?curid=909189" title="Lorec (piwo)">
Lorec (piwo)

Lorec - czeska marka piwa produkowana przez browar w Kutnej Horze, należący do kompanii Drinks Union. Obecnie produkowany jest tylko jeden gatunek piwa Lorec - "speciální světlé pivo". Jest to mocne piwo jasne o ekstrakcie 14° i zawartości alkoholu 6,5%. Lorec jest sprzedawany w butelkach 0,5 l. oraz 30- i 50-litrowych kegach.

</doc>
<doc id="909191" url="https://pl.wikipedia.org/wiki?curid=909191" title="Mitsuishi Kotono">
Mitsuishi Kotono



</doc>
<doc id="909192" url="https://pl.wikipedia.org/wiki?curid=909192" title="Richie Benaud">
Richie Benaud

Richard „Richie” Benaud OBE (ur. 6 października 1930 w Penrith, zm. 10 kwietnia 2015 w Sydney) – australijski krykiecista, były reprezentant Australii, jeden z najlepszych "leg spinerów" w historii krykieta. Jeden z najważniejszych i najbardziej wpływowych krykiecistów od zakończenia II wojny światowej.
W 1961 otrzymał Order Imperium Brytyjskiego za zasługi dla krykieta.
Był pierwszym "all-rounderem" który zdobył 200 "wicketów" i 2000 "runów" (tzw. „all-rounder double”). Grał w 63 testach z czego w 28 jako kapitan drużyny.
Po zakończeniu kariery sportowej Benaud został komentatorem sportowym, jest jednym z najbardziej lubianych komentatorów krykieta na świecie. Znany jest z powodu eleganckiego akcentu i bardzo suchego, sarkastycznego poczucia humoru. Jego szczególnie znanym powiedzeniem jest wymawiane w bardzo charakterystyczny sposób "marvelous" („fenomenalne”), w ten sposób podkreśla on często szczególnie interesujący moment meczu.
Jest autorem szeregu książek o krykiecie, najważniejsze z nich to:

</doc>
<doc id="909195" url="https://pl.wikipedia.org/wiki?curid=909195" title="Montargull">
Montargull

Montargull, również: Montargull de la Vansa, Montargull de Lavansa – miejscowość w Hiszpanii, w Katalonii, w prowincji Lleida, w comarce Alt Urgell, w gminie La Vansa i Fórnols.
Według danych INE w 2020 roku liczyła 2 mieszkańców – 1 mężczyznę i 1 kobietę. Od 2000 do 2007 roku w Montargull nie mieszkała żadna osoba.

</doc>
<doc id="909196" url="https://pl.wikipedia.org/wiki?curid=909196" title="Borrassà">
Borrassà

Borrassà – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 9,45 km². Zgodnie z danymi INE, w 2009 roku liczba ludności wynosiła 665, a gęstość zaludnienia 70,37 osoby/km². Wysokość bezwzględna gminy równa jest 73 metry.
Miejscowości.
W skład gminy Borrassà wchodzą trzy miejscowości, w tym miejscowość gminna o tej samej nazwie:

</doc>
<doc id="909197" url="https://pl.wikipedia.org/wiki?curid=909197" title="Borrassa">
Borrassa



</doc>
<doc id="909199" url="https://pl.wikipedia.org/wiki?curid=909199" title="Creixell">
Creixell

Creixell – miejscowość w Hiszpanii, w Katalonii, w prowincji Girona, w comarce Alt Empordà, w gminie Borrassà.
Według danych INE z 2005 roku miejscowość zamieszkiwało 35 osób.
W miejscowości znajduje się kościół Matki Boskiej z Creixell, pochodzący z XV wieku.

</doc>
<doc id="909200" url="https://pl.wikipedia.org/wiki?curid=909200" title="Vilamorell">
Vilamorell

Vilamorell – miejscowość w Hiszpanii, w Katalonii, w prowincji Girona, w comarce Alt Empordà, w gminie Borrassà.
Według danych INE z 2005 roku miejscowość zamieszkiwały 33 osoby.

</doc>
<doc id="909202" url="https://pl.wikipedia.org/wiki?curid=909202" title="Cabanelles">
Cabanelles

Cabanelles – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 4,48 km². Zgodnie z danymi INE, w 2005 roku liczba ludności wynosiła 249, a gęstość zaludnienia 55,62 osoby/km². Wysokość bezwzględna gminy równa jest 194 metry.
Miejscowości.
W skład gminy Cabanelles wchodzi sześć miejscowości, w tym miejscowość gminna o tej samej nazwie:

</doc>
<doc id="909203" url="https://pl.wikipedia.org/wiki?curid=909203" title="Espinavessa">
Espinavessa

Espinavessa – miejscowość w Hiszpanii, w Katalonii, w prowincji Girona, w comarce Alt Empordà, w gminie Cabanelles.
Według danych INE z 2005 roku miejscowość zamieszkiwały 72 osoby.

</doc>
<doc id="909204" url="https://pl.wikipedia.org/wiki?curid=909204" title="L’Estela">
L’Estela

L’Estela – miejscowość w Hiszpanii, w Katalonii, w prowincji Girona, w comarce Alt Empordà, w gminie Cabanelles.
Według danych INE w 2020 roku liczyła 2 mieszkańców – 2 mężczyzn. 

</doc>
<doc id="909205" url="https://pl.wikipedia.org/wiki?curid=909205" title="Queixàs">
Queixàs

Queixàs – miejscowość w Hiszpanii, w Katalonii, w prowincji Girona, w comarce Alt Empordà, w gminie Cabanelles.
Według danych INE z 2005 roku miejscowość zamieszkiwały 54 osoby.

</doc>
<doc id="909206" url="https://pl.wikipedia.org/wiki?curid=909206" title="Sant Martí Sesserres">
Sant Martí Sesserres

Sant Martí Sesserres – miejscowość w Hiszpanii, w Katalonii, w prowincji Girona, w comarce Alt Empordà, w gminie Cabanelles.
Według danych INE w 2020 roku liczyła 20 mieszkańców – 12 mężczyzn i 8 kobiet. 

</doc>
<doc id="909207" url="https://pl.wikipedia.org/wiki?curid=909207" title="Vilademires">
Vilademires

Vilademires – miejscowość w Hiszpanii, w Katalonii, w prowincji Girona, w comarce Alt Empordà, w gminie Cabanelles.
Według danych INE z 2005 roku miejscowość zamieszkiwały 33 osoby.
W miejscowości znajduje się kościół romański św. Mateusza.

</doc>
<doc id="909208" url="https://pl.wikipedia.org/wiki?curid=909208" title="Queixas">
Queixas



</doc>
<doc id="909210" url="https://pl.wikipedia.org/wiki?curid=909210" title="Sant Marti Sesserres">
Sant Marti Sesserres



</doc>
<doc id="909212" url="https://pl.wikipedia.org/wiki?curid=909212" title="Malinowo (Tczew)">
Malinowo (Tczew)

Malinowo (niem. "Amalienhof") – to północno-wschodnia część tczewskiego osiedla Suchostrzygi. Powstała na terenie dawnego majątku ziemskiego, później wsi o tej samej nazwie. Od lat 60. do końca lat 90. XX w. znajdował się tam "Kombinat Owocowo-Warzywny Malinowo" (rozbudowany zespół szklarniowy), na którego terenie obecnie zlokalizowane są duże obiekty handlowe. Malinowo leży nad Kanałem Młyńskim, przy trasach drogi krajowej nr 91 i północno-zachodniej obwodnicy "Tczewskiego Węzła Kolejowego".

</doc>
<doc id="909213" url="https://pl.wikipedia.org/wiki?curid=909213" title="Kustosz Ziemi Świętej">
Kustosz Ziemi Świętej

Kustosz Ziemi Świętej (łac. "custos" stróż) – najwyższy przełożony franciszkańskiej Kustodii zajmującej się opieką nad miejscami świętymi Ziemi Świętej z ramienia Kościoła Katolickiego.
Wybierany na okres sześciu lat przez zakonników należących do Kustodii jest każdorazowo zatwierdzany przez Stolicę Apostolską. Jak do tej pory kustosze byli zawsze Włochami (2016). Obecnie Kustoszem Ziemi Świętej jest ojciec Francesco Patton OFM.

</doc>
<doc id="909214" url="https://pl.wikipedia.org/wiki?curid=909214" title="Sex Bomba">
Sex Bomba



</doc>
<doc id="909215" url="https://pl.wikipedia.org/wiki?curid=909215" title="Piotrowo (Tczew)">
Piotrowo (Tczew)

Piotrowo (niem. "Peterhof") – to nieistniejąca już przyfolwarczna wieś kociewska znajdująca się na obszarze dzisiejszych tczewskich osiedli Bajkowe-Piotrowo oraz Suchostrzygi. Piotrowo znajdowało się w rejonie dzisiejszych ulic: Piotrowo, Jagiellońskiej, Rokickiej i generała Władysława Andersa..

</doc>
<doc id="909218" url="https://pl.wikipedia.org/wiki?curid=909218" title="Późniak">
Późniak

Późniak ("Strzelec") – herb szlachecki.
Opis herbu.
W polu czerwonem – mąż przez pół żeleźcem w prawo strzałą przeszyty. Nad hełmem w koronie trzy pióra strusie. Labry.
Herbowni.
Apoznański, Poslewicz, Poślewicz, Poźniak, Późniak, Puźniak, Poznański, Poźniakowski, Pracki.

</doc>
<doc id="909220" url="https://pl.wikipedia.org/wiki?curid=909220" title="Prawdziwa miłość">
Prawdziwa miłość

Prawdziwa miłość – wydany w 1992 nakładem wytwórni Polton pierwszy album zespołu Atrakcyjny Kazimierz i Cyganie.
Produkcja nagrań – Grzegorz Ciechowski. Aranżacja – Grzegorz Ciechowski z pomocą Atrakcyjnego Kazimierza i Jacka Rodziewicza. Kierownictwo produkcji – Jerzy Tolak. Słowa – Rafał Bryndal. Muzyka – Atrakcyjny Kazimierz (z wyjątkiem "Mieszkam w Berlinie" – Krzysztof Kwiatkowski). Z albumu pochodzi największy przebój zespołu "Jako mąż i nie mąż".
Lista utworów.
źródło
Twórcy.
źródło

</doc>
<doc id="909223" url="https://pl.wikipedia.org/wiki?curid=909223" title="Ewil-Merodak">
Ewil-Merodak



</doc>
<doc id="909224" url="https://pl.wikipedia.org/wiki?curid=909224" title="Shenandoah (rzeka)">
Shenandoah (rzeka)

Shenandoah (ang. "Shenandoah River") – rzeka w amerykańskich stanach Wirginia i Wirginia Zachodnia, dopływ Potomaku. Shenandoah ma ponad 240 km długości, a jej dorzecze powierzchnię 7876 km². Rzeka ma swój początek w pobliżu miejscowości Front Royal w Wirginii, gdzie łączą się rzeki North Fork i South Fork, a kończy się ujściem do Potomaku w miejscowości Harpers Ferry w Wirginii Zachodniej. Średni przepływ rzeki w miejscowości Millville w Wirginii Zachodniej, w pobliżu jej ujścia do Potomaku wynosi około 78 m³/s.

</doc>
<doc id="909226" url="https://pl.wikipedia.org/wiki?curid=909226" title="Haman">
Haman

Haman, Aman – postać biblijna ze Starego Testamentu, najwyższy urzędnik króla Persji, Achaszwerosza (Asawerusa).
Król polecił poddanym oddawać pokłon Hamanowi. Jednak wbrew poleceniu króla Żyd Mardocheusz nie oddawał pokłonu Hamanowi, za co ten postanowił zabić Mordechaja (Mardocheusza), a także innych Żydów w Persji. Kiedy królowa Estera odkryła jego plany przed królem, Haman został powieszony na szubienicy, którą postawił dla Mardocheusza. Pojawia się w Księdze Estery 3-7.
Na cześć tego wydarzenia obchodzone jest co roku święto Purim.
W Koranie, w surze 28. Haman to imię nadzorcy budowy Wieży Babel oraz ministra faraona Egiptu, przeciw któremu działał prorok Mojżesz. Razem ze swoim panem i żołnierzami umiera topiąc się w morzu.

</doc>
<doc id="909227" url="https://pl.wikipedia.org/wiki?curid=909227" title="Itamar">
Itamar

Itamar – postać biblijna ze Starego Testamentu.
Najmłodszy syn Aarona. Itamar był kapłanem, który nadzorował wykonanie Przybytku. Przewodził dwóm grupom lewitów; był ojcem jednej z najważniejszych rodzin kapłańskich. Pojawia się w Księdze Wyjścia 6,23; 38,21 i w Księdze Liczb 3
Źródło: 

</doc>
<doc id="909228" url="https://pl.wikipedia.org/wiki?curid=909228" title="Depozyt sądowy">
Depozyt sądowy

Depozyt sądowy:

</doc>
<doc id="909229" url="https://pl.wikipedia.org/wiki?curid=909229" title="Ittaj">
Ittaj

Ittaj – postać biblijna ze Starego Testamentu.
Gittyta, który był przywódcą grupy 600 żołnierzy filistyńskich. W nagrodę za lojalność król Dawid uczynił go dowódcą jednej trzeciej swojej armii. Występuje w 2 Księdze Samuela 15; 18
Źródło: 

</doc>
<doc id="909233" url="https://pl.wikipedia.org/wiki?curid=909233" title="Zmróżeń kameleon">
Zmróżeń kameleon



</doc>
<doc id="909234" url="https://pl.wikipedia.org/wiki?curid=909234" title="Stratiomys chamaeleon">
Stratiomys chamaeleon



</doc>
<doc id="909235" url="https://pl.wikipedia.org/wiki?curid=909235" title="Jael">
Jael

Jael – postać biblijna ze Starego Testamentu.
Kobieta z nomadyjskiego plemienia Kenitów, żona Chebera. Sisera, dowódca armii Kananejczyków, po przegranej bitwie z Izraelitami uciekł i skrył się w namiocie Jael. Gdy zasnął, Jael zabiła go, przebijając jego skroń palikiem od namiotu. Debora chwali ją w swej pieśni zwycięstwa. Jael pojawia się w czwartym i piątym rozdziale Księgi Sędziów.
Imię to oznacza po hebrajsku powszechnie występującego w Izraelu koziorożca nubijskiego, odczytywane jest jednak również jako "moc Boga".

</doc>
<doc id="909236" url="https://pl.wikipedia.org/wiki?curid=909236" title="Sisera">
Sisera

Sisera – postać biblijna ze Starego Testamentu.
Dowódca armii Jabina, króla Chacoru. Miał pod swoim dowództwem 900 rydwanów i przez dwadzieścia lat niemiłosiernie nękał Izraelitów. Sisera został pokonany przez Deborę i Baraka. Uciekał pieszo, dotarł do Kenitów licząc na pomoc Hebera, nie zastał go i został zabity podczas snu przez Jaelę, kiedy ukrył się w jej namiocie. Pojawia się w Księdze Sędziów 4-5. "Pieśń Debory i Baraka" poetycko opisuje klęskę Sisery.

</doc>
<doc id="909237" url="https://pl.wikipedia.org/wiki?curid=909237" title="Jefte">
Jefte

Jefte (hebr. יפתח, "Jiftach" – „[oby] [Bóg] otworzył”, od skróconej wersji wyrażenia "Jiftach-el") – postać biblijna ze Starego Testamentu, jeden z Sędziów we wczesnym okresie Izraela. Pod jego dowództwem Bóg wyzwolił Izraelitów spod osiemnastoletniej dominacji Ammonitów. Pojawia się w Księdze Sędziów 11-12.
Życiorys.
Jefte był synem Gileada, Izraelity z pokolenia Manassesa, i nierządnicy. Przyrodni bracia wyrzucili go z domu, uciekł więc do krainy Tob, gdzie zebrał wokół siebie grupę nicponi i żył z wypraw zbójeckich. Kiedy Ammonici zagrozili Izraelitom, lud zebrał się w Mispa i obrał Jeftego na wodza. Sędzia próbował negocjować z wrogiem, wykazując niesłuszność jego roszczeń, co jednak nie przyniosło rezultatu. Jefte, po złożeniu ślubu, wyruszył do walki przeciwko Ammonitom i zadał im klęskę. Pokonał też Efraimitów, którzy zazdrościli mu chwały zwycięstwa i przybyli do niego z pogróżkami. Panował jako sędzia przez sześć lat, aż do śmierci.
Jefte, zanim wyruszył na bitwę przeciwko Ammonitom, przysiągł, że jeśli zwycięży, złoży w ofierze cokolwiek wyjdzie z jego domu, gdy będzie do niego wracał. Na spotkanie wracającemu zwycięsko Jeftemu wyszła córka, jego jedyne dziecko. Jefte, mimo smutku, spełnił swoją przysięgę. Na złożenie ofiary całopalnej wskazują słowa „wypełnił na niej swój ślub” (Sdz 11,39, por. Sdz 11,30-31), oraz wielki ból Jeftego po zdaniu sobie sprawy z konsekwencji swej przysięgi (Sdz 11,35). Wśród egzegetów są dwie interpretacje złożenia ofiary. Tradycja żydowska skłania się ku temu, że Jefte rzeczywiście zabił swoją córkę. Według niektórych komentatorów Jefte nie znał Prawa, a był zbyt dumny, by pytać o zdanie mędrców. Inni komentatorzy uważają, że Jefte nie zabił swojej córki, lecz oddał ją do świątyni jako dziewicę. Ponieważ potomstwo było znakiem błogosławieństwa Bożego, dozgonne dziewictwo córki było szczególnym poświęceniem. Tekst biblijny mówi o tym, iż córka Jeftego opłakiwała swoje dziewictwo przez dwa miesiące, a kobiety sławiły ją co roku:
List do Hebrajczyków uznaje Jeftego za pozytywny przykład człowieka wiary (Hbr 11,32). Również Orygenes w pozytywnym kontekście odwołuje się do ślubu Jeftego. Istnieją inne przykłady ofiarowania dziecka Bogu, co łączyło się z towarzyszącą temu ślubowi ofiarą całopalną (por. Wj 22,29; 1 Sm 1,11.24.25). Wypełnienie takiego ślubu było przewidziane i regulowane prawem Mojżesza (Kpł 27,1-8; Lb 30,1-5). Do podobnych bezkrwawych ślubów i ofiar z dziewictwa, a nawet z pierwocin całej ludności, dochodziło także wśród ludów pogańskich.

</doc>
<doc id="909238" url="https://pl.wikipedia.org/wiki?curid=909238" title="Brytyjscy Faszyści">
Brytyjscy Faszyści

Brytyjscy Faszyści (ang. British Fascists, do 1924 r. British Fascisti) – brytyjskie faszystowskie ugrupowanie polityczne działające w latach 20. i I poł. lat 30. XX w. w Wielkiej Brytanii
Brytyjscy Faszyści zostali założeni w maju 1923 r. przez Rothę Linton-Orman, b. feministkę, pod wrażeniem tzw. marszu na Rzym włoskich faszystów Benita Mussoliniego. Było to pierwsze brytyjskie ugrupowanie polityczne o charakterze faszystowskim. Liczyło kilka tysięcy członków, głównie emerytowanych oficerów i b. członków skrajnego skrzydła Partii Konserwatywnej. Program zawierał takie hasła jak wyrażanie miłości do króla i ojczyzny, zwiększenie roli Izby Lordów, wprowadzenie systemu korporacyjnego, obrona porządku publicznego przed zaburzeniami ze strony komunistów, czy propozycja obniżenia podatków szlachetnie urodzonym, aby mogli zatrudniać więcej służby, co doprowadziłoby do zmniejszenia bezrobocia. Występowano też przeciwko lewicy, a szczególnie komunistom, obawiając się wybuchu rewolucji. Występowały również wątki antysemickie. Pojawił się ponadto nurt „faszystowskiego feminizmu”; specjalne kobiece komanda miały patrolować ulice Londynu w poszukiwaniu prostytutek i komunistek, aby je następnie reedukować. Partia była zorganizowana w sposób paramilitarny, z podziałem na oddziały, kompanie, dywizje, dystrykty, hrabstwa i obszary, na czele których stały dowództwa. Główne decyzje podejmowała Wielka Rada Faszystowska (Fascist Grand Council). Istniały bojówki partyjne zwane Defence Force na czele z szefem sztabu. Prowadzono też działalność „wywiadowczą i kontrwywiadowczą” skierowaną przeciwko związkom zawodowym i komunistom.
Poważną rolę odegrali członkowie Brytyjskich Faszystów podczas strajku generalnego w Wielkiej Brytanii w 1926 r. inspirowanego przez Komintern. Pomagali wówczas utrzymać służby publiczne. Nie uzyskali jednak zgody od władz rządowych na akces do Organisation for the Maintenance of Supplies, która powstała w celu zmobilizowania antystrajkowych sił porządkowych. Od 1927 r. zaczęto nosić niebieskie koszule jako oficjalny partyjny strój. Po 1931 r. pojawiła się coraz silniejsza tendencja pełnego zaadaptowania programu włoskiej Narodowej Partii Faszystowskiej. Działalność głównych działaczy ugrupowania skupiała się w dużym stopniu na ustalaniu, co oznacza słowo „faszyzm” w brytyjskiej wersji. Doprowadziło to do serii rozłamów, w wyniku których wyłoniły się kolejno różne faszystowskie grupy, jak National Fascisti, British National Fascists, United Empire Fascists, Fascists League. Ugrupowanie osłabiło powstanie w 1932 r. Brytyjskiej Unii Faszystów Oswalda Mosleya. Ostatecznie przestało ono istnieć po śmierci jego założycielki R. Linton-Orman w 1935 r.

</doc>
<doc id="909239" url="https://pl.wikipedia.org/wiki?curid=909239" title="Jehu">
Jehu

Jehu (, "On jest Jahwe", w tekstach asyryjskich: Jaua) – postać biblijna ze Starego Testamentu, syn Jozafata, syna Nimsziego, król północnego Izraela w latach 841–814 p.n.e.
Początkowo jeden z dowódców wojskowych króla Jorama, później, podburzony przez proroka Elizeusza, wywołał powstanie religijne, w wyniku którego wyeliminowana została ze sceny politycznej dynastia Omridów. Krwawe prześladowania Jehu miały na celu przywrócenie religii jahwistycznej, chociaż sam król nie zdelegalizował kultu najstarszego bożka królestwa − złotego cielca.
Za panowania Jehu kraj został zaatakowany przez króla Aramejczyków Chazaela: "Chazael pobił Izraelitów na całym ich obszarze, od Jordanu na wschód słońca, cały obszar Gileadu, Gadytów, Rubenitów, Manassytów – od Aroeru, który leży nad rzeką Arnon – Gilead i Baszan".
Pojawia się w II Księdze Królewskiej, w rozdz. 9–10.
Jehu w źródłach asyryjskich.
Salmanasar III (858–825 p.n.e.), władca Asyrii, wymienia Jehu pośród podległych sobie królów. Na tzw. czarnym obelisku Salmanasara III, sławiącym militarne dokonania tego władcy, Jehu przedstawiony został w scenie składania trybutu królowi asyryjskiemu. Towarzysząca tej scenie inskrypcja w piśmie klinowym głosi:

</doc>
<doc id="909240" url="https://pl.wikipedia.org/wiki?curid=909240" title="Formy popełnienia przestępstwa">
Formy popełnienia przestępstwa

Formy popełnienia przestępstwa – w prawie karnym formy, w jakich może dojść do popełnienia czynu zabronionego, z którymi ustawa wiąże odpowiedzialność karną. Ich istotą jest poszerzenie odpowiedzialności karnej na osoby inne niż sprawców i zachowania wcześniejsze niż dokonanie.
Wyróżnia się:

</doc>
<doc id="909241" url="https://pl.wikipedia.org/wiki?curid=909241" title="Jeroboam I">
Jeroboam I

Jeroboam I (hebr. יָרָבְעָם Jarob'am) – pierwszy władca królestwa Izraela (odłączonego państwa północnego), panujący w latach 932-910 p.n.e., pochodzący z pokolenia Efraima. Biblijny symbol bałwochwalstwa.
W czasach panowania Salomona prorok Achiasz przepowiedział, że Jeroboam zostanie władcą dziesięciu pokoleń. Po śmierci Salomona władzę przejął jego syn Roboam, lecz wszystkie pokolenia oprócz Beniamina i Judy zbuntowały się przeciwko niemu, obierając sobie Jeroboama za króla. Wprowadził on kult pogańskich bożków i nakazał wykonanie dwóch złotych cielców. Umieścił je w Dan i Betel, aby jego poddani nie mieli powodu udawać się do Jerozolimy dla oddawania czci Bogu. Za jego przykładem poszli inni władcy Izraela, co ostatecznie miało doprowadzić do podbicia i rozproszenia Izraelitów przez Asyrię w roku 721 p.n.e.

</doc>
<doc id="909242" url="https://pl.wikipedia.org/wiki?curid=909242" title="2cztery7">
2cztery7

2cztery7 – polski zespół muzyczny, założony w 2001 roku. Wykonuje muzykę łączącą w sobie hip-hop, funk oraz soul.
Zadebiutował utworem „Cały czas” na wydanej w kolekcjonerskim nakładzie winylowej płycie "Junoumi Records EP Vol.1", która mimo braku promocji zdobyła wielki rozgłos i uznanie. Następnie zespół zaliczył wiele gościnnych wystąpień u artystów takich jak: Płomień 81, Pezet-Noon, Flexxip, Onar &amp; O$ka, Pih, Dizkret/Praktik, Eldo, DJ 600V, Małolat &amp; Ajron, Fu.
W 2005 roku zespół, nakładem wytwórni EmbargoNagrania, wydał swoją pierwszą płytę "Funk – dla smaku".
Na początku lipca 2007 roku w programie Player MTV w MTV Polska premierę miał nowy teledysk do utworu „Nie daj zrobić się w chuj”. Teledysk promował nową płytę "Spaleni innym słońcem", która ukazała się 3 marca 2008, nakładem nowego wydawcy – firmy Fonografika.

</doc>
<doc id="909243" url="https://pl.wikipedia.org/wiki?curid=909243" title="Barcelona Open">
Barcelona Open

Barcelona Open – męski turniej tenisowy kategorii ATP Tour 500 zaliczany do cyklu ATP Tour. Rozgrywany na kortach ceglanych w hiszpańskiej Barcelonie od 1953 roku.

</doc>
<doc id="909244" url="https://pl.wikipedia.org/wiki?curid=909244" title="Jeroboam II">
Jeroboam II

Jeroboam II (zm. 753 r. p.n.e.) – władca królestwa Izraela panujący w latach 793-753 p.n.e., syn i następca Joasza.
Odzyskał ziemie, które Izrael stracił za czasów panowania jego dziada Joachaza.
Za jego panowania postępował upadek moralno-religijny mieszkańców kraju, przeciw czemu bezskutecznie występowali prorocy Amos z Tekoa i Ozeasz, syn Beeriego. Za czasów Jeroboama żył również prorok Jonasz, syn Amittaja, który, jak wynika z relacji w 2 Księdze Królewskiej 14,23-29, był prawdopodobnie doradcą królewskim. 

</doc>
<doc id="909250" url="https://pl.wikipedia.org/wiki?curid=909250" title="Jacek Bryndal">
Jacek Bryndal

Jacek Łukasz Bryndal (ur. 7 stycznia 1965) – wokalista i gitarzysta, lider zespołu Atrakcyjny Kazimierz, oraz basista zespołu Kobranocka.
Jego starszy brat Rafał jest dziennikarzem i satyrykiem, młodszy Michał perkusistą, a najmłodszy Jakub jest realizatorem dźwięku.

</doc>
<doc id="909251" url="https://pl.wikipedia.org/wiki?curid=909251" title="Chryzantemy złociste">
Chryzantemy złociste

Chryzantemy złociste – tango z 1939 roku. Autorem muzyki i słów jest Zbigniew Maciejowski. Utwór wykonywał m.in. Janusz Popławski.
Nagrane kilka dni przed wybuchem II wojny światowej w firmie Odeon zamykają złoty okres polskiego tanga. 

</doc>
<doc id="909261" url="https://pl.wikipedia.org/wiki?curid=909261" title="Gl 581 c">
Gl 581 c



</doc>
<doc id="909267" url="https://pl.wikipedia.org/wiki?curid=909267" title="Mark Allen (snookerzysta)">
Mark Allen (snookerzysta)

Mark Allen (ur. 22 lutego 1986 w Antrim) − północnoirlandzki snookerzysta. Plasuje się na 10 miejscu pod względem zdobytych setek w profesjonalnych turniejach, ma ich łącznie 568.
Kariera.
Jako amator zdobył mistrzostwo świata oraz Europy. W gronie zawodowców jest od 2003 roku. Najwyższy break turniejowy w jego wykonaniu wynosi 147 punktów.
W 2007 roku debiutował w telewizyjnej fazie mistrzostw świata w Crucible Theatre. W 1/16 finału pokonał Kena Doherty’ego 10:7, a w drugiej rundzie przegrał z Matthew Stevensem 9:13. Dwa lata później doszedł do półfinału mistrzostw świata 2009, po pokonaniu w drugiej rundzie obrońcy tytułu Ronniego O’Sullivana. W półfinale przegrał z Johnem Higginsem 13:17.
W grudniu 2011 roku po raz pierwszy awansował do finału dużego turnieju rankingowego – UK Championship. Przegrał z Juddem Trumpem 8:10.
Pierwszy rankingowy turniej wygrał 4 marca 2012. W finale World Open w Chinach zwyciężył Stephena Lee 10:1. W 2013 obronił tytuł pokonując w finale Matthew Stevensa wynikiem 10-4. Pierwszego maksymalnego breaka wbił w drugiej rundzie UK Championship 2016 w pojedynku z Rodem Lawlerem.
W 2015 wygrał m.in. turniej Bulgarian Open, w półfinale pokonując Marka Williamsa 4:0 przy 97% skuteczności na wbiciach.
W styczniu 2018 odniósł najbardziej prestiżowy sukces w dotychczasowej karierze, zwyciężając Kyrena Wilsona 10:7 w finale turnieju Masters. W finale UK Championship 2018 przegrał 6-10 z Ronnie’em O’Sullivanem.
W grudniu 2018 w finale Scottish Open pokonał 9-7 Shauna Murphy’ego.
W turnieju World Grand Prix 2019 poddał mecz przy stanie 1:3, mimo że miał matematyczne szanse na zwycięstwo. Po spudłowaniu prostej bili podał rękę przeciwnikowi i opuścił arenę. Za swoje zachowanie został ukarany grzywną.

</doc>
<doc id="909269" url="https://pl.wikipedia.org/wiki?curid=909269" title="Breznak">
Breznak



</doc>
<doc id="909271" url="https://pl.wikipedia.org/wiki?curid=909271" title="Dacicky">
Dacicky



</doc>
<doc id="909274" url="https://pl.wikipedia.org/wiki?curid=909274" title="Parametry fali powodziowej">
Parametry fali powodziowej

Parametry fali powodziowej, to pewne wielkości, charakteryzujące falę powodziową: 

</doc>
<doc id="909277" url="https://pl.wikipedia.org/wiki?curid=909277" title="Krzywa związku wodowskazów">
Krzywa związku wodowskazów

Krzywa związku wodowskazów, jest to wykres obrazujący zależność stanów wody dwóch sąsiednich wodowskazów.
Zależność tę określa się dla stanów korespondujących, tzn. odpowiadających sobie na dwu wodowskazach. Przyjmuje się najczęściej stany najwyższe i najniższe z pewnego okresu. Stany korespondujące, to stany z tego samego dnia (lub dnia następnego dla stacji położonej niżej).
Występowanie dopływu między wodowskazami zniekształca wzajemną zależność, w takim przypadku ustala się związek trzech wodowskazów.
Krzywa ta służy do prognozowania stanów wody na niższym wodowskazie i uzupełniania obserwacji.

</doc>
<doc id="909279" url="https://pl.wikipedia.org/wiki?curid=909279" title="Funka">
Funka

Funka (kaszb. "Funko") – osada leśna w Polsce na obszarze Zaborskiego Parku Krajobrazowego położona w województwie pomorskim, w powiecie chojnickim, w gminie Chojnice.
Charakterystyka.
Kaszubska osada leśna o charakterze letniskowym nad wschodnim brzegiem jeziora Charzykowskiego.
Miejscowość wchodzi w skład sołectwa Funka. W kierunku północnym znajduje się Park Narodowy Bory Tucholskie. Połączenie z centrum Chojnic umożliwiają autobusy komunikacji miejskiej (linia nr 1).
Historia.
W roku 1936 na gruntach podarowanych przez prezydenta Mościckiego powstał "Harcerski Ośrodek Wodny" z pomostami i hangarami żeglarskimi, aktualnie Harcerskie Centrum Edukacji Ekologicznej Funka.
W latach 1975–1998 miejscowość administracyjnie należała do województwa bydgoskiego

</doc>
<doc id="909281" url="https://pl.wikipedia.org/wiki?curid=909281" title="Daniel Drumz">
Daniel Drumz

Daniel Drumz, właściwie Daniel Szlajnda (ur. 1985 w Stalowej Woli), znany również jako DJ Taśmy Trzaski, DJ Taśmy i Dany Drumz – polski DJ i producent muzyczny.
Muzyka Drumza nawiązuje do początków kultury Hip-hop, jednak oprócz tego gatunku, artysta tworzy także w klimatach funk i soul. W 2003 roku zdobył tytuł mistrzowski na Vestax POPDJ 2003. Od 2004 r. koncertował i nagrywał z warszawskim Grammatikiem. Wraz z członkami zespołu Grammatik prowadził także krótkotrwałą wytwórnię muzyczną Frontline Records. Drumz otwierał imprezy dla takich artystów jak De La Soul (USA), Guru (Gang Starr, USA), Jay-Z (USA), Rahzel (The Roots, USA), The Freestylers (UK), Looptroop (Szwecja), Michał Urbaniak. Nagrywał i odbywał jam sessions m.in. z takimi artystami jak Grammatik, Eldo, Leszek Możdżer, Dizkret &amp; The Headnods, czy O.S.T.R.

</doc>
<doc id="909283" url="https://pl.wikipedia.org/wiki?curid=909283" title="Skarb rodziny Pavelów">
Skarb rodziny Pavelów

Skarb rodziny Pavelów – znalezisko archeologiczne ze Środy Śląskiej, kolekcja biżuterii i monet odnaleziona w ruinach wyburzanej kamienicy w centrum miasta w 2000 roku.
Według historyków kolekcja ta należała do znanej na Śląsku rodziny kupieckiej Pavelów i została ukryta podczas II wojny światowej w obawie przed nadchodzącą nawałnicą wojenną. 
W skład skarbu znalezionego podczas prac archeologicznych na rynku staromiejskim w 2000 roku wchodzi około 30 sztuk biżuterii wykonanej na przełomie XIX i XX wieku ze srebra i złota, zdobionej kamieniami szlachetnymi oraz zastawa stołowa i srebrne monety z 1939 roku. Do najcenniejszych przedmiotów tzw. "małego skarbu średzkiego" należą secesyjny naszyjnik ze złota ozdobiony ażurowym motywem liry oraz brosza ze złota.
Skarb rodziny Pavelów jest obecnie przechowywany w Muzeum Regionalnym w Środzie Śląskiej.

</doc>
<doc id="909284" url="https://pl.wikipedia.org/wiki?curid=909284" title="Szistdesiatnyky">
Szistdesiatnyky

Szistdesiatnyky (ukr. Шістдеся́тники) – nieoficjalne określenie grupy ukraińskiej inteligencji twórczej, która w 1956 roku stworzyła nieformalny ruch na rzecz odrodzenia języka i kultury ukraińskiej, obrony przed rusyfikacją, przywrócenia przemilczanego dorobku literackiego rodzimych klasyków i przedstawicieli tzw. „rozstrzelanego odrodzenia” z lat dwudziestych.
Grupa stworzyła podwaliny niezależnego ruchu wydawniczego, organizowali półoficjalne instytucje kulturalne, sprzeciwiali się reżimowi w kwestiach narodowych i w sferze praw człowieka. Nazwa ruchu pochodzi od lat 60. XX wieku, w których najbardziej się rozwinął.
Pierwszymi rzecznikami ruchu byli Lina Kostenko i Wasyl Symonenko. Dołączyli do nich: Iwan Dracz, Mykoła Winhranowski, H. Kyryczenko, Wasyl Hołoborod'ko, Ihor Kałyneć, Lubow Panczenko, B. Mamajsur, Wałerij Szewczuk, Hryhorij Tiutiunnyk, Wołodymyr Drozd, Jewhen Hucało, J. Stupak, Iwan Dziuba, Iwan Switłycznyj, Jewhen Swerstiuk, I. Bojczak, Wjaczesław Czornowił, Mychajło Horyń, Wałentyn Moroz, Hryhorij Koczur, Ałła Horska, Łeś Taniuk, Witalij Korotycz, Wasyl Stus, W. Marczenko, Jurij Muszkietyk, Mykoła Rudenko, Opanas Załywacha.

</doc>
<doc id="909285" url="https://pl.wikipedia.org/wiki?curid=909285" title="Bachorze (osada)">
Bachorze (osada)

Bachorze, rzadziej Bachorzyny (kaszb. "Bachòrzé" lub "Bachòrzënë", niem. "Bachhorst") – kaszubska osada letniskowa w Polsce na obszarze Zaborskiego Parku Krajobrazowego położona w województwie pomorskim, w powiecie chojnickim, w gminie Chojnice nad wschodnim brzegiem jeziora Charzykowskiego. Wieś wchodzi w skład sołectwa Funka. W kierunku północnym znajduje się Park Narodowy Bory Tucholskie.
Podział administracyjny.
Miejscowość leży w Polsce, w województwie pomorskim, w powiecie chojnickim, w gminie Chojnice, w sołectwie Funka.
W latach 1975–1998 miejscowość administracyjnie należała do województwa bydgoskiego.
Toponimia.
Etymologia nazwy.
Nazwa miejscowości pochodzi od słowa „"bachorze"", które w języku prasłowiańskim oznacza moczarę, bagno.
Geografia.
Charakterystyka wsi.
W Bachorzu znajdują się 4 domy mieszkalne, 2 domy letniskowe, oraz budynki Ośrodku Natura (4 pawilony i 4 pozostałe budynki).
Położenie.
Osada leży pomiędzy oddalonym o ok. 100 m na północ Bachorzem (czasami dwie osady nie są uznawane za odrębne), a oddaloną o ok. 1 km na południe Funką. Ok. 4 km na południe znajduje się wieś Charzykowy. Leży 1 km na wschód od Wyspy Bachorskiej (Wyspy Miłości dla Zaawansowanych).
Według podziału fizycznogeograficznego Jerzego Kondrackiego Bachorze znajduje się w mezoregionie Równina Charzykowska (314.69), będącym wschodnią częścią Pojezierza Południowopomorskiego (314.6-7), w podprowincji Pojezierza Południowobałtyckie (314-316).
Hydrografia.
Miejscowość leży na wschodnim brzegu Jeziora Charzykowskiego. Teren osady leży na terenie zlewni potoków, wpadających do tego jeziora. Znajduje się tu ujęcie wody. Przez Bachorze nie przepływa ani jeden nazwany ciek wodny.
Ochrona przyrody.
Bachorze leżą na terenie Zaborskiego Parku Krajobrazowego, przy granicy Parku Narodowego „Bory Tucholskie”. Znajduje się tu pomnik przyrody – dąb szypułkowy o obwodzie 395 cm.
Historia.
Na Wyspie Bachorskiej położonej na zachód od Bachorza znajduje się stanowisko archeologiczne obejmujące obozowisko z X-XIII wieku.
Po raz pierwszy miejscowość została wymieniona w dokumentach w 1772 roku jako "Bachors", była ona w tym okresie osadą należącą do Jarcewa.
W 1812 roku przez obszar Borów Tucholskich przechodziły na wschód wojska napoleońskie. Prawdopodobnie część z nich, jakiś oddział polski zatrzymał się na odpoczynek wśród żołnierzy znalazł się chętny do wyciosania krzyża.
W 1880 roku w osadzie założono leśnictwo.
W 1977 roku w miejscowości postawiono kolejny krzyż, następny postawiono w 1982 roku przy drodze do Małych Swornegaci, jednak było to mało zauważalne miejsce i krzyż niszczał, dlatego też przeniesiono go na obecne miejsce, przy drodze pilskiej, krzyż nazywany jest Krzyżem Napoleońskim.
Architektura i zabytki.
Architektura sakralna.
W środku wsi znajduje się postawiony w 1977 roku krzyż przydrożny.
Zabytki.
Zabytki w Bachorzu według Gminnej Ewidencji Zabytków:
Transport.
Transport drogowy.
Przez Bachorze przebiega droga powiatowa nr 2624G, prowadząca z Chocińskiego Młyna do Chojnic.
Komunikacja autobusowa.
W osadzie znajdują się dwa przystanki autobusowe linii 1 Miejskiego Zakładu Komunikacji w Chojnicach: Bachorze-Motor, oraz Bachorze-Struga.
Transport kolejowy.
Najbliższą stacją kolejową od miejscowości jest stacja w Chojnicach.
Turystyka.
W Bachorzu znajduje się Ośrodek Rehabilitacyjno-Wypoczynkowy Natura, położony nad Jeziorem Charzykowskim.
Szlaki turystyczne.
Szlaki turystyczne przebiegające przez Bachorze:

</doc>
<doc id="909286" url="https://pl.wikipedia.org/wiki?curid=909286" title="Jerzy Płaczkiewicz">
Jerzy Płaczkiewicz

Jerzy Płaczkiewicz (ur. 18 kwietnia 1946 w Katowicach) – polski historyk tanga w Polsce. Kolekcjoner płyt, nut, wydawnictw i zdjęć dotyczących tanga i muzyki przedwojennej. Autor muzycznych audycji radiowych i telewizyjnych oraz artykułów poświęconych w większości muzyce okresu przedwojennego. Autor tekstów.
Jest synem Lili Larys.
Zgromadził jedną z największych w Polsce kolekcji materiałów archiwalnych dotyczących tanga w Polsce. M.in. wersje najpopularniejszych tang argentyńskich w nagraniach polskich artystów z lat 1929-1938; Adios Muchachos, Bandoneon Arrabalero, Plegaria, Yira, Yira i La Cumparsita. Opracował materiały dotyczące wpływu tanga argentyńskiego na twórczość w Polsce w tym okresie i propaguje pojęcie Tanga polskiego na określenie fenomenu twórczości tanga w Polsce przedwojennej. Opracował unikatową serię fonograficzną poświęconą przedwojennym głosom polskich pieśniarzy i muzyków.
Życiorys.
Urodził się w Katowicach. Jego matką była Lili Larys, artystka teatrów przedwojennych i tancerka, co miało wpływ na jego zainteresowania. Pierwszy kontakt z radiem miał na początku lat 1980. Jako gość Radiowej Trójki prezentował na żywo stare płyty z komentarzem.
W latach 1990 był autorem muzycznych audycji radiowych w Programie III Polskiego Radia, m.in. "Muzyczne wspomnienie o Marlenie Dietrich", "Tajemnicza Pani Zarah Leander", "Stare Rosyjskie Sentymentalne Tango", "Rosjanie lubili nasze piosenki", "Droga Pani Kalino!", "Głosy spoza czasu", "Głosy prosto z nieba", "Urzeczone Paryżem", "Wszystko zaczęło się w Buenos Aires", "Pola-Apolonia-Polita" (aud. poświęcona Poli Negri). Dla programu I Polskiego Radia opracował m.in. "Dancingi dawnej Warszawy", "Czasami jeszcze słychać ich głosy" (audycja poświęcona dawnym nagraniom żydowskim). Dla Radia Katowice opracował cykl audycji "Sekrety starych płyt" a w nim, "Na uliczce w Barcelonie", "Przed wojną byłem w Moskwie z interesem", "Płyta ma sto lat!", "Te głosy stworzył mikrofon", "Niespodziewane interpretacje", "Bukiet nieśmiertelników", "Warszawo, piękna Warszawo!", "Jesteśmy w Krakowie – rok 1926!", "Wielka radość we Lwowie!", "Miasto dobrych gospodarzy – Poznań", "Gdańsk, lata 30", "Magiczne Wilno", "Polesie, Polesie", "Dzielnica żydowska wielkiego miasta". Oraz 2-letni cykl „Historia świata na tle historii fonografii.” Był też gościem i współautorem 12 odcinków telewizyjnych audycji „Czar starej płyty”, emitowanych w programie ogólnopolskim. TVP Katowice nakręciła o Płaczkiewiczu program filmowy w ramach Magazynu Kulturalnego, pt. „Czar starej płyty”. Opublikował artykuły o historii tanga w Polsce tłumaczone na język hiszpański, angielski, włoski i japoński. Płaczkiewicz propaguje polskie tango i polską piosenkę. Opracował dla niemieckiego wydawnictwa "Oriente Musik" płytę "Polskie tango 1929–1939" wydaną w serii "Old World Tangos", vol. 3. Płyta zdobyła wyróżnienia w czasopismach „Tango Danza” (grudzień 2005) oraz „Songlines” (grudzień 2005). W 2007 opublikował "Pola Negri śpiewa!" w wydawnictwie Muzeum Kinematografii w Łodzi. W 2008 roku wystąpił w filmie nakręconym przez Telewizję Katowice pt. "Ordonka", w którym opowiada o sztuce wokalnej Ordonówny, jej interpretacjach i głównie nagraniach płytowych, dokonanych w Warszawie w latach 1927-1938. W 2011 był konsultantem filmu biograficzno-dokumentalnego „Wiera Gran” w reżyserii Marii Zmarz-Koczanowicz.
Na YouTube prowadzi kanał „jurek46pink”. W 2010 opublikował serię wywiadów z Wierą Gran.
Varia.
W dyskusji albumu "Polskie tango 1929–1939" recenzent zamieścił następujący komentarz: "„Wszystkie materiały, muzyka, fotografie i ilustracje na tym CD pochodzą z kolekcji Jerzego Płaczkiewicza. Od kilku dziesięcioleci gromadzi on plakaty z koncertów, muzykę, i artykuły dotyczące tanga polskiego pomiędzy wojnami – archiwa wskazujące na Polski romantycyzm, wyrafinowanie, styl i perfekcję przekazu w tangu. Słuchając tego albumu, rozumiemy ważną część polskiej kultury muzycznej, historii kompletnie zapomnianej ze względu na drugą wojnę światową”".
Był autorem tekstów piosenek śpiewanych i nagranych przez Annę German: "Nasza ścieżka" do muzyki Katarzyny Gärtner (1966) i "Nie pojadę do Sorrento" do muzyki Anny German (1970).

</doc>
<doc id="909298" url="https://pl.wikipedia.org/wiki?curid=909298" title="Narodowy Instytut Onkologii im. Marii Skłodowskiej-Curie – Państwowy Instytut Badawczy Oddział w Krakowie">
Narodowy Instytut Onkologii im. Marii Skłodowskiej-Curie – Państwowy Instytut Badawczy Oddział w Krakowie

Narodowy Instytut Onkologii im. Marii Skłodowskiej-Curie – Państwowy Instytut Badawczy Oddział w Krakowie – krakowski oddział Centrum Onkologii – Instytutu im. Marii Skłodowskiej-Curie w Warszawie. Instytut znajduje się przy ulicy Garncarskiej 11.
Historia.
Krakowski ośrodek funkcjonował pierwotnie jako lecznica związkowa, a od roku 1951, z inicjatywy profesora Franciszka Łukaszczyka, jako szpital onkologiczny.
Krakowski oddział Narodowego Instytutu Onkologii im. Marii Skłodowskiej-Curie – Państwowego Instytutu Badawczego powstał w 1951 roku na podstawie rozporządzenia Rady Ministrów w wyniku połączenia krakowskiego szpitala onkologicznego z istniejącym od 1947 roku Państwowym Instytutem Przeciwrakowym w Gliwicach i Instytutem Radowym w Warszawie. Trzy połączone placówki utworzyły obecny Narodowy Instytut Onkologii im. Marii Skłodowskiej-Curie – Państwowy Instytut Badawczy (do 2020 Centrum Onkologii – Instytut im. Marii Skłodowskiej-Curie) z siedzibą w Warszawie i z oddziałami w Gliwicach i Krakowie.
Pierwszym dyrektorem był dr Emil Wyrobek.

</doc>
<doc id="909301" url="https://pl.wikipedia.org/wiki?curid=909301" title="Kamionka (wieś w gminie Chojnice)">
Kamionka (wieś w gminie Chojnice)

Kamionka (kaszb. "Kamiónka" lub "Kamionka", niem. "Kamnionka") – wieś kaszubska w Polsce położona w województwie pomorskim, w powiecie chojnickim, w gminie Chojnice. Wieś jest częścią składową sołectwa Swornegacie. Kamionka jest położona na terenie Zaborskiego Parku Krajobrazowego nad rzeką Brdą i nad wschodnim brzegiem jeziora Witoczno.
W latach 1975–1998 miejscowość administracyjnie należała do województwa bydgoskiego.
Zobacz też: Kamionka

</doc>
<doc id="909303" url="https://pl.wikipedia.org/wiki?curid=909303" title="Droga kropelkowa">
Droga kropelkowa



</doc>
<doc id="909304" url="https://pl.wikipedia.org/wiki?curid=909304" title="Walter Browne">
Walter Browne

Walter Shawn Browne (ur. 10 stycznia 1949 w Sydney, zm. 24 czerwca 2015 w Nevadzie) – amerykański szachista, arcymistrz od 1970 roku.
Kariera szachowa.
Jego matka była Australijką, natomiast ojciec - Amerykaninem. Na arenie międzynarodowej barw Australii bronił do roku 1973, m.in. dwukrotnie (na I szachownicy) reprezentując ten kraj na szachowych olimpiadach w latach 1970 i 1972 (w roku 1972 zdobył brązowy medal za indywidualny wynik 17½ pkt z 22 partii).
Do połowy lat 80. należał do ścisłej czołówki amerykańskich szachistów, sześciokrotnie (1974, 1975, 1977, 1980, 1981, 1983) zdobywając tytuł mistrza Stanów Zjednoczonych. W latach 1974–1984 czterokrotnie wystąpił w turniejach olimpijskich, za każdym razem zdobywając wraz z narodową drużyną brązowe medale. Trzykrotnie startował w turniejach międzystrefowych (eliminacji mistrzostw świata), najlepszy wynik uzyskując w roku 1985 w Taxco de Alarcón, gdzie zajął IX miejsce.
Wielokrotnie zwyciężył bądź podzielił I miejsca w turniejach międzynarodowych, głównie rozgrywanych systemem szwajcarskim, m.in. 3 razy "United States Open", 7 razy "American Open" oraz 11 razy "National Open Championship". Oprócz tego triumfował w Lone Pine (1974), Reykjavíku (1978), Wijk aan Zee (1980), Surakarcie (1982) Nowym Jorku (1983), Gjøvik (1983) oraz Næstved (1985). Jednym z jego ostatnich sukcesów było zdobycie w 2005 tytułu mistrza Stanów Zjednoczonych "weteranów".
Najwyższy ranking w karierze osiągnął 1 lipca 1982, z wynikiem 2590 punktów zajmował wówczas 19. miejsce na światowej liście FIDE, jednocześnie zajmując 2. miejsce (za Yasserem Seirawanem) wśród amerykańskich szachistów.
W roku 1988 był jednym z założycieli Światowego Stowarzyszenia Szachów Błyskawicznych (ang. "World Blitz Chess Association").

</doc>
<doc id="909305" url="https://pl.wikipedia.org/wiki?curid=909305" title="Czułość użytkowa">
Czułość użytkowa

Czułość odbiornika radiowego - czułością odbiornika radiowego nazywa się jego zdolność do odbioru możliwie słabych sygnałów o częstotliwości, na którą jest nastrojony odbiornik. Im mniejszy jest poziom sygnału w.cz. na wejściu odbiornika wystarczającego do jego wysterowania i otrzymania normalnej i niezniekształconej mocy na wyjściu, tym odbiornik jest czulszy.
Czułość odbiornika zależy głównie od wzmocnienia, szerokości przenoszonego pasma, poziomu 
szumów własnych i rodzaju detekcji sygnału, tj. rodzaju modulacji odbieranych sygnałów, oraz od układu detektora.
Na czułość odbiornika wpływa:

</doc>
<doc id="909306" url="https://pl.wikipedia.org/wiki?curid=909306" title="Mogiel">
Mogiel

Mogiel (dodatkowa nazwa w j. kaszub. Mòdźél; niem. "Mogiel", dawniej "Modziel") – kolonia kaszubska na zachodnim krańcu Zaborskiego Parku Krajobrazowego w Polsce na Równinie Charzykowskiej w rejonie Kaszub zwanym Gochami, położona w województwie pomorskim, w powiecie bytowskim, w gminie Lipnica nad południowym brzegiem Jeziora Księżego.
W latach 1975–1998 miejscowość należała administracyjnie do województwa słupskiego.

</doc>
<doc id="909307" url="https://pl.wikipedia.org/wiki?curid=909307" title="Flotylla Pińska">
Flotylla Pińska



</doc>
<doc id="909314" url="https://pl.wikipedia.org/wiki?curid=909314" title="Imperialna Liga Faszystów">
Imperialna Liga Faszystów

Imperialna Liga Faszystowska (ang. Imperial Fascist League, IFL) – brytyjskie faszystowskie ugrupowanie polityczne działające w latach 30. XX w. w Wielkiej Brytanii
IFL zostało założone w 1929 r. przez Arnolda Leese’a, b. radykalnego działacza Brytyjskich Faszystów. Było niewielkim ugrupowaniem politycznym o nikłym zasięgu, zrzeszającym najwyżej kilkaset członków. Miało przybudówkę paramilitarną pod nazwą Fascist Legions (Legiony Faszystowskie), której członkowie nosili czarne stroje na wzór włoskich faszystów Benito Mussoliniego. Prowadzili oni głównie uliczne bijatyki z bojówkami lewicowymi. Symbolem IFL była swastyka wpisana we flagę Wielkiej Brytanii, zwaną Union Jack. Organem prasowym było pismo "The Fascist". IFL utrzymywało silne kontakty z innym radykalnym ugrupowaniem pod nazwą Britons. Program zawierał hasła rasistowskie i antysemickie, wprowadzenia systemu korporacyjnego, czy zmiany systemu wyborczego. Po dojściu Adolfa Hitlera do władzy w Niemczech w 1933 r., coraz większy wpływ na IFL zaczął wywierać narodowy socjalizm. Jednakże centralnym punktem programu był bardzo silny, wręcz histeryczny, antysemityzm. Arnold Leese był zwolennikiem teorii spiskowej, że Żydzi dążą do zniszczenia Imperium Brytyjskiego. Nawiązał kontakty z jednym z głównych ideologów nazizmu Juliusem Streicherem. W 1936 r. został nawet aresztowany i skazany na grzywnę, a następnie 6 miesięcy więzienia za oskarżanie Żydów o mordy rytualne. Swoich przeciwników z innych faszystowskich ugrupowań oskarżał o uleganie żydowskim wpływom, np. Oswalda Mosleya, przywódcę Brytyjskiej Unii Faszystów (BUF), nazywał "koszernym faszystą". Od 1937 r. prowadził kampanię na rzecz pokoju z III Rzeszą. Pod koniec lat 30. IFL coraz bardziej traciło wpływy. Wielu jego członków odeszło do konkurencyjnego BUF. Po wybuchu wojny z Niemcami 3 września 1939 r., A. Leese został po pewnym czasie – podobnie jak inni członkowie ugrupowań faszystowskich – prewencyjnie internowany.

</doc>
<doc id="909317" url="https://pl.wikipedia.org/wiki?curid=909317" title="Mariusz Niemycki">
Mariusz Niemycki

Mariusz Niemycki (ur. 8 marca 1962 w Kożuchowie) – polski pisarz dla dzieci i młodzieży, autor scenariuszy radiowych i teatralnych.
Ukończył studia na Wydziale Pedagogicznym Wyższej Szkoły Pedagogicznej w Zielonej Górze, na Wydziale Elektrycznym (informatyka) Politechniki Zielonogórskiej oraz na Wydziale Nauk o Ziemi i Kształtowania Środowiska (geografia) na Uniwersytecie Wrocławskim. Współpracuje z wydawnictwami: Skrzat i WSiP, wcześniej Telbit, Żak i ZWiR Iwanowski. Mieszka w Nowej Soli.

</doc>
<doc id="909320" url="https://pl.wikipedia.org/wiki?curid=909320" title="Selektywność">
Selektywność



</doc>
<doc id="909321" url="https://pl.wikipedia.org/wiki?curid=909321" title="Emil Wyrobek">
Emil Wyrobek

Emil Wyrobek (ur. 21 sierpnia 1906 w Żywcu, zm. w 2 września 1974) – polski lekarz, specjalista w zakresie radiologii i radioterapii.
Medycynę studiował na Wydziale Lekarskim Uniwersytetu Jagiellońskiego. Studiował również w Sztokholmie. Podczas II wojny światowej był zaangażowany w konspiracyjną służbę zdrowia, uczestniczył również w powstaniu warszawskim. W 1950 roku zorganizował Instytut Onkologii w Krakowie, na wzór podobnych zakładów w Warszawie i Paryżu. Był dyrektorem tego Instytutu do roku 1954, kiedy objął ordynaturę Pracowni Radiologicznej Szpitala Miejskiego im. Stefana Żeromskiego w Nowej Hucie. Pracownią tą kierował do roku 1964, potem objął kierownictwo Pracowni Radiologicznej Szpitala Kolejowego w Krakowie. Był długoletnim członkiem Krakowskiego Koła Polskiego Lekarskiego Towarzystwa Radiologicznego, którego przez cztery kadencje był prezesem. Zmarł w 1974 roku.

</doc>
<doc id="909322" url="https://pl.wikipedia.org/wiki?curid=909322" title="Gotyk znad Skaldy">
Gotyk znad Skaldy

Styl gotycki znad Skaldy (gotyk skaldyjski) – nazwa regionalnej odmiany stylu wczesnogotyckiego, skrzyżowania pomiędzy stylem romańskim i gotyckim. Styl ten powstał i był popularny w dolinie rzeki Skaldy. Cechami charakterystycznymi stylu są: użycie do budowy niebieskiego wapienia z okolic Tournai, wieża nad skrzyżowaniem transeptu i nawy głównej, małe okrągłe wieżyczki boczne dołączone do fasady budynku, oraz elementy charakterystyczne dla stylu gotyckiego – ostre łuki, okna złożone z trzech mniejszych połączonych jednym łukiem.

</doc>
<doc id="909323" url="https://pl.wikipedia.org/wiki?curid=909323" title="Owink">
Owink

Owink (kaszb. "Owink") – osada w Polsce położona w województwie pomorskim, w powiecie chojnickim, w gminie Chojnice. 
Charakterystyka.
Mała osada kaszubska położona na terenie Zaborskiego Parku Krajobrazowego nad wschodnim brzegiem jeziora Karsińskiego przy zachodniej granicy Parku Narodowego Bory Tucholskie. Owink jest częścią składową sołectwa Swornegacie. 
W latach 1975–1998 miejscowość administracyjnie należała do województwa bydgoskiego.

</doc>
<doc id="909331" url="https://pl.wikipedia.org/wiki?curid=909331" title="Polskie Lekarskie Towarzystwo Radiologiczne">
Polskie Lekarskie Towarzystwo Radiologiczne

Polskie Lekarskie Towarzystwo Radiologiczne – medyczne towarzystwo zawodowe założone w 1925 roku, skupiające ok. 1500 członków.
Obecnie (od 2019) prezesem towarzystwa jest prof. dr hab. med. Andrzej Cieszanowski.

</doc>
<doc id="909332" url="https://pl.wikipedia.org/wiki?curid=909332" title="Constellation Records">
Constellation Records

Constellation Records – niezależna wytwórnia płytowa, założona w 1997 w Montrealu w Kanadzie. Grupa kojarzona jest głównie z gatunkiem post-rock. Wydaje między innymi takie zespoły jak Godspeed You! Black Emperor, A Silver Mt. Zion, Do Make Say Think. Do albumów zamawianych w wytwórni dostarczane są odręcznie sporządzone podziękowania.

</doc>
<doc id="909333" url="https://pl.wikipedia.org/wiki?curid=909333" title="Katolicy języka hebrajskiego">
Katolicy języka hebrajskiego

Katolicy języka hebrajskiego ( "Iwrim Katolim") – grupa chrześcijan, członków Kościoła rzymskokatolickiego, którzy używają w liturgii języka hebrajskiego. Największe skupisko znajduje się w Izraelu.
Doktryna.
Katolicy języka hebrajskiego uznają w pełni nauczanie Kościoła rzymskokatolickiego. Różnice nie dotyczą wykładni wiary, ale praktyk liturgicznych. Przykładem może być używanie zarówno rzymskiego kalendarza liturgicznego, jak i kalendarza świąt żydowskich jednocześnie. "Żydowscy katolicy" obchodzą Paschę, Rosz ha-Szana, Szawuot i zachowują inne znane tradycje judaistyczne.
Ruch czy wspólnota katolików języka hebrajskiego nie powinna być absolutnie uważana za sektę chrześcijańską czy grupę schizmatyczną. Ich identyfikowanie się z Żydami z równoczesnym jasnym samookreśleniem się jako katolików jest akceptowane przez Stolicę Apostolską. Wspólnota uznaje zwierzchnictwo papieża. "Żydowscy katolicy" sprawują eucharystię według rytu rzymskiego w języku hebrajskim. Katolicy języka hebrajskiego zamieszkujący Izrael mają swojego biskupa w osobie Fouada Twala, aktualnego łacińskiego patriarchy Jerozolimy.
Historia.
W 1952 papież Pius XII pozwolił, by katolicy obrządku łacińskiego mieszkający w Izraelu mogli używać w liturgii języków hebrajskiego i aramejskiego. Trzy lata później łaciński patriarcha Jerozolimy Alberto Gori zaaprobował powstanie "Œuvre de Saint Jacques l’Apôtre" ("Apostolat św. Jakuba Większego"), który następnie przerodził się w Wikariat dla katolików języka hebrajskiego.
W 1990 benedyktyn izraelski Jean-Baptiste Gourion OSB mianowany został wikariuszem apostolskim dla wspólnoty języka hebrajskiego przy łacińskim patriarchacie w Jerozolimie. Trzynaście lat później Gourion konsekrowany został na biskupa pomocniczego Jerozolimy. Konsekratorami byli Michel Sabbah, kardynał Roger Marie Élie Etchegaray oraz nuncjusz w Ziemi Świętej Pietro Sambi. Po śmierci biskupa Gouriona w 2005 wikariuszem apostolskim dla wspólnoty języka hebrajskiego wybrano kustosza Ziemi Świętej Pierbattistę Pizzaballę, OFM, długoletniego duszpasterza tej grupy katolików w Jerozolimie. W latach 2008–2017 roku funkcję wikariusza pełnił ks. David Neuhaus, SI. Od października 2017 roku powyższą wspólnotą kierował ks. Rafic Nahra, od września 2021 Wikariuszem Patriarchalnym jest ks. Piotr Żelazko.
Głównymi celami erekcji wikariatu apostolskiego dla katolików języka hebrajskiego były: prowadzenie centrów, w których hebrajskojęzyczni katolicy mogliby się zbierać na modlitwie i sprawowaniu liturgii (Beer Szewa, Hajfa, Jerozolima, Jafa-Tel Awiw, Tyberiada) oraz praca na rzecz wzajemnego zbliżenia chrześcijańsko-żydowskiego.
Obecnie dla wikariatu pracuje trzech kapłanów polskiego pochodzenia: ks. Roman Kamiński – proboszcz wspólnoty w Jerozolimie, o. Apolinary Szwed, OFM zajmujący się duszpasterstwem w Jafie-Tel Awiwie, ks. Piotr Żelazko – proboszcz wspólnoty w Beer Szewie. We wspólnocie w Jerozolimie zamieszkiwał również, w latach 2009–2010, ks. Romuald Jakub Weksler-Waszkinel.
Znanymi kapłanami pracującymi wśród katolików języka hebrajskiego byli o. Daniel Oswald Rufeisen, OCarm i ks. Grzegorz Pawłowski.
Stowarzyszenie Hebrajskich Katolików.
W roku 1979 żydowski karmelita o. Elias Friedman ocd razem z Andrzejem Shollem, Żydem ocalałym z Holokaustu, założyli "Stowarzyszenie Hebrajskich Katolików" ("Association of Hebrew Catholics", AHC), które skupia katolików żydowskiego i nieżydowskiego pochodzenia. W połowie lat osiemdziesiątych XX w. zostało ono przeszczepione na grunt amerykański. Dzisiaj istnieje również w Kanadzie, Francji, Włoszech, Australii, Hiszpanii, Wielkiej Brytanii, Wenezueli, Kolumbii, Argentynie, Meksyku i Niemczech. W roku 2000 z ruchem związanych było około 10000 osób.
Znani katolicy żydowskiego pochodzenia.
Osoby pochodzenia żydowskiego, które przyjęły katolicyzm i wyróżniły się działalnością społeczną, oświatową lub religijną:

</doc>
<doc id="909338" url="https://pl.wikipedia.org/wiki?curid=909338" title="M1897">
M1897



</doc>
<doc id="909350" url="https://pl.wikipedia.org/wiki?curid=909350" title="Tomboy (ujednoznacznienie)">
Tomboy (ujednoznacznienie)



</doc>
<doc id="909351" url="https://pl.wikipedia.org/wiki?curid=909351" title="Heavy-metalowy umlaut">
Heavy-metalowy umlaut



</doc>
<doc id="909354" url="https://pl.wikipedia.org/wiki?curid=909354" title="Karta stałego pobytu">
Karta stałego pobytu



</doc>
<doc id="909356" url="https://pl.wikipedia.org/wiki?curid=909356" title="Karta Stałego Pobytu">
Karta Stałego Pobytu



</doc>
<doc id="909357" url="https://pl.wikipedia.org/wiki?curid=909357" title="Jezioro Miejskie">
Jezioro Miejskie

5 jezior w Polsce o oficjalnej nazwie Jezioro Miejskie:
3 jeziora w Polsce o zwyczajowej nazwie Jezioro Miejskie:

</doc>
<doc id="909360" url="https://pl.wikipedia.org/wiki?curid=909360" title="Annam Bhatta">
Annam Bhatta

Annam Bhatta (अन्नम भट्ट) – indyjski filozof z XVI–XVII wieku, piszący w sanskrycie. Autor wielu dzieł z zakresu filozofii njaja i waiśeszika. Jego najważniejsze dzieło to powstała ok. 1623 roku "Tarkasamgraha" (sansk. तर्कसंग्रह, ).

</doc>
<doc id="909361" url="https://pl.wikipedia.org/wiki?curid=909361" title="Karta stałego pobytu Rzeczypospolitej Polskiej">
Karta stałego pobytu Rzeczypospolitej Polskiej



</doc>
<doc id="909364" url="https://pl.wikipedia.org/wiki?curid=909364" title="Wiktoria z Saksonii-Coburga-Saalfeld">
Wiktoria z Saksonii-Coburga-Saalfeld

Maria Luiza Wiktoria z Saksonii-Coburga-Saalfeld (ur. 17 sierpnia 1786 w Coburgu; zm. 17 marca 1861 we Frogmore House, Windsor) – księżniczka Saksonii, księżna Kentu, matka brytyjskiej królowej Wiktorii.
Wiktoria urodziła się jako czwarta z pięciu córek księcia Franciszka z Saksonii-Coburga-Saalfeld i Augusty Reuss. Jej siostrą była Julia z Saksonii-Coburga-Saalfeld – wielka księżna Rosji, a bratem – Leopold I – król Belgów.
Kiedy miała 17 lat, 21 grudnia 1803 roku w Coburgu wyszła za mąż za Emicha Karola zu Leiningen, wdowca po jej ciotce, starszego od niej o 23 lata. Mieli dwoje dzieci:
Pierwszy mąż Wiktorii zmarł w 1814 roku.
W wieku trzydziestu dwóch lat, 11 lipca 1818 roku w Amorbach wyszła za mąż za księcia Kentu, Edwarda Augusta Hanowerskiego i przeniosła się do Anglii. Z tego związku urodziła się ich jedna córka:
Mąż Wiktorii zmarł niespodziewanie w styczniu 1820, zaledwie kilka dni przed swoim ojcem – królem Jerzym III. Wiktoria nie cieszyła się sympatią rodziny królewskiej. Zmarła w wieku 74 lat i została pochowana w rodzinnym mauzoleum we Frogmore.

</doc>
<doc id="909365" url="https://pl.wikipedia.org/wiki?curid=909365" title="Apadewa">
Apadewa

Apadewa – pisarz i bramin indyjski działający około 1630 roku. Pisał w sanskrycie oraz w marathi. Jego najsłynniejsze dzieło to komentarz do filozofii Mimamsy -"Mimamsanyayaprakasha".

</doc>
<doc id="909376" url="https://pl.wikipedia.org/wiki?curid=909376" title="Lycopersicon">
Lycopersicon



</doc>
<doc id="909378" url="https://pl.wikipedia.org/wiki?curid=909378" title="Grodzisko (Wyżyna Olkuska)">
Grodzisko (Wyżyna Olkuska)

Grodzisko, zwane również Wzgórzem 502 lub Skałą 502 – najwyższe wzniesienie na Wyżynie Olkuskiej i drugie co do wysokości na całej Wyżynie Krakowsko-Częstochowskiej. Jest to ostaniec wierzchołkowy znajdujący się w miejscowości Jerzmanowice w odległości ok. 800 m na południowy zachód od drogi krajowej nr 94. Na jego szczycie znajduje się słup betonowy – polski znak topograficzny. Dawne pomiary geodezyjne z początku XX w. określiły wysokość skały na 502 m n.p.m., stąd dawna nazwa wzgórze 502. Nazwę Grodzisko nadali mu okoliczni mieszkańcy. Według nowszych pomiarów z początku lat 90. wysokość skały wynosi 513 m n.p.m.
Od wzgórza 502 w północnym kierunku ciągnie się pas ostańców wierzchowinowych. Kolejno są to: Grodzisko, Kapucyn, Słup, Soczewka i Polna Skałka. Należą one do grupy tzw. Ostańców Jerzmanowickich. Wszystkie wznoszą się na terenie niezabudowanym, wśród pól uprawnych i są niezalesione. Na szczyt Wzgórza 502 od wschodniej strony można wejść bez większych trudności. Dzięki temu jest ono często odwiedzane przez turystów. Z jego szczytu roztaczają się szerokie widoki. Oglądać można usłaną ostańcami Wyżynę Krakowsko-Częstochowską, widać Kraków, Garb Tenczyński, Beskidy, a przy bardzo dobrej widoczności nawet Tatry.
Wzgórze 502 jest udostępnione do wspinaczki skalnej i dla wspinaczy skałkowych jest jednym z ważniejszych obiektów. Tuż obok niego znajduje się druga, niewiele tylko niższa skała zwana Kapucynem (lub Ostrym Kamieniem), a pomiędzy nimi równy, trawiasty plac, na którym często urządzane są biwaki i parkowane samochody. Wspinacze skalni wyróżniają w obrębie Wzgórza 502 następujące formacje skalne:
Wzgórze 502 znajduje się na obszarze Parku Krajobrazowego Dolinki Krakowskie, cały ten zespół skałek ma status pomnika przyrody.

</doc>
<doc id="909379" url="https://pl.wikipedia.org/wiki?curid=909379" title="Skała 502">
Skała 502



</doc>
<doc id="909398" url="https://pl.wikipedia.org/wiki?curid=909398" title="Jezioro Oberteich">
Jezioro Oberteich



</doc>
<doc id="909404" url="https://pl.wikipedia.org/wiki?curid=909404" title="Grml">
Grml

Grml – dystrybucja Linuksa oparta na Debianie, możliwa do uruchomienia bezpośrednio z CD-ROMu, USB, Firewire, bez instalacji na twardym dysku (LiveCD).
Opis.
Podczas pracy Grml tworzony jest wirtualny system plików w pamięci RAM. Grml zawiera zbiór oprogramowania GNU/Linux (około 2500 pakietów) specjalnie dla użytkowników narzędzi tekstowych i administratorów systemu. Automatycznie wykrywa sprzęt komputerowy. Po rozpakowanie CD w locie Grml zawiera około 2,1 GB programów i dokumentacji. Istnieje również 64-bitowa wersja GRML.
Zastosowania:

</doc>
<doc id="909425" url="https://pl.wikipedia.org/wiki?curid=909425" title="Gliese 581 c">
Gliese 581 c

Gliese 581 c – planeta pozasłoneczna typu superziemia orbitująca wokół czerwonego karła Gliese 581. Uważa się, że planeta znajduje się w takiej odległości od gwiazdy, że temperatura powierzchni planety pozwala na istnienie wody w stanie ciekłym, a co za tym idzie istnieją na niej warunki dogodne do powstania życia tlenowego. Planeta znajduje się w gwiazdozbiorze Wagi około 20,5 lat świetlnych (~194 biliony km) od Ziemi, co astronomicznie jest odległością bardzo małą. Gliese 581 zajmuje 89. miejsce na liście najbliższych układów gwiezdnych względem Ziemi.
Temperatura powierzchni Gliese 581 c może być podobna do ziemskiej.
Odkrycie.
Gliese 581 c wraz z inną planetą tego układu – Gliese 581 d została odkryta przez zespół Stéphane’a Udry’ego z Genewskiego Obserwatorium w Szwajcarii. Odkrycie zostało ogłoszone 24 kwietnia 2007, publikacja dotycząca odkrycia ukazała się w numerze 3/2007 czasopisma „Astronomy and Astrophysics”. Odkrycia dokonano za pomocą urządzenia do pomiarów radialnych prędkości gwiazd HARPS zainstalowanego na 3,6 metrowym teleskopie w Obserwatorium La Silla (Chile) – należącego do Europejskiego Obserwatorium Południowego. Następnie układ był przez półtora miesiąca obserwowany przez kanadyjski teleskop kosmiczny MOST.
Charakterystyka fizyczna.
Masa.
Znając masy wcześniej odkrytej planety Gliese 581 b i uwzględniając obecność Gliese 581 d, obliczono, że Gliese 581 c ma masę ok. 5,03 mas ziemskich, co było najmniejszą wartością ze wszystkich znanych wówczas planet pozasłonecznych, nie licząc tych orbitujących wokół pulsarów. Według późniejszych obliczeń, w których uwzględniono obecność kolejnych odkrytych planet w tym układzie, określono, że masa Gliese 581 c wynosi 5,6 ± 0,3 mas Ziemi.
Promień.
Zakładając, że Gliese 581 c jest planetą skalistą z dużym, żelaznym jądrem, jej promień jest większy o około 50% od promienia ziemskiego. Średnica oceniana jest na 19 310 km. Grawitacja na powierzchni takiej planety jest około 2,2 raza większa niż ziemska.
W przypadku, kiedy okazałoby się, że jest to planeta zbudowana z wody i lodu, promień byłby podobnych rozmiarów, natomiast przyciąganie grawitacyjne byłoby około 1,25 razy większe od ziemskiego.
Wiek.
Szacuje się, że układ Gliese 581 ma około 4,3 miliarda lat, dla porównania Układ Słoneczny ma około 4,6 miliarda lat.
Orbita.
Czas obiegu Gliese 581 c wokół gwiazdy wynosi 13 ziemskich dni, jej promień orbity (11 milionów km) to tylko około 7% promienia orbity ziemskiej (150 milionów km). Ponieważ gwiazda wokół której orbituje Gliese 581 c jest mniejsza i chłodniejsza od Słońca – a więc produkująca mniej światła – promień orbity plasuje planetę na gorącym krańcu ekosfery. Jednak chociaż całkowita ilość wydzielanego przez gwiazdę światła wynosi około 1,3% ilości tego wydzielanego przez Słońce, planeta otrzymuje więcej ciepła niż Wenus.
Temperatura i warunki do życia.
Temperatura.
Używając zmierzonej wartości produkowanego przez Gliese 581 światła możliwe jest obliczenie temperatury panującej na powierzchni Gliese 581 c. Wartość ta na podstawie modelowania komputerowego wynosi w przybliżeniu od −3 °C (przy założeniu, że albedo planety jest równe albedo Wenus) do 40 °C (przy założeniu, że albedo planety jest równe ziemskiemu). Szacunki te nie biorą pod uwagę wpływu atmosfery planety, dlatego rzeczywista wartość temperatury może się znacznie różnić (przypuszczalnie jest wyższa). Przykładowo z takich samych wyliczeń wynika, że temperatura na Ziemi powinna wynosić −17 °C, ze względu na efekt cieplarniany jest ona jednak o 32 stopnie wyższa niż ta wynikająca z modelu. Ostatnie symulacje komputerowe wskazują na to, że temperatura na powierzchni planety jest zbyt wysoka, aby woda istniała tam w stanie ciekłym. Te same symulacje wskazują, że efekt cieplarniany może powodować, że odpowiednie warunki panują na innej planecie tego układu – Gliese 581 d.
Woda w stanie ciekłym.
Gliese 581 c znajduje się w ekosferze, co daje możliwość występowania na jej powierzchni wody w stanie ciekłym, co jest jednym z niezbędnych elementów do istnienia życia tlenowego.
Siły pływowe.
Ze względu na niewielki promień orbity, planeta doświadcza znaczących sił pływowych wywołanych grawitacją gwiazdy. Jeśli orbita jest kołowa, a wnętrze planety rozprasza energię podobnie do planet typu ziemskiego, to Gliese 581 c powinna zsynchronizować okres obrotu z okresem orbitalnym w czasie około 25 tysięcy lat. Od tego czasu planeta byłaby stale zwrócona jedną stroną do gwiazdy, z jedną półkulą zawsze oświetloną i gorącą, a drugą zawsze zaciemnioną i zimną. Jeśli jednak orbita jest ekscentryczna, czas synchronizacji może być o rzędy wielkości dłuższy. Planeta może znaleźć się w rezonansie 2:3, jak Merkury i nie będzie odwrócona jedną stroną do gwiazdy. Efekt sił pływowych zależy także od składu planety – Gleise 581 c może nie być planetą podobną do Ziemi, ale planetą oceaniczną, pokrytą głębszym i masywniejszym oceanem niż Ziemia; wówczas będzie inaczej reagować na pływy.

</doc>
<doc id="909434" url="https://pl.wikipedia.org/wiki?curid=909434" title="Maurycy Bogusław Woyde">
Maurycy Bogusław Woyde

Maurycy Bogusław Anastazy Woyde (ur. 24 listopada 1791 w Tucznej, zm. 4 kwietnia 1877 w Puławach) – polski lekarz, profesor Uniwersytetu Warszawskiego, wolnomularz.
Życiorys.
Był synem Fryderyka Wilhelma (1761–1830), intendenta dóbr państwowych, i Rozyny z Dehmelów (1766–1833), kalwinistów. W 1809 ukończył Liceum Warszawskie, po czym studiował medycynę w warszawskiej Szkole Lekarskiej.
W 1813 uzyskał stopień doktora medycyny i chirurgii oraz licencjata akuszerii. Uczył się również w Berlinie i Wiedniu. 
Do Warszawy powrócił w 1815 i otworzył prywatną praktykę lekarską. W 1816 praktykował jako lekarz w Warszawskim Towarzystwie Dobroczynności. W latach 1816–1828 leczył niezamożne osoby w Szpitalu Jana Bożego.
W 1817 powołano go na stanowisko profesora przybranego (nadzwyczajnego) na Wydziale Medycznym Królewskiego Aleksandryjskiego Uniwersytetu Warszawskiego. W 1823 został mianowany profesorem stałym (zwyczajnym) i otrzymał katedrę medycyny sądowej. W 1827 powołano go na członka Najwyższej Komisji Egzaminacyjnej.
W latach 1824–1830 był członkiem Rady Ogólnej Lekarskiej, a w latach 1837–1848 Rady Lekarskiej Królestwa Polskiego. W 1820 był współtwórcą Towarzystwa Lekarskiego Warszawskiego, następnie jego bibliotekarzem w latach 1826–1830 oraz jego prezesem w latach 1839–1843.
Wziął udział w powstaniu listopadowym i działał jako lekarz w szpitalu Gwardii Koronnej (Koszary Mirowskie) i w prowizorycznym ambulatorium, urządzonym w salach Uniwersytetu. Po upadku powstania i zlikwidowaniu UW przez cara Mikołaja I pozostał w Warszawie i prowadził swą prywatną praktykę, ciesząc się sławą jednego z najpopularniejszych lekarzy warszawskich.
Pracował również w Instytucie Wychowania Panien w Puławach. Był honorowym członkiem Lubelskiego Towarzystwa Lekarskiego. Otrzymał szlachectwo z prawem dziedziczenia.
Życie prywatne.
Od 1820 był wolnomularzem w loży „Świątynia Stałości”, a w latach 1828–1848 radcą Konsystorza Wyznań Ewangelickich w Królestwie Polskim. W 1849 przeszedł na emeryturę i przeniósł się do Puław, gdzie w 1863 celebrował 50-lecie doktoratu, a w 1873 50-lecie profesury.
Był żonaty z Celestyną z Labesiusów (1799–1872), z którą miał trzech synów. Spośród nich szczególnie się wyróżnili dwaj młodsi, Karol August, rosyjski generał piechoty i Aleksander Jan, znany architekt warszawski. Wnuk Aleksander (zm. 1925) był badaczem dziejów kalwinizmu w Polsce.
Małżonkowie Woyde zostali pochowani w Puławach. Upamiętniono ich tablicę pamiątkową na grobie rodziców profesora na cmentarzu kalwińskim w Warszawie (Kw. G-5-3).

</doc>
<doc id="909437" url="https://pl.wikipedia.org/wiki?curid=909437" title="Giacomo Carissimi">
Giacomo Carissimi

Giacomo Carissimi (ochrzczony 18 kwietnia 1605 w Marino, zm. 12 stycznia 1674 w Rzymie) – włoski kompozytor, śpiewak, organista i kapelmistrz; ksiądz katolicki.
Życiorys.
W latach 1623–1625 był śpiewakiem i organistą w katedrze w Tivoli. Następnie w latach 1628–1629 objął stanowisko kapelmistrza w Asyżu, a od 1629 był kapelmistrzem Collegium Germanicum i bazyliki Sant'Apollinare alle Terme w Rzymie. 
Obok Luigiego Rossi jest jednym z twórców kantaty, pisał również msze i inne utwory kościelne. Jego nazwisko łączy się jednak przede wszystkim z twórczością oratoryjną, przy czym głównym osiągnięciem było ustalenie ostatecznej formy dwuczęściowego oratorium (dotąd opartego na dramatach liturgicznych i misteriach, będących dialogami o treści religijnej, w których muzyka grała rolę drugorzędną), na które składały się arie, recytatywy, ensamble, partie chóralne i instrumentalne. Napisał szereg oratoriów z tekstem łacińskim, spośród których najbardziej znane są: Jephte, Jonas, Judicium Salomonis, Extremum Judicium. Do tradycji oratoryjnej Carissimiego nawiązywali będący jego uczniami Marc-Antoine Charpentier, Antonio Draghi i Alessandro Stradella.
Spoczywa w krypcie rzymskiej bazyliki Sant'Apollinare alle Terme, która była głównym miejscem jego działalności.

</doc>
<doc id="909441" url="https://pl.wikipedia.org/wiki?curid=909441" title="Prezydent miasta Świętochłowice">
Prezydent miasta Świętochłowice

Świętochłowiccy prezydenci byli w przebiegu lat różnie nazywani:

</doc>
<doc id="909442" url="https://pl.wikipedia.org/wiki?curid=909442" title="Przygody Fry'a w kosmosie">
Przygody Fry'a w kosmosie



</doc>
<doc id="909446" url="https://pl.wikipedia.org/wiki?curid=909446" title="American Doll Posse">
American Doll Posse

American Doll Posse – studyjny album piosenkarki Tori Amos. Premiera albumu w Polsce odbyła się 26 kwietnia 2007.
Na promującego ją singla wybrano piosenkę „Big Wheel”, ale ze względu na powtarzające się w tekście cztery litery MILF, które rozwijają się w bardzo niecenzuralną całość ("Mother I'd like to fuck")), większość rozgłośni nie zdecydowała się na jego granie.
Na "American Doll Posse" znalazły się 23 kompozycje opowiedziane z perspektywy pięciu różnych kobiet: Isabel (która ma być odpowiednikiem Artemidy), Clyde (Persefona), Pip (Atena), Santa (Afrodyta) i Tori (Demeter). To właśnie głosem tej ostatniej opowiedziana jest piosenka "Big Wheel". Kolejne single to "Bouncing Off Clouds" oraz, dostępny tylko poprzez serwis MySpace, "Almost Rosey". Na każdym z koncertów z trasy promującej album, Tori występowała przebrana za Tori (Demeter) oraz inną z wymienionych wyżej postaci.
Lista utworów.
Po tytule piosenek podano imię postaci, z perspektywy której zaśpiewany jest utwór.

</doc>
<doc id="909450" url="https://pl.wikipedia.org/wiki?curid=909450" title="Przejście (zespół muzyczny)">
Przejście (zespół muzyczny)

Przejście – polska grupa muzyczna założona w 1989 w Łodzi. Grupa wykonuje poezję śpiewaną.

</doc>
<doc id="909451" url="https://pl.wikipedia.org/wiki?curid=909451" title="Numer Identyfikacji Podatkowej">
Numer Identyfikacji Podatkowej



</doc>
<doc id="909452" url="https://pl.wikipedia.org/wiki?curid=909452" title="Beginaż">
Beginaż

Beginaż (nld "begijnhof", fr. "béguinage") – miejsce, gdzie mieszkały beginki. Beginaże powstawały głównie w średniowieczu. Najczęściej spotyka się beginaże na terenie północnej i północno-wschodniej Francji, Belgii, Holandii oraz zachodnich i północno-zachodnich Niemiec.
Zwykle jest to zespół niewielkich domków z małym kościołem lub kaplicą i szpitalem, w pobliżu szpitala znajdował się dom matki przełożonej. Beginaż otoczony był murem, w którym znajdowała się jedna lub więcej bram, łączące beginaż z miastem. W beginażu znajdowały się zwykle także: izolatka dla zakaźnie chorych, stajnia, kurnik, browar, ogrody i łąka. Domy w beginażu mogły być jedno- lub wieloosobowe (te dla mniej zamożnych beginek i nowicjuszek). Kiedy kobieta została przyjęta do grona beginek i było ją na to stać mogła wynająć lub kupić jeden z domów należących do wspólnoty. Po jej śmierci dom ponownie stawał się własnością wspólnoty beginek.
Początkowo beginaże powstawały poza murami miasta, ale po soborze trydenckim kościół zalecił włączenie klasztorów i beginaży w granice miast. Tak zrobiono z beginażami w wielu miejscach, np. w Brugii, Gandawie, Lier, Herentals, Leuven, Diest, Brukseli, Dendermonde, Hasselt, Mechelen i Tienen. Niektóre, jak np. beginaż w Sint-Truiden, nadal znajdują się poza murami miasta. Część beginaży ma wewnętrzny, trójkątny lub prostokątny, dziedziniec (np. beginaże w Aarschot, Herentals, Turnhout, Hasselt, Hoogstraten, Anderlecht, Oudenaarde, Aalst, Dendermonde i Diksmuide). W innych domy budowane były w dwóch rzędach wokół trawiastego placu (np. w Tienen, Antwerpii, Sint-Truideni Kortrijk).
Znane beginaże.
 Belgia
Inne kraje

</doc>
<doc id="909453" url="https://pl.wikipedia.org/wiki?curid=909453" title="Buffalo czarny">
Buffalo czarny

Buffalo czarny ("Ictiobus niger") – gatunek słodkowodnej ryby z rodziny czukuczanowatych (Catostomidae). 
Zasięg występowania.
Ameryka Północna – Wielkie Jeziora Północnoamerykańskie, dorzecze Missisipi, Ohio i Missouri. W Polsce introdukowany w 1989 do hodowli eksperymentalnej, ale prace nad jego aklimatyzacją zostały zaniechane.
Opis.
Ciało wydłużone, mały otwór gębowy w położeniu dolnym, oczy małe. Długa płetwa grzbietowa, płetwa ogonowa wcięta.
Osiąga do 120 cm długości i masę do 30 kg. Maksymalny notowany wiek wynosi 24 lata.
Tryb życia.
Preferuje rzeki z silnym nurtem.
Rozród: tarło odbywa się wiosną (od kwietnia do połowy czerwca) w płytkich wodach.
Odżywianie: mięczaki, larwy owadów
Znaczenie gospodarcze.
Wykorzystywany w akwakulturze, poławiany przez wędkarzy.

</doc>
<doc id="909458" url="https://pl.wikipedia.org/wiki?curid=909458" title="Ictiobus niger">
Ictiobus niger



</doc>
<doc id="909465" url="https://pl.wikipedia.org/wiki?curid=909465" title="Bitwa pod Lützen">
Bitwa pod Lützen



</doc>
<doc id="909466" url="https://pl.wikipedia.org/wiki?curid=909466" title="Wisła Obłaziec">
Wisła Obłaziec

Wisła Obłaziec – zlikwidowany przystanek kolejowy w Wiśle w województwie śląskim, w Polsce. Znajduje się na wysokości 414 m n.p.m..
Historia.
Przystanek został otwarty 10 lipca 1929 roku przy okazji otwarcia linii kolejowej do stacji Wisła Uzdrowisko. Wybudowany został drewniany budynek projektu góralskiego o konstrukcji słupowej mieszczący kasę biletową, poczekalnię oraz posterunek dróżnika. Podobny obiekt powstał w Dziechcince. Zbudowano również murowany dom mieszczący mieszkanie zawiadowcy oraz szalety. W pobliżu przystanku zlokalizowano stalowy most kolejowy na rzece Wiśle z 1926 roku o konstrukcji belkowej. Po drugiej wojnie światowej ze względu na zniszczenie przez wycofujące się wojska niemieckie mostu kolejowego do 28 maja 1946 roku pociągi kursowały tylko do przystanku w Obłaźcu. Podczas elektryfikacji linii kolejowej został wybudowany niski peron z nawierzchnią z płyt betonowych. Niedaleko obiektu zlokalizowano dwie bocznice kolejowe, prowadzące do kamieniołomu i tartaku. Z przystanku wiódł dawniej zielony pieszy szlak turystyczny na Orłową i Soszów Wielki. Przystanek obsługiwany był przez samorządową spółkę Koleje Śląskie od 1 czerwca 2012 roku, kiedy rozpoczęła kursowanie na linii kolejowej zamiast Przewozów Regionalnych. Drewniany budynek wpisano do Gminnej Ewidencji Zabytków miasta Wisły. W ramach rewitalizacji linii kolejowej planowano zlikwidowanie posterunku. W zamian zaprojektowano przystanek Wisła Jawornik. W marcu 2021 roku przystanek został rozebrany. Zgodnie z danymi Urzędu Transportu Kolejowego dobowa wymiana pasażerska w 2017 roku wynosiła od 10 do 19 pasażerów na dobę.

</doc>
<doc id="909472" url="https://pl.wikipedia.org/wiki?curid=909472" title="Dani Osvaldo">
Dani Osvaldo

Pablo Daniel Osvaldo (ur. 12 stycznia 1986 w Buenos Aires) – włoski piłkarz argentyńskiego pochodzenia występujący na pozycji napastnika. Obecnie gra w portugalskim klubie FC Porto. Wcześniej reprezentował kolejno barwy takich drużyn jak CA Huracán, Atalanta BC, US Lecce, ACF Fiorentina, Bologna FC, RCD Espanyol, AS Roma, Southampton, Juventus F.C., Inter Mediolan, Boca Juniors i FC Porto.

</doc>
<doc id="909473" url="https://pl.wikipedia.org/wiki?curid=909473" title="Szeszonk III">
Szeszonk III

Szeszonk III – faraon, władca starożytnego Egiptu z XXII dynastii libijskiej, z czasów Trzeciego Okresu Przejściowego. Prawdopodobnie panował w latach 837-798 p.n.e. Był młodszym synem Takelota II i królowej Karomy III.
Istnieją poglądy przypisujące Szeszonkowi ponad 50-letnie panowanie, lecz żadne zabytki nie potwierdzają panowania dłuższego niż 39 lat. Podczas jego rządów doszło do dalszego podziału władzy w Egipcie. Wywodzący się z bocznej gałęzi rodów libijskich, prawdopodobnie spokrewnionych z królewskim rodem z Tanis, możnowładca Padibastet założył w Leontopolis nową dynastię. Działo się to około 8. roku panowania Szeszonka.
Szeszonk już na początku swego panowania uzyskał poparcie w Tebaidzie, jak się wydaje z dwojakiego powodu. Po pierwsze, pozbawił władzy swego brata Osorkona, który będąc wielkim kapłanem Amona, uzyskawszy władzę królewską stałby się niezwykle potężnym i wpływowym władcą. Jak wiadomo w Tebach wybuchały bunty przeciw władzy kapłańskiej Osorkona. Po drugie pozostawił klerowi tebańskiemu wiele swobody, a przede wszystkim prawo wolnego wyboru arcykapłanów. Kilkakrotnie arcykapłan Osorkon musiał uchodzić z Teb, by w końcu odzyskać swoje stanowisko po ostatecznym pogodzeniu się ze swym młodszym bratem – Szeszonkiem III, prawdopodobnie około 22. lub 26. roku jego panowania.
Około 20. roku Szeszonka, Padibastet, panujący w Bubastis i później za sprawą poparcia wielkiego kapłana Amona – Harsiese II w Tebach, powołał do współwładzy swego syn Iuputa I, który władzę objął w Leontopolis. W Herakleopolis rozgorzała walka o władze. Trwało to prawdopodobnie do około 39. roku panowania Szeszonka, kiedy to władzę tam przejął generał Bakenptah. W Delcie władza Szeszonka III była znacznie mocniejsza niż władców Leontopolis. Popierały go w środkowej Delcie; Busiris, Sais i Buto oraz Memfis. Damiettańska odnoga Nilu stanowiła granicę jego władzy. Zachodnia część Delty opanowana była przez libijskie plemiona Maszuasz.
W czasie panowania Szeszonka III, równolegle władzę sprawowali w Leontopolis:
Na tronie pontyfikalnym w Tebach zasiadali:
Szeszonk III pochowany został w Tanis, a jego grobowiec odkrył w 1940 roku Pierre Montet. Wewnątrz znajdował się sarkofag wykonany dla Szeszonka oraz drugi pozbawiony jakichkolwiek inskrypcji.
Jak wyglądał podział władzy w Egipcie, w Trzecim Okresie Przejściowym, .

</doc>
<doc id="909474" url="https://pl.wikipedia.org/wiki?curid=909474" title="Bitwa pod Lützen (1813)">
Bitwa pod Lützen (1813)

Bitwa pod Lützen, zwana też bitwą pod Großgörschen – starcie zbrojne, które miało miejsce w trakcie kampanii saskiej 2 maja 1813 roku. Głównodowodzący wojskami rosyjsko-pruskimi Piotr Wittgenstein wydał bitwę prawemu skrzydłu wojsk Napoleona. Po dniu ciężkich walk siły sojuszników wycofały się.
Przygotowania.
Po powrocie z zakończonej klęską wyprawy rosyjskiej 1812 roku, Napoleon rozpoczął pospieszne formowanie nowej armii. Bez załóg twierdz Księstwa Warszawskiego liczyła ona 250 tys. ludzi. Jej skład wyglądał następująco:
Oprócz tego:
Siły te składały się głównie ze świeżo powołanych i niedoświadczonych żołnierzy. Odbudowana armia napoleońska cierpiała też na brak kawalerii, co odbiło się niej właśnie pod Lützen.
Przed bitwą.
Pierwsze działania zaczepne podjęli sojusznicy, przekraczając Łabę i zmuszając siły księcia Eugeniusza do wycofania za Soławę. Napoleon planował połączenie trzech armii i skierowanie ich na Drezno w celu odłączenia nieprzyjaciół od ich linii komunikacyjnych. 26 kwietnia Cesarz przybył do Erfurtu i objął dowództwo nad armią liczącą 180 tys. ludzi. 29 kwietnia straż przednia – III korpus Neya – przekroczyła Soławę, a 30 dotarła do Weissenfels. Wywiązała się tam drobna potyczka, w trakcie której pozytywnie odznaczyli się świeży rekruci Neya. W trakcie walk zginął marszałek Bessières.
Napoleon, posiadając słabych zwiadowców, otrzymywał nieprawdziwe informacje o posunięciach wroga. Przypuszczał, że koncentruje się on na prawej flance i zamierza maszerować na Lipsk przez Lützen. 1 maja główna armia francuska przekroczyła Soławę, osłaniana przez Neya, stojącego w Kaja.
Wojska rosyjskie i pruskie pod koniec kwietnia zajmowały pozycje nad Elsterą po obu stronach Lipska. Rosyjska armia Wittgensteina (50 tys. żołnierzy) stała na północ od miasta, a pruska armia Blüchera (40 tys. żołnierzy) na południu.
W nocy z 1 na 2 maja wojska prusko-rosyjskie przeprawiły się przez rzekę Pleisse w Zwenkau (Wittgenstein) i Pegau (Blücher) z zamiarem uderzenia na prawe skrzydło francuskie. W Lipsku została jedna dywizja. Napoleon, dowiedziawszy się o tym, nakazał Eugeniuszowi zajęcie Lipska, a następnie oskrzydlenie nieprzyjaciela z jego prawej strony (czyli od północy). Korpusy Marmonta, Bertranda i Oudinota dostały rozkaz połączenia się z lewym skrzydłem Neya i wymarszu w kierunku Zwenkau i Pegau. Korpus Macdonalda miał przejść do Markranstädt w celu ubezpieczania Neya. Napoleon udał się w kierunku Lipska, gdzie V korpus Lauristona wszedł już w kontakt z przeciwnikiem. W tym samym czasie, o godzinie 12, główna armia Wittgensteina podeszła na prawą flankę sił francuskich. Maszerujący jako boczna osłona armii francuskiej korpus Neya znalazł się w niebezpieczeństwie.
Bitwa.
Napoleon, usłyszawszy pobliską kanonadę dział, wydał pospieszne rozkazy. Nakazał Marmontowi iść do Starsiedel i tam, razem z Neyem, zaatakować nieprzyjaciół od frontu. IV korpus Bertranda miał za zadanie uderzyć na przeciwnika od lewej flanki, a Macdonald – od prawej. Lauriston, po zdobyciu Lipska, miał zostawić tam jedną dywizję i z dwiema pozostałymi kierować się na Zwenkau i utworzyć odwód ogólny. Gwardia miała podejść do Kaji i wyprowadzić główne uderzenie piechoty.
W tym czasie generał Blücher atakował generała Souhama, stojącego w Großgörschen. Po zaciętej walce oddziałom pruskim udało się wyprzeć Francuzów ze wsi, a ci wycofali się do Kleingörschen i otrzymali wsparcie dywizji Marmonta. Blücher, otrzymawszy dodatkowe wojska od Wittgensteina, przypuścił kolejny atak na Souhama (wzmocnionego o dywizję Girarda). Wojska francuskie zaczęły się cofać w kierunku Kaja, skąd jednak, w sile dwóch dywizji, nadchodził już Ney. Bardzo dobrze sprawili się tu jego rekruci, wypierając Prusaków do Großgörschen. Była godzina 14.30, na pole bitwy przybył Napoleon. Zastał żołnierzy Neya wyczerpanych, był jednak zadowolony z ich siły bojowej. Blücher przypuścił kolejny atak, w trakcie którego sam został ranny w ramię. Oddziały pruskie zdobyły jednak kolejne wsie — Kleingörschen, Rahne, a w końcu także Kaję, jednak żołnierze generała Moutona ponownie wyparli Blüchera.
Siły koalicyjne przypuściły główny atak. Do walki o Kaję weszły korpusy Blüchera, Yorcka i Wirttenberga, razem około 50 tys. żołnierzy. Natarcie zakończyło się powodzeniem, w przeciwieństwie do uderzenia kawalerii Wintzingerodego na Starsiedel, której ataki odparte zostały przez Marmonta. Do kontrataku weszła Młoda Gwardia, dowodzona osobiście przez marszałka Mortiera, wsparta artylerią Drouota. Atak zmusił siły koalicjantów do wycofania się za wsie. O godzinie 17.30 Macdonald zdobył Eisdorf, obchodząc nieprzyjaciela z lewej strony, a na prawym skrzydle połączyły się siły Marmonta i Bertranda. Jeszcze o 21.00 jazda koalicji pod dowództwem Blüchera zaatakowała piechotę Marmonta, która początkowo ustąpiła pola, potem jednak odrzuciła oddziały pruskie.
Z powodu braku kawalerii u Francuzów, oddziały koalicji mogły wycofać się w zupełnym porządku, nieniepokojone przez przeciwników.
Podsumowanie.
Zwycięstwo pod Lützen, choć okupione dużymi stratami (20 tys. żołnierzy przy 15 tys. rannych, zabitych i jeńców u koalicjantów), miało olbrzymie znaczenie — Związek Reński pozostał przy Napoleonie. Wskrzeszona została legenda geniuszu wojennego Cesarza, choć wszyscy zdawali sobie sprawę, że nie dysponuje on już armią tak silną, jak w latach 1805-1807. Koalicjanci mieli dużo szczęścia, gdyż to oni popełnili masę błędów w bitwie. Wittgenstein chciał zgromadzić całą armię przed rozpoczęciem bitwy, co było stratą czasu i ukończone zostało 5 godzin później, niż planowano. Nawet skupiając w ręku całe siły, zużywał je częściowo, rzucając piechotę do ataku przeciwko Francuzom, a oszczędzając jazdę. Gdyby nakazał przełamujący atak na centrum francuskie, bitwa mogła potoczyć się inaczej.
Błędy popełniali też Francuzi – korpusy Bertranda i Lauristona, słysząc odgłos strzałów, nie nadciągnęły na pole bitwy, trzeba było kilkukrotnych rozkazów Napoleona, aby je tam sprowadzić. Ważnym czynnikiem był też brak dobrego zwiadu – Napoleon polegał bardziej na swojej intuicji niż sprawdzonych wiadomościach.
W bitwie ranę w stopę otrzymał Gerhard von Scharnhorst. Z początku wyglądająca niegroźnie, w trakcie odwrotu do Pragi przerodziła się w groźną infekcję. 28 czerwca zmarł, nie zaczynając nawet planowanych negocjacji z Austriakami.

</doc>
<doc id="909475" url="https://pl.wikipedia.org/wiki?curid=909475" title="Taylor McKenzie">
Taylor McKenzie

Taylor McKenzie (ur. 1931 - zm. 13 kwietnia 2007) – amerykański Indianin Nawaho, pierwszy doktor medycyny z tego plemienia.
Życiorys.
Urodzony w tradycyjnej rodzinie z rezerwatu Nawahów na Południowym Zachodzie Stanów Zjednoczonych, należał do klanów "Czerwonego Domu" i "Gorzkiej Wody". W 1950 r., po ukończeniu szkoły średniej Navajo Methodist Mission School, uczęszczał do Wheaton College, a następnie do Baylor University, gdzie w 1958 roku - jako pierwszy w historii Indianin Nawaho - uzyskał tytuł doktora medycyny. W latach 1958-1963 odbywał praktykę lekarską w Pontiac General Hospital w Pontiac (Michigan), a następnie powrócił do rodzinnego rezerwatu, gdzie przez kolejne 30 lat pracował w publicznej służbie zdrowia, służąc pomocą ludziom wychowanym w tej samej kulturze i mówiącym tym samym co on językiem nawaho, przyczyniając się do polepszenia zdrowia liczącego ponad ćwierć miliona osób ludu Nawahów.
W czasach, gdy jedynie nieliczni tubylcy podejmowali studia medyczne (Carlos Montezuma, Charles Alexander Eastman, Annie Wauneka), McKenzie był jednym z pionierów współczesnej medycyny wśród Indian Ameryki Północnej. Był aktywny w działaniach na rzecz poprawy warunków życia tubylczych Amerykanów; jego zeznania przed Kongresem USA zwróciły uwagę społeczną na groźne skutki promieniowania na Nawahów pracujących w szkodliwych warunkach w okolicznych kopalniach uranu. Jego starania przyczyniły się też do budowy nowych przychodni lekarskich w rezerwacie i do wprowadzenia korzystnych poprawek do "ustawy o poprawie opieki zdrowotnej Indian".
W 1978 r. był trzeci w wyborach na przewodniczącego plemienia. Po przejściu na emeryturę przez kolejne trzy lata pracował na pół etatu w przychodni Gallup Indian Medical Center. W 1998 roku wystartował w wyborach na wiceprezydenta Narodu Nawahów i pełnił tę funkcję przez jedną kadencję (1999 - 2003) za rządów Kelseya Begaye. W 2005 r. był dyrektorem szpitala Sage Memorial w Window Rock (Arizona), a w 2006 r. został pierwszym w historii plemienia "Lekarzem Krajowym" (doradcą Rady Plemiennej Narodu Nawahów ds. medycyny w Wydziale Zdrowia Rady). Funkcję tę pełnił aż do śmierci. Zmarł 13 kwietnia 2007 r. w szpitalu w Albuquerque (Nowy Meksyk).
Był członkiem założycielem Association of American Indian Physicians, wielokrotnie nagradzanym członkiem stowarzyszeń zawodowych, plemiennych i krajowych w USA (m.in. "New Mexico Distinguished Public Service Award", "U.S. Public Health Service Distinguished Service Medal"), szanowanym członkiem starszyzny plemiennej, mężem Betty McKenzie, ojcem dziewięciorga dzieci i dziadkiem. Wymieniany - obok Annie Wauneka, propagatorki oświaty zdrowotnej wśród Nawahów - jako jeden z najwybitniejszych Nawahów w XX w.

</doc>
<doc id="909477" url="https://pl.wikipedia.org/wiki?curid=909477" title="Bitwa pod Lutzen (1813)">
Bitwa pod Lutzen (1813)



</doc>
<doc id="909487" url="https://pl.wikipedia.org/wiki?curid=909487" title="Neuhaus an der Pegnitz">
Neuhaus an der Pegnitz

Neuhaus an der Pegnitz, Neuhaus a.d.Pegnitz – gmina targowa w Niemczech, w kraju związkowym Bawaria, w rejencji Środkowa Frankonia, w regionie Planungsregion Nürnberg, w powiecie Landkreis Nürnberger Land. Leży w Jurze Frankońskiej, około 37 km na północny wschód od Norymbergi i około 21 km na północny wschód od Lauf an der Pegnitz, nad rzeką Pegnitz, przy linii kolejowej Monachium – Berlin.
Polityka.
Rada gminy składa się z 16 członków:

</doc>
<doc id="909489" url="https://pl.wikipedia.org/wiki?curid=909489" title="Fulda (stacja kolejowa)">
Fulda (stacja kolejowa)

Fulda – stacja kolejowa w Fuldzie, w kraju związkowym Hesja, w Niemczech.

</doc>
<doc id="909492" url="https://pl.wikipedia.org/wiki?curid=909492" title="Bitwa pod Krasnobrodem 1939">
Bitwa pod Krasnobrodem 1939



</doc>
<doc id="909495" url="https://pl.wikipedia.org/wiki?curid=909495" title="John C. Booth">
John C. Booth

John C. Booth (ur. 1903, zm. 8 stycznia 1996) – amerykański działacz religijny, członek Ciała Kierowniczego Świadków Jehowy w Nowym Jorku w Stanach Zjednoczonych.
Życiorys.
John C. Booth urodził się w okolicach Wallkill w stanie Nowy Jork. W roku 1921 prowadził lekcje w szkółce niedzielnej przy Holenderskim Kościele Reformowanym, lecz nie chciał zostać pastorem. Czytał publikacje religijne, wydawane przez Towarzystwo Strażnica i zaczął bywać na zebraniach Badaczy Pisma Świętego (jak wówczas nazywali się Świadkowie Jehowy). W 1923 roku przyjął chrzest, a w 1928 roku podjął pełnoczasową służbę pionierską. W 1935 roku był nadzorcą podróżującym, odwiedzając zbory w Stanach Zjednoczonych. W 1938 roku zajmował się organizowaniem co tydzień zgromadzeń obwodowych.
W 1941 roku został skierowany do pracy jako wolontariusz na "Farmie Królestwa" w South Lansing w okolicach miasta Ithaca w stanie Nowy Jork – gdzie wówczas mieściła się Biblijna Szkoła Strażnicy – Gilead. Na Farmie pracował przez 28 lat, zostając w pewnym momencie jej nadzorcą. W 1970 roku został przeniesiony do pracy na Farmach Strażnicy w Wallkill. 28 listopada 1974 roku został członkiem Ciała Kierowniczego Świadków Jehowy i był nim aż do śmierci w 1996 roku.
Podróże służbowe.
John C. Booth odwiedzał i brał udział w otwarciu Biur Oddziału, a także brał udział w kongresach międzynarodowych. W 1978 roku był głównym mówcą na zgromadzeniu międzynarodowym pod hasłem „Zwycięska wiara” na Martynice.

</doc>
<doc id="909496" url="https://pl.wikipedia.org/wiki?curid=909496" title="Schnaittach">
Schnaittach

Schnaittach – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitalnym Norymbergi, w Jurze Frankońskiej, około 21 km na północny wschód od Norymbergi i około 6 km na północny wschód od Lauf an der Pegnitz, nad rzeką Schnaittach, przy autostradzie A9 (zjazd 48).
1 stycznia 2015 r. przyłączono do gminy 583 m2 z gminy Eckental w powiecie Erlangen-Höchstadt.
Współpraca.
Miejscowości partnerskie:

</doc>
<doc id="909497" url="https://pl.wikipedia.org/wiki?curid=909497" title="Ekosfera">
Ekosfera

Ekosfera (gr. "oikos" dom + "sphaira" kula), ekostrefa, także: „strefa zamieszkiwalna” () – strefa wokół gwiazdy, o kształcie zbliżonym do warstwy sferycznej, w której obrębie na wszystkich znajdujących się planetach mogą panować warunki fizyczne i chemiczne umożliwiające powstanie, utrzymanie i rozwój organizmów żywych, z których za najistotniejszy uważane jest istnienie ciekłej wody.
Historia pojęcia.
Po raz pierwszy wprowadził koncepcję okołogwiazdowej strefy mieszkalnej Edward Maunder w 1913 w jego książce Life on Other Planets. Pierwotnie określano ekostrefę Słońca jako pasmo pomiędzy orbitami Wenus i Marsa. Precyzyjniejsza definicja określa ją jako obszar, w którego paśmie temperatura powinna być zawarta między 203-353 K (-70 a +80 °C) oraz konieczna jest również obecność wody ciekłej () na powierzchni i niezwiązanego tlenu () w atmosferze. Na Ziemi znane są jednak organizmy beztlenowe, dla których tlen jest szkodliwy, a nawet zabójczy.
Badania współczesnych naukowców poszerzyły konieczne warunki zaistnienia ekosfery o naturalną osłonę atmosferyczną chroniącą przed promieniowaniem elektromagnetycznym i korpuskularnym. Jednakże warunek ten nie jest brany pod uwagę jako kluczowy, gdyż nie ma zasadniczego znaczenia w wypadku występowania organizmów żywych pod powierzchnią gruntu lub organizmów ewolucyjnie dostosowanych do warunków promieniowania.
Planety pozasłoneczne w ekosferach gwiazd.
Pierwszą planetą pozasłoneczną, o której sądzono, że krąży w ekosferze, był gazowy olbrzym 70 Virginis b. Później okazało się jednak, że krąży po ciaśniejszej, ekscentrycznej orbicie. Kolejne lata przyniosły odkrycia także mniejszych planet krążących w ekosferach. W układzie Gliese 581 krążą co najmniej 4 planety, a według analiz z 2010 r. nawet 6, spośród których kilkukrotnie masywniejsza od Ziemi Gliese 581 d krąży blisko zewnętrznego skraju ekosfery, a (niepotwierdzona) Gliese 581 g w jej środkowej części. Spośród obecnie znanych planet których odkrycie zostało potwierdzone, najbardziej podobna do Ziemi pod względem orbity i rozmiaru jest superziemia Kepler-452b; istnienie ciekłej wody na jej powierzchni jest wysoce prawdopodobne. Niektóre z odkrytych planet mogą być nawet całkowicie pokryte wodami oceanów.
Znanych jest także wiele planet-olbrzymów krążących w ekosferach; ich obecność utrudnia powstanie i utrzymanie się na stabilnych orbitach planet typu ziemskiego w tym obszarze. Miejscem umożliwiającym powstanie i istnienie życia mogą być natomiast naturalne satelity takich planet; olbrzymy o masie większej niż Jowisz, jak HD 28185 b, mogą posiadać księżyce nawet o masie Ziemi. Ponadto, jeżeli taki olbrzym krąży po orbicie o małym mimośrodzie, istnieje możliwość, że niewielka planeta powstanie lub znajdzie się w pobliżu punktu libracyjnego na orbicie olbrzyma, dzieląc z nim orbitę jako tzw. „planeta trojańska”.
Życie poza ekosferą.
Ekosfera wokół gwiazdy nie obejmuje wszystkich miejsc, gdzie teoretycznie życie może się samoistnie rozwinąć. Istnienie ciekłej wody może być zapewnione nie tylko dzięki ciepłu pochodzącemu od gwiazdy, ale też dzięki aktywności geologicznej wnętrza planety. W zewnętrznej części Układu Słonecznego istnieją księżyce lodowe (np. Europa), które najprawdopodobniej posiadają pod lodową skorupą ocean, istniejący dzięki ciepłu pochodzącemu od sił pływowych. Taki ocean jest potencjalnym siedliskiem życia.

</doc>
<doc id="909502" url="https://pl.wikipedia.org/wiki?curid=909502" title="Neunkirchen am Sand">
Neunkirchen am Sand

Neunkirchen am Sand, Neunkirchen a.Sand – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, około 18 km na północny wschód od Norymbergi i ok. 3 km na wschód od Lauf an der Pegnitz, nad ujściem rzeki Schnaittach do Pegnitz, przy autostradzie A9, drodze B14 i linii kolejowej Norymberga – Cheb.
Dzielnice.
W skład gminy wchodzą następujące dzielnice: 
Współpraca.
Miejscowość partnerska:

</doc>
<doc id="909503" url="https://pl.wikipedia.org/wiki?curid=909503" title="Britons">
Britons

Britons – brytyjska faszystowska i antysemicka organizacja działająca od 1919 r. do końca lat 40. XX w. w Wielkiej Brytanii
Organizacja została założona w lipcu 1919 r. przez Henry’ego Hamiltona Beamisha, syna angielskiego admirała oraz uczestnika II wojny burskiej. Jej program był bardzo silnie antysemicki. Nie wykluczano nawet eksterminacji Żydów, usprawiedliwiając to wymordowaniem przez starożytnych Izraelitów pierwotnych mieszkańców Palestyny. W sierpniu 1922 r. działacze Britons powołali Brytyjskie Stowarzyszenie Wydawnicze (Britons Publishing Society), które wydało „Protokoły mędrców Syjonu”. Po wyjeździe przywódcy Britons z Wielkiej Brytanii faktyczne kierowanie organizacją przejął John Henry Clarke, dotychczasowy zastępca H. H. Beamisha, który nadal pozostał przewodniczącym aż do jego śmierci w 1948 r. Nawiązano wówczas współpracę z prawym skrzydłem Partii Konserwatywnej i pozyskano tak znanych ludzi, jak wynalazca Arthur Kitson, czy generał-brygadier R.B.D. Blakeney. Utrzymywano też ścisłe kontakty z Imperialną Ligą Faszystów Arnolda Leese’a. Głównym celem Britons było zmuszenie wszystkich brytyjskich Żydów do emigracji do Palestyny. Poprzez Britons Publishing Society wydawano wiele antyżydowskich publikacji i prowadzono ogólnie antysemicką propagandę. Głoszono również hasła antyniemieckie, antykomunistyczne, antyirlandzkie i występowano przeciwko wszystkim obcym wpływom w Wielkiej Brytanii. W latach II wojny światowej działalność organizacji praktycznie zamarła. Britons egzystowali jeszcze do końca lat 40.

</doc>
<doc id="909513" url="https://pl.wikipedia.org/wiki?curid=909513" title="Kokoszka (województwo pomorskie)">
Kokoszka (województwo pomorskie)

Kokoszka (kaszb. "Kòkòszka", niem. "Kokoschka") – kolonia kaszubska w Polsce położona w województwie pomorskim, w powiecie chojnickim, w gminie Chojnice. 
Kolonia położona na terenie Zaborskiego Parku Krajobrazowego nad rzeką Chociną przy zachodnim brzegu jeziora Karsińskiego, jest częścią składową sołectwa Swornegacie.
W latach 1975–1998 miejscowość administracyjnie należała do województwa bydgoskiego.

</doc>
<doc id="909515" url="https://pl.wikipedia.org/wiki?curid=909515" title="Rückersdorf (Bawaria)">
Rückersdorf (Bawaria)

Rückersdorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Lez w Okręgu Metropolitarnym Norymbergi, około 11 km na północny wschód od Norymbergi i ok. 5 km na południowy zachód od Lauf an der Pegnitz, nad rzeką Pegnitz, przy drodze B14 i linii kolejowej Monachium - Berlin.
Dzielnice.
W skład gminy wchodzą następujące dzielnice: 
Polityka.
Rada gminy składa się z 16 członków:

</doc>
<doc id="909516" url="https://pl.wikipedia.org/wiki?curid=909516" title="Szablon (graffiti)">
Szablon (graffiti)

Szablon (ang. "stencil", fr. "pochoir") – technika malarska typowa dla street artu. Do malowania wykorzystuje się matryce (również nazywane szablonami), wycięte zazwyczaj w tekturze lub grubej folii, które przykłada się do malowanej powierzchni, a następnie pokrywa farbą. Najczęściej wykorzystuje się w tym celu farbę w sprayu, można jednak nakładać farbę również pędzlem lub wałkiem. Techniką tą można wykonać zarówno proste, jednokolorowe prace jak i prace bardziej skomplikowane, wymagające wykonania wielu matryc i dokładnego zaplanowania kolejności nakładania farb.
Jednym z bardziej znanych artystów posługujących się tą techniką jest Banksy.
Poza wartością estetyczną, szablony często niosą ze sobą przekaz o wydźwięku politycznym lub społecznym.
W Polsce szablony zostały po raz pierwszy użyte do walki politycznej w czasie niemieckiej okupacji, kiedy za ich pomocą Polacy nanosili na mury i pomniki m.in. kotwicę – Znak Polski Walczącej.

</doc>
<doc id="909518" url="https://pl.wikipedia.org/wiki?curid=909518" title="Marcin Gasztołd">
Marcin Gasztołd

Marcin Gasztołd ("Martynas Goštautas"; ur. ok. 1428, zm. w 1483 roku) – członek rady hospodarskiej Wielkiego Księstwa Litewskiego w 1473 roku, wojewoda trocki w latach 1481–1483, wojewoda kijowski w latach 1471–1480, marszałek ziemski w latach 1477–1479, namiestnik nowogrodzki w latach 1464–1471, litewski magnat i polityk.
Wnuk Andrzeja Gasztołda, syn Jana (Iwaszki) Gasztołda. Przebywał na służbie Kazimierza Jagiellończyka. W 1470 roku został wyznaczony pierwszym litewskim wojewodą kijowskim, ale nie udało mu się objąć urzędu z powodu oporu miejscowych. Kijów zdobył zbrojnie w 1471 roku. Nie udało mu się odeprzeć najazdu tatarskiego w 1474 roku. Nie znajdując wsparcia lokalnych dostojników i miejscowej ludności, zrzekł się w 1475 roku urzędu i wyjechał na północ Wielkiego Księstwa Litewskiego.
W 1477 roku został naznaczony marszałkiem ziemskim litewskim, a w 1480 - wojewodą trockim.
Miał syna Olbrachta i córkę Elżbietę Radziwiłłową. Był dziadem Stanisława Gasztołda.

</doc>
<doc id="909520" url="https://pl.wikipedia.org/wiki?curid=909520" title="Mistrzostwa Europy U-21 w Piłce Nożnej 2000">
Mistrzostwa Europy U-21 w Piłce Nożnej 2000

Mistrzostwa Europy U-21 w piłce nożnej 2000 odbywały się w dniach 27 maja – 4 czerwca 2000 roku na Słowacji. Turniej stanowił jednocześnie finałową kwalifikację do igrzysk w Sydney (awansowały pierwsze cztery zespoły).
Kwalifikacje.
W kwalifikacjach brali udział 47 drużyn narodowych U-21, podzielonych na 9 grup, w których znajdowało się 5 lub 6 zespołów. Mistrzowie i siedem najlepszych zespołów z drugich miejsc awansowali do fazy play-off, z której zostały wyłonionych ośmioro finalistów turnieju głównego.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-21 2000 została reprezentacja Włoch.

</doc>
<doc id="909522" url="https://pl.wikipedia.org/wiki?curid=909522" title="Philippe Léonard">
Philippe Léonard

Philippe Léonard (ur. 14 lutego 1974 w Liège), piłkarz belgijski grający na pozycji środkowego lub lewego obrońcy.
Kariera klubowa.
Léonard pochodzi z miasta Liège i tam też rozpoczynał piłkarską karierę w klubie Standard Liège. Przechodził przez wszystkie szczeble juniorskie, a w 1992 roku został włączony do kadry seniorów. 15 sierpnia zadebiutował w wygranym 2:1 meczu z FC Boom. Już w pierwszym sezonie swoimi umiejętnościami przekonał do siebie trenera Arie Haana i jako 18-latek wywalczył miejsce w podstawowej jedenastce Standardu grając między innymi u boku reprezentanta Brazylii, Andre Cruza czy reprezentanta Rumunii Mircei Rednica. W 1993 roku wywalczył ze Standardem Puchar Belgii, ale było to jego jedyne trofeum przez 4 lata gry w tym klubie.
Latem 1996 Léonard przeszedł do Francuskiego AS Monaco, a do zespołu ściągnął go ówczesny trener tego klubu Jean Tigana. W Ligue 1 zawodnik zadebiutował 10 sierpnia w wygranym 3:1 wyjazdowym meczu z FC Nantes. Wskutek dużej rotacji w składzie nie był podstawowym zawodnikiem zespołu. Rozegrał 19 meczów, a z Monaco wywalczył pierwsze od 1988 roku mistrzostwo Francji. Rok później wystąpił z ASM w Lidze Mistrzów i doszedł z zespołem do półfinału tych rozgrywek. Przez kolejne lata nie zdołał jednak wywalczyć miejsca w pierwszej jedenatsce i zazwyczaj występował w połowie meczów ligowych. W 2000 roku po raz drugi w karierze został mistrzem Francji (19 meczów, 2 gole), a w 2001 roku doszedł do finału Pucharu Ligi Francuskiej. W 2003 roku wywalczył to trofeum oraz został wicemistrzem Francji, ale w obu sukcesach Philippe miał nikły udział będąc czwartym, a nawet piątym środkowym obrońcą w hierarchii trenera Didiera Deschampsa, a na lewej stronie niepodważalną pozycję miał Patrice Evra.
Latem 2003 po 7 sezonach gry w Monaco Léonard zmienił klub i został zawodnikiem OGC Nice. W barwach nowego klubu zagrał w 14 meczach Ligue 1 i zajął 11. pozycję w lidze, ale po zaledwie roku spędzonym w Nicei zdecydował się powrócić do rodzimej ligi i zasilił szeregi swojego pierwszego klubu, Standardu Liège. Tam odzyskał dawną formę i w 2005 roku zajął z klubem 4. pozycję w lidze, a w 2006 wicemistrzostwo kraju.
Latem 2006 Léonard przeszedł za darmo do Feyenoordu. W Eredivisie zadebiutował 22 października w przegranym 0:4 domowym meczu z Ajaksem Amsterdam. Philippe doznał jednak kontuzji, która wykluczyła go z gry na kilka miesięcy i jego miejsce na lewej obronie zajął Royston Drenthe. Karierę kończył w 2008 roku w Rapidzie Bukareszt.
Kariera reprezentacyjna.
W reprezentacji Belgii Léonard zadebiutował 22 kwietnia 1995 roku w wygranym 1:0 meczu z USA, gdy w 79. minucie zmienił Johana Walema. W swojej reprezentacyjnej karierze zawodnik tylko raz wystąpił w ważnym turnieju, a miało to miejsce w 2000 roku, gdy znalazł się w kadrze na Euro 2000. Zagrał tam jedynie w wygranym 2:1 meczu ze Szwecją, ale z Belgią nie wyszedł z grupy.
W 2006 roku Léonard brał udział w eliminacjach do Euro 2008. Zagrał w wygranym 3:0 meczu z Azerbejdżanem oraz przegranym 0:1 domowym meczu z Polską.

</doc>
<doc id="909525" url="https://pl.wikipedia.org/wiki?curid=909525" title="Michał Wierzbowski">
Michał Wierzbowski

Michał Wierzbowski (ur. 1782, zm. 1848) – duchowny rzymskokatolicki, prezbiter, moralista, kanonik płocki i warszawski, wikariusz kapitulny archidiecezji warszawskiej w 1838.
Życiorys.
Był dziekanem pułtuskim, kanonikiem płockim, a od 1824 również kanonikiem metropolitarnym warszawskim. W okresie od 26 lutego 1838 do 28 lutego 1838 sprawował urząd wikariusza kapitulnego archidiecezji warszawskiej, z którego zrezygnował.
W 1817 został profesorem Uniwersytetu Warszawskiego. W 1820 był deputowanym na Sejm Królestwa Polskiego.

</doc>
<doc id="909528" url="https://pl.wikipedia.org/wiki?curid=909528" title="Engelthal">
Engelthal

Engelthal – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga, wchodzi w skład wspólnoty administracyjnej Henfenfeld. Leży w Okręgu Metropolitarnym Norymbergi, około 21 km na wschód od Norymbergi i ok. 8 km na południowy wschód od Lauf an der Pegnitz.
Dzielnice.
W skład gminy wchodzą następujące dzielnice:
Polityka.
Wójtem od 2002 jest Günther Rögner (CSU). Rada gminy składa się z 12 członków:

</doc>
<doc id="909529" url="https://pl.wikipedia.org/wiki?curid=909529" title="Czego pragnie dziewczyna">
Czego pragnie dziewczyna

Czego pragnie dziewczyna (oryg. ang. "What a Girl Wants") – amerykański film fabularny (komedia) z 2003 roku w reżyserii Denniego Gordona. Remake filmu z 1958 roku na podstawie sztuki Williama Douglas-Home'a.
Opis fabuły.
Daphne to amerykańska, zwariowana nastolatka. Jej matka jest piosenkarką, a ojciec, którego jednak nie miała okazji poznać, angielskim arystokratą. Pewnego razu wyrusza do Londynu, by go poznać. Ojciec postanawia wprowadzić ją w życie angielskiej arystokracji. Film kręcono w Londynie oraz w hrabstwie Buckinghamshire. Do roli Daphne rozważano też kandydatury Jessiki Simpson i Alexis Bledel. W albumie ze zdjęciami, który często występuje w filmie, są prawdziwe zdjęcia Amandy Bynes z dzieciństwa.
Obsada.
i inni.

</doc>
<doc id="909530" url="https://pl.wikipedia.org/wiki?curid=909530" title="The Sound of Girls Aloud">
The Sound of Girls Aloud

The Sound of Girls Aloud – płyta największych przebojów zespołu Girls Aloud. Oficjalna premiera w Wielkiej Brytanii miała miejsce dnia 30 października 2006. W pierwszym tygodniu album rozszedł się w 84,354 kopiach w samej Wielkiej Brytanii i zajął 1 miejsce na angielskiej liście sprzedaży. Na albumie znajdują się 3 nowe utwory. Do tej pory wydane zostały 2 single, promujący płytę "Something Kinda Ooooh" oraz "I Think We're Alone Now". Na chwilę obecną płyta rozeszła się w nakładzie 950,000 kopii i pokryła się 3-krotnie platyną (w Wielkiej Brytanii).

</doc>
<doc id="909531" url="https://pl.wikipedia.org/wiki?curid=909531" title="You Higuri">
You Higuri

 – japońska mangaka.
Zadebiutowała mangą "Azel Seimaden", która zapoczątkowała 10-tomową serię "Seimaden". Jej twórczość charakteryzuje miękka kreska. 

</doc>
<doc id="909539" url="https://pl.wikipedia.org/wiki?curid=909539" title="Mantra Gayatri">
Mantra Gayatri



</doc>
<doc id="909540" url="https://pl.wikipedia.org/wiki?curid=909540" title="Simmelsdorf">
Simmelsdorf

Simmelsdorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, około 20 km na północny wschód od Norymbergi i ok. 6 km na północny wschód od Lauf an der Pegnitz, nad rzeką Schnaittach, przy autostradzie A9 i linii kolejowej Norymberga - Simmelsdorf.
Dzielnice.
W skład gminy wchodzą następujące dzielnice: 
Polityka.
Rada gminy składa się z 16 członków:
Współpraca.
Miejscowość partnerska:

</doc>
<doc id="909543" url="https://pl.wikipedia.org/wiki?curid=909543" title="Kamienica Pod Gryfami we Wrocławiu">
Kamienica Pod Gryfami we Wrocławiu

Kamienica Pod Gryfami (niem.: "Haus Unter den Greifen") − kamienica na wrocławskim Rynku wybudowana około roku 1300.
Wygląd.
Na fasadzie umieszczone są cztery pary zwierząt heraldycznych, które odnoszą się do fundatorów przebudowy. Same gryfy pochodzą z herbu rodu von Költsch, lwy zaś z herbu Wrocławia (który wywodzi się z herbu Królestwa Czech) lub z herbu Brugii, z której prawdopodobnie pochodził fundator przebudowy. Orły trzymają w łapach tarcze herbowe żony właściciela, Apolonii von Tarnau, a powyżej umieszczone są również pochodzące z jej herbu pelikany.
Historia.
Od ok. 1681 r. budynek należał do spadkobierców Conrada Költscha, od 1761 właścicielem był Ernst Gottfried Stöckel, który w kamienicy prowadził instytucję dobroczynną o nazwie "Költzische Fundation" założoną w 1681 roku. W XIX wieku właścicielem kamienicy była Issak Guffmann.
Do dziś zachowała się jedynie balustrada z pierwszego piętra z umieszczonym nazwiskiem właściciela (Stöckel), a w polach bocznych liczbami 17 i 64 odnoszącymi się do daty powstania balustrady. W pierwszej dekadzie XX wieku w budynku znajdowała się drukarnia książek Ferdinanda Goldsteina.

</doc>
<doc id="909544" url="https://pl.wikipedia.org/wiki?curid=909544" title="Bitwa pod Ravenną 1512">
Bitwa pod Ravenną 1512



</doc>
<doc id="909548" url="https://pl.wikipedia.org/wiki?curid=909548" title="Ataksja-teleangiektazja">
Ataksja-teleangiektazja



</doc>
<doc id="909549" url="https://pl.wikipedia.org/wiki?curid=909549" title="Monagas Sport Club">
Monagas Sport Club



</doc>
<doc id="909550" url="https://pl.wikipedia.org/wiki?curid=909550" title="Something Kinda Ooooh">
Something Kinda Ooooh

Something Kinda Ooooh – pierwszy singel zespołu Girls Aloud z płyty Greatest Hits – „The Sound of Girls Aloud”. Został wydany 23 października 2006.

</doc>
<doc id="909556" url="https://pl.wikipedia.org/wiki?curid=909556" title="Loviatar">
Loviatar

Loviatar – postać z mitologii fińskiej, występująca w epopei narodowej Finów, którą jest "Kalevala". Pochodzi z krainy śmierci o nazwie Tuonela. Jest to stara, ślepa wiedźma, zapłodniona powiewami wiatru i strugami deszczu. Urodziła dziewięciu synów, z których każdy otrzymał imię choroby, na przykład Wrzód czy Krzywica. Loviatar jest córką Tuoni, bogini śmierci, a jej cechy zewnętrzne (zgrzybiałość, brzydota, ślepota), rysy charakteru (przewrotność, złośliwość) i prokreację (została zapłodniona podmuchami wiatru) wolno uważać za znaki więzi z siłami chaosu i destrukcji.
Loviatar jest również boginią bólu i cierpienia w Forgotten Realms – należącego do grupy światów związanych z RPG Dungeons &amp; Dragons.

</doc>
<doc id="909557" url="https://pl.wikipedia.org/wiki?curid=909557" title="Pietrzykówko">
Pietrzykówko

Pietrzykówko (kaszb. "Małe Pietrzëkòwa" lub też "Môłe Pietrzëkòwë", "Môłe Pietrzëchòwë", niem. "Klein Peterkau") – osada kaszubska w Polsce położona w województwie pomorskim, w powiecie człuchowskim, w gminie Koczała nad zachodnim brzegiem jeziora Ciemno. Osada wchodzi w skład sołectwa Pietrzykowo.
W latach 1975–1998 miejscowość administracyjnie należała do województwa słupskiego.

</doc>
<doc id="909558" url="https://pl.wikipedia.org/wiki?curid=909558" title="Kirchensittenbach">
Kirchensittenbach

Kirchensittenbach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, w Jurze Frankońskiej, około 26 km na północny wschód od Norymbergi i ok. 10 km na północny wschód od Lauf an der Pegnitz. Gmina w takim kształcie funkcjonuje od reformy administracyjnej w 1972.
Dzielnice.
W skład gminy wchodzą następujące dzielnice: 
Polityka.
Wójtem od 1996 jest Peter Stief. Rada gminy składa się z 14 członków:

</doc>
<doc id="909561" url="https://pl.wikipedia.org/wiki?curid=909561" title="When You’re Gone">
When You’re Gone

When You’re Gone – drugi oficjalny singel kanadyjskiej piosenkarki Avril Lavigne z jej trzeciego studyjnego albumu zatytułowanego "The Best Damn Thing". Poprzednie utwory, promujące album, to "Keep Holding On" i "Girlfriend" (oficjalny tzw. "lead single"). 
Teledysk.
Klip, tak samo jak i piosenka, opowiada o odejściu ukochanej osoby. Teledysk ten ukazuje trzy sytuacje:1. Ciężarna kobieta rozstaje się na jakiś czas z ukochanym, ponieważ wyjeżdża on na wojnę.2. Para nastolatków rozdzielona przez matkę dziewczyny.3. Mężczyzna, który stracił ukochaną z powodu jej śmierci. Piosenkarka sama przyznała, że teledysk jest dla niej bardzo osobisty. Sytuacje w nim ukazane pokazują problemy różnych grup wiekowych, jednak dotyczących tego samego – odejścia ukochanej osoby.

</doc>
<doc id="909565" url="https://pl.wikipedia.org/wiki?curid=909565" title="Negroponte">
Negroponte



</doc>
<doc id="909567" url="https://pl.wikipedia.org/wiki?curid=909567" title="AC Mineros de Guayana">
AC Mineros de Guayana



</doc>
<doc id="909570" url="https://pl.wikipedia.org/wiki?curid=909570" title="Dobijak">
Dobijak

Dobijak ("Hyperoplus lanceolatus") – gatunek morskiej ryby okoniokształtnej z rodziny dobijakowatych (Ammodytidae).
Zasięg występowania.
Północno-wschodni Ocean Atlantycki wzdłuż europejskich wybrzeży Morza Norweskiego, Morza Północnego, Morze Bałtyckie do głębokości 60 m. Liczny w polskich wodach przybrzeżnych.
Charakterystyka.
Ciało wydłużone, owalne w przekroju. Ubarwienie srebrne, grzbiet ciemny. Linia boczna wyraźna. Długa głowa, dolna szczęka wysunięta. Ciemna plamka po każdej stronie pyska. Niska i długa płetwa grzbietowa sięga do nasady ogona. Dorasta przeciętnie do 20-30 cm, maksymalnie 40 cm długości. Żywi się zooplanktonem i małymi rybami, m.in. tobiaszem.
Znaczenie gospodarcze.
Gatunek o niewielkim znaczeniu gospodarczym, wykorzystywany komercyjnie do produkcji mączki rybnej, poławiany w wędkarstwie i lokalnie spożywany.

</doc>
<doc id="909571" url="https://pl.wikipedia.org/wiki?curid=909571" title="Pommelsbrunn">
Pommelsbrunn

Pommelsbrunn – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Norymberga. Leży w Okręgu Metropolitarnym Norymbergi, w Jurze Frankońskiej, około 30 km na wschód od Norymbergi i ok. 15 km od Lauf an der Pegnitz, przy drodze B14 i linii kolejowej Norymberga – Schwandorf/Weiden in der Oberpfalz.
W Pommelsbrunn, w dzielnicy Eschenbach znajduje się gotycki zamek.
Polityka.
Wójtem od 1996 jest Jörg Fritsch (SPD). Rada gminy składa się z 16 członków:
Współpraca.
Miejscowość partnerska:

</doc>
<doc id="909573" url="https://pl.wikipedia.org/wiki?curid=909573" title="PTK &quot;Centertel&quot; Sp. z o. o.">
PTK &quot;Centertel&quot; Sp. z o. o.



</doc>
<doc id="909575" url="https://pl.wikipedia.org/wiki?curid=909575" title="Ten Masked Men">
Ten Masked Men

Ten Masked Men – zespół deathmetalowy, który powstał w Wielkiej Brytanii w roku 1996. Zespół wyróżnia się spośród innych, gdyż jako jeden z niewielu, mimo że wydał już 5 płyt, nie posiada piosenki swojego autorstwa.
Wszystkie piosenki TMM to covery znanych utworów, najczęściej z gatunku pop, np. „Sex Bomb” czy „Livin’ la Vida Loca”.

</doc>
<doc id="909576" url="https://pl.wikipedia.org/wiki?curid=909576" title="Hyperoplus lanceolatus">
Hyperoplus lanceolatus



</doc>
<doc id="909579" url="https://pl.wikipedia.org/wiki?curid=909579" title="Lasy Liwskie">
Lasy Liwskie

Lasy Liwskie - lasy na zachód od północnej odnogi jeziora Drwęckiego. Charakteryzuje się zróżnicowanym drzewostanem, przeważnie iglastym. Teren mocno pofałdowany,
z licznymi bagnami i jeziorami śródleśnymi. Jedno z nich jez Czarne rezerwat poryblina. Lasy przecina linia kolejowa (nieczynna) Ostróda-Morąg i Kanał Elbląski. Na zachodzie wieś Liwa.

</doc>
<doc id="909580" url="https://pl.wikipedia.org/wiki?curid=909580" title="Philippe Leonard">
Philippe Leonard



</doc>
<doc id="909582" url="https://pl.wikipedia.org/wiki?curid=909582" title="Michał Kubiak (rzeźbiarz)">
Michał Kubiak (rzeźbiarz)

Michał Kubiak (ur. 9 stycznia 1946 w Bydgoszczy) – polski rzeźbiarz.
Życiorys.
Michał Kubiak urodził się w Bydgoszczy (osiedle Szwederowo), z którą jest związany do dziś. Ukończył II Liceum Ogólnokształcące w Bydgoszczy. Studiował w latach 1967–1972 na PWSSP w Poznaniu. Studia ma Wydziale Malarstwa, Rzeźby i Grafiki ukończył z wyróżnieniem, z dyplomem w pracowni rzeźby doc. Olgierda Truszyńskiego. W 1975 r. założył wraz z Ignacym Bullą i Januszem Bałdygą Grupę Bydgoską – Galeria 1+X. Jest laureatem wielu nagród głównych w renomowanych konkursach rzeźbiarskich. Prezentował swoje prace na wielu wystawach indywidualnych i zbiorowych w kraju i za granicą, m.in. we Francji (1973), Stanach Zjednoczonych (1974), Niemczech (1987, 1990), Norwegii (1991).
Część z prac Michała Kubiaka znalazło swoje stałe miejsce w Bydgoszczy, w zbiorach Muzeum Okręgowego im. L. Wyczółkowskiego, Filharmonii Pomorskiej im. Ignacego Jana Paderewskiego w Bydgoszczy, a także w kolekcjach prywatnych, czy też w miejscach publicznych miasta. Biografie ważnych dla historii Bydgoszczy postaci (m.in. Władysława Bełzy, Adama Grzymały-Siedleckiego, Wiktora Degi) przypominają tablice portretowe zrealizowane przez artystę-rzeźbiarza w latach 1998–2003 i usadowione w przestrzeni miasta w miejscach poświęconych pamięci tych bydgoszczan.
W 2016 roku rodzinne miasto uhonorowało artystę umieszczając jego odwzorowany w granicie podpis w Bydgoskiej Alei Autografów na ulicy Długiej.
W 2019 roku przy współpracy Biblioteki Głównej UKW i Muzeum Okręgowego w Bydgoszczy zorganizowano wystawę prac medalierskich Michała Kubiaka.
Z okazji jubileuszu 50-lecia pracy twórczej rzeźbiarza w 2022 roku Miasto Bydgoszcz oraz Fundacja Fotografistka wydała „Spacerownik śladami rzeźb Michała Kubiaka” oraz zorganizowała wystawę fotografii rzeźb artysty w obiektywie Patryka Chenc.

</doc>
<doc id="909586" url="https://pl.wikipedia.org/wiki?curid=909586" title="Kobyle Góry">
Kobyle Góry

Kobyle Góry (dawniej "Zielona Dąbrówka"; dodatkowa nazwa w j. kaszub. Kòbëlé Gòrë; niem. "Kobbelberg") – kaszubska osada leśna w Polsce na Równinie Charzykowskiej w regionie Kaszub zwanym Gochami położona w województwie pomorskim, w powiecie bytowskim, w gminie Lipnica.
W latach 1975–1998 miejscowość należała administracyjnie do województwa słupskiego.

</doc>
<doc id="909588" url="https://pl.wikipedia.org/wiki?curid=909588" title="Gl 581">
Gl 581



</doc>
<doc id="909593" url="https://pl.wikipedia.org/wiki?curid=909593" title="Gl 581 b">
Gl 581 b



</doc>
<doc id="909614" url="https://pl.wikipedia.org/wiki?curid=909614" title="Pan Garrison">
Pan Garrison



</doc>
<doc id="909615" url="https://pl.wikipedia.org/wiki?curid=909615" title="Ludwik IV Henryk de Bourbon-Condé">
Ludwik IV Henryk de Bourbon-Condé

Ludwik Henryk de Bourbon-Condé, fr. "Louis Henri de Bourbon" (ur. 18 sierpnia 1692 w Wersalu, zm. 27 stycznia 1740 w Chantilly) – pierwszy minister Francji od grudnia 1723 roku, gdy zmarł poprzedni pierwszy minister Filip II Burbon-Orleański, do czerwca 1726 roku, kiedy wycofał się do swej posiadłości w Chantilly.
Życiorys.
Urodził się jako najstarszy syn Ludwika, księcia de Condé (1668–1710), i Ludwiki Franciszki, "mademoiselle de Nantes" (1673–1743), nieślubnej córki króla Ludwika XIV. Był prawnukiem Ludwika II, znanego jako "Wielki Kondeusz", który zmarł w 1686.
Był dwukrotnie żonaty. 9 lipca 1713 poślubił Marię Annę de Bourbon-Conti (1689–1720), córkę Franciszka Ludwika, księcia de Conti. Para nie miała dzieci. 23 lipca 1728 ożenił się po raz drugi, z Karoliną ("Caroliną" lub "Charlottą") Hesse-Rotenburg (1714–1741). Para ta miała jednego syna - Ludwika V Józefa (1736–1818), następnego księcia de Condé, który był dowódcą tzw. "Armii Kondeusza", podczas rewolucji francuskiej.
Największy wpływ na niego miała jego metresa - Markiza de Prie, i to dzięki niej np. królową Francji została Maria Leszczyńska, córka byłego króla Polski - Stanisława Leszczyńskiego.

</doc>
<doc id="909620" url="https://pl.wikipedia.org/wiki?curid=909620" title="Cymbalaria bluszczykowata">
Cymbalaria bluszczykowata

Cymbalaria bluszczykowata, lnica bluszczykowata, cymbalaria murowa, lnica murowa ("Cymbalaria muralis" G. Gaertn. et al.) – gatunek rośliny z rodziny babkowatych ("Plantaginaceae"), w systemach XX-wiecznych klasyfikowany zwykle do trędownikowatych ("Scrophulariaceae").
Rozmieszczenie geograficzne.
Rodzimy obszar występowania cymbalarii murowej obejmował południową i południowo-zachodnią Europę. Rozprzestrzeniła się jednak po świecie i obecnie poza Antarktydą występuje na wszystkich kontynentach i na licznych wyspach. W Europie na północy sięga po 64° szerokości geograficznej na Półwyspie Skandynawskim. W Polsce jest dość rzadka, spotykana głównie w zachodniej części kraju, w Sudetach i na Dolnym Śląsku. Zawleczona została do Polski na początku XIX wieku z Włoch, kiedy to zapanowała moda na przypałacowe oranżerie i egzotyczną roślinność. Pierwsze dane o jej występowaniu na terenie obecnej Polski pochodzą z 1837 roku. We florze Polski ma status kenofita.

</doc>
<doc id="909623" url="https://pl.wikipedia.org/wiki?curid=909623" title="Mistrzostwa Europy w Koszykówce Mężczyzn 2009">
Mistrzostwa Europy w Koszykówce Mężczyzn 2009

Mistrzostwa Europy w Koszykówce Mężczyzn 2009 (oficjalna nazwa z ang. EuroBasket 2009) – 36. finały mistrzostw Europy w koszykówce mężczyzn, które odbyły się w dniach od 7 września do 20 września 2009 w 7 miastach Polski. Wzięło w nich udział 16 czołowych krajowych reprezentacji. Turniej został rozegrany pod patronatem FIBA, a jego głównym organizatorem był Polski Związek Koszykówki.
Wstępnych ustaleń o miejscu organizowania męskich finałów ME'2009 dokonano 9 listopada 2004 w Monachium, zaś decyzję o przyznaniu ich Polsce podjął zarząd FIBA Europe 28 listopada 2004 podczas Kongresu w Tallinnie. Jest to drugi EuroBasket odbywający się w Polsce (pierwszy raz odbył się on we Wrocławiu w 1963).
Inauguracyjna gala promocyjna mistrzostw odbyła się 12 stycznia 2008 w katowickim "Centrum Sztuki Filmowej", a w czasie jej trwania zaprezentowano m.in. oficjalne logo turnieju. Prawa telewizyjne do wszystkich spotkań posiadała TVP.
Faza finałowa - Katowice.
Finał - Katowice.
ZWYCIĘZCA ME 2009
Hiszpania Pierwszy tytuł
Logo i maskotka.
Autorką logo EuroBasket 2009 jest "Aleksandra Pawłowska" z włocławskiego studia projektowania graficznego i fotografii reklamowej "Gutenberg Design", a oficjalnie zaprezentowano je 12 stycznia 2008, podczas inauguracyjnej gali promocyjnej mistrzostw w katowickim "Centrum Sztuki Filmowej". Przedstawia ono czerwoną piłkę wpadającą do kosza, którego obręcz tworzy biała szarfa. Według projektantki cechuje je niezwykła ekspresja oraz zamierzona prostota, bowiem ujęto w nim obydwa kluczowe elementy: polskie barwy narodowe (biel i czerwień), a także najważniejsze przedmioty niezbędne do gry w koszykówkę (piłkę i kosz). Oficjalną maskotką mistrzostw został Żubr Mieszko.
Eliminacje.
W eliminacjach Mistrzostw Europy w Koszykówce Mężczyzn 2009 wystartowało 17 drużyn grających w Dywizji A Mistrzostw Europy. Losowanie grup eliminacyjnych odbyło się w lutym 2008 roku w Wenecji. Z czterech grup, na jakie podzielono zespoły, awans do turnieju finałowego uzyskali zwycięzcy poszczególnych grup oraz 3 najlepsze zespoły z drugich miejsc. Pozostałe zespoły, poza czterema najsłabszymi, które rywalizowały o utrzymanie w Dywizji A, walczyły o dodatkowe miejsce w turnieju kwalifikacyjnym, z którego awans wywalczyła reprezentacja Francji.
Program.
Ceremonia otwarcia mistrzostw odbyła się we wrocławskiej Hali Stulecia. Arena ta była również miejscem zmagań grupy z udziałem reprezentacji Polski (we Wrocławiu bowiem polska męska kadra koszykarska zdobyła swój jedyny w historii srebrny medal ME). Pozostałe mecze fazy grupowej rozegrane zostały w Hali Olivia, poznańskiej Arenie i na warszawskim Torwarze. Półfinały natomiast odbyły się w bydgoskiej Łuczniczce oraz w łódzkiej Atlas Arenie. Areną spotkania finałowego był katowicki Spodek.
Miasta-gospodarze i areny mistrzostw.
Turniej był przeprowadzony na 7 obiektach w 7 miastach. Pierwotnie mecze miały się odbywać w nowym obiekcie pod nazwą Hala Gdańsk-Sopot, jednak na skutek opóźnień w terminie oddania hali do użytku, mecze w Gdańsku odbyły się w Hali Olivii.

</doc>
<doc id="909625" url="https://pl.wikipedia.org/wiki?curid=909625" title="Hipersfera">
Hipersfera

Hipersfera (gr. υπερ "hyper" „nad, ponad” i σφαῖρα "sphaîra" „kula, piłka”) – uogólnienie klasycznej sfery na dowolną liczbę wymiarów.
Definicja formalna.
Dla dowolnej liczby naturalnej formula_1 hipersfera o promieniu formula_2 jest zdefiniowana jako zbiór punktów w przestrzeni euklidesowej formula_3-wymiarowej, które znajdują się w odległości formula_2 od wybranego punktu środkowego formula_5 gdzie formula_2 jest dowolną dodatnią liczbą rzeczywistą, a formula_7 to dowolnie wybrany punkt w przestrzeni formula_3-wymiarowej.
Jest to n-wymiarowa rozmaitość w formula_3-wymiarowej przestrzeni euklidesowej. W szczególności:
Hipersferę o promieniu jednostkowym i środku umieszczonym w początku układu współrzędnych nazywamy sferą jednostkową, oznaczaną formula_15. Sfera n-wymiarowa stanowi brzeg kuli formula_3-wymiarowej. Dla formula_17 hipersfery są rozmaitościami jednospójnymi o stałej dodatniej krzywiźnie.
Współrzędne.
Zbiór punktów w przestrzeni formula_3-wymiarowej formula_19 który tworzy hipersferę opisuje równanie
gdzie:
Hiperkula.
Przestrzeń ograniczona przez hipersferę nazywamy formula_3-wymiarową hiperkulą. Hiperkula jest domknięta, jeśli zawiera hipersferę, lub otwarta, jeśli jej nie zawiera. W szczególności:
Rozmiar.
Objętość wnętrza.
Ogólny wzór na "objętość", a ściślej miara Lebesgue’a obszaru ograniczanego przez hipersferę formula_24-wymiarową o promieniu formula_25 który jest hiperkulą formula_26-wymiarową, ma postać:
gdzie formula_28 jest stałym współczynnikiem proporcjonalności zależnym od wymiaru przestrzeni i wynosi
w którym formula_30 to funkcja Γ.
Wzór na współczynnik formula_28 upraszcza się gdy rozpatruje się oddzielnie wymiary stopni parzystych
i nieparzystych
Rozmiar obszaru ograniczonego hipersferą jednostkową jest największy w przestrzeni 5-wymiarowej. W przestrzeniach o liczbie wymiarów formula_34 rozmiar zaczyna maleć i zmierza do zera w nieskończoności
Powierzchnia.
Ogólny wzór na "powierzchnię" hipersfery formula_24-wymiarowej można uzyskać obliczając pochodną objętości hiperkuli formula_26-wymiarowej względem promienia
gdzie formula_39 podobnie jak dla "objętości", jest stałym współczynnikiem proporcjonalności zależnym od wymiaru przestrzeni i wynosi
Wśród hipersfer jednostkowych, największą powierzchnię ma hipersfera 6-wymiarowa (w przestrzeni 7-wymiarowej). Dla hipersfer o wymiarach formula_41 ich rozmiar zaczyna maleć i zmierza do zera, gdy liczba wymiarów rośnie do nieskończoności
Wymiary ułamkowe.
Wzory na formula_43 i formula_44 można zastosować dla dowolnych liczb rzeczywistych formula_45 w których istnieje uzasadnienie poszukiwania powierzchni sfery lub objętości kuli gdy formula_26 nie jest dodatnią liczbą całkowitą.
Współrzędne hipersferyczne.
Analogicznie do współrzędnych sferycznych w euklidesowej przestrzeni trójwymiarowej definiuje się system współrzędnych hipersferycznych dla dowolnej przestrzeni formula_26-wymiarowej, w których składowymi są promień formula_2 i formula_24 współrzędnych kątowych formula_50 gdzie formula_51 zawiera się w przedziale formula_52 a pozostałe współrzędne kątowe w przedziale formula_53
Jeśli przez formula_54 oznaczymy współrzędne kartezjańskie to ich wartości można wyznaczyć jako:

</doc>
<doc id="909627" url="https://pl.wikipedia.org/wiki?curid=909627" title="Bostjan Nachbar">
Bostjan Nachbar



</doc>
<doc id="909633" url="https://pl.wikipedia.org/wiki?curid=909633" title="Sporady Północne">
Sporady Północne



</doc>
<doc id="909634" url="https://pl.wikipedia.org/wiki?curid=909634" title="Sporady Południowe">
Sporady Południowe



</doc>
<doc id="909637" url="https://pl.wikipedia.org/wiki?curid=909637" title="Kostka jednostkowa">
Kostka jednostkowa



</doc>
<doc id="909640" url="https://pl.wikipedia.org/wiki?curid=909640" title="Karol Sycylijski (książę Kalabrii)">
Karol Sycylijski (książę Kalabrii)

Karol, książę Kalabrii, właśc., hiszp. Carlos Maria Alfonso Marcel de Borbón-Dos Sicilias y Borbón-Parma (ur. 16 stycznia 1938, w Lozannie, zm. 5 października 2015 w Retuerta del Bullaque) – książę Obojga Sycylii, książę Kalabrii, hrabia Caserta, infant Hiszpanii. Jedyny syn Alfonsa Burbon-Sycylijskiego, księcia Kalabrii (1901–1964), i księżniczki Alicji Burbon-Parmeńskiej (ur. 1917).
Obok Karola, księcia Castro, był jednym z dwóch pretendentów do tytułu głowy Królewskiej Rodziny Burbonów Sycylijskich (z linii Kalabria). Na mocy Królewskiego Dekretu 2412 wydanego przez Jana Karola I Hiszpańskiego, z dnia 16 grudnia 1994, otrzymał również tytuł "Infanta Hiszpanii". O ile siostry i ciotki obecnego króla Hiszpanii, zrzekły się praw do tronu, Karol był następny w „kolejce” do tronu - zaraz po dzieciach i wnukach Jana Karola I.
Rodzina.
Kiedy Karol miał rok, jego rodzina przeniosła się do Hiszpanii. Karol ma dwie siostry, jedną starszą i jedną młodszą:
W 1948, infant Jan Burbon, hrabia Barcelony wybrał Karola, aby ten razem z księciem Janem Karolem Burbonem uczęszczał do specjalnej szkoły, którą hrabia i dyktator Francisco Franco wybrali dla następcy tronu.
Karol mieszkał ze swoją rodziną w Madrycie. Posiadał ziemie w Toledo i Ciudad Real, oraz był udziałowcem w kilku potężnych firmach jak np. Repsol czy Telefónica. Był przewodniczącym Królewskiej Rady Rycerskich Zakonów: Santiago, Calatrava, Alcántara i Montesa.
Małżeństwo i potomstwo.
W 1965 Karol poślubił księżniczkę Annę Orleańską (ur. 1938), córkę Henryka Burbon-Orleańskiego, hrabiego Paryża, i księżniczki Izabelli Orleańskiej-Bragança, córki Piotra de Alcântara Brazylijskiego.
Para poznała się w 1962 w Atenach, na weselu króla Jana Karola I i królowej Zofii Glücksburg. Para miała 5 dzieci:

</doc>
<doc id="909641" url="https://pl.wikipedia.org/wiki?curid=909641" title="USS Hayler (DD-997)">
USS Hayler (DD-997)

USS Hayler (DDG-997) – amerykański niszczyciel rakietowy typu "Spruance". Okręt planowany jako niszczyciel śmigłowcowy DDH, na skutek anulowania programu przebudowy ukończony jako klasyczny niszczyciel typu "Spruance". Wszedł do służby w United States Navy w 1983 roku i został z niej wycofany w 2003 roku, po czym został zatopiony w 2004 roku jako okręt-cel.
Historia.
W ramach roku budżetowego 1978 Kongres zatwierdził budowę dodatkowych dwóch niszczycieli typu "Spruance" z których tylko jeden miał zapewnione finansowanie. Okręty miały zostać zbudowane jako niszczyciele śmigłowcowe DDH, a koszt ich budowy miał być porównywalny ze standardowymi jednostkami typu "Spruance". Stocznia Ingalls przygotowała wstępny projekt który zakładał min. powiększenie hangaru dla dwóch SH-3 Sea King lub 4 SH-60B i przeniesienie wyrzutni Sea Sparrow na dach hangaru śmigłowcowego. Koszt budowy tak zmodernizowanego okrętu mieścił się w założonych limitach jednak dodatkowo należało ponieść znaczne koszty związane z projektowaniem i wdrożeniem do służby, co z uwagi na brak perspektyw na dłuższą serie okrętów czyniło całe przedsięwzięcie nieopłacalnym. Ostatecznie okręt miał zostać zbudowany jako standardowa jednostka typu "Spruance".
Stępkę pod okręt położono 20 października 1980 w stoczni Ingalls Shipbuilding w Pascagoula w stanie Missisipi. Wodowanie okrętu miało miejsce 2 marca 1982 a oddanie do służby 5 marca 1983.
W 1991 "Hayler" wszedł do stoczni Bath Iron Works, gdzie zamontowano na jego pokładzie wyrzutnię Mk 41 mieszczącą 61 pocisków manewrujących BGM-109 Tomahawk.
We wrześniu 2001 "Hayler" wszedł w skład grupy uderzeniowej floty tworzonej przez lotniskowiec USS "Theodore Roosevelt".
Okręt wycofano ze służby 25 sierpnia 2003. Zatonął 13 listopada 2004 wielokrotnie trafiony pociskami artyleryjskimi podczas ćwiczeń "2004 Sink Exercise".

</doc>
