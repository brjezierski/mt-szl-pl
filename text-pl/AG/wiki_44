<doc id="912538" url="https://pl.wikipedia.org/wiki?curid=912538" title="Miejskie Przedsiębiorstwo Komunikacyjne we Wrocławiu">
Miejskie Przedsiębiorstwo Komunikacyjne we Wrocławiu

Miejskie Przedsiębiorstwo Komunikacyjne sp. z o.o. we Wrocławiu (MPK Wrocław) – firma zajmująca się transportem zbiorowym: autobusowym i tramwajowym na terenie Wrocławia. Autobusy MPK Wrocław co roku przewożą 200 mln pasażerów oraz pokonują 35 mln kilometrów. Wszystkie pojazdy posiadają lokalizatory położenia, co umożliwia sprawdzenie rozkładu poprzez aplikację mobilną (mobileMPK oraz iMPK).
Historia.
Po II wojnie światowej, w oparciu o pozostałości majątku po Breslauer Omnibusgesellschaft, powstały 10 maja 1945 roku Zakłady Komunikacyjne Miasta Wrocław – ZKMW. W dniu 4 czerwca 1945 została uruchomiona pierwsza linia autobusowa, a 22 sierpnia 1945 roku pierwsza linia tramwajowa.
W 1951 roku ZKMW zostało przemianowane na Miejskie Przedsiębiorstwo Komunikacyjne – MPK, działające do dzisiaj. Na początku lat dziewięćdziesiątych MPK zostało przekształcone w przedsiębiorstwo budżetowe miasta, a w 1996 roku w spółkę z o.o. należącą do Miasta Wrocław.
W maju 2007 roku zlikwidowano Wydział Komunikacji Zbiorowej w ZDiK, a w to miejsce powołano Wydział Transportu przy Urzędzie Miasta Wrocław. Wydział powstał na bazie pracowników Wydziału Komunikacji Zbiorowej ze ZDiK-u.
W przyszłości planowane są dalsze przekształcenia obejmujące utworzenie ("z Wydziału Komunikacji Zbiorowej ZDiK i części MPK") nowej jednostki zarządzającej komunikacją miejską oraz przekształcenie MPK w kilka mniejszych spółek obsługujących odpowiednio komunikację tramwajową, autobusową, warsztaty naprawcze, trakcję (zakłady pomocnicze – torów, sieci i zasilania, etc. już zostały przekształcone w osobne spółki).
Struktury administracyjne.
Wewnętrzną kontrolę funkcjonowania systemu komunikacyjnego oraz rolę interwencyjną w przypadku nagłych zdarzeń (wypadków, awarii technicznych) prowadzi Nadzór Ruchu MPK Wrocław. Firma obsługuje 57 autobusowych linii dziennych (37 normalnych, 5 pospiesznych, 2 szczytowe, i 4 podmiejskie), 13 autobusowych linii nocnych oraz 22 dziennych linii tramwajowych (w przypadku uznawania linii 0L i 0P oraz 14 i 24 za 4 osobne linie).
Tabor.
Autobusy.
Podstawę taboru autobusowego stanowią obecnie pojazdy marek Mercedes i Solaris, natomiast ostatni pojazd Volvo w poniedziałek 7 grudnia 2020 roku, o numerze taborowym 8047 wykonał swój ostatni kurs na linii 121. W 2013 roku do MPK przybył pierwszy autobus z napędem hybrydowym. W 2014 roku wrocławskie MPK wzbogaciło się o 57 autobusów marki Solaris.
W 2018 roku wydzierżawiono 40 przegubowych i 20 12-metrowych autobusów marki Mercedes-Benz,a w 2019 roku MPK Wrocław zakupiło 50 nowych autobusów marki Mercedes-Benz.
19 listopada 2020 roku dostarczono kolejne 60 nowych Citaro 2, autobusy były prezentowanie publicznie w różnych częściach Wrocławia, takich jak: Port lotniczy, Hala Stulecia, Leśnica, Nowy dwór, WTWK Partynice, Plac Solny, Rynek. Cała inwestycja wynosiła 122,5 mln.
Obecnie w MPK Wrocław przeważają autobusy marki Mercedes-Benz Citaro.
Podwykonawcy MPK.
Michalczewski Sp. z o.o..
W ramach prowadzonego programu wymiany taboru autobusowego oraz brak środków na zakup koniecznej liczby pojazdów w odpowiednio krótkim czasie dnia 27 czerwca 2014 MPK Wrocław ogłosiło przetarg na "Świadczenie usług w zakresie przewozu osób i bagażu podręcznego w autobusowym transporcie zbiorowym organizowanym przez Gminę Wrocław na terenie Miasta Wrocławia". Informację o wyborze oferenta, który będzie świadczył usługi przewozowe na zlecenie MPK Wrocław ogłoszono 15 września 2014. Została nim firma ITS Michalczewski z Radomia. Na mocy umowy zawartej 16 grudnia 2014 firmie ITS Michalczewski za kwotę 338 mln zł na okres 10 lat powierzono obsługę linii autobusowych obsługiwanych dotychczas pojazdami należącymi do MPK Wrocław. Do wykonania tego zadania firma ITS Michalczewski przeznaczyła 80 autobusów, w tym 43 sztuki pojazdów typu MAN Lion's City G, 19 sztuk typu MAN Lion's City oraz 7 sztuk typu Solaris Alpino. Autobusy marki MAN przeznaczono do obsługi linii 110, 112, 113, 114, 120, 125, 133, 145, 146, 148, 149, 325 i 612, a Solaris Alpino linii 100, 120, 140, 147, 150. W pierwszej kolejności podwykonawca przejął obsługę linii nr 146 – nastąpiło to dnia 15 czerwca 2015. Michalczewski dokupił 11 pojazdów MAN Lion’s City z myślą o obsłudze linii 133. Wyruszyły one na trasy 4.09.2017 roku. Gdy Michalczewski (przedsiębiorstwo) zakończył obsługę tej linii, firma zwróciła 10 z 11 pojazdów. 3 ze zwróconych pojazdów aktualnie posiada firma Dolnośląskie Linie Autobusowe, która obsługuje komunikację w gminie Kąty Wrocławskie (gmina). 
Mobilis Sp. z o.o..
W pierwszej połowie 2019 roku MPK Wrocław rozpisało przetarg na obsługę 5 linii komunikacji miejskiej. 23 września tego samego roku wrocławska firma podpisała umowę z warszawską spółką Mobilis, której oferta była najtańsza - wyniosła 120 996 200 złotych brutto. Przewoźnik będzie wykonywał kursy 30 fabrycznie nowymi autobusami do końca lutego 2025 r. 18 autobusów Isuzu Citiport pojawiło się we Wrocławiu w styczniu i lutym 2020 roku, a 4 kwietnia wyjechało na ulice miasta 12 Mercedesów-Benz Conecto G. Stacjonują one na bazie przy ul. Tyskiej 16 we Wrocławiu.
Tramwaje.
29 czerwca 2020 r. MPK Wrocław podpisało umowę z firmą Modertrans Poznań na remont kapitalny tramwajów Protram 205WrAs. Modernizacje wszystkich składów miały zostać zakończone w ciągu 24 miesięcy i objąć remont pudła, podwozia, wnętrza i elektryki oraz montaż klimatyzacji. Ostatni z modernizowanych 205WrAsów wyjechał na wrocławskie tory we wrześniu 2021 r., a cała seria otrzymała nowe oznaczenie "Moderus Beta 205WrAs-MF 17 AC". Również 29 czerwca 2020 r. MPK Wrocław podpisało umowę z firmą SAATZ na kapitalny remont pojazdów Škoda 16T. To zamówienia ma trwać 28 miesięcy i w jednym czasie mogą być remontowane maksymalnie 3 tramwaje. Prace mają być kompleksowe i objąć część elektryczną, wszystkie podzespoły, wózki, pudło oraz wnętrze wagonu.
MPK Wrocław 12 września 2020 roku podpisało umowę z Modertrans Poznań na zakup 25 nowoczesnych, niskopodłogowych i klimatyzowanych tramwajów Moderus Gamma z opcją na dodatkowe 21 pojazdów. 8 marca 2021 roku przewoźnik poinformował o wykorzystaniu prawa opcji. Dostawy łącznie 46 tramwajów do Wrocławia mają zakończyć się do połowy 2024 roku. Pierwszy z Moderusów Gamma wyjechał na wrocławskie torowiska 6 grudnia 2021 roku, kiedy to kursował na linii 11. W styczniu tramwaj nr 3301 otrzymał imię Marii Koterbskiej, a w kwietniu imię Adama Wójcika nadano tramwajowi nr 3310.
Od początku kwietnia 2022 r. wprowadzono zasadę, zgodnie z którą wszystkie tramwaje kursujące wszystkie weekendy i święta to pojazdy przynajmniej częściowo niskopodłogowe.

</doc>
<doc id="912539" url="https://pl.wikipedia.org/wiki?curid=912539" title="Glukuronian">
Glukuronian



</doc>
<doc id="912541" url="https://pl.wikipedia.org/wiki?curid=912541" title="Terran">
Terran

Terran - jednostka tektoniczna o stosunkowo jednorodnej budowie geologicznej, oddzielona od innych podobnych jednostek relatywnie ostro wyrażoną strefą nieciągłości (tzw. szwem tektonicznym). Terrany powstają z odrębnych bloków skorupy ziemskiej, przede wszystkim kontynentalnej, które zderzyły się ze sobą, przyrastając do istniejącego kratonu lub do siebie nawzajem.
Wprowadzenie.
Koncepcja terranów jest szczególnym rozwinięciem teorii tektoniki płyt, która przewiduje, że litosfera Ziemi podzielona jest na częściowo od siebie niezależne, sztywne bloki skalne, mogące w pewnych granicach przesuwać się względem siebie. Największe jednostki tego typu to płyty tektoniczne; mniejsze z nich określa się jako mikropłyty. W przypadku wystąpienia silnych napięć na granicach płyt, związanych np. ze zderzeniem się dwóch fragmentów skorupy kontynentalnej, wzdłuż regionu intensywnych ruchów tektonicznych poszczególne „odłamki” płyt mogą uzyskać pewną niezależność. Terran jest tego właśnie typu jednostką tektoniczną, przesuwającą się względem podobnych jej jednostek wzdłuż stref osłabienia skorupy; typowy wymiar takiego odłamka waha się w granicach 50-500 kilometrów, choć liczbę tę należy raczej traktować prowizorycznie z powodów wyjaśnionych szerzej poniżej.
Geneza i odmiany terranów.
Współcześnie rozpoznawane terrany wyróżnia się na granicach istniejących kratonów, czyli relatywnie trwałych fragmentów litosfery ziemskiej, które od dłuższego czasu pozostają praktycznie nietknięte przez silne procesy tektoniczne, takie jak powstawanie gór fałdowych lub łańcuchów wulkanicznych. To właśnie do brzegów tego typu „twardych jąder” dolepiane są nowe fragmenty litosfery, tam też wyrażają się intensywne deformacje mogące spowodować odklejenie się wzdłuż płaszczyzny uskoku niezależnych jednostek tektonicznych.
Terrany egzotyczne (ang. "exotic terranes") powstają z pogrubionych fragmentów skorupy oceanicznej, które nie ulegają subdukcji w zbieżnych granicach płyt, zostają natomiast złożone na krawędzi płyty (por. "pryzma akrecyjna"). Gdy płyty wpadają na siebie pod kątem prostym lub zbliżonym do prostego, taki fragment skorupy (np. duża prowincja magmatyczna lub łańcuch wysp wulkanicznych) może zostać po prostu złożony na brzegu kontynentu lub na nim „rozpłaszczony” przy relatywnie niewielkim stopniu deformacji. Gdy natomiast ruch płyty dolnej odbywa się pod ostrym kątem względem strefy subdukcji, leżące na niej masy skalne mogą zostać stopniowo „rozsmarowane” wzdłuż krawędzi kontynentu i przylepiać się partiami – terranami właśnie – na znacznej nawet odległości.
W czasie trwania tego procesu również fragmenty płyty górnej – kontynentalnej – mogą ulec odkuciu i przesunąć się lub zdeformować zgodnie z powstałym w czasie kolizji polem naprężeń. Również w tym przypadku odrywają się czasem sporych rozmiarów bloki skorupy, przesuwając się prawdopodobnie wzdłuż istniejących osłabień skorupy. Tego typu odłamki płyty kontynentalnej to terrany proksymalne (ang. "proximal terranes").
Warto zaznaczyć, że w czasie trwania kolizji tego typu lekkich bloków skorupy mogą zapewne aktywować się formy przejściowe między skorupą oceaniczną a kontynentalną, a biorąc pod uwagę również zachodzące w czasie subdukcji swoiste procesy wulkaniczne i metamorficzne, wymienione dwa typy terranów zawsze stanowić będą raczej pewne przypadki skrajne wobec pełnego spektrum możliwości, niż dwie jasno wyodrębnione klasy.
Ruchy terranów, szwy kolizyjne.
Gdy tylko dany segment skorupy zostanie poddany opisywanym procesom rozpadu, powstałe w jego wyniku odłamki – terrany – mogą uzyskać znaczną nawet niezależność dynamiczną. Wleczone wzdłuż kontynentu, terrany mogą obracać się względem siebie, uzyskiwać różną prędkość (mogą zdarzać się nawet przestoje pojedynczych terranów) i prawdopodobnie również wymieniać między sobą materiał skalny wzdłuż drobniejszej sieci spękań i uskoków. Zachodzące przy tym przemiany struktury pierwotnego bloku litosferycznego są tak silne, że proces zasłużył na miano tasowania przesuwczego (ang. "strike-slip shuffling"). Jeżeli na drodze tłoczących się i deformujących przy tym terranów znajdzie się wklęsłe wygięcie krawędzi kontynentalnej, mogą one zostać stłoczone i złożone w tym wygięciu – tak stało się na Alasce, która stanowiła niegdyś zagłębienie w kratonie północnoamerykańskim, a obecnie zbudowana jest z dziesiątków nałożonych na siebie i dramatycznie zdeformowanych terranów. Powstający na tej drodze pas sklejonych ze sobą heterogenicznych odłamków litosfery określa się mianem "tektoniki kolażu" – klasycznym przykładem są Kordyliery w Ameryce Północnej, składające się – jak się obecnie szacuje – ze stu kilkudziesięciu rozpoznanych do dziś terranów. Wiele z nich nawiązuje budową geologiczną do Australii i Nowej Zelandii.
Wspomniana w definicji „relatywnie ostro wyrażona strefa nieciągłości” określana jest jako szew kolizyjny lub - nieco szerzej - tektoniczny. Przesuwające się względem siebie terrany wytwarzają na swoich granicach silnie zniekształcone strefy, będące siedliskiem sieci przesuwczych uskoków tektonicznych oraz „zmielonego” w ich granicach materiału skalnego o wyraźnie zaburzonym biegu warstw skalnych. Uskoki te mogą sięgać nawet bardzo głęboko w litosferę ziemską (por. rozłam wgłębny).
Miejsce terranów w tektonice płyt.
Można stwierdzić, że terrany są "średnioskalowymi" jednostkami tektonicznymi.
Wiemy dziś, że litosfera Ziemi nie jest tak "lita", jak wskazywałaby na to nazwa. Podstawowym założeniem tektoniki płyt jest obecność "sztywnych kier litosfery przesuwających się względem siebie" - płyt tektonicznych; dziś wiemy jednak, że przy bliższej analizie możliwe jest wydzielenie również drobniejszych fragmentów litosfery, odszczepiających się od swojego otoczenia w warunkach naprężeń. W najmniejszej skali można traktować w ten sposób poszczególne uskoki i strefy uskoków, w których częściowo niezależne od siebie nawzajem stają się dwa skrzydła uskoku. Sieci uskoków (być może tworzące wielką sieć regmatyczną) mogą zaś tworzyć pasy osłabionej skorupy, które przy sprzyjających warunkach stają się ośrodkiem wielkich ruchów przesuwczych, w których wyładowuje się napięcie spowodowane ruchem płyt tektonicznych. Ruchy te mogą powodować wielkie nasunięcia, gdy płaszczyzna uskoku leży z grubsza równolegle do powierzchni ziemi (stąd "tektonika naskórkowa" opisująca nakładanie się na siebie wielkich łusek skorupy ziemskiej zachodzące np. w czasie fałdowania gór), mogą też "odcinać" od bloku litosfery mniejsze "kry" skalne, gdy płaszczyzny te są do powierzchni ziemi z grubsza prostopadłe. Odkrycie, że wielkie pasma górskie mogą składać się ze znacznej ilości tego typu drobnych ("drobnych" oczywiście w skali kontynentu) odprysków litosfery ziemskiej "rozsmarowanych" wzdłuż strefy kontaktu (raczej niż ze sfałdowania związanego z frontalnym zderzeniem kontynentów), stanęło u podstaw koncepcji "orogenów przesuwczych" i związanego z nią konceptu "tektoniki kolażu" (opisanego powyżej). Fundamentalne prace rozwijające tę teorię powstawały w latach 70. i 80. XX wieku i związane są z takimi nazwiskami, jak Badham, Halls czy Coney. To właśnie amerykański geolog Peter Coney opisał w 1980 roku koncepcję "terranów tektonostratygraficznych", która uwzględniała odszczepianie się w strefie orogenu przesuwczego średnich rozmiarów bloków litosferycznych: większych od poszczególnych systemów uskokowych, ale mniejszych od płyt i mikropłyt tektonicznych. Dalsze badania pokazały, że zdefiniowane w ten sposób terrany są stosunkowo szeroką klasą, obejmującą zarówno przesunięte o parędziesiąt kilometrów bloki skorupy kontynentalnej, jak i wielkie terrany złożone (ang. "superterranes", "composite terranes"), będące chwilowymi agregatami kilku podróżujących wspólnie przez tysiące kilometrów terranów. Raz jeszcze okazało się, że w skorupie ziemskiej występuje pełne spektrum możliwych do wyobrażenia nieciągłości tektonicznych: od niewielkich uskoków po potężne systemy przesuwcze, transportujące bloki litosfery o wymiarach setek i tysięcy kilometrów. Terrany leżą gdzieś pośrodku tej skali.
Linki zewnętrzne.
Jeszcze raz o terranach w Polsce i ich wędrówce, Jerzy Nawrocki, Przegląd Geologiczny, vol. 63, nr 11, 2015

</doc>
<doc id="912546" url="https://pl.wikipedia.org/wiki?curid=912546" title="Ľubomír Michalík">
Ľubomír Michalík

Ľubomír Michalík (ur. 13 sierpnia 1983 w Czadcy) – słowacki piłkarz występujący najczęściej na pozycji środkowego obrońcy. Od 2017 gra w ŠKF Sereď.
Kariera klubowa.
Ľubomír Michalík zawodową karierę zaczął w słowackim klubie FC Senec, w barwach której grał od 2005 do 2007 roku. Po dwóch latach spędzonych w rodzimej lidze przeniósł się do Premier League, gdzie w rundzie jesiennej sezonu 2006/2007 występował w Boltonie Wanderers. Tam jednak Słowak nie zrobił wrażenia na szkoleniowcu angielskiego zespołu i rozegrał zaledwie jedno spotkanie.
Trener "The Trotters" zimą zdecydował się wypożyczyć słowackiego obrońcę do broniącego się przed spadkiem z Championship Leeds United. W drużynie "The Peacocks" Michalík rozegrał siedem meczów. Strzelił w nich jedną bramkę, która zadecydowała o zwycięstwie "Pawi" w spotkaniu z Plymouth Argyle. Później jednak Sam Allardyce – szkoleniowiec Boltonu zdecydował się, aby Michalík wrócił do swojego poprzedniego klubu i pomógł mu w wywalczeniu awansu do Pucharu UEFA.
W 2008 roku słowacki defensor ponownie trafił do Leeds United i wywalczył sobie miejsce w jego podstawowej jedenastce. 5 września 2009 roku strzelił swojego drugiego gola dla Leeds w zwycięskim 2:0 meczu ze Stockport County.
Następnie Michalík grał w Carlisle United, Portsmouth, Kajracie Ałmaty i DAC Dunajská Streda. 
Kariera reprezentacyjna.
W reprezentacji Słowacji Michalík zadebiutował 10 grudnia 2006 roku w wygranym 2:1 towarzyskim spotkaniu ze Zjednoczonymi Emiratami Arabskimi. W meczu tym Ľubomír zdobył również swoją pierwszą bramkę w drużynie narodowej.

</doc>
<doc id="912547" url="https://pl.wikipedia.org/wiki?curid=912547" title="Specjalistki">
Specjalistki

Specjalistki (org. "Hot Properties") – amerykański sitcom o czterech kobietach pracujących wspólnie w biurze sprzedaży nieruchomości na Manhattanie. Pierwszy odcinek wyemitowano w USA 7 października 2005. W Polsce serial zadebiutował w grudniu 2006 na antenie TVN Siedem.
Czasami porównywany z "Seksem w wielkim mieście" opowiada historię czterech niezależnych kobiet, mniej lub bardziej profesjonalnie podchodzących do swojej pracy, mających różne osobowości i popadających w najróżniejsze tarapaty. Zdecydowano się nakręcić jedynie 13 odcinków w związku z niezadowalającą oglądalnością. W USA ostatni odcinek stacja ABC wyemitowała 30 grudnia 2005.

</doc>
<doc id="912548" url="https://pl.wikipedia.org/wiki?curid=912548" title="Bezgłowy kurczak Mike">
Bezgłowy kurczak Mike

Mike – kogut z rasy "Wyandotte", który żył 18 miesięcy po odcięciu głowy.
Ścięcie.
10 września 1945 farmer Lloyd Olsen z miasta Fruita w stanie Kolorado usiłując zabić na kolację kurczaka, pięcioipółmiesięcznego Mike’a, tak uciął głowę, że większość pnia mózgu została w górnej, nie obciętej części kręgosłupa, ocalało także jedno ucho. Kurczak Mike stracił możliwość widzenia i gdakania, jednak nadal mógł słyszeć i regulować podstawowe funkcje życiowe.
Pomimo utraty dużej części tak ważnego organu, kurczak nadal wykazywał chęć do życia. Usiłował nawet nastroszyć się i zapiać, choć bez głowy nie było to możliwe. Gdy ptak przez dłuższy czas nie umierał, farmer zdecydował pozostawić go przy życiu – karmił go drobnym ziarnem i płynami przez zakraplacz. Kurczak dość dobrze utrzymywał równowagę, chodził dość pewnie i spał na grzędzie. Codziennie o świcie usiłował zapiać, co brzmiało jak bulgotanie. Mike dość często jednak dusił się swoim śluzem, który rodzina Olsena usuwała za pomocą strzykawki.
Brak głowy nie zahamował także wzrostu Mike’a, który w momencie ścięcia ważył 1,1 kg, a przytył do 3,6 kg, zanim padł.
Sława.
Wkrótce osobliwość została zauważona przez opinię publiczną. Bezgłowy kurczak stał się atrakcją w objazdowym muzeum dziwnych stworzeń takich jak np. dwugłowe cielę. Zdjęcia Mike’a zamieszczały także różnorodne gazety i magazyny. Sam Olsen został ostro skrytykowany przez ówczesnych obrońców praw zwierząt, którzy uważali, że nie powinien zostawiać przy życiu tak okaleczonego ptaka.
Same pokazy były dość dochodowym przedsięwzięciem. Olsen, który za wejście żądał 25 centów, zarabiał miesięcznie do 4500 ówczesnych dolarów (50 tysięcy w obecnej wartości). Zakonserwowana głowa ptaka także była pokazywana, lecz nie była to oryginalna głowa Mike’a, bo ta została zjedzona przez kota.
Śmierć.
Mike padł w marcu 1947 w motelu w Phoenix, kiedy Olsen zatrzymał się na noc w trakcie podróży do domu z tournée. Mike dostał duszności w środku nocy. Ponieważ Olsen zapomniał zabrać strzykawki z miejsca ostatniego pokazu, nie zdołał uratować kurczaka.
Mike legendą Fruity.
Obecnie Mike jest atrakcją turystyczną miasta Fruita. Począwszy od 1999 odbywa się tam, w trzeci weekend maja, doroczny „Mike Headless Chicken Day”. Przyjeżdżający turyści korzystają z takich atrakcji jak bieg bezgłowego kurczaka, rzut jajkiem, przypinanie głowy do kurczaka, czy też kurze bingo.

</doc>
<doc id="912549" url="https://pl.wikipedia.org/wiki?curid=912549" title="Stein">
Stein

Stein – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth. Leży w Okręgu Metropolitarnym Norymbergi, ok. 6 km na południowy zachód od centrum Norymbergi i ok. 5 km na południowy wschód od Zirndorfu, nad rzeką Rednitz, przy drodze B2, B14 i linii kolejowej Norymberga – Nördlingen.
Dzielnice.
W skład miasta wchodzą następujące dzielnice: 
Współpraca.
Miejscowości partnerskie:

</doc>
<doc id="912552" url="https://pl.wikipedia.org/wiki?curid=912552" title="Automat liniowo ograniczony">
Automat liniowo ograniczony

Automat liniowo ograniczony (ang. "linear bounded automaton") – ograniczona wersja maszyny Turinga, która podczas obliczenia na słowie wejściowym długości n może wykorzystać jedynie O(n) komórek taśmy. Innymi słowy, dostępna pamięć jest funkcją liniową od długości wejścia. Można także powiedzieć, że może ona w trakcie działania wykorzystywać tylko te komórki na taśmie, w których zapisane jest słowo wejściowe.
Definicja formalna.
Formalnie automatem liniowo ograniczonym nazywamy jednotaśmową maszynę Turinga z własnością stopu:
M = (Q, Σ, Г, δ, q0, B, F) gdzie:
dla której spełnione są poniższe warunki:
W opisie automatów liniowo ograniczonych zwykle pomijamy pierwsze formalne ruchy umieszczające symbole „&lt;” i „&gt;” na krańcach słowa. Podajemy tylko dalsze istotne ruchy.
Języki akceptowalne przez automaty liniowo ograniczone.
Automaty liniowo ograniczone są ograniczonymi modelami jednotaśmowych maszyn Turinga, zatem klasa języków akceptowalnych przez automaty liniowo ograniczone zawiera się w klasie maszyn Turinga z własnością stopu.
Równość klas automatów liniowo ograniczonych deterministycznych i niedeterministycznych jest problemem otwartym. Wiadomo, że można znaleźć automat deterministyczny symulujący obliczenie automatu niedeterministycznego taki, że długość taśmy, na której prowadzi obliczenie jest funkcją kwadratową długości taśmy, na której prowadzi obliczenie automat niedeterministyczny.
Klasa języków rozpoznawanych przez automaty liniowo ograniczone to dokładnie języki kontekstowe.
Język formalny L nazywamy ALO – kontekstowym, gdy istnieje automat liniowo ograniczony M taki, że L = L(M).
Język akceptowany przez automat liniowo ograniczony jest jednym z czterech typów pokazanych w tabeli:

</doc>
<doc id="912554" url="https://pl.wikipedia.org/wiki?curid=912554" title="Dick">
Dick



</doc>
<doc id="912555" url="https://pl.wikipedia.org/wiki?curid=912555" title="Obermichelbach">
Obermichelbach

Obermichelbach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth, siedziba wspólnoty administracyjnej Obermichelbach-Tuchenbach. Leży w Okręgu Metropolitarnym Norymbergi, około 15 km na północny zachód od Norymbergi i ok. 9 km na północ od Zirndorfu.
Dzielnice.
W skład gminy wchodzą następujące dzielnice: 
Polityka.
Rada gminy składa się z 15 członków:
Współpraca.
Miejscowość partnerska:

</doc>
<doc id="912562" url="https://pl.wikipedia.org/wiki?curid=912562" title="Bonnie Prince Charlie">
Bonnie Prince Charlie



</doc>
<doc id="912563" url="https://pl.wikipedia.org/wiki?curid=912563" title="Tuchenbach">
Tuchenbach

Tuchenbach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth, wchodzi w skład wspólnoty administracyjnej Obermichelbach-Tuchenbach. Leży w Okręgu Metropolitarnym Norymbergi, około 18 km na północny zachód od Norymbergi i ok. 12 km od Zirndorfu.
Polityka.
Rada gminy składa się z 12 członków:

</doc>
<doc id="912565" url="https://pl.wikipedia.org/wiki?curid=912565" title="Język rekurencyjnie przeliczalny">
Język rekurencyjnie przeliczalny

Język rekurencyjnie przeliczalny (ang. "recursively enumerable language") to język formalny określany jako język klasy 0 w hierarchii Chomsky’ego, który generowany jest przez gramatykę kombinatoryczną.
Definicje.
Istnieje kilka równoważnych definicji języka rekurencyjnie przeliczalnego:
Własności.
Języki rekurencyjnie przeliczalne są zamknięte ze względu na następujące operacje:

</doc>
<doc id="912567" url="https://pl.wikipedia.org/wiki?curid=912567" title="Vidmantas Mališauskas">
Vidmantas Mališauskas

Vidmantas Mališauskas (ur. 4 sierpnia 1963) – litewski szachista, arcymistrz od 1993 roku.
Kariera szachowa.
Pierwsze sukcesy odniósł na początku lat 90. W 1991 r. zajął I m. w otwartym turnieju memoriału Akiby Rubinsteina w Polanicy-Zdroju oraz podzielił I m. w Warszawie (wspólnie z m.in. Aloyzasem Kveinysem, Jewgienijem Glejzerowem, Ratmirem Chołmowem i Wiktorem Kuprejczykiem), natomiast w 1992 r. zwyciężył w turniejach kołowych w Novym Smokovcu (przed Zbynkiem Hráčkiem i Loekiem van Wely) oraz w Oslo (przed Eduardasem Rozentalisem). W 1993 triumfował wraz z Lembitem Ollem w turnieju strefowym (eliminacji mistrzostwa świata) w Wilnie, a następnie wystąpił w turnieju międzystrefowym w Biel/Bienne, nie osiągając jednak sukcesu. W 1994 zdobył pierwszy medal na mistrzostwach Litwy, zajmując w Wilnie II miejsce. W 1996 podzielił w Tallinnie II miejsce (za Wasilijem Iwanczukiem, a wraz z Wasilijem Smysłowem) w silnie obsadzonym turnieju szachów szybkich. W 2002 po raz drugi stanął na podium mistrzostw swojego kraju, ponownie w Wilnie zdobywając srebrny medal. W 2003 oraz 2006 dwukrotnie zajął pierwsze miejsca w mistrzostwach Litwy, natomiast w 2007 - miejsce drugie. W 2011 r. zwyciężył w międzynarodowym turnieju w Ostródzie.
W latach 1992–2006 sześciokrotnie reprezentował swój kraj na szachowych olimpiadach, był również dwukrotnym (1992, 2007) reprezentantem Litwy na drużynowych mistrzostwach Europy.
Najwyższy ranking w karierze osiągnął 1 stycznia 1993 r., z wynikiem 2570 punktów dzielił wówczas 88-94. miejsce na światowej liście FIDE, jednocześnie zajmując 3. miejsce (za Eduardasem Rozentalisem i Wiktorem Gawrikowem) wśród litewskich szachistów.

</doc>
<doc id="912568" url="https://pl.wikipedia.org/wiki?curid=912568" title="Vidmantas Malisauskas">
Vidmantas Malisauskas



</doc>
<doc id="912569" url="https://pl.wikipedia.org/wiki?curid=912569" title="Veitsbronn">
Veitsbronn

Veitsbronn – gmina w Niemczech, w kraju związkowym Bawaria, w rejencji Środkowa Frankonia, w regionie Planungsregion Nürnberg, w powiecie Landkreis Fürth, siedziba wspólnoty administracyjnej Veitsbronn. Leży w Okręgu Metropolitalnym Norymbergi, około 15 km na północny zachód od Norymbergi i około 9 km na od Zirndorfu, nad rzeką Zenn, przy linii kolejowej Monachium – Norymberga – Hanower.
Polityka.
Rada gminy składa się z 20 członków:
Zabytki.
Współpraca.
Miejscowości partnerskie:

</doc>
<doc id="912570" url="https://pl.wikipedia.org/wiki?curid=912570" title="T4">
T4



</doc>
<doc id="912572" url="https://pl.wikipedia.org/wiki?curid=912572" title="Raymond Goethals">
Raymond Goethals

Raymond Goethals (ur. 7 października 1921, zm. 6 grudnia 2004) – belgijski piłkarz, występujący na pozycji bramkarza, oraz trener piłkarski.
Był jednym z najwybitniejszych i najbardziej kontrowersyjnych szkoleniowców w historii futbolu belgijskiego. Dzięki efektywnej pracy w niezbyt silnym kadrowo Saint-Trond VV (wicemistrzostwo Belgii 1966) został w 1966 roku selekcjonerem reprezentacji. Prowadził ją przez dziesięć lat; jego podopieczni, wśród których znajdowali się m.in. Paul van Himst, Wilfried van Moer i Christian Piot, wywalczyli pierwszy od szesnastu lat awans do mistrzostw świata, ale na Mundialu 1970 nie wyszli z grupy. Dwa lata później zdobyli brązowy medal na Euro 1972. Goethals pożegnał się z kadrą po przegranych eliminacjach do kolejnych mistrzostw Europy.
Rozpoczął pracę w RSC Anderlecht, z którym w 1977 roku awansował do finału Pucharu Zdobywców Pucharów; był to pierwszy z pięciu finałów europejskich pucharów, do jakich dotarły drużyny prowadzone przez Goethalsa, i jeden z trzech przegranych (0:2 z Hamburger SV). Jednak w kolejnym sezonie Anderlecht ponownie zagrał na tym samym poziomie rozgrywek o PZP i tym razem zwyciężył (4:0 z Austrią Wiedeń). Po rozstaniu z Anderlechtem Goethals prowadził krótko francuski Girondins Bordeaux oraz brazylijskie São Paulo FC.
W 1981 roku został trenerem Standardu Liège i rozpoczął jeden z najświetniejszych okresów w historii tego klubu. Odzyskał po jedenastu latach tytuł mistrza kraju, który drużyna obroniła w dwu kolejnych sezonach, a w rozgrywkach 1981–1982 wprowadził klub do pierwszego finału europejskich pucharów. W decydującym meczu Pucharu Zdobywców Pucharów jego podopieczni ulegli 1:2 FC Barcelonie.
W 1987 roku po raz drugi w karierze zawitał do RSC Anderlechtu, a niecałe dwa lata spędzone w tym klubie okraszone zostały zdobyciem dwu Pucharów Belgii. Od 1989 datuje się francuski etap szkoleniowej kariery Goethelsa. Ponownie został szkoleniowcem Girondins Bordeaux, a po zakończeniu sezonu, w którym zdobył wicemistrzostwo kraju, otrzymał propozycję pracy w budowanym przez Bernarda Tapie Olympique Marsylia. W Marsylii pracował do 1993 roku; odszedł niedługo po tym jak drużyna, w której grali m.in. Fabien Barthez, Jocelyn Angloma, Marcel Desailly, Didier Deschamps, Basile Boli i Rudi Völler – jako pierwsza z Francji – sięgnęła po Puchar Mistrzów. 72-letni Goethals stał się tym samym najstarszym trenerem-zdobywcą europejskiego trofeum. Wcześniej z Olympique dwukrotnie wygrywał ligę oraz – w 1991 roku – przegrał w finale PM, z Crveną Zvezdą Belgrad.
Był uważany za postać kontrowersyjną. Kilkakrotnie jego nazwisko pojawiało się w kontekście przestępstw o charakterze korupcyjnym: w 1984 roku, kiedy prowadzony przez niego Standard Liège zdobył mistrzostwo kraju, został oskarżony o wręczenie dużej sumy pieniędzy jednemu z graczy rywali i z tego powodu musiał nie tylko zrezygnować z pracy w klubie, ale również wyjechać z kraju; dziewięć lat później był trenerem Olympique Marsylia, które z powodu manipulacji przy wynikach spotkań zostało przez francuski sąd zdegradowane do II ligi.
Zmarł w wieku 83 lat na raka jelit.

</doc>
<doc id="912578" url="https://pl.wikipedia.org/wiki?curid=912578" title="Seukendorf">
Seukendorf

Seukendorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth, wchodzi w skład wspólnoty administracyjnej Veitsbronn. Leży w Okręgu Metropolitarnym Norymbergi, około 15 km na północny zachód od Norymbergi i ok. 8 km od Zirndorfu, przy drodze B8.
Dzielnice.
W skład gminy wchodzą następujące dzielnice: 
Polityka.
Rada gminy składa się z 17 członków:

</doc>
<doc id="912580" url="https://pl.wikipedia.org/wiki?curid=912580" title="América Futebol Clube de Natal">
América Futebol Clube de Natal



</doc>
<doc id="912581" url="https://pl.wikipedia.org/wiki?curid=912581" title="Johan Laidoner">
Johan Laidoner

Johan Laidoner (ur. 12 lutego 1884 w Viiratsi, zm. 13 marca 1953 we Włodzimierzu nad Klaźmą) – estoński polityk, dyplomata i wojskowy. Podpułkownik Armii Imperium Rosyjskiego oraz generał i Naczelny Wódz Armii Estońskiej. W latach 1920–1929 deputowany do Zgromadzenia Państwowego. Od 1922 do 1929 reprezentant Republiki Estońskiej w Lidze Narodów.
Życiorys.
Pochodził z rodziny rolniczej, ukończył szkółkę parafialną i szkołę podstawową w Viljandi. W 1901 wstąpił jako ochotnik do armii Imperium Rosyjskiego. Jego jednostka piechoty początkowo stacjonowała w Kownie. W 1902 wstąpił do Wileńskiej Szkoły Junkrów Piechoty. W Wilnie poznał swoją przyszłą żonę – Marię Kruszewską. W 1909 rozpoczął studia w Mikołajewskiej Akademii Wojskowej w Petersburgu, którą ukończył w 1912 uzyskując najwyższą, pierwszą kategorię.
Mianowany podpułkownikiem, w czasie służby w armii rosyjskiej siedmiokrotnie odznaczony rosyjskimi orderami wojennymi.
Po uzyskaniu niepodległości przez Estonię powrócił do ojczyzny, został dowódcą 1 Dywizji Estońskiej i Szefem Sztabu Generalnego Wojska Estońskiego, a 23 grudnia 1918 został mianowany wodzem naczelnym estońskich sił zbrojnych w stopniu generała-majora. W 1919 był inicjatorem powołania Estońskiej Akademii Wojskowej. W czasie wojny estońsko-bolszewickiej przeprowadził udaną kontrofensywę, która wyparła oddziały bolszewików z terytorium Estonii.
W 1920 został mianowany generałem-lejtnantem armii estońskiej. Po złożeniu dowództwa, był oficjalnym reprezentantem Estonii w Lidze Narodów. W 1925 z jej ramienia mediował w konflikcie iracko-tureckim o okręg Mosulu. Na krótko powrócił do armii, by 1 grudnia 1924 stłumić inspirowany przez ZSRR pucz komunistów w Tallinnie.
W 1934 na prośbę premiera Estonii Konstantina Pätsa wprowadził rządy wojskowe, by powstrzymać przejęcie władzy przez quasi-faszystowski ruch wabsów.
17 czerwca 1940 Armia Czerwona po przedłożonym rządowi Estonii ultimatum okupowała Estonię. 22 czerwca 1940 Laidoner został pozbawiony stanowiska Naczelnego Wodza, 19 lipca 1940 aresztowany przez NKWD i deportowany wraz z żoną na zesłanie do Penzy. Po ataku Niemiec na ZSRR, 28 czerwca 1941 aresztowany ponownie przez NKWD. We wrześniu 1942 umieszczony w moskiewskim więzieniu Butyrki, później w Kirowie. Jesienią 1945 osadzony w więzieniu w Iwanowie, gdzie przebywał do 1952. 16 kwietnia 1952 został skazany na 25 lat pozbawienia wolności i przepadek całego mienia na rzecz ZSRR. Karę odbywał w we Włodzimierzu nad Klaźmą, gdzie zmarł 13 marca 1953, tego samego dnia, co więziony tam również Delegat Rządu na Kraj Jan Stanisław Jankowski. Został pochowany we wspólnej mogile na cmentarzu więziennym, jego szczątków w latach 90. nie odnaleziono.
Był kawalerem Krzyża Srebrnego Orderu Wojennego Virtuti Militari, został odznaczony Wielką Wstęgą Orderu Odrodzenia Polski, w kwietniu 1939 uhonorowany Orderem Orła Białego. Otrzymał Order św. Michała i św. Jerzego II klasy od króla Wielkiej Brytanii, litewski Order Witolda Wielkiego I klasy, fiński Order Białej Róży I klasy oraz dwukrotnie francuski Order Legii Honorowej.
Związki z Polską.
W 1904 podczas służby w armii rosyjskiej w Wilnie poznał Polkę, szlachciankę, Marię Kruszewską, którą poślubił 30 października 1911. 21 marca 1913 doczekali się potomka Michaela (1913–1928), po jego tragicznej śmierci adoptowali bratanka Marii Aleksego Kruszewskiego – rówieśnika Michaela Laidonera.
W 1928 generał Laidoner złożył oficjalną wizytę w Warszawie jako naczelny wódz Estonii. W 1930 stanął na czele tallińskiego Towarzystwa Estonia-Polska jako jego honorowy prezes. W lipcu 1934 gościł na swojej posiadłości w Viimsi przebywającego z oficjalną wizytą w Estonii ministra Becka.
We wrześniu 1939 zadecydował o pomocy w ucieczce z portu w Tallinnie polskiego okrętu ORP „Orzeł”. Ucieczka polskiego okrętu wojennego wywołała dramatyczną w skutkach dla Estonii reakcję ZSRR, który uznał ją za pretekst do przedstawienia Estonii ultimatum z żądaniem natychmiastowego wprowadzenia Armii Czerwonej na terytorium Estonii w liczbie przewyższającej liczebność armii estońskiej i stałych baz lądowych i morskich w tym państwie. Umowę w tej sprawie zawarto w Moskwie 28 września 1939.
Generał Laidoner znał język polski w stopniu pozwalającym na swobodną konwersację.
Pochowany w tej samej zbiorowej mogile na cmentarzu więziennym we Włodzimierzu, co więziony tam również Delegat Rządu na Kraj Jan Stanisław Jankowski.

</doc>
<doc id="912583" url="https://pl.wikipedia.org/wiki?curid=912583" title="Wilhermsdorf">
Wilhermsdorf

Wilhermsdorf – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth. Leży w Okręgu Metropolitarnym Norymbergi, około 27 km na zachód od Norymbergi i ok. 18 km na północny zachód od Zirndorfu, nad rzeką Zenn, przy linii kolejowej Markt Erlbach - Norymberga.
Dzielnice.
W skład gminy wchodzą następujące dzielnice:
Polityka.
Rada gminy składa się z 16 członków:
Współpraca.
Miejscowości partnerskie:

</doc>
<doc id="912584" url="https://pl.wikipedia.org/wiki?curid=912584" title="Jaszczurka (singel)">
Jaszczurka (singel)

Jaszczurka – pierwszy singel z debiutanckiego albumu Pati Yang o tym samym tytule. Singel zawierał wersję oryginalną utworu, wersję angielską o tytule "Soothe Me..." oraz jego drum'n'bassowy remiks. Do piosenki powstał teledysk w reżyserii Piotra Rzeplińskiego pokazujący nocne życie młodych ludzi.

</doc>
<doc id="912585" url="https://pl.wikipedia.org/wiki?curid=912585" title="Mistrzostwa Europy w futsalu">
Mistrzostwa Europy w futsalu

Mistrzostwa Europy w futsalu mężczyzn (inaczej Euro, polski skrót ME) – rozgrywki sportowe, cyklicznie organizowane przez Unię Europejskich Związków Piłkarskich (UEFA) dla europejskich futsalowych reprezentacji krajowych. Zwycięzca tych rozgrywek zdobywa tytuł mistrza Europy.
Historia.
Pierwszy turniej odbył się w 1996 w Hiszpanii. Uczestniczyło w nim 6 drużyn. W turnieju rozgrywanym w 1999 też w Hiszpanii uczestniczyło już 8 drużyn. Zadecydowano, że turniej będzie grany co dwa lata. W 2010 roku turniej powiększono do 12 drużyn i postanowiono go rozgrywać w lata nieparzyste. Po edycji w 2018 turniej powiększono do 16 drużyn i zdecydowano się grać go co 4 lata, żeby uniknąć gry w lata przestępne, gdy grane są Mistrzostwa Świata. Pierwszy turniej z udziałem 16 drużyn rozegrano w 2022 roku w Niderlandach.

</doc>
<doc id="912586" url="https://pl.wikipedia.org/wiki?curid=912586" title="Henryk Maculewicz">
Henryk Maculewicz

Henryk Józef Maculewicz (ur. 24 kwietnia 1950 w Grudze) – polski piłkarz, boczny lub środkowy obrońca. Uczestnik mistrzostw świata w Argentynie (1978).
W latach 1971-1979 był piłkarzem krakowskiej Wisły. W tym czasie rozegrał 193 mecze ligowe i strzelił 11 bramek. W 1978 zdobył tytuł mistrza Polski.
Maculewicz ukończył studia na dwóch krakowskich uczelniach - AGH oraz AWF-ie. Posiada tytuł inżyniera metalurga.
Po zakończeniu kariery piłkarskiej próbował swych sił jako trener CSB Batevall Libreville. Podczas pracy w Gabonie w 1987 r. miał ciężki wypadek, został potrącony przez samochód wojskowej żandarmerii. Pozostawał przez wiele tygodni w śpiączce i leczył się potem przez kilka lat, głównie we Francji. Od tego czasu z przyczyn zdrowotnych nie mógł pracować, powrócił do Polski i mieszka w Krakowie.
Jego żoną była siatkarka Krystyna Maculewicz.
Kariera reprezentacyjna.
W reprezentacji debiutował 31 października 1974 w meczu z Kanadą. Pierwszy raz w drużynie narodowej zagrał jeszcze u Kazimierza Górskiego, stałe miejsce wywalczył sobie jednak dopiero za kadencji Jacka Gmocha. Uchodził za jednego z ulubieńców tego selekcjonera. Do 1978 rozegrał w kadrze 23 spotkania. Podczas Mistrzostw Świata w Argentynie w 1978 roku wystąpił we wszystkich (sześciu) meczach Polaków.

</doc>
<doc id="912587" url="https://pl.wikipedia.org/wiki?curid=912587" title="Kabaret Po Żarcie">
Kabaret Po Żarcie



</doc>
<doc id="912590" url="https://pl.wikipedia.org/wiki?curid=912590" title="Ammerndorf">
Ammerndorf

Ammerndorf – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth. Leży w Okręgu Metropolitarnym Norymbergi, około 18 km na zachód od Norymbergi i ok. 8 km na południowy zachód od Zirndorfu, nad rzeką Bibert.
Dzielnice.
W skład gminy wchodzą następujące dzielnice:
Polityka.
Rada gminy składa się z 14 członków:
Współpraca.
Miejscowość partnerska:

</doc>
<doc id="912591" url="https://pl.wikipedia.org/wiki?curid=912591" title="Kabaret Neo-Nówka">
Kabaret Neo-Nówka



</doc>
<doc id="912593" url="https://pl.wikipedia.org/wiki?curid=912593" title="Henry Urday Cáceres">
Henry Urday Cáceres

Henry Urday Cáceres (ur. 5 lipca 1967 w Limie) – peruwiański szachista, arcymistrz od 1992 roku.
Kariera szachowa.
Na arenie międzynarodowej zadebiutował w roku 1986, biorąc udział w olimpiadzie szachowej w Dubaju. Do roku 1998 w turniejach olimpijskich wystąpił jeszcze 6 razy, w roku 1990 zdobywając brązowy medal za indywidualny wynik na III szachownicy. W roku 1989 podzielił I miejsce (wspólnie z José Luisem Fernándezem Garcíą i Romanem Hernandezem) w otwartym turnieju w Alicante. W 1992 zwyciężył (wraz z Draganem Barlovem) w kołowym turnieju w Mesie oraz zajął I miejsce w memoriale Jose Raula Capablanki w Matanzas. W 1993 triumfował w Las Palmas, natomiast w następnym roku w tym mieście podzielił II miejsce (za Oscarem Panno). W 1996 podzielił II miejsce (za Andresem Rodriguezem Vilą) w Rosario, w 1997 zwyciężył w Schahin Cury, natomiast w 1999 podzielił I miejsce w turnieju "open" w Port-of-Spain.
Dwukrotnie, w latach 1987 i 1999, zdobył złote medale w mistrzostwach Peru.
Najwyższy ranking w karierze osiągnął 1 lipca 1992 r., z wynikiem 2490 punktów zajmował wówczas 2. miejsce (za Julio Grandą Zuñigą) wśród peruwiańskich szachistów. Od 2001 r. nie uczestniczy w turniejach klasyfikowanych przez Międzynarodową Federację Szachową.

</doc>
<doc id="912594" url="https://pl.wikipedia.org/wiki?curid=912594" title="Rashōmon (film)">
Rashōmon (film)

 – japoński film fabularny z 1950 roku w reżyserii Akiry Kurosawy. Zapoczątkował międzynarodową popularność reżysera i przyczynił się do spopularyzowania na świecie kina japońskiego. Film opowiada o napadzie na samuraja i jego żonę, dokonanym przez rozbójnika Tajōmaru. Wydarzenie relacjonowane jest przez cztery osoby, z których każda przedstawia je zupełnie inaczej, a dotarcie do prawdy okazuje się niemożliwe.
Film oparty jest na dwóch opowiadaniach Ryūnosuke Akutagawy. Z pierwszego z nich, "W gąszczu", Kurosawa zaczerpnął samą historię napadu, z drugiego "Rashōmon", bramę miejską, która jest miejscem głównej akcji.
W 1951 film otrzymał główną nagrodę Złotego Lwa na 12. MFF w Wenecji, a w 1952 – Oscara specjalnego dla najlepszego filmu nieanglojęzycznego.
Koncepcja filmu była inspiracją dla licznych produkcji. Na podstawie scenariusza oparto m.in. fabułę amerykańskiego filmu "Prawda przeciw prawdzie" (1964) Martina Ritta.
Opis fabuły.
Akcja filmu rozgrywa się w średniowiecznej Japonii. Dochodzi do dwóch aktów przemocy, które widzowie poznają z perspektywy osób w nich uczestniczących oraz naocznego świadka. Różne wersje popełnionego mordu i gwałtu prezentowane są tak, że nie wiadomo, kto jest sprawcą, a kto ofiarą, ani co jest prawdą.
W ruinach bramy Rashōmon spotyka się grupa podróżnych. Drwal mówi, że niedawno znalazł na polanie ciało zamordowanego samuraja. Strażnik pojmał bandytę, który opowiedział, że zabił samuraja w pojedynku po zgwałceniu jego żony. Żona samuraja opowiada własną wersję – zabiła ona, nie mogąc znieść pogardy męża. Duch samuraja opowiada, że popełnił samobójstwo. Drwal, świadek zabójstwa, mówi, że żona samuraja sprowokowała mężczyzn do walki, podczas gdy obaj zachowywali się jak tchórze.
Interpretacje.
Każdy z czterech bohaterów opowiadających historię napadu przedstawia ją zupełnie inaczej, starając się przedstawić siebie w możliwie dobrym świetle, jednocześnie demonizując postępowanie pozostałych. Nie wiadomo, która z relacji jest prawdziwa, a nawet drwal, wydawałoby się najbardziej wiarygodny z narratorów, nie może być postrzegany jako całkowicie godny zaufania. Taka konstrukcja opowieści sprawia, że film można interpretować w kontekście pytania o naturę prawdy i o to, czy możliwe jest obiektywne poznanie.
Robin Wood zwraca jednak uwagę, że w takiej interpretacji nie mieści się zakończenie filmu, jego konkretność i zmysłowość oraz że nie do końca wpisuje się w tematykę i przesłanie pozostałej twórczości Kurosawy. Zdaniem Wooda film opowiada raczej o ludzkim egoizmie i o niemożliwości bycia szczerym nawet wobec samego siebie, a także o zbawczej roli altruizmu. Podobną interpretację przywołuje Michał Bobrowski, zwracając uwagę na to, że bohaterowie Kurosawy nie mogą się porozumieć i żyją w odgrodzonych od siebie światach, pomiędzy którymi niemożliwa jest komunikacja. Zwraca też uwagę, że film można odczytywać w kontekście buddyjskiej wizji człowieka.

</doc>
<doc id="912596" url="https://pl.wikipedia.org/wiki?curid=912596" title="Klaudia Felicyta Habsburg">
Klaudia Felicyta Habsburg

Klaudia Felicyta Habsburg (ur. 30 maja 1653 w Innsbrucku; zm. 8 kwietnia 1676 w Wiedniu), arcyksiężniczka austriacka, cesarzowa Świętego Cesarstwa Rzymskiego Narodu Niemieckiego, królowa Czech i Węgier, córka arcyksięcia Ferdynanda Karola Habsburga i Anny Medycejskiej.
Jej rodzice byli rodzeństwem ciotecznym. Jej matka była córką Cosimo II de' Medici, wielkiego księcia Toskanii. Klaudia została nazwana na cześć swojej babki od strony ojca i jednocześnie babki ciotecznej od strony matki - Klaudii Medycejskiej.
15 października 1673 r. w Grazu poślubiła cesarza Leopolda I Habsburga (9 czerwca 1640 - 5 maja 1705), syna cesarza Ferdynanda III i Marii Anny, córki króla Hiszpanii Filipa III Habsburga. Leopold i Klaudia mieli razem dwie córki:
Obie córki Klaudii umarły bardzo szybko. Sama cesarzowa umarła w Wiedniu, jej serce spoczęło w kościele Kapucynów w Wiedniu natomiast ciało w kościele Dominikanów w Wiedniu.

</doc>
<doc id="912598" url="https://pl.wikipedia.org/wiki?curid=912598" title="Justin Hamilton (ur. 1980)">
Justin Hamilton (ur. 1980)

Justin Charles Hamilton (ur. 19 grudnia 1980 w Sarasocie) – amerykański koszykarz, gra na pozycji rozgrywającego lub rzucającego obrońcy.
Zawodnik obdarzony znakomitymi warunkami fizycznymi. W swojej karierze grał w takich drużynach, jak Iraklis Saloniki, Montepaschi Siena czy Real Madryt. W 2006 roku podpisał kontrakt z Prokomem Treflem Sopot. W styczniu 2007 roku przeniósł się do Valencii BC.

</doc>
<doc id="912599" url="https://pl.wikipedia.org/wiki?curid=912599" title="Fly-by-wire">
Fly-by-wire

Fly-by-wire (FBW) – elektroniczny system sterowania statkiem powietrznym, w którym brak jest mechanicznych połączeń z powierzchniami sterowymi (sterem wysokości, sterem kierunku i lotkami), zaś w przypadku wiropłatów — z łopatami wirnika nośnego i śmigła ogonowego (sterowanie ogólne i sterowanie okresowe). 
Sterowanie odbywa się poprzez sygnał cyfrowy (dawniej analogowy) przekazywany przewodem elektrycznym lub światłowodem ("fly-by-light") do komputera, który następnie steruje siłownikami poruszającymi powierzchnie sterowe. Sygnały sterujące są modyfikowane przez komputer w celu osiągnięcia optymalnych cech sterowności i stateczności.
Powstanie systemu "fly-by-wire" związane jest z rozwojem samolotów myśliwskich i zastosowaniem układu samolotu aerodynamicznie niestatecznego statycznie, co umożliwiło znaczne zwiększenie zdolności manewrowych. Zastosowany układ mógł być pilotowany jedynie przy użyciu systemu komputerowego zapewniającego (poprzez sterowność) stateczność samolotu i korygującego położenie powierzchni sterowych niezależnie od pilota tak, aby zapewnić stabilny lot. 
Za początek masowego zastosowania "fly-by-wire" uważa się testy prowadzone przez US Air Force na specjalnie przebudowanym B-47E Stratojecie w drugiej połowie lat sześćdziesiątych. Pierwszym seryjnie produkowanym samolotem wykorzystującym ten system był General Dynamics F-16 Fighting Falcon, co było też związane z rozwojem komputerów i systemów oprogramowania do FBW w tym okresie. System FBW umożliwił realizację udanych projektów samolotów o aerodynamicznie naturalnie ograniczonej stateczności (np. latające skrzydło Northrop B-2 Spirit).
Rozwiązanie to zaczęto stosować w bolidach Formuły 1 oraz w samochodach cywilnych, gdzie np. zastosowano joystick sterujący siłownikami zainstalowanymi w skrzyni biegów zamiast dźwigni zmiany biegów.
Układy sterowania typu FBW posiadają wiele zalet, do których należy między innymi odciążenie od pracy pilota, mniejsza masa układu i większa niezawodność niż mechanicznych układów sterowania. 
W ujęciu teorii sterowania (automatyka) FBW stanowi system z zamkniętą pętlą sprzężenia zwrotnego. Oznacza to, że manipulacja np. sterem jest sygnałem wymuszenia zmiany pewnego parametru lotu, np. promienia skrętu, zaś system regulacji uruchamia lotki i ster kierunku, tak by wykonać stosowny manewr. W bezpośrednim systemie sterowania (otwartym) wychylenia lotek i steru pilot dokonuje oddzielną manipulacją dwoma zadajnikami. Przykładem stosowania podobnego rozwiązania w produktach konsumenckich może być zastąpienie tradycyjnej linki pomiędzy pedałem gazu a przepustnicą powietrza w silniku spalinowym samochodu elektronicznym czujnikiem położenia pedału (enkoderem) oraz siłownikiem przepustnicy. W otwartym systemie sterowania kierowca, wciskając pedał, regulował ilość powietrza dostarczaną do silnika, co odpowiada w przybliżeniu sterowaniu mocą chwilową silnika. Chcąc utrzymać stałą prędkość pojazdu, konieczne było dostosowanie wymuszenia do warunków jazdy (wiatr, wzniesienie itd.). Zbyt gwałtowne wciśnięcie pedału powodowało przeregulowanie układu (zdławienie silnika). W systemie z zamkniętą pętlą sprzężenia zwrotnego sterownik traktuje pedał gazu jako zadajnik parametru obrotów silnika i otwiera przepustnicę, tak by utrzymać ten wskaźnik. Gwałtowne wciśnięcie pedału oznacza realizację programu sterowania "przyspieszaj maksymalnie do chwili uzyskania nowej wartości obrotów silnika".

</doc>
<doc id="912600" url="https://pl.wikipedia.org/wiki?curid=912600" title="Cadolzburg">
Cadolzburg

Cadolzburg – gmina targowa w Niemczech, w kraju związkowym Bawaria, w rejencji Środkowa Frankonia, w regionie "Planungsregion Nürnberg", w powiecie "Landkreis Fürth". Leży w Okręgu Metropolitarnym Norymbergi, około 16 km na zachód od Norymbergi i ok. 7 km od Zirndorfu, przy linii kolejowej Fürth – Cadolzburg.
Podział administracyjny.
Gmina składa się z następujących części:
Polityka.
Rada gminy składa się z 20 członków:
Współpraca.
Miejscowości partnerskie:

</doc>
<doc id="912606" url="https://pl.wikipedia.org/wiki?curid=912606" title="Rashomon">
Rashomon



</doc>
<doc id="912607" url="https://pl.wikipedia.org/wiki?curid=912607" title="Oliver Hill">
Oliver Hill

Oliver White Hill (ur. 1 maja 1907 w Richmond, Wirginia, zm. 5 sierpnia 2007) – amerykański działacz na rzecz praw obywatelskich, prawnik.
Urodzony jako Oliver White, od dzieciństwa - po rozwodzie rodziców - nosi nazwisko ojczyma. Wychowywał się w Roanoke (Wirginia), następnie w Waszyngtonie, gdzie ukończył szkołę średnią Dunbar High School. Rozpoczął studia na uczelni tradycyjnie związanej z Afroamerykanami - Howard University. Pod wpływem lektury książek, odziedziczonych po wuju prawniku, zainteresował się prawem, szczególnie problematyką praw obywatelskich Afroamerykanów. Był wyróżniającym się studentem, prawo ukończył w 1933 z drugim wynikiem na swoim kierunku; lepsze od niego oceny uzyskał jedynie zaprzyjaźniony Thurgood Marshall, późniejszy pierwszy Afroamerykanin w Sądzie Najwyższym.
Początki pracy w zawodzie prawnika nie były łatwe dla Hilla; zmuszony był nawet przerwać praktykę i podjąć zatrudnienie w charakterze kelnera. W 1939 powrócił do rodzinnego Richmond i na nowo rozpoczął praktykę. Rok później wygrał pierwszą prestiżową sprawę związaną z prawami obywatelskimi; w efekcie orzeczenia sądowego czarnoskórzy nauczyciele w mieście Norfolk uzyskali równe płace z nauczycielami białymi. W 1943 Hill znalazł się w szeregach armii amerykańskiej i walczył na froncie europejskim II wojny światowej.
Po wojnie kontynuował działalność w dziedzinie obrony praw obywatelskich, wygrywając m.in. sprawę przed Sądem Najwyższym Wirginii dotyczącą równouprawnienia w transporcie uczniów do szkoły oraz sprawę korzystania przez czarnoskórych uczniów jednej ze szkół ze zrujnowanego budynku (sprawa ta stała się później jedną z podstaw orzeczenia Sądu Najwyższego "Brown v. Board of Education" z 1954). Działania Olivera Hilla przyczyniły się do obalenia systemu "separate but equal", w praktyce często ograniczającego się do faktycznej segregacji rasowej bez zapewnienia równości. Naraził się tym aktywistom rasistowskim, w latach 50. i 60. spotykał się wielokrotnie z groźbami pozbawienia życia, a przed jego domem spalono krzyż (symboliczne działanie Ku Klux Klanu). Nie zrezygnował jednak z aktywności na polu walki o prawa obywatelskie, prowadząc sprawy aż do emerytury w 1998. Zaangażował się również w życie publiczne, w 1949 stając się pierwszym Afroamerykaninem wybranym do rady miejskiej Richmond.
Oliver Hill doczekał się wielu wyróżnień, odznaczeń i nagród, zarówno ze strony organizacji prawniczych, jak i władz państwowych i stanowych czy organizacji afroamerykańskich. W 1999 został odznaczony przez Billa Clintona Prezydenckim Medalem Wolności. W 2005 jego imieniem nazwano odremontowany budynek rządowy w Richmond, co oznaczało pierwsze takie wyróżnienie dla czarnoskórego mieszkańca stanu Wirginia.
W 2000, wspólnie z Jonathanem K. Stubbsem, opublikował autobiografię "The Big Bang: Brown v. Board of Education, The Autobiography of Oliver W. Hill, Sr."

</doc>
<doc id="912610" url="https://pl.wikipedia.org/wiki?curid=912610" title="AA Ponte Preta">
AA Ponte Preta

Associação Atlética Ponte Preta – brazylijski klub piłkarski z siedzibą w mieście Campinas, leżącym w stanie São Paulo.
Największym derbowym rywalem klubu Ponte Preta jest klub Guarani FC. Ponte Preta popularnie zwie się "Macaca", a jego kibice zwani są "Pontepretanos".
Historia.
Ponte Preta założony został 11 sierpnia 1900 roku przez grupę uczniów "Colégio Culto à Ciência" – Miguela do Carmo (zwanego "Migué"), Luiza Garibaldiego Burghi (zwanego "Gigette") oraz Antonio de Oliveira (zwanego "Tonico Campeão"). Pierwszym prezesem klubu został Pedro Vieira da Silva.
W roku 1977 uważany za powszechnego faworyta do tytułu mistrza Brazylii klub Ponte Preta przegrał 1:2 decydujący o tytule mecz z Corinthians Paulista São Paulo. Kontrowersyjną decyzją sędziego było wyrzucenie z boiska z niewiadomych przyczyn kluczowego gracza klubu z Campinas Rui Reya.
Wybitni gracze w historii klubu Ponte Preta.
Inni gracze Ponte Preta grający w reprezentacji Brazylii:
Srebrna piłka magazynu Placar dla graczy z klubu Ponte Preta:
Inni znani gracze klubu Ponte Preta:

</doc>
<doc id="912611" url="https://pl.wikipedia.org/wiki?curid=912611" title="Tau Bootis">
Tau Bootis



</doc>
<doc id="912612" url="https://pl.wikipedia.org/wiki?curid=912612" title="Józef Łukaszewicz (historyk)">
Józef Łukaszewicz (historyk)

Józef Łukaszewicz (ur. 30 listopada 1799 lub 29 listopada 1797 w Krąplewie, zm. 13 lutego 1873 w Targoszycach) – polski historyk, publicysta, bibliotekarz i wydawca.
Życiorys.
Rodzina pieczętowała się herbem Trójstrzał. Był synem Teodora, właściciela sołectwa, i zarządcy kilku miejscowości w dobrach ks. Jabłonowskiego w powiecie kościańskim a później Czeszewa oraz Katarzyny z Poplewskich. Przez trzy lata uczył się we franciszkańskiej szkole w Pyzdrach, a następnie w Bninie. Ukończył Szkołę Departamentową w Kaliszu, a następnie studiował historię i literaturę na Uniwersytecie Jagiellońskim w Krakowie, gdzie pod wpływem Jerzego Samuela Bandtkiego wyspecjalizował się w bibliotekarstwie.
W 1825 debiutował jako poeta w czasopiśmie „Weteran Poznański”. W 1829 został bibliotekarzem Biblioteki Raczyńskich w Poznaniu i współpracował z Edwardem Raczyńskim w jego działalności edytorskiej.
W latach 1832–1843 zajmował stanowisko archiwisty miejskiego w Poznaniu, a równocześnie w latach 1838–1842 był nauczycielem w tamtejszym gimnazjum Fryderyka Wilhelma. Należał do założycieli i stałych współpracowników „Przyjaciela Ludu”, w którym w latach 1837–1845 zamieszczał liczne artykuły o treści historycznej i archeologicznej, a w latach 1839–1845 pełnił ponadto funkcję głównego redaktora. Redagował także „Tygodnik Literacki”, a w 1840 był współzałożycielem „Orędownika Naukowego”. W 1841 założył własną drukarnię i księgarnię „Nową”.
W 1852 wycofał się z działalności publicznej i osiadł w odziedziczonym przez żonę, Sewerynę z Fryzów, majątku Targoszyce w powiecie krotoszyńskim, gdzie zmarł. W 1961 prochy przeniesiono na Cmentarz Zasłużonych Wielkopolan w Poznaniu. Jego imię nosi ulica w poznańskiej dzielnicy Łazarz.
Miał córki: Konstancję, Marię i Józefę.

</doc>
<doc id="912615" url="https://pl.wikipedia.org/wiki?curid=912615" title="Grzimysław">
Grzimysław



</doc>
<doc id="912617" url="https://pl.wikipedia.org/wiki?curid=912617" title="Sezesko">
Sezesko

Sezesko - miejscowość wymieniona w bulli wrocławskiej o niepewnej identyfikacji. 
Bulla.
W 1155 r. powstała bulla wrocławska – „srebrna bulla” piśmiennictwa polskiego, wymieniająca 80 nazw miejscowych i osobowych. Brudnopis sporządzono we Wrocławiu, który następnie został przepisany w Rzymie. W bulli tej papież Hadrian IV potwierdził posiadłości biskupstwa wrocławskiego. Wśród nazw miejscowych znalazły się trzy odnoszące do miejscowości leżących na terenie późniejszego powiatu górowskiego. Dwie są znane – Góra i Sądowel, trzecia to tajemniczo brzmiące Sezesko.
Bulla składa się z dwu części. W części drugiej, stanowiącej spis dóbr biskupstwa wrocławskiego, występuje Sądowel. Część pierwsza oparta na jakimś starszym zapisie zawiera spis grodów kasztelańskich. O ile później między Głogowem i Miliczem występuje Sądowel, o tyle w części pierwszej, starszej, zamiast Sądowla wymienia się „Sezesko”. Nazwa ta nigdy więcej nie pojawiła się w zachowanych dokumentach, toteż dziś nie wiemy, gdzie umiejscowić ten zapomniany gród. W bulli z 1245 r. ponownie wymienia się Sądowel w tym samym miejscu, co wcześniej. Można przypuszczać, że „Sezesko” było wcześniej grodem kasztelańskim, którego funkcje w pierwszej połowie XII w. przejął Sądowel.
Próby identyfikacji.
Problem występowania w tym samym miejscu – w dolnym biegu Baryczy – dwu grodów „Sezesko” i Sądowla próbowano wyjaśnić w różny sposób. Niektórzy badacze próbowali identyfikować „Sezesko” z takimi miejscowościami jak Sądowel, Siciny, Szedziec czy Szydłów w pobliżu Gubina. Możliwa byłaby jedynie identyfikacja z Szedźcem. Według jednego z badaczy (St. Kozierowskiego) istnieje zapis „Sedicz” z 1067 r., który wiąże się ze współczesnym Szedźcem. Pokrewieństwo filologiczne wskazuje na możliwość, że to średniowieczne „Sezesko”.
Według Stanisława Rosponda „Sezesko” należy po polsku odczytać jako „Siedźsko” lub „Siedzsko”, z czego ta ostatnia nazwa wydaje się być bardziej prawdopodobna. Można tę nazwę traktować jako topograficzną, czyli charakteryzującą teren. Toponimy informują o takich cechach środowiska naturalnego, które ludzie z jakichś względów uznali za ważne, np. ukształtowanie terenu (np. Bełcz, Góra, Wąsosz), rodzaj gleby (np. Czernina, Glinka), położenie obiektu w stosunku do rzek, jezior, bagien (np. Sądowel), szata roślinna (np. Chróścina, Czarnoborsko, Czernina, Grabowno, Jemielno, Siciny), świat zwierzęcy (np. Jastrzębia). Wówczas „Siedzsko” oznaczałoby miejsce zasiedlone. Nazwa ta byłaby wtedy spokrewniona z takimi słowami jak osiedlić, siedlisko, siedliszcze, przysiółki (dawniej przysiódłki), sioło (dawniej siodło) czy Siedlce.
Przyrostek – sk- ma charakter topograficzny, ale sporadycznie spotyka się nazwy dzierżawcze utworzone przy jego pomocy. Taka interpretacja nazwy „Siedzsko” też jest możliwa. Wówczas jej rekonstrukcja winna brzmieć „Sieciesko”. Pochodziłaby od nazwy osobowej „Sieciech”. W polskiej historii jest znany wojewoda Władysława Hermana o tym imieniu. Rozmieszczenie nazw zakończonych – na -sk i -sko zależało od dzielnicy. Pierwsze występowały w Małopolsce, na Śląsku i Mazowszu, drugie – w Wielkopolsce. Jednak pisarze wielkopolscy narzucali swe nawyki, szczególnie silnie na Śląsku (zwłaszcza na jego północnych krańcach), stąd wygłosowe „o” w „Sezesko”.
Wydaje się jednak, ze pierwsza interpretacja nazwy „Sezesko” oznaczające miejsce zasiedlone jest bardziej prawdopodobna.

</doc>
<doc id="912618" url="https://pl.wikipedia.org/wiki?curid=912618" title="CRN">
CRN

CRN, Computer Reseller News Polska – miesięcznik (wcześniej dwutygodnik) komputerowy przeznaczony dla firm komputerowych i związanych z branżą IT.
CRN rozpowszechniany jest w bezpłatnej prenumeracie, niedostępnej dla użytkowników końcowych IT.

</doc>
<doc id="912620" url="https://pl.wikipedia.org/wiki?curid=912620" title="Zygmunt Korybutowicz">
Zygmunt Korybutowicz

Zygmunt Korybutowicz, "Zygmunt Korybut" (ur. ok. 1395?, zm. wrzesień 1435) – książę litewski, uczestnik wojen husyckich, pretendent do korony czeskiej.
Życiorys.
Syn Korybuta Olgierdowicza, bratanek Władysława Jagiełły. Walczył w wielkiej wojnie z zakonem krzyżackim i choć wystawił własną chorągiew, sam walczył w chorągwi nadwornej. Wiosną 1422 r. został wysłany przez wielkiego księcia litewskiego Witolda, wraz z pięciotysięcznymi oddziałami zwerbowanymi w Polsce, do Pragi, oficjalnie jako namiestnik Witolda. Miał on za zadanie przygotować w stolicy Czech teren pod przyszłą koronację Witolda, któremu koronę zaproponowali stojący w opozycji do Zygmunta Luksemburskiego husyci. Akcję Korybuta spotkało niepowodzenie, ponieważ, mimo tego, że opanował w większości Czechy, skompromitował Witolda w oczach świata katolickiego, przyjmując komunię pod obiema postaciami i składając przysięgę na obronę czterech artykułów praskich, czym przystąpił jawnie do husytyzmu. Stanął też po stronie umiarkowanych prażan, zrażając przeciwko sobie radykalnych taborytów. W dodatku, pomimo trwającego sześć miesięcy oblężenia (z użyciem m.in. ciężkich katapult), nie udało mu się jednak zdobyć bronionego przez zaledwie 400 obrońców zamku Karlštejn i jesienią tego samego roku został, w wyniku porozumienia w Kieżmarku z 30 marca 1423 r. pomiędzy Jagiełłą a Zygmuntem Luksemburskim, odwołany do kraju. 
W 1424 r. podjął samodzielne starania o tron czeski, udało mu się nawet zdobyć Pragę gdzie samodzielnie koronował się na króla, ostatecznie jednak próba ta zakończyła się niepowodzeniem. Już po śmierci Jana Žižki, w 1426 r. dowodził w zwycięskiej dla husytów bitwie pod Uściem nad Łabą przeciwko krzyżowcom. W 1427 r. został uwięziony w zamku Valdštejn koło Turnova i następnie wydalony z Czech.
W toczących się w następnych latach w Czechach walkach religijnych nadal stał po stronie stronnictwa husytów. W 1430 r. opanował na kilka miesięcy Gliwice, skąd prowadził niszczycielskie wypady na ziemie należące do Królestwa Polskiego. W dniu 14 sierpnia 1431 r. uczestniczył w zwycięskiej dla husytów bitwie pod Domažlicami. Po przegranej przez husytów w 1434 r. bitwie pod Lipanami, wrócił na Litwę. 
Opowiedział się po stronie Bolesława Świdrygiełły (zbuntowanego brata króla Władysława Jagiełły) sprzymierzonego z zakonem krzyżackim. W czasie bitwy pod Wiłkomierzem dowodził oddziałami najemników czeskich, i razem z wojskami krzyżackimi oraz wojskami Świdrygiełły poniósł klęskę w 1435 r. w starciu z wojskami polsko-litewskimi dowodzonymi przez Jakuba Kobylańskiego - ciężko ranny Korybutowicz wzięty został do niewoli, gdzie wkrótce zmarł.

</doc>
<doc id="912622" url="https://pl.wikipedia.org/wiki?curid=912622" title="Bohdan Masztaler">
Bohdan Masztaler

Bohdan Mieczysław Masztaler (ur. 19 września 1949 w Ostródzie) – polski piłkarz, pomocnik. Uczestnik mistrzostw świata w Argentynie (1978), brat Jerzego Masztalera.
Kariera.
Karierę zaczynał w klubach olsztyńskich. W lidze oraz reprezentacji grał w barwach Gwardii Warszawa, Odry Opole oraz ŁKS Łódź. W sezonie 1980-1981 zagrał trzy mecze w II Bundeslidze w barwach Werderu Brema.
Reprezentacja Polski.
W reprezentacji debiutował 25 października 1970 r. w meczu z Czechosłowacją. W 1971 r. wystąpił w dwóch kolejnych meczach, jednak stałe miejsce w drużynie narodowej wywalczył sobie dopiero za kadencji Jacka Gmocha. Uchodził za jednego z ulubieńców tego selekcjonera. Do 1978 rozegrał w reprezentacji 22 spotkania i strzelił 2 gole. Podczas MŚ'78 wystąpił w czterech meczach Polaków.

</doc>
<doc id="912624" url="https://pl.wikipedia.org/wiki?curid=912624" title="Maria Magdalena Austriaczka">
Maria Magdalena Austriaczka

Maria Magdalena Habsburg (ur. 7 października 1589 w Grazu, zm. 1 listopada 1631 w Padwie) – najmłodsza córka Karola Styryjskiego, arcyksięcia Austrii, i jego żony-siostrzenicy Anny Marii Bawarskiej. W latach 1621-1628 wraz z teściową Krystyną Lotaryńską sprawowała koregencję w imieniu małoletniego syna – Ferdynanda II
W 1608 roku wyszła za mąż za Kosmę II Medyceusza, księcia Toskanii. Maria Magdalena i Cosimo mieli ośmioro dzieci:

</doc>
<doc id="912626" url="https://pl.wikipedia.org/wiki?curid=912626" title="Saint-Trond VV">
Saint-Trond VV



</doc>
<doc id="912628" url="https://pl.wikipedia.org/wiki?curid=912628" title="Roßtal">
Roßtal

Roßtal – gmina targowa w Niemczech, w kraju związkowym Bawaria, w rejencji Środkowa Frankonia, w regionie "Planungsregion Nürnberg", w powiecie "Landkreis Fürth". Leży w Okręgu Metropolitalnym Norymbergi, około 15 km na południowy zachód od Norymbergi i około 7 km od Zirndorfu, przy linii kolejowej Crailsheim – Norymberga.
Podział administracyjny.
Gmina składa się z następujących części:
Współpraca.
Miejscowości partnerskie:

</doc>
<doc id="912632" url="https://pl.wikipedia.org/wiki?curid=912632" title="Flaga Orkadów">
Flaga Orkadów

W 1975 wprowadzono flagę Orkadów. Połączono na niej herb Orkadów (złota galera na błękitnym tle) z godłem Norwegii symbolizującym przynależność wysp do Norwegii w średniowieczu.
Na początku lat 90. XX wieku wprowadzono nową lokalną flagę. Żółta flaga z czerwonym krzyżem skandynawskim, była symbolem Św.Magnusa, władcy Orkadów z początków XII wieku. 
W marcu 2007 przygotowano projekt nowej flagi, wzorowanej na fladze Norwegii. Niewielką przewagą głosów (53%) mieszkańcy opowiedzieli się za zmianą flagi.

</doc>
<doc id="912634" url="https://pl.wikipedia.org/wiki?curid=912634" title="Großhabersdorf">
Großhabersdorf

Großhabersdorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth. Leży w Okręgu Metropolitarnym Norymbergi, około 21 km na południowy zachód od Norymbergi i ok. 12 km od Zirndorfu, nad rzeką Bibert.
Dzielnice.
W skład gminy wchodzą następujące dzielnice: 
Polityka.
Wójtem od 2002 jest Lothar Birkfeld (CSU). Rada gminy składa się z 16 członków:
Współpraca.
Miejscowości partnerskie:

</doc>
<doc id="912644" url="https://pl.wikipedia.org/wiki?curid=912644" title="Puschendorf">
Puschendorf

Puschendorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Fürth. Leży w Okręgu Metropolitarnym Norymbergi, około 20 km na północny zachód od Norymbergi i ok. 12 km od Zirndorfu, nad rzeką Zenn, przy linii kolejowej Monachium - Norymberga - Würzburg - Hanower.
Dzielnice.
W skład gminy wchodzą następujące dzielnice: 
Polityka.
Rada gminy składa się z 15 członków:
Współpraca.
Miejscowości partnerskie:

</doc>
<doc id="912645" url="https://pl.wikipedia.org/wiki?curid=912645" title="Ángel Labruna">
Ángel Labruna

Ángel Amadeo Labruna (ur. 28 września 1918 w Buenos Aires, zm. 19 września 1983 tamże) – argentyński piłkarz i trener.
Przez ekspertów uważany za jednego z najlepszych południowoamerykańskich piłkarzy wszech czasów.
Labruna jest najlepszym w historii strzelcem klubu River Plate i drugim w historii ligi argentyńskiej.
Kariera piłkarska.
W futbolu zawodowym Labruna zadebiutował w klubie River Plate Buenos Aires 18 czerwca 1939 roku i pozostał wierny barwom klubowym przez długi okres 20 lat. Wraz ze swym klubem 9-krotnie sięgał po tytuł mistrza Argentyny (1941, 1942, 1945, 1947, 1952, 1953, 1955, 1956 oraz 1957), zdobywając przy tym dwukrotnie koronę króla strzelców (w roku 1943 z 23 golami i w roku 1945 z 25 golami).
Grając na pozycji lewego napastnika współtworzył potęgę klubu River Plate z takimi piłkarzami jak Juan Carlos Muñoz, José Manuel Moreno, Adolfo Pedernera oraz Félix Loustau.
W 1959 roku Labruna zakończył swoje występy w River Plate, w barwach którego rozegrał 516 meczów i zdobył 292 bramki. Następne dwa sezony spędził w Rangers Talca, potem zagrał w Rampla Juniors Montevideo by ostatecznie w wieku 43 lat zakończyć karierę w klubie Platense Buenos Aires.
Labruna w reprezentacji Argentyny rozegrał 37 meczów w trakcie których zdobył 17 goli. Wygrał Copa América (dwukrotnie - w 1946 i 1955) i w wieku 40 lat zagrał w szwedzkich finałach mistrzostw świata w 1958 roku.
Jak większość znakomitych graczy argentyńskich z jego generacji nie mógł udowodnić swej wielkiej wartości na mistrzostwach świata z powodu drugiej wojny światowej. Tak się złożyło, że akurat lata 40. XX wieku były okresem, kiedy futbol argentyński osiągnął najwyższy poziom w całej swojej dotychczasowej historii.
Labruna (292 bramki) jest najlepszym w historii strzelcem klubu River Plate Buenos Aires i drugim w historii pierwszej ligi argentyńskiej po słynnym paragwajskim piłkarzu Arsenio Erico (293 gole). Był częścią słynnego napadu River Plate, zwanego "La Máquina" i uważany jest za jednego z najlepszych południowoamerykańskich piłkarzy wszech czasów.
Kariera trenerska.
Po zakończeniu kariery piłkarskiej Labruna nie chcąc zrywać z futbolem postanowił zostać trenerem. Jako pomocnik trenera, a następnie już samodzielny trener pracował w następujących klubach: River Plate Buenos Aires, Defensores de Belgrano Buenos Aires, Platense Buenos Aires, Rosario Central, Talleres Córdoba, Racing Buenos Aires, Lanús Buenos Aires, Chacarita Juniors Buenos Aires oraz Argentinos Juniors Buenos Aires.
W okresie, gdy Labruna opiekował się drużyną River Plate, klub ten odniósł wiele sukcesów na arenie krajowej, a grali w nim tacy piłkarze jak Daniel Passarella, Norberto Alonso czy Leopoldo Luque.
Śmierć.
Labruna zmarł na zawał serca 20 września 1983 roku w wieku 64 lat. Został pochowany został na cmentarzu "La Chacarita" w Buenos Aires.

</doc>
<doc id="912648" url="https://pl.wikipedia.org/wiki?curid=912648" title="Pikowanie roślin">
Pikowanie roślin

Pikowanie roślin – etap rozmnażania roślin (produkcji rozsady) poprzedzony wysiewem i kiełkowaniem. Polega na rozdzieleniu razem rosnących siewek i przesadzeniu ich do większych, oddzielnych pojemników, np. doniczek, a w przypadku większych roślin także inspektów lub zagonów. 
Zabieg przeprowadza się, jest gdy liścienie są już rozwinięte i pojawia się pierwszy liść. Zaleca się intensywnie zwilżyć podłoże od doby do kilku godzin przed zabiegiem. Pikowanie nie ma negatywnego wpływu na rozwój rośliny, nawet jeśli system korzeniowy został w jego trakcie uszkodzony. Przy umieszczeniu przesadzanej rośliny na nowym podłożu korzenie nie powinny być podwinięte i zaleca się skracać zbyt długie, a roślina powinna być umieszczona w glebie aż po liścienie. Skracanie korzenia nie dotyczy to części roślin, np. gatunków z korzeniami o systemie palowym lub epifitów, ponieważ uszkodzenie uniemożliwia lub ogranicza jego regenerację i zaleca się siać takie rośliny wprost do miejsca docelowego.
Pikowanie pozwala na łatwiejszy rozwój rośliny, jak również na wybranie do dalszej hodowli tylko egzemplarzy najsilniejszych. Chore i niedorozwinięte siewki się usuwa.

</doc>
<doc id="912650" url="https://pl.wikipedia.org/wiki?curid=912650" title="Angel Labruna">
Angel Labruna



</doc>
<doc id="912652" url="https://pl.wikipedia.org/wiki?curid=912652" title="Bożidar Iskrenow">
Bożidar Iskrenow

Bożidar Georgiew Iskrenow (ur. 1 sierpnia 1962 w Sofii) – bułgarski piłkarz, występujący na pozycji napastnika.
Jest wychowankiem Lewskiego Sofia, w którym grał przez dziesięć lat (1979–1989) i w tym czasie zdobył trzy tytuły mistrza (1984, 1985 i 1988) i trzy Puchary Bułgarii (1982, 1984 i 1986) oraz – w sezonie 1986–1987 – dotarł do ćwierćfinału Pucharu Zdobywców Pucharów. Po upadku komunizmu wyjechał za granicę, ale przygody z Realem Saragossa (1989–1990) i Lausanne Sports (1990–1991) były krótkotrwałe i nie owocne. W 1991 roku powrócił do kraju. Był zawodnikiem Botewu Płowdiw (1991–1992), CSKA Sofia (1993–1994), z którym w 1993 roku wywalczył Puchar Bułgarii, FK Szumen (1994) i Septemwri Sofia (1994–1995). Piłkarską karierę zakończył w amerykańskim Washington Warthogs (1995–1998).
Z reprezentacją Bułgarii, w której barwach w latach 1981–1993 rozegrał 50 meczów (5 goli), brał udział w Mundialu 1986.

</doc>
<doc id="912653" url="https://pl.wikipedia.org/wiki?curid=912653" title="Damy">
Damy

Damy, lory (Loriinae) – podrodzina ptaków z rodziny papug wschodnich (Psittaculidae).
Zasięg występowania.
Podrodzina obejmuje gatunki występujące w Australii, Oceanii, Azji Południowo-Wschodniej i Południowej oraz Afryce.
Charakterystyka.
Damy są małymi, bardzo kolorowymi nadrzewnymi papugami. Żywią się nektarem kwiatów; zidentyfikowano około 5 tys. gatunków kwiatów, których nektarem żywią się te ptaki. Nektar jest zbierany przy pomocy wysoko wyspecjalizowanego języka.
Systematyka.
Do podrodziny należą następujące plemiona:

</doc>
<doc id="912654" url="https://pl.wikipedia.org/wiki?curid=912654" title="Chinoiserie">
Chinoiserie

Chinoiserie (fr., dosł. „chińszczyzna”, wym. "szinuazeri") – eklektyczny styl w sztuce, wzornictwie i architekturze europejskiej nawiązujący do kultury chińskiej. Charakteryzuje się zapożyczaniem chińskich motywów i materiałów, m.in. laki, porcelany itd. Chinoiserie pojawiła się we Francji w połowie XVII wieku. Szybko opanowała Europę, a w XVIII wieku stała się jednym z elementów rokoko. Sama nazwa zaczęła być używana w XVIII wieku. 
Styl ten wywołany był fascynacją Chinami, której uległa Europa po sukcesie jezuickich misji na dworach dynastii Ming i Qing. Do tego nurtu zalicza się także inspiracje płynące z innych krajów Dalekiego Wschodu, przede wszystkim Japonii.
W ostatnich latach w związku z integracją Chin ze światową gospodarką moda na chinoiserie odżywa. Obecnie dotyczy jednak głównie mebli i wystroju wnętrz. Tak jak w XVII-XVIII wieku, tak i dziś chinoiserie jest jedynie echem dalekowschodniej kultury, jej wersją stereotypową.
Porcelana i fajans.
Ważnym elementem tego nurtu była fascynacja chińską porcelaną, którą próbowano kopiować od czasów renesansu. Od końca XVII wieku chińskie wzornictwo chętnie stosowano przy produkcji fajansu, m.in. w holenderskim Delfcie. Złoty okres rokokowej porcelany w stylu chinoserie przypada na lata 1740–1770.
Architektura i wystrój wnętrz.
Innym elementem tego nurtu były tzw. chińskie pokoje w barokowych i rokokowych pałacach arystokracji w Niemczech, Rosji a także w Polsce. Pokoje meblowano parawanami, wachlarzami, malowidłami przedstawiającymi orientalne krajobrazy i scenki rodzajowe. W Aranjuez pod Madrytem oglądać można dach z chińskiej dachówki, a w Drottningholm w Szwecji i Carskim Siole w Rosji powstały całe chińskie wioski. W Wielkiej Brytanii Thomas Chippendale wykonywał meble w stylu chińskim.
Ogrody i parki.
W parkach wznoszono w stylu chinoiserie altany, pawilony a także pagody, np. w londyńskim Kew czy w Englischer Garten w Monachium. Wzniesiona na polecenie Stanisława Kostki Potockiego w latach 1805-12 altana w stylu chinoiserie znajduje się także w parku pałacu w Wilanowie.
Malarstwo.
Do malarzy sięgających po orientalne motywy należeli m.in. Jean Antoine Watteau, François Boucher.

</doc>
<doc id="912655" url="https://pl.wikipedia.org/wiki?curid=912655" title="Ergersheim">
Ergersheim



</doc>
<doc id="912657" url="https://pl.wikipedia.org/wiki?curid=912657" title="Miejskie Przedsiębiorstwo Komunikacyjne w Krakowie">
Miejskie Przedsiębiorstwo Komunikacyjne w Krakowie

Miejskie Przedsiębiorstwo Komunikacyjne Spółka Akcyjna w Krakowie (MPK S.A.) – jedna ze spółek powstałych w 1997 roku z przekształcenia MPK Sp. z o.o. Zajmuje się realizacją transportu zbiorowego na terenie gminy Kraków – na podstawie umowy z Zarządem Infrastruktury Komunalnej i Transportu – oraz poza jej granicami. W 2012 roku otrzymała srebrny listek CSR. Spółka otrzymała 16 razy tytuł i certyfikat „Przedsiębiorstwa Fair Play”.
Historia.
Miejskie Przedsiębiorstwo Komunikacyjne w Krakowie zostało spółką akcyjną w styczniu 1997 roku i jest spółką zależną Krakowskiego Holdingu Komunalnego SA. Pierwotnie przedsiębiorstwo było spółką z ograniczoną odpowiedzialnością, powstałą w 1990 roku z przekształcenia przedsiębiorstwa państwowego "Miejskie Przedsiębiorstwo Komunikacyjne w Krakowie". Nowa spółka zajęła się organizacją transportu zbiorowego na terenie Krakowa oraz sąsiednich gmin. Od 1 sierpnia 2006 roku komunikacja miejska w Krakowie funkcjonuje na zupełnie innych zasadach, w których rozdzielona jest rola organizatora od przewoźników, a MPK SA w Krakowie stało się przewoźnikiem, przekazując kompetencje organizacyjne do nowo utworzonego "Zarządu Dróg i Transportu", zastąpionego później przez "Zarząd Infrastruktury Komunalnej i Transportu", który 1 listopada 2018 został zastąpiony przez Zarząd Transportu Publicznego w Krakowie.
Zakres działalności.
Do 31 lipca 2006 roku.
Do 31 lipca 2006 roku MPK SA było zarówno organizatorem transportu zbiorowego w mieście, jak i przewoźnikiem. Do kompetencji spółki należało:
Dochody spółki stanowiła sprzedaż biletów oraz dofinansowanie Gminy Miejskiej Kraków.
Od 1 sierpnia 2006 roku.
Obecnie MPK SA jest przedsiębiorstwem świadczącym usługi przewozowe na rzecz Gminy Miejskiej Kraków oraz gmin sąsiednich na podstawie osobnych umów. W jego kompetencjach leży:
Dochody spółki stanowią opłaty za wykonaną pracę przewozową na obsługiwanych liniach autobusowych i tramwajowych, a także za utrzymywanie infrastruktury przystankowej oraz dystrybucję biletów określane przez umowy powierzenia z organizatorem transportu publicznego.
Oprócz wykonywania przewozów pasażerskich, MPK SA realizuje także wybrane inwestycje miejskie z zakresu transportu publicznego (np. remonty torowisk tramwajowych).
Zajezdnie.
Obecnie MPK SA posiada pięć zajezdni:
W roku 1998 zakończono eksploatację autobusowej Zajezdni Czyżyny, a załogę oraz stacjonujący tam tabor przeniesiono do pozostałych zajezdni. Od roku 2009 zabytkowe tramwaje będące własnością MPK SA przeniesiono do wyremontowanej Zajezdni św. Wawrzyńca na Kazimierzu, która należy do Muzeum Inżynierii Miejskiej w Krakowie.
Tabor.
MPK SA eksploatuje obecnie w swojej flocie pojazdów autobusy i tramwaje.
Tramwaje.
Pod koniec 2022 roku MPK SA posiadało 376 liniowych wagonów tramwajowych. Od drugiej dekady XXI wieku zintensyfikowano działania mające na celu odnowienie taboru przewoźnika – w 2015 roku do ruchu wprowadzono wagony Pesa 2014N zwane „Krakowiakami”, a w 2020 roku do jazd z pasażerami wyjechały pierwsze pojazdy Stadler Tango nazywane w Krakowie „Lajkonikami”. Dodatkowo została zamówiona partia 60 wagonów Stadler Tango w wersji „Lajkonik II”, których produkcja jest zaplanowana na lata 2022-2023. 
Eksploatowane.
W grudniu 2022 roku eksploatowane były następujące pojazdy:
Historyczne.
MPK Kraków posiada następujące tramwaje jako pojazdy historyczne:
Autobusy.
Eksploatowane.
6 stycznia 2023 roku MPK SA w Krakowie posiadało łącznie 639 autobusów, z czego 22 pojazdy należały do spółki-córki „Krak-Trans-Rem”.
Zabytkowe.
MPK Kraków posiada następujące autobusy jako pojazdy historyczne:
Wycofane z eksploatacji.
Poniższe pojazdy zostały wycofane z liniowej eksploatacji w MPK Kraków:

</doc>
<doc id="912658" url="https://pl.wikipedia.org/wiki?curid=912658" title="Julio Granda Zuniga">
Julio Granda Zuniga



</doc>
<doc id="912661" url="https://pl.wikipedia.org/wiki?curid=912661" title="Ren Tao">
Ren Tao



</doc>
<doc id="912669" url="https://pl.wikipedia.org/wiki?curid=912669" title="MPK Kraków">
MPK Kraków



</doc>
<doc id="912671" url="https://pl.wikipedia.org/wiki?curid=912671" title="Przemysław Nakoniecznikoff-Klukowski">
Przemysław Nakoniecznikoff-Klukowski

Przemysław Nakoniecznikoff-Klukowski ps. "Kruk II" (ur. w Tyflisie, zm. 17 sierpnia 1957 w Krakowie) – pułkownik piechoty Wojska Polskiego, oficer Armii Krajowej, cichociemny.
Życiorys.
Urodził się w rodzinie Franciszka, urzędnika, działacza socjalistycznego, i Elżbiety z Klukowskich. Był bratem stryjecznym i ciotecznym Bronisława Nakoniecznikowa-Klukowskiego i ciotecznym Stanisława Nakoniecznikoffa.
Od 1913 należał do konspiracyjnego (polskiego) Związku Strzeleckiego w Tyflisie. W latach 1915–1917 służył w armii rosyjskiej, walcząc w I wojnie światowej na froncie kaukaskim i perskim. Po rewolucji bolszewickiej 1917 wstąpił do Polskiej Oddzielnej Brygady na Kaukazie, a potem po jej rozbrojeniu przez Niemców działał w Polskiej Organizacji Wojskowej. Po rozwiązaniu POW-u w listopadzie 1918 wstąpił do Wojska Polskiego. 
W czerwcu 1920 wyznaczony został na stanowisko adiutanta w Dowództwie Etapów Wojsk Polskich na Ukrainie.
W 1923 pełnił obowiązki dowódcy, w następnym roku dowodził III batalionem, a od 1925 roku był kwatermistrzem 28 pułku piechoty w Łodzi. 26 kwietnia 1928 roku został przeniesiony do dowództwa 27 Dywizji Piechoty w Kowlu na stanowisku pełniącego obowiązki oficera Przysposobienia Wojskowego. Cztery lata później służył w 5 pułku strzelców podhalańskich w Przemyślu. Był członkiem oddziału Polskiego Białego Krzyża w Przemyślu. 28 czerwca 1933 roku został przeniesiony do 63 pułku piechoty w Toruniu na stanowisko zastępcy dowódcy pułku. Następnie, od 21 kwietnia 1937 roku zastępca dowódcy Brygady KOP „Podole”.
II wojna światowa.
Dowódca rezerwowego 163 pułku piechoty, walczącego w kampanii wrześniowej 1939 w obronie ziemi koneckiej i szydłowieckiej. 8 września 1939 objął dowództwo nad resztkami 36 Rezerwowej Dywizji Piechoty. Po agresji ZSRR na Polskę przeszedł granicę polsko-węgierską i został internowany. Z Węgier przedostał się na Zachód. W maju 1942 objął dowództwo 9 Batalionu Strzelców Karpackich. Później wyznaczony został na stanowisko zastępcy dowódcy i dowódcy 2 Brygady Strzelców Karpackich.
Cichociemny.
Zgłosił się do służby w okupowanej Polsce. Zrzucony w nocy 21/22 września 1944 r. w operacji lotniczej „Przemek 1”, dowodzonej przez por. naw. Stanisława Kleybora, z samolotu Liberator KG-834 „U” (1586 Eskadra PAF) na placówkę odbiorczą „Rozmaryn” w okolicach miejscowości Czaryż, 6 km od Secemina. Razem z nim skoczyli: ppor. Marian Leśkiewicz ps. "Wygoda", ppor. Zenon Sikorski ps. "Pożar", por. Tadeusz Sokół ps. "Bug 2", mjr Aleksander Stpiczyński ps. "Klara", plt. Kazimierz Śliwa ps. "Strażak".
We wrześniu i październiku 1944 pełnił obowiązki zastępcy dowódcy Kieleckiego Korpusu AK. Następnie od października 1944 do stycznia 1945 komendant Okręgu Kraków AK.
Po zakończeniu II wojny światowej został aresztowany przez NKWD i wywieziony do ZSRR, gdzie przebywał do 1955. Po zwolnieniu powrócił do Krakowa, gdzie 17 sierpnia 1957 roku zmarł. Został pochowany w Lubaczowie.
Został upamiętniony symboliczną inskrypcją (podobnie jak Stanisław Nakoniecznikoff-Klukowski), na grobowcu rodzinnym na cmentarzu Powązkowskim w Warszawie (kwatera 51-6-23,24). W treści tej inskrypcji został określony jako generał brygady.

</doc>
<doc id="912672" url="https://pl.wikipedia.org/wiki?curid=912672" title="Sytuacja homoseksualistów w Stanach Zjednoczonych i terytoriach zależnych">
Sytuacja homoseksualistów w Stanach Zjednoczonych i terytoriach zależnych



</doc>
<doc id="912677" url="https://pl.wikipedia.org/wiki?curid=912677" title="Papugi właściwe">
Papugi właściwe



</doc>
<doc id="912679" url="https://pl.wikipedia.org/wiki?curid=912679" title="Andreas Reinke">
Andreas Reinke

Andreas Reinke (ur. 10 stycznia 1969 w Krakow am See) – niemiecki piłkarz występujący na pozycji bramkarza.
Kariera.
Reinke treningi rozpoczął w wieku 6 lat w enerdowskim klubie Dynamo Güstrow. W 1985 roku przeszedł do juniorskiej ekipy zespołu Dynamo Schwerin, a od 1987 roku był członkiem jego pierwszej drużyny. W 1990 roku, po zjednoczeniu Niemiec, trafił do Hamburgera SV. 28 sierpnia 1991 roku w przegranym 0:3 meczu ze Stuttgarter Kickers zadebiutował w Bundeslidze. Było to jedyne spotkanie Reinkego w barwach Hamburgera.
W 1993 roku odszedł do FC St. Pauli z 2. Bundesligi. Po roku przeniósł się do pierwszoligowego 1. FC Kaiserslautern. Pierwszy ligowy mecz zaliczył tam 15 października 1994 roku przeciwko Dynamu Drezno (0:1). W 1996 roku zdobył z klubem Puchar Niemiec. W tym samym roku spadł z nim do 2. Bundesligi. Po roku powrócił z nim do Bundesligi, a w 1998 roku zdobył z zespołem mistrzostwo Niemiec.
W 2000 roku Reinke wyjechał do Grecji, gdzie został graczem Iraklisu. Rok później przeszedł do hiszpańskiego Realu Murcia z Segunda División. W 2003 roku awansował z drużyną do Primera División. Wówczas powrócił do Niemiec, gdzie podpisał kontrakt z Werderem Brema (Bundesliga). Ligowy debiut zanotował tam 2 sierpnia 2003 roku w spotkaniu z Herthą Berlin (3:0). W 2004 roku Reinke zwyciężył z Werderem w rozgrywkach Pucharu Niemiec. Został z nim także mistrzem Niemiec. W 2006 roku zdobył z klubem Puchar Ligi Niemieckiej, a także wywalczył wicemistrzostwo Niemiec. W 2007 roku zakończył karierę.

</doc>
<doc id="912681" url="https://pl.wikipedia.org/wiki?curid=912681" title="Dhoom 2">
Dhoom 2

Dhoom 2 (hindi: धूम 2, urdu: ٢ ﺩﻬﻭﻡ, tamilski: தூம் 2) – indyjski thriller wyreżyserowany w 2006 przez Sanjay Gadhvi. W rolach głównych sławni aktorzy indyjscy-Hrithik Roshan, Aishwarya Rai i Abhishek Bachchan. Film jest sequelem zrealizowanego w 2004 hitu "Dhoom". Film był jednocześnie zrealizowany w Indiach w kilku wersjach językowych w telugu, tamilskim i w hindi-urdu.
Muzyka.
Film zawiera 6 piosenek skomponowanych przez Pritam Chakraborty :
Kontrowersje.
Film wywołał u niektórych w Indiach oburzenie z powodu pocałunku Hrithik Roshana i Aishwaryi Rai. Za tę scenę zostali oni oskarżeni przed sądem o wulgarność.

</doc>
<doc id="912686" url="https://pl.wikipedia.org/wiki?curid=912686" title="Wolof">
Wolof



</doc>
<doc id="912688" url="https://pl.wikipedia.org/wiki?curid=912688" title="Dekanat Sadów">
Dekanat Sadów

Dekanat Sadów – jeden z 16 dekanatów katolickich wchodzących w skład diecezji gliwickiej, w którego skład wchodzi 9 parafii.

</doc>
<doc id="912692" url="https://pl.wikipedia.org/wiki?curid=912692" title="Iwona Loranc">
Iwona Loranc

Iwona Loranc (ur. 7 stycznia 1969 w Bielsku-Białej) – polska piosenkarka, aktorka, związana z Teatrem Buffo i Teatrem Komedia w Warszawie.
Życiorys.
Z wykształcenia animator filmów rysunkowych. Zadebiutowała w 1999 roku w Piwnicy Zamkowej w Bielsku-Białej w wyniku czego zaproponowano jej rolę w sztuce teatralnej na podstawie powieści "Czyż nie dobija się koni?" Horace McCoya, wystawioną w bielskim Teatrze Polskim.
W 2002 roku otrzymała Grand Prix na PPA we Wrocławiu, Grand Prix na SFP w Krakowie, FAMA w Świnoujściu, Grand Prix na Festiwalu Piosenki Artystycznej w Rybniku, oraz liczne pierwsze nagrody na festiwalach poezji i piosenki artystycznej. Za szczególne osiągnięcia w roku 2002 otrzymała Nagrodę Prezydenta Miasta Bielska-Białej IKAR.
Nagrała pięć albumów: "Tricolor" (2003), "Znaki na niebie" (2004), "Loranc śpiewa Jakubczak" (2008), "Leśmian" (2013) i "Brzegi" (2016).
W 2009 roku utwór „Szukałem Cię wśród jabłek” wykonany w duecie z Grzegorzem Tomczakiem utrzymywał się na 1. miejscu Listy Przebojów Radiowej Trójki przez kilka tygodni.

</doc>
<doc id="912695" url="https://pl.wikipedia.org/wiki?curid=912695" title="Hrabstwo St. Mary’s">
Hrabstwo St. Mary’s

Hrabstwo Saint Mary's (ang. "Saint Mary's County") to hrabstwo w stanie Maryland w Stanach Zjednoczonych. Hrabstwo zajmuje powierzchnię całkowitą 1 982 km² i według szacunków US Census Bureau w roku 2006 liczyło 98 854 mieszkańców. Siedzibą hrabstwa jest miasto Leonardtown.
Historia.
Hrabstwo Saint Mary's było pierwszym hrabstwem w Maryland. Pierwsza wzmianka o nim pochodzi z roku 1637, kiedy zostało prawdopodobnie ustanowione decyzją ówczesnego gubernatora, Leonarda Calverta. Nazwa hrabstwa, która po polsku znaczy "hrabstwo świętej Marii", pochodzi od Marii z Nazaretu, matki Jezusa.
Geografia.
Całkowita powierzchnia hrabstwa wynosi 1 980 km², z czego 936 km² stanowi powierzchnia lądowa, a 1 044 km² (52,7%) powierzchnia wodna.

</doc>
<doc id="912698" url="https://pl.wikipedia.org/wiki?curid=912698" title="Kamienica Taubenhausa w Warszawie (ul. Marszałkowska)">
Kamienica Taubenhausa w Warszawie (ul. Marszałkowska)

Kamienica Taubenhausa – zabytkowa neogotycka kamienica znajdująca się przy ulicy Marszałkowskiej 72 w Warszawie.
Opis.
Budynek został wzniesiony w 1898.
Kamienica pierwotnie należała do grupy trzech neogotyckich kamienic znajdujących się po wschodniej stronie ulicy Marszałkowskiej. Naprzeciwko ulicy ks. Skorupki mieściła się bliźniacza do niej kamienica pod numerem 68/70. Nie została ona jednak odbudowana po II wojnie światowej. W jej miejsce w 1960 wzniesiono w stylu socrealistycznym blok mieszkalny zwany później "Domem Pisarzy".
Istniejąca obecnie kamienica pod numerem 66 przed II wojną światową, także prezentowała styl neogotycki, ale po odbudowie utraciła cały wystrój fasady. Sama kamienica Taubenhausa pod numerem 72 w czasie wojny została częściowo zniszczona. Odbudowano ją ze zmianami po stronie ulicy ks. Skorupki. Na przełomie XX i XXI wieku przeprowadzono remont który przywrócił pierwotny wygląd budynku.
Od 2001 swoje siedziby w budynku mają m.in. Włoski Instytut Kultury oraz przedstawicielstwo Włoskiego Instytutu Handlu Zagranicznego.

</doc>
<doc id="912702" url="https://pl.wikipedia.org/wiki?curid=912702" title="Guarenas">
Guarenas

Guarenas − miasto w Wenezueli, w stanie Miranda. Znajduje się 20 km na wschód od stolicy Wenezueli, Caracas, sąsiaduje z miastem Guatire.

</doc>
<doc id="912703" url="https://pl.wikipedia.org/wiki?curid=912703" title="Język rekurencyjny">
Język rekurencyjny

Język rekurencyjny – rodzaj języka formalnego, dla którego z podanymi regułami jego składni da się opracować automatyczny sposób sprawdzania, czy dane słowo jest zbudowane zgodnie z tymi regułami (tzn. czy należy do języka).
W teorii złożoności oznaczana jest literą R. Klasa języków rekurencyjnych nie została uwzględniona w hierarchii Chomsky’ego.
Definicje formalne.
Istnieją dwie równoważne definicje języków rekurencyjnych. Język formalny formula_1 nazywa się językiem rekurencyjnym, gdy:
Innymi słowy, język nazywamy rekurencyjnym, jeżeli istnieje dla niego maszyna Turinga jednoznacznie rozstrzygająca, czy słowo formula_3 należy do języka czy nie.
Właściwości.
Ogólne właściwości języków rekurencyjnych:
Języki rekurencyjne są zamknięte ze względu na następujące operacje:

</doc>
<doc id="912704" url="https://pl.wikipedia.org/wiki?curid=912704" title="Guatire">
Guatire

Guatire – miasto w Wenezueli, ok. 25km na wschód od stolicy Caracas, sąsiadujące z miastem Guarenas, w stanie Miranda. Stolica gminy (municipio) Zamora. ok. 200 tys. mieszkańców (2001)
W ostatnich latach Guatire się błyskawicznie rozwijało ze względu na nadmierną koncentrację mieszkańców Caracas.

</doc>
<doc id="912705" url="https://pl.wikipedia.org/wiki?curid=912705" title="Alcântara">
Alcântara

Alcántara – miasto w brazylijskim stanie Maranhão, położone ok. 30 km od jego stolicy, São Luís.
W 2005 zamieszkiwane przez 22 359 ludzi. Uznane przez rząd Brazylii za część narodowego dziedzictwa. Ekonomia miasta oparta jest o turystykę i rybołówstwo.
Założone w XVI wieku przez francuskich kolonizatorów. Podbite przez Portugalczyków, którzy użyli miasta (wówczas małej osady), jako przyczółka do zdobycia w 1646 holenderskiego São Luís.
Niedaleko miasta mieści się kosmodrom Brazylijskiej Agencji Kosmicznej – kosmodrom Alcántara.

</doc>
<doc id="912720" url="https://pl.wikipedia.org/wiki?curid=912720" title="Boca de Uchire">
Boca de Uchire

Boca de Uchire – miasteczko w Wenezueli, w stanie Anzoátegui. Jest dość specyficznie usytuowane. W zachodniej części miasta jest centrum, a wschodnia część (z domami letniskowymi lub jednorodzinnymi), która się ciągnie przez kilka kilometrów, jest w 300-metrowym pasie pomiędzy Morzem Karaibskim a laguną

</doc>
<doc id="912723" url="https://pl.wikipedia.org/wiki?curid=912723" title="Polterabend">
Polterabend

Polterabend (Polter) – zwyczaj polegający na tłuczeniu szkła i porcelany przed domem rodzinnym narzeczonej w tzw. wigilię ślubu. Zwyczaj ten zachował się aż do dziś, praktykowany szczególnie w okolicach Kaszub, Kociewia, Żuław Wiślanych, Czeczewa, a także na Górnym Śląsku, Ziemi chełmińskiej, Kujawach oraz Poznańskiem – zarówno na wsiach, jak i w dużych miastach.
Opis zwyczaju.
W przeddzień ślubu (czyli zazwyczaj w piątek wieczorem) bądź coraz częściej tydzień wcześniej, przed domem panny młodej zbiera się – bez osobnych zaproszeń – rodzina, przyjaciele, znajomi oraz sąsiedzi, którzy nie są zaproszeni na wesele i tłuką porcelanę, stare talerze, kubki, umywalki, butelki (na Śląsku, w przeciwieństwie do Wielkopolski, nie tłucze się naczyń szklanych ani fajansowych, gdyż to ma przynosić pecha) przed drzwiami wejściowymi, na progu lub na specjalnie przygotowanym w tym celu kamieniu. Panna młoda powinna posprzątać rozbitą porcelanę, a pan młody częstuje przybyłych gości wódką. Do alkoholu podawane jest jedzenie, często rozstawia się tzw. szwedzki stół. Przyszłym młodym składane są życzenia, niekiedy grana jest muzyka, a spotkanie przeciąga się do późnych godzin nocnych.
Na Górnym Śląsku zwyczaj ten przybiera czasami formę fałszywego ślubu (tzw. cygańskie wesele), gdzie przed dom panny młodej przychodzi korowód weselników wraz z fałszywą parą młodą i udawanym księdzem, a następnie wśród śmiechów i żartów przystępuje się do ceremonii ślubnej, składając przy tym życzenia prawdziwej młodej parze.
Pochodzenie zwyczaju.
Wywodzi się z obrzędów ślubnych, praktykowanych w kulturze niemieckojęzycznej, szczególnie miast hanzeatyckich (niem. "polter" – hałas i "abend" – wieczór).
Jest znany też w Austrii, Danii i Szwajcarii. Według tradycji ludowej tłuczenie szkła miało symbolizować pożegnanie przeszłości, dawnego życia, zerwanie dotychczasowych więzów rodzinnych i przyjacielskich, stanowiło rytuał przejścia do nowego stanu społecznego i rodzinnego narzeczonej. Prócz tego, spełniało również funkcje apotropaiczne, czyli wierzono, że hałasy odpędzają złe duchy, zapewniając w ten sposób szczęście przyszłemu małżeństwu.

</doc>
<doc id="912729" url="https://pl.wikipedia.org/wiki?curid=912729" title="Ryszard Faron">
Ryszard Faron

Ryszard Kazimierz Faron (ur. 18 kwietnia 1952 w Warszawie, zm. 4 sierpnia 2017 w Brodnicy) – polski aktor.
Życiorys.
Ukończył Technikum Żeglugi Śródlądowej we Wrocławiu w 1971, podobnie jak aktorzy Marian Czerski, Aleksander Maciejewski i Kazimierz Wysota, a w 1980 warszawską PWST. W latach 1978–1983 był aktorem Teatru Powszechnego w Warszawie, a w sezonie 1991/1992 i w latach 2008–2010 aktorem Lubuskiego Teatru im. Leona Kruczkowskiego w Zielonej Górze. W Teatrze Powszechnym zagrał m.in. rolę Billinga w dramacie "Wróg ludu" (1882) Henrika Ibsena w reżyserii Kazimierza Kutza (premiera 7 kwietnia 1979) i rolę Spiskowca II w "Spiskowcach" Josepha Conrada (premiera 11 stycznia 1980, reż. Zygmunt Hübner). Tę drugą rolę powtórzył również w telewizyjnej adaptacji spektaklu, który został w 1999 nominowany przez Akademię Teatru Telewizji do tzw. Złotej Setki Teatru Telewizji. W Lubuskim Teatrze wcielił się m.in. w rolę Raki w "Żonie pana ministra" (premiera 16 października 1991, reż. Hanka Bielicka). Okazjonalnie zajmował się również reżyserią teatralną – wyreżyserował "Powrót Smoka, czyli baśń o takich, że szkoda gadać" w Centrum Sztuki – Teatrze Dramatycznym w Legnicy (premiera 30 maja 1993).
Najbardziej pamiętany jest z filmowej roli „studenta” pomagającego wbrew swojej woli milicji, w "Przepraszam, czy tu biją?" Marka Piwowskiego. W filmie tym zagrał będąc na drugim roku studiów aktorskich. To kreowany przez niego bohater, podczas przesłuchania przez kpt. Mildego (Jerzy Kulej), wypowiada słowa będące tytułem filmu.
Przez wiele lat występował w szkołach z monodramami i spektaklami, których tematy poruszają dotykające młodzież. Były to m.in. monodram "Kto następny do tego piekła?" o alkoholizmie (premiera w 1993 r.) oraz spektakl "Ja zabiłem", na motywach "Zbrodni i kary", mówiący o przemocy na przestrzeni dziejów (wystawiany wspólnie ze Stanisławem Biczysko i Jolantą Wołłejko). Był członkiem Związku Artystów Scen Polskich i Związku Zawodowego Aktorów Polskich.
Był lektorem wydanej w 2006 audioksiążki "Dom cichej śmierci" Tadeusza Kosteckiego. Użyczył głosu w grze komputerowej Gothic 3.
Mieszkał w Zielonej Górze.
Linki zewnętrzne.
 

</doc>
<doc id="912730" url="https://pl.wikipedia.org/wiki?curid=912730" title="Postać normalna Kurody">
Postać normalna Kurody

Gramatyka formalna jest w postaci normalnej Kurody, jeśli zawiera tylko produkcje postaci:
formula_1 formula_2 formula_3 formula_4 gdzie A,B i C to symbole nieterminalne, a formula_5 – symbol terminalny.
Każda gramatyka w postaci normalnej Kurody generuje język kontekstowy, jak również dla każdej gramatyki kontekstowej nie generującej słowa pustego istnieje równoważna jej gramatyka w postaci normalnej Kurody.

</doc>
<doc id="912731" url="https://pl.wikipedia.org/wiki?curid=912731" title="Kosmodrom Alcântara">
Kosmodrom Alcântara

Kosmodrom Alcântara – brazylijski ośrodek do wystrzeliwania rakiet kosmicznych ze sztucznymi satelitami położony w pobliżu miasta Alcântara, nad Oceanem Atlantyckim. Położony najbliżej równika kosmodrom na świecie. Zarządzany przez brazylijskie siły zbrojne.
Budowę ośrodka planowano od 1979, a rozpoczęła się w 1982. Pierwszy start miał miejsce 21 lutego 1990 (rakieta sondażowa Sonda 2 XV-53). W 1994 Francja testowała tu rakiety Ongoron I i II.
22 sierpnia 2003 miała tu miejsce katastrofa rakiety VLS-1. Zginęło w niej 21 pracowników kosmodromu (rannych nie było). Zniszczone stanowisko startowe odbudowywane z pomocą Rosji.
Z uwagi na dogodne położenie, rząd Brazylii chce, aby w Alcantara zaistniał w przyszłości również ośrodek cywilny zarządzany przez Brazylijską Agencję Kosmiczną i z którego będzie startowało wiele rakiet komercyjnych. W 2003 podpisano wstępne porozumienia w tej sprawie z Ukrainą (rakieta Cyklon-4) i Izraelem (rakieta Shavit). Rosjanie widzą tu miejsce do startów dla swoich rakiet Proton i Angara, a Chińczycy dla rakiet Chang Zheng 4.
Planom rządu Brazylii stanowczo sprzeciwiają się mieszkający w okolicach rolnicy i mieszkańcy wsi, obawiający się przymusowego przesiedlenia.

</doc>
<doc id="912732" url="https://pl.wikipedia.org/wiki?curid=912732" title="Félix Mantilla">
Félix Mantilla

Félix Mantilla Botella (ur. 23 września 1974 w Barcelonie) − hiszpański tenisista, reprezentant kraju w Pucharze Davisa.
Kariera tenisowa.
Treningi tenisowe podjął w wieku 10 lat. Był wyróżniającym się w kraju juniorem, w 1992 roku, razem m.in. z Albertem Costą, sięgnął po drużynowe trofeum Sunshine Cup.
W 1993 roku rozpoczął karierę zawodową, którą kontynuował do kwietnia 2008 roku.
W 1994 roku debiutował w głównym cyklu ATP World Tour, przegrywając jednak w 1 rundzie turnieju w Pradze z Àlexem Corretją. W 1995 roku awansował do czołowej setki rankingu światowego, notując pierwszy półfinał ATP World Tour w Walencji ponosząc porażkę ze Sjengiem Schalkenem i wreszcie pierwszy finał w tym cyklu − w Buenos Aires, gdzie musiał uznać wyższość Carlosa Moyi.
Sezon 1996 okazał się przełomowy w karierze Mantilli. Hiszpan debiutował w turnieju wielkoszlemowym, dochodząc do 3 rundy French Open, był również w ćwierćfinale imprezy ATP Masters Series w Monte Carlo. Odniósł także pierwsze turniejowe zwycięstwo w cyklu ATP World Tour, po finale w Porto z Hernánem Gumym. Mantilla ponadto osiągnął 4 dalsze finały, w Sankt Pölten, Gstaad, San Marino oraz Umagu. Rezultaty te nie mogły pozostać bez wpływu na znaczny awans Hiszpana w rankingu − rok 1996 zakończył w najlepszej dwudziestce tenisistów na świecie.
Pozycję w czołówce światowej, szczególnie na kortach ziemnych, Mantilla ugruntował w kolejnym sezonie, chociaż rozpoczął go udanie na innej nawierzchni − pierwszym w karierze wielkoszlemowym ćwierćfinałem w Australian Open, w którym przegrał z Carlosem Moyą. W maju tegoż roku Mantilla doszedł do finału ATP Masters Series w Hamburgu, pokonując m.in. Borisa Beckera i Tommy'ego Haasa oraz zwycięzcę z poprzedniej edycji Roberto Carretero. Mecz finałowy z Andriejem Medwiediewem jednak Mantilla zakończył porażką. Latem Hiszpan wygrał na mączce ceglanej 5 imprez − w Bolonii (w finale z mistrzem French Open Gustavo Kuertenem), Gstaad, Umagu, San Marino i Bournemouth (z Carlosem Moyą). Na US Open Mantilla osiągnął 4 rundę. Rezultaty uzyskane w zawodach wielkoszlemowych pozwoliły mu na udział w niepunktowanym, ale dobrze płatnym Pucharze Wielkiego Szlema w Monachium, gdzie uległ w 1 rundzie w trzech setach liderowi rankingu Pete'owi Samprasowi. Sezon 1997, w którym osiągnął bilans 53 wygranych przy 22 porażkach i zarobił przeszło milion dolarów, Mantilla zakończył na 16. miejscu na świecie.
W czerwcu 1998 roku Mantilla osiągnął najwyższą pozycję rankingową w karierze, awansując na 10. miejsce. Pozycję tę zawdzięczał przede wszystkim półfinałowi French Open, do którego awansował po wyeliminowaniu m.in. Thomasa Mustera. W dalszej części sezonu Hiszpan ponownie okazał się najlepszy w Bournemouth, a ponadto dochodził do finałów w Dubaju i Long Island.
W 1999 roku wygrał 1 turniej, po finałowym zwycięstwie w Barcelonie z Karimem al-Alamim. W dwóch turniejach ATP Masters Series na kortach ziemnych, w Monte Carlo i Rzymie, dochodził do półfinałów. W Indian Wells, na twardej nawierzchni, wyeliminował Pete Samprasa.
W 2000 roku Mantilla nie zdołał odnieść turniejowego zwycięstwa, a pół sezonu stracił ze względu na kontuzję. Na korty powrócił w styczniu 2001 roku, a w kolejnych miesiącach awansował do finału w Estoril, gdzie pokonał go Juan Carlos Ferrero. Także w 2001 roku Mantilla doczekał się po dwuletniej przerwie wygranej turniejowej w ATP World Tour, po finale w Palermo z Davidem Nalbandianem. W półfinale tych rozgrywek Mantilla obronił 9 piłek meczowych w pojedynku z Albertem Portasem.
W 2002 roku największe sukcesy Mantilla osiągnął na kortach twardych, docierając do finałów w Ad-Dausze i Indianapolis.
W sezonie 2003 Mantilla odniósł triumf w rozgrywkach ATP Masters Series w Rzymie, w finale pokonując Rogera Federera. W drodze po tytuł w Rzymie pokonał też m.in. Davida Nalbandiana, Alberta Costę i Jewgienija Kafielnikowa. W tym samym roku Hiszpan był również w 4 rundzie Australian i French Open. W Australii stoczył cztery mecze pięciosetowe z rzędu, a porażkę w 4 rundzie z Sébastienem Grosjeanem zanotował mimo prowadzenia 2:0 w setach.
W sezonie 2004 Hiszpan zdołał utrzymać się w pierwszej setce rankingu, ale nie był w finale. Najlepszy rezultat zanotował w Sopocie, gdzie w półfinale uległ Rafaelowi Nadalowi.
W 2005 roku kryzys formy Hiszpana pogłębiły kontuzje. Po raz pierwszy od dziesięciu lat Mantilla wypadł z czołowej setki rankingu, a po US Open w ogóle nie występował z powodu urazu ramienia. Pozostawał nieobecny na kortach także w 2006 roku, w związku ze zdiagnozowaniem choroby nowotworowej skóry. Po rocznej terapii powrócił do tenisa w kwietniu 2007 roku.
Félix Mantilla ma także na koncie kartę reprezentacyjną. W Pucharze Davisa wystąpił raz, w 1999 roku na otwarcie meczu z Nową Zelandią pokonując Marka Nielsena w pięciu setach. W 1997 roku Mantilla był w składzie hiszpańskiej reprezentacji, która sięgnęła po Drużynowy Puchar Świata. Wygrał wszystkie swoje pojedynki w singlu (łącznie 4), przyczyniając się do sukcesu.
Mantilla, podobnie jak większość Hiszpanów, największe sukcesy osiągnął na kortach ziemnych. Do tej nawierzchni pasuje jego styl gry, oparty na regularności z głębi kortu, wzmocniony walecznością i ambicją. Jest graczem praworęcznym, uderzenia − przede wszystkim topspinowe − wyprowadza z charakterystycznym dużym zamachem (w tym także jednoręczny bekhend).

</doc>
<doc id="912734" url="https://pl.wikipedia.org/wiki?curid=912734" title="Felix Mantilla">
Felix Mantilla



</doc>
<doc id="912736" url="https://pl.wikipedia.org/wiki?curid=912736" title="Średnica zastępcza">
Średnica zastępcza

Średnica zastępcza – długość hipotetycznej średnicy elementu niekołowego (niekulistego) opisująca jego rozmiar.
Średnica zastępcza przewodu.
Średnica zastępcza przewodu niekołowego dana jest wzorem:
gdzie:
Przykładowo dla całkowicie wypełnionego przewodu kwadratowego:
Średnica zastępcza elementu wypełnienia.
Zdefiniowana jest jako średnica kuli o jednakowej objętości jak ziarno.
Stosunek pola powierzchni ziarna do pola powierzchni kuli o tej samej objętości nazywa się czynnikiem kształtu:
a jego odwrotność to sferyczność:
Średnica zastępcza ziarna (cząstki).
Średnica cząstki kulistej o tej samej gęstości właściwej co cząstka gruntowa, opadającej w wodzie z taką samą prędkością jak rzeczywista cząstka gruntu ().

</doc>
<doc id="912743" url="https://pl.wikipedia.org/wiki?curid=912743" title="Nikołaj Gastełło">
Nikołaj Gastełło

Nikołaj Francewicz Gastełło (; ur. w Moskwie, zm. 26 czerwca 1941 k. wsi Macki) – radziecki lotnik bombowy, kapitan lotnictwa, Bohater Związku Radzieckiego (1941).
Życiorys.
Urodził się 6 maja 1908 roku w Moskwie w rodzinie robotniczej, z pochodzenia był Białorusinem. Pracował jako ślusarz w fabrykach lokomotyw i sprzętu budowlanego. W roku 1932 został powołany do Armii Czerwonej, w 1933 ukończył ługańską szkołę lotniczą, po czym służył w lotnictwie bombowym jako pilot. W składzie 150. Pułku Bombowców Szybkich uczestniczył w walkach granicznych z Japończykami nad rzeką Chałchin-Goł w 1939 roku, a następnie w wojnie zimowej z Finlandią.
W maju 1941 roku w stopniu kapitana został dowódcą 4. eskadry 207 Pułku Bombowego Dalekiego Zasięgu (207 DBAP), w składzie 42. Dywizji Bombowej Dalekiego Zasięgu 3. Korpusu Lotnictwa Dalekiego Zasięgu, latając na bombowcach Ił-4.
Od pierwszego dnia ataku Niemiec na ZSRR – 22 czerwca 1941 – uczestniczył w walkach na froncie II wojny światowej. Na skutek strat pułk został przeorganizowany i Gastełło został dowódcą 2. eskadry. 26 czerwca 1941 podczas nalotu pary samolotów na niemiecką kolumnę zmechanizowaną na szosie Mołodeczno–Radoszkowicze, kierującą się na Mińsk, jego samolot został trafiony ogniem z ziemi i zapalił się. Wobec braku szans na dolecenie do swoich linii, Gastełło najwyraźniej zdecydował uderzyć samolotem w zgrupowanie wojska niemieckiego i zawrócił nad lasem w tym celu.
Uważano przez lata, że Gastełło staranował samolotem niemiecką kolumnę na szosie Mołodeczno–Radoszkowicze, niszcząc czołgi i cysterny z benzyną, w tym miejscu po wojnie wystawiono pomnik, a Gastełło stał się słynny i był wymieniany w literaturze jako dokonujący pierwszego taranowania zapalonym samolotem. Jedynym świadkiem tego była załoga drugiego samolotu Fiodora Worobiewa, który jednak poległ niedługo później. W katastrofie poniosła śmierć cała załoga (oprócz Gastełło zginęli nawigator Anatolij Burdeniuk oraz strzelcy Аleksiej Kalinin i Grigorij Skorobogaty, wszyscy odznaczeni pośmiertnie Orderem Wojny Ojczyźnianej I klasy).
27 lipca 1941 roku uhonorowany został pośmiernie tytułem Bohatera Związku Radzieckiego oraz Orderem Lenina za staranowanie płonącym samolotem kolumny wojsk niemieckich. Jego imieniem nazywano m.in. ulice, kołchozy, fabryki, drużyny pionierskie i statek rzeczny.
W latach dziewięćdziesiątych w prasie rosyjskiej pojawiła się wersja, że na szosę spadła inna załoga – dowódcy 1. eskadry 207 DBAP kapitana Aleksandra Masłowa, który został w 1996 uhonorowany tytułem Bohatera Federacji Rosyjskiej. W 1951 roku dokonano ekshumacji domniemanej mogiły załogi Gastełło i odnaleziono w niej dokumenty na nazwisko Masłowa, zauważa się jednak, że w razie wybuchu płonącego samolotu, dokumenty powinny spłonąć. Według niektórych badaczy Gastełło zdecydował się uderzyć w kolumnę niemiecką we wsi Mocki, ale jego samolot nie dociągnął do wsi i upadł na skraju lasu. Kwestia ta jest nadal przedmiotem kontrowersji.

</doc>
<doc id="912746" url="https://pl.wikipedia.org/wiki?curid=912746" title="Edgar Manucharian">
Edgar Manucharian



</doc>
<doc id="912767" url="https://pl.wikipedia.org/wiki?curid=912767" title="Hrabstwo Kent (Maryland)">
Hrabstwo Kent (Maryland)

Hrabstwo Kent (ang. "Kent County") to hrabstwo w stanie Maryland w Stanach Zjednoczonych. Hrabstwo zajmuje powierzchnię całkowitą 1 073 km². Kent jest najmniejszym hrabstwem w Maryland pod względem liczby ludności. Według szacunków US Census Bureau w roku 2006 liczyło 19 983 mieszkańców. Siedzibą hrabstwa jest miasteczko Chestertown.
Historia.
Pierwsza wzmianka o hrabstwie Kent pochodzi z 1642 roku, kiedy gubernator Leonard Calvert mianował zarządcę wyspy i hrabstwa Kent. Nazwa pochodzi od hrabstwa Kent w południowo-wschodniej Anglii, nad kanałem La Manche. W 1674 roku część hrabstwa Kent została połączona z częścią hrabstwa Baltimore i zostało w ten sposób utworzone nowe hrabstwo Cecil.
Geografia.
Całkowita powierzchnia hrabstwa wynosi 1 073 km², z czego 724 km² stanowi powierzchnia lądowa, a 349 km² (32,5%) powierzchnia wodna.

</doc>
<doc id="912775" url="https://pl.wikipedia.org/wiki?curid=912775" title="Koło Posłów Bezpartyjnych">
Koło Posłów Bezpartyjnych

Koło Posłów Bezpartyjnych – koło poselskie w Sejmie RP V kadencji założone 1 grudnia 2006. Do 26 kwietnia 2007 funkcjonowało pod nazwą Ruch Ludowo-Narodowy, nawiązującą do nazwy klubu parlamentarnego, z którego wcześniej wystąpili założyciele koła. Przestało istnieć 23 sierpnia 2007, po przejściu posłanki Haliny Molki do klubu parlamentarnego PiS.

</doc>
<doc id="912785" url="https://pl.wikipedia.org/wiki?curid=912785" title="Timothy Treadwell">
Timothy Treadwell

Timothy Treadwell (ur. 29 kwietnia 1957, zm. 5 października 2003) – amerykański pasjonat zajmujący się niedźwiedziami. Spędził 13 sezonów w Parku Narodowym Katmai na Alasce, obserwując z bliska te zwierzęta.
Życiorys.
Urodził się w Nowym Jorku. Swój pierwszy sezon wśród niedźwiedzi spędził w 1990 roku. Od tamtej pory w każdy sezon letni na Alasce wyjeżdżał do Parku Narodowego Katmai. Stał się sławny w całych Stanach Zjednoczonych, chętnie dzielił się swoimi odkryciami, udzielał wywiadów, robił też wykłady w wielu szkołach.
Pod koniec trzynastego sezonu, w nocy z piątego na szóstego października, niedźwiedź grizzly podszedł do obozowiska Treadwella. On i jego konkubina – Amie Huguenard, zostali przez niego zabici i częściowo pożarci. Podczas ataku włączona była kamera Timothy'ego, która zarejestrowała dźwięki.
W kulturze.
Wraz z Jewel Palovak napisał książkę "Among Grizzlies: Living with Wild Bears in Alaska". Razem z nią i Jonathanem Byrnem założył organizację "Grizzly People".
W 2005 roku niemiecki reżyser Werner Herzog, wykorzystując obszerne fragmenty nagrań Timothy'ego, nakręcił film "Grizzly Man".

</doc>
<doc id="912787" url="https://pl.wikipedia.org/wiki?curid=912787" title="Nostalgias">
Nostalgias

Nostalgias – napisane w 1936 roku tango argentyńskie. 
Autorami są Juan Carlos Cobián (muzyka) i Enrique Cadícamo (słowa). 
Polskie słowa – "Jesienne tango" napisał Jerzy Jurandot.

</doc>
<doc id="912789" url="https://pl.wikipedia.org/wiki?curid=912789" title="Jesienne tango">
Jesienne tango



</doc>
<doc id="912791" url="https://pl.wikipedia.org/wiki?curid=912791" title="Callecita de mi barrio">
Callecita de mi barrio

Callecita de mi barrio – tango argentyńskie z muzyką Alberto Laporte i Otelo Gasparini, słowa Enrique Maroni. Nagrana po raz pierwszy przez Azucenę Maizani w 1925.
Polska wersja tej piosenki nazywa się "Uliczka w Barcelonie" i została napisana przez Michała Tyszkiewicza. Wykonała ją w 1929 Hanka Ordonówna wraz z Chórem Dana. Inne polskie wykonanie należy do Hanny Skarżanki (rok 1959), Wiery Gran (zachowane nagranie radiowe jest wykonywane w akompaniamencie Władysława Szpilmana), Sławy Przybylskiej (rok 1974), Hanny Banaszak (płyta "Echa melodii zapomnianej", 2003). Piosenka została też nagrana jako muzyczna reklama na piłkarskie mistrzostwach świata w Hiszpanii w wykonaniu Bohdana Łazuki:

</doc>
<doc id="912792" url="https://pl.wikipedia.org/wiki?curid=912792" title="Odpis aktu stanu cywilnego">
Odpis aktu stanu cywilnego



</doc>
<doc id="912793" url="https://pl.wikipedia.org/wiki?curid=912793" title="Odpis aktu urodzenia">
Odpis aktu urodzenia



</doc>
<doc id="912794" url="https://pl.wikipedia.org/wiki?curid=912794" title="Odpis aktu ślubu">
Odpis aktu ślubu



</doc>
<doc id="912795" url="https://pl.wikipedia.org/wiki?curid=912795" title="Odpis aktu zgonu">
Odpis aktu zgonu



</doc>
<doc id="912796" url="https://pl.wikipedia.org/wiki?curid=912796" title="Uliczka w Barcelonie">
Uliczka w Barcelonie



</doc>
<doc id="912797" url="https://pl.wikipedia.org/wiki?curid=912797" title="Narodziny">
Narodziny



</doc>
<doc id="912798" url="https://pl.wikipedia.org/wiki?curid=912798" title="Potop">
Potop

Potop – występująca w wielu dawno powstałych wierzeniach wielka powódź zesłana przez Boga lub bogów i obejmująca całą Ziemię. Najbardziej znana w Europie opowieść o potopie pochodzi z Biblii. Istnieje wiele podań o potopie znajdujących się w tradycji ludów ze wszystkich stale zamieszkanych kontynentów. Opowieści te niejednokrotnie różnią się od siebie w opisie kataklizmu, ale mają i elementy wspólne.
Potop w kulturze europejskiej.
W Europie znane są następujące podania o potopie: arkadyjskie, celtyckie, Romów transylwańskich, germańskie, rosyjskie, rzymskie, samotrackie i walijskie.
Grecja.
Mitologia grecka.
Także w "Timajosie" (22) i w "Kritiaszu" (111–112) opisuje „wielki potop wszystkich” w czasie dziesiątego millenium p.n.e. W tym ostatnim dziele dodatkowo pojawia się stwierdzenie, że „dużo wielkich potopów miało miejsce w ciągu dziewięciu tysięcy lat”, odkąd Ateny i Atlantyda stały się znaczące.
Irlandia.
Irlandzka księga Lebor Gabála Érenn jest kompilacją podań o przeszłości Irlandii, zawierającą m.in. informacje o potopie i opisującą kolonizację Zielonej Wyspy przez potomków Noego.
Skandynawia.
Sagi zawierają mit o potopie, który nastąpił w czasach, kiedy nie istniały jeszcze karły ani ludzie. Według tych mitów synowie Borra (Odyn, Wili oraz We) postanowili zabić Ymira, swojego praojca, aby z jego krwi utworzyć morza i jeziora, jednak krew (lub też zimna woda), która trysnęła, gdy dokonali planowanego przez siebie czynu, była nadspodziewanie obfita i spowodowała wielki potop, w którym zginęło całe „Pierwsze Pokolenie Olbrzymów”. Wszystkie olbrzymy uciekały w góry lub do jaskiń, starając się schronić przed niebezpieczeństwem. Jedynie Bergelmir („Mruczący jak Niedźwiedź” lub „Wołający w Górach”), syn Trudgelmera (Þrúðgelmir), a wnuk Aurgelmira lub Ymira, ocalał wraz z żoną i dziećmi chroniąc się w statku - „ludrze” wykonanym z szuflady do przechowywania mąki. Inna wersja mówi o tym, że wczołgali się do dziury wydrążonego pnia drzewa. Fale miotały nimi przez wiele dni, aż w końcu dotarli do samotnej skały na rubieżach świata. Z ciała Ymira powstał świat, w którym obecnie żyjemy, a z jego krwi powstały oceany. Rodzina Bergelmira dała początek „Drugiemu Pokoleniu Olbrzymów”, osiedlając się w Jotunheimie. Od czasu tej zagłady olbrzymy stały się zaciekłymi nieprzyjaciółmi bogów.
Mitolog Brian Branston zwrócił uwagę na podobieństwo pomiędzy mitem skandynawskim a wydarzeniem opisanym w anglosaskim poemacie Beowulf, który według tradycji był utożsamiany z biblijnym potopem. Istniał zatem prawdopodobnie porównywalny incydent zarówno w szerszej germańskiej mitologii, jak i w mitologii anglosaskiej.
Potop w kulturze ludów azjatyckich.
Bliski Wschód.
Wersja sumeryjska.
Sumeryjska wersja opowieści o potopie zachowała się na czterech fragmentach jednej uszkodzonej tabliczki. Ocalała jedynie jedna trzecia pierwotnego tekstu. Z powodu luk w utworze nie wiadomo, dlaczego na zgromadzeniu bogów podjęto decyzję o wygubieniu ludzkości przez zesłanie potopu. Wiadomo jedynie, że niektórzy z bogów żałowali tego, co zaplanowano. Przychylny ludziom bóg Enki udał się do miasta Szuruppak, aby ostrzec oddanego mu bogobojnego króla Ziusudrę o zbliżającym się kataklizmie. Po kolejnej luce w tekście następuje opis potopu:
"„Wszystkie niszczycielskie wichury i nawałnice sunęły razem ławą,"
"potop przetoczył się wraz z nimi nad stolicami."
"Po siedmiu dniach i nocach,"
"po potopie, który przeszedł przez kraj Sumeru,"
"a zły wicher zakołysał arką na wielkiej wodzie,"
"(bóg słońca) Utu pojawił się roztaczając światło na niebo i ziemię."
"Ziusudra przebił otwór (w ścianie) arki"
"i dał promieniom Utu zabłysnąć w jej wnętrzu."
"(Wówczas) król Ziusudra"
"padł na twarz przed Utu [...]"
"Król ubił liczne woły i wiele owiec (na ofiarę dziękczynną)”"
Utwór kończy epilog, w którym bogowie obdarzają ocalonego z potopu Ziusudrę życiem wiecznym.
wersja z "„Eposu o Atra-hasisie”".
Kolejną wersję opowieści o potopie odnajdujemy w akadyjskim "„Eposie o Atra-hasisie”", pochodzącym z okresu starobabilońskiego (XVIII-XVII w. p.n.e.). Mit ten mówi o stworzeniu ludzi, którzy mieli wyręczać w ciężkiej pracy buntujących się bogów, następnie o zesłaniu na niesforną, nadmiernie rozmnażającą się ludzkość potopu dla zmniejszenia populacji oraz o uratowaniu z tej katastrofy Atra-hasisa, jego rodziny i zwierząt.
Opis potopu w "„Eposie o Atra-hasisie”" brzmi następująco:
"„Pogoda zmieniła swe oblicze,"
"naraz w chmurach Adad zagrzmiał."
"Gdy tylko usłyszeli głos boga,"
"przynieśli asfalt, by uszczelnić wejście [do statku]."
"Skoro tylko (Atra-hasis) zamknął wejście,"
"Adad zagrzmiał w chmurach,"
"wiatr zawył dziko w swoich porywach."
"(Atra-hasis) odciął linę, statek uwolnił."
"[tekst uszkodzony]"
"[Nie] mógł zobaczyć brat brata,"
"[nie] byli rozpoznawalni w katastrofie,"
"Przez siedem dni i siedem nocy"
"szły wiatry, nawałnica i (potop)."
"[tekst uszkodzony]"
"Bog[owie wąchali] zapach,"
"[jak muchy] nad ofiarą (Atra-hasisa) się zebrali”"
wersja z "„Eposu o Gilgameszu”".
Najbardziej znany wariant pochodzi z XI tabliczki babilońskiego "Eposu o Gilgameszu", gdzie bohater uratowany z potopu nosi imię Utnapisztim. Wraz z żoną byli jedynymi ludźmi, którzy ocaleli z potopu sprowadzonego na świat przez boga Enlila. Ostrzeżony przez boga Ea (odpowiednika sumeryjskiego boga Enki) o zbliżającym się potopie, Utnapisztim zbudował statek, na którym pomieścił swoją rodzinę i dobytek oraz rośliny i zwierzęta wszystkich gatunków. W ten sposób znaleźli schronienie w czasie potopu, który nastąpił. Przyczyny potopu są nieznane („do uczynienia potopu zachęciło bogów ich serce”). Można natomiast wnioskować z gniewnej przemowy Ea do Enlila po ustaniu klęski, że stało się tak wskutek nadmiernego rozmnożenia się ludzi, którzy zagrażali spokojowi bogów. Ponownie mamy przemowę do ścian chaty, podanie rodakom fałszywych przyczyn budowy arki i siedmiodniowy potop. Ta wersja jest znacznie dramatyczniejsza i bardziej szczegółowa niż znana nam z tabliczki sumeryjskiej. Po zalaniu ziemi przez wody potopu arka zatrzymuje się na górze Nisir, po siedmiu dniach Utnapisztim wypuszcza gołębia, który powraca jednak wyczerpany, nie mogąc znaleźć miejsca na spoczynek. Jaskółka także nie może znaleźć suchego lądu. Dopiero wypuszczony kruk znajduje ląd („jadł, grzebał, fruwał i nie powrócił”). Przybiwszy do lądu, złożył ofiary, wypuścił wszystkie zwierzęta i zasadził wszystkie rośliny. Po potopie bogowie żałowali zniszczenia, którego się dopuścili i dlatego obdarzyli Utnapisztima z żoną nieśmiertelnością. Dali oni również na nowo początek rodzajowi ludzkiemu.
wersja Berossosa.
Babiloński kapłan Berossos, żyjący w III w. p.n.e., w swoim trzytomowym dziele „Babyloniaka” przytacza historię o potopie, której bohaterem jest Ksisutros. Bohater ten, ostrzeżony o potopie przez boga Kronosa, ratuje swoją rodzinę, przyjaciół i zwierzęta na statku, który sam zbudował. Gdy wody potopu zaczynają opadać, wypuszcza ptaki, aby sprawdzić, na ile wody ustąpiły. Trzecia grupa ptaków nie powraca. Ksisutros opuszcza statek wraz z żoną, córką i sternikiem, składa razem z nimi ofiary bogom, a następnie wszyscy oni znikają. Pozostali pasażerowie statku również go opuszczają i udają się pieszo do Babilonu, pozostawiając statek spoczywający w górach Armenii.
wersja biblijna.
Najbardziej znanym na świecie opisem potopu jest biblijny, zawarty w rozdziałach 6-9 Księgi Rodzaju. Przyczyna potopu wraz z krótką ilustracją stosunków panujących przed tym wydarzeniem opisane są następująco:
Dalej znajduje się opis tego, jak Bóg nakazał Noemu przygotowanie arki:
Noe - (hebr. נוח) syn Lameka zgodnie z Bożym nakazem zbudował arkę i schronił się w niej wraz z żoną, trzema synami oraz ich żonami.
Bóg nakazał Noemu zabrać na nią również zwierzęta lądowe i ptaki, by te mogły ocaleć.
Zgodnie z tym nakazem Noe zgromadził wszelkiego rodzaju żywność dla swej rodziny i dla zwierząt, z których wprowadził do arki po samcu i samicy z każdego rodzaju (przy czym zwierząt „czystych” wziął po siedem par).
Gdy Arka została ukończona, Bóg zesłał na ziemię wielki potop. Nieustanny deszcz podniósł poziom wody tak, że zakryła ona nawet najwyższe góry. Po 40 dniach deszcz przestał padać. Noe wraz z rodziną przetrzymał opady deszczu na arce przez 40 dni i 40 nocy i dryfował po oceanie przez następne 150 dni (Rdz 7,17-24, Rdz 8,3. "Miesiąca siódmego, siedemnastego dnia miesiąca arka osiadła na górach Ararat." (Rdz 8,4). Woda nadal ustępowała. Czterdzieści dni po tym, jak dziesiątego miesiąca ukazały się szczyty gór, Noe wypuścił najpierw kruka, aby sprawdził czy woda już opadła. Później wypuszczał gołębicę, która przyniosła mu w dziobie gałązkę drzewa oliwnego, a następnie, gdy nie wróciła do arki, Noe stwierdził, że wody już opadły. Noe zszedł na ląd i złożył Panu ofiary z czystego bydła i czystego ptactwa.
Po zakończeniu potopu Bóg powiedział w swym sercu: "„Już nigdy nie będę przeklinał ziemi z powodu człowieka, gdyż myśli serca ludzkiego są złe od młodości jego”" (Księga Rodzaju 8:21, "Biblia warszawska"). Tak więc potop usunął przedpotopową ludzkość jako całość nie posiadającą perspektywy nawrócenia, całość która była skażona całkowicie i dogłębnie, ale sam potop nie rozwiązał problemu grzechu w sercu człowieka. Bóg jednak zapowiadał rozwiązanie także tego problemu.
Bóg obiecał nie sprowadzać więcej potopu z powodu człowieka i na znak przymierza rozciągnął na niebie łuk - tęczę. Cała wcześniejsza ludzkość została zniszczona. Noe, jego rodzina i zwierzęta z arki na nowo zapełnili ziemię.
Krytyka biblijna.
Według teorii źródeł opowieść o potopie, którą znamy z Biblii, jest najprawdopodobniej połączeniem wersji dwóch różnych umownych, nie znających się wzajemnie autorów, którym nadano imiona: Jahwista oraz Kapłan. Taka hipoteza stanowi według tej teorii wiarygodne wyjaśnienie sprzeczności, jakie mają się jakoby znajdować w tym fragmencie Biblii dość często.
Według tej teorii rozbieżności widać we fragmencie mówiącym o tym, że Noe miał wziąć na Arkę po parze wszystkich zwierząt a innym, mówiącym, że miał wziąć:
Być może różnica co do ilości zwierząt wziętych przez Noego wynika z tego, iż według relacji jednego z autorów Biblii człowiek na tym etapie żywił się wyłącznie roślinami (Rdz 1:29), stąd Noemu wystarczyło po parze każdego zwierzęcia. Drugi zaś autor wziął pod uwagę to, że rodzina Noego będzie zjadała zwierzęta czyste i w jego wersji Noe bierze po 14 (ewentualnie 7) zwierząt czystych. Jednak ten autor, w relacji którego Noe bierze po parze wszystkich zwierząt, również zna podział na zwierzęta czyste i nieczyste, o czym świadczy Księga Rodzaju 7,8-9.
Odrzucenie krytyki.
Interpretacja, która nie zakłada sprzeczności w tekście biblijnym polega na tym, że werset 6:19 uważa się jako opis sposobu, w jaki zwierzęta mają wchodzić do Arki. 7:2-3 opisuje natomiast liczbę zwierząt, jakie do arki wprowadził Noe.
Jest ona uznawana głównie przez denominacje protestanckie, przede wszystkim ewangeliczne.
Środkowy Wschód.
Indie.
W Indiach zapis o potopie odnajdujemy w "Matsja Purana" (Matsja - sanskr. Ryba) - pierwszym i najstarszym tekście hinduistycznym (opowiadającym w głównej mierze historię pierwszego wcielenia Wisznu w formie ryby), a także w innym starym tekście Shatapatha Brahmana (I-8, 1-6). "Pan Matsja" stanowi wcielenie Wisznu, w którym ostrzegł on protoplastę ludzkiego rodu, króla legendarnej Drawidy, który jest synem mędrca Wiwaswata lub zarazem synem „Boga Słońca” Surji, pobożnego Stayavatę znanego później jako Manu przed zbliżającym się kataklizmem. Manu mył ręce w rzece, gdy mała rybka wpłynęła do jego dłoni i błagała go, aby ocalił jej życie, chroniąc przed większymi rybami. Włożył ją do dzbana, który szybko stał się dla niej za mały. Przenosił ją kolejno do misy, zbiornika, rzeki i w końcu do oceanu. Wtedy ryba ostrzegła go, że za tydzień nastąpi potop, który zniszczy wszelkie życie. Manu, zwany „Ojcem wszystkich Ariów”, schronił się wraz z rodziną i siedmioma mędrcami, synami Angirasa, do zbudowanego w pośpiechu okrętu. Przed zagładą ocalił nasiona wszelkich roślin, przedstawicieli wszystkich gatunków żywych stworzeń oraz Wedy, święte księgi hinduizmu objawione mu przez Matsję wraz z normami nowej aryjskiej lub wedyjskiej drogi życia. Wisznu-Ryba powiózł okręt, przytroczony do własnego rogu, na bezpieczną wyspę, czy też górę Himalaja. Inną inkarnacją Wisznu związaną z potopem jest żółw Kurma.
Azja Południowo-Wschodnia.
W tym regionie Azji podania te występują na Filipinach, w Wietnamie, u ludu Miao.
Chiny.
Według mitologii chińskiej w odległej przeszłości bóg Gonggong, rozwścieczony po przegranej z bogiem Zhuanxu walce o władzę, uderzył głową w górę Buzhou. Złamał w ten sposób jeden z filarów świata, sprawiając że ziemia przechyliła się i została pochłonięta przez kosmiczny kataklizm. Rozgorzał dziki ogień i nastąpiła wielka powódź. Świat uratowała Nüwa, podpierając go w miejscu pękniętej góry pięcioma stopionymi kolorowymi kamieniami oraz nogą wielkiego żółwia Ao. Odtworzyła również ludzkość lepiąc z gliny nowych ludzi.
Akcja innego chińskiego podania o potopie rozgrywa się w czasach panowania legendarnego cesarza Shuna. Rzeki Państwa Środka miały wówczas wystąpić z brzegów, zalewając cały kraj i zmuszając szukających ratunku przed nieokiełznanym żywiołem ludzi do ucieczki w górzyste regiony. Wody potopu zwalczył Yu, regulując system rzeczny budową kanałów, grobli i sztucznych jezior.
Daleki Wschód.
Można wyróżnić co najmniej dwa rodzaje podań o potopie występujące w Korei. Według jednego typu podania z potopu uratowało się rodzeństwo - brat z siostrą, którzy płynąc na pniu wielkiego drzewa dobili do szczytu wysokiej góry. Nie współżyli ze sobą aż do momentu otrzymania znaku z Nieba. Wydarzenie stanowiące oczywisty znak polegało na tym, że gdy pewnego razu staczali z góry kamienie na żarna to oba te kamienie spoczęły na sobie u podstawy góry chociaż jedno staczało kamień z zachodniego a drugie ze wschodniego zbocza. W wyniku tego stali się małżeństwem i mieli wiele potomstwa. Drugi typ podania jest bardziej rozbudowany. Bohaterem jest dobry chłopiec Mok Dorjong, syn niebianki i wielkiego drzewa laurowego. Ojciec pomaga synowi uratować się z potopu. Mok Dorjong, płynąc na drzewie laurowym, ratuje z wód mrówki, komary, a także innego chłopczyka. Potem dopływają do szczytu góry, na której mieszka kobieta wraz z rodzoną i przybraną córką. Ponieważ z powodzi nie uratował się już nikt więcej, kobieta postanawia wydać córki za chłopców. Dla swojej rodzonej córki chce jednak wybrać lepszego męża. Mok Dorjongowi w zadaniu pomagają uratowane przez niego mrówki, które oddzieliły dla niego proso od piasku oraz owady, które po ciemku doprowadzają go do jego wybranki. Drugiemu chłopcu mimo podstępu przypada przybrana córka. Obie pary doczekały się wielu potomków oraz żyły długo i szczęśliwie.
Podania o potopie występują także u innych ludów azjatyckich oprócz tych wymienionych powyżej.
W Afryce.
W Afryce podania o potopie odnotowano w Kamerunie oraz u ludów: Basonge, Kikuju z Kenii, Komililo Nandi, Masajów, Pigmejów, Kwaya z Tanzanii, Mandingo z Wybrzeża Kości Słoniowej oraz Ababua, Bakongo i Bena-Lulua z Zairu, Efik-Ibibio i Ekoi z Nigerii.
Po tym jak bóg Ifa zmęczony powrócił do Obatali w niebie, ludzie, nie mając jego pouczeń, nie potrafili rozpoznawać woli bogów. Olokun w przypływie gniewu zniszczyła prawie wszystkich z pomocą powodzi.
Bóg Obatala stworzył ludzi i wszyscy inni bogowie oprócz bogini Olokun byli z tego powodu szczęśliwi. Olokun - władczyni wszystkiego pod niebem, nie podobało się to, że Obatala zawłaszczył dla siebie tak dużą część jej królestwa i zalała ziemię. Wielu ludzi utonęło, a przetrwali tylko ci, którzy dotarli do najwyższych punktów ziemi. Tam spotkali boga Eszu, który akurat wizytował ziemię. Bóg ów zgodził się (pod warunkiem złożenia Obatali oraz jemu ofiar) zanieść wieść o tych wydarzeniach do nieba. Ludzie ofiarowali bogom kozy i Eszu dostarczył wiadomość. Usłyszał o tym Orunmila i po spuszczeniu złotego łańcucha i wypowiedzeniu wielu zaklęć spowodował, że powódź ustąpiła.
W Amerykach.
Ameryka Północna.
Atabaskowie.
Mit tego ludu opowiada o tym, jak podczas srogiej zimy zwierzęta, chcąc się ogrzać, skradły worek z ciepłem, jaki znajdował się w posiadaniu niedźwiedzia (ówczesnego pana nieba). Pewnego wieczora mała myszka przez swoją lekkomyślność spowodowała, że w worze powstał otwór, z którego wydostało się ciepło i roztopiło śniegi tak, że błyskawicznie powstała powódź, która zakryła nawet najwyższe góry. Przewidział to stary Indianin o imieniu Etsie, ale nie chciano go słuchać. Etsie namawiał aby zbudować wielką łódź, ale został wyśmiany. Uratował się tylko Etsie oraz po parze wszelkich stworzeń, które ze sobą zabrał. Będąc w łodzi Etsie wypuścił gołębia, który wracając przyniósł w dziobie gałązkę jedliny.
Aztekowie.
Jedno z podań głosi, że piramida w Choluli została wybudowana przez siedmiu gigantów, którzy uciekli przed potopem. Miała posłużyć za ratunek przed mogącym się powtórzyć kataklizmem. Przywódcą tej grupy miał być Xelhua, który wraz z pozostałymi wspiął się w tamtym czasie na górę deszczowego boga Tlaloca. W indiańskim języku nahutal miasto nosiło nazwę cholöllan lub chol-öl-tlan. Co oznacza „miejsce ucieczki, w którym spada woda”. Wierzono, że wyłamanie kamieni z piramidy doprowadzi do
błyskawicznej powodzi.
Kaddo.
W mitologii Kaddo cztery potwory wzrastały rozmiarem i potęgą tak, że aż dosięgnęły nieba. W tym czasie człowiek usłyszał, że ma wyhodować pustą w środku trzcinę. Uczynił tak, a trzcina w bardzo krótkim czasie urosła ogromnie. Człowiek wkroczył do wnętrza trzciny wraz ze swoją żoną i z parami ze wszystkich dobrych stworzeń. Wody podnosiły się i pokryły wszystko oprócz szczytu trzciny i oprócz głów potworów. Następnie żółw wodny zabił potwory, podkopując ziemię pod nimi. Wody opadły, a wiatry wysuszyły ziemię.
Hopi.
W mitologii ludu Hopi ludzie raz za razem oddalali się od stworzyciela Sotuknanga. On zniszczył świat za pomocą ognia, a potem poprzez mróz i za każdym razem wywodził ludzkość na nowo od tych, którzy wciąż byli posłuszni prawom stworzenia, a którzy przetrwali, kryjąc się pod ziemią. Także za trzecim razem ludzie stali się zepsuci i skorzy do wojny. Dlatego Sotuknang poprowadził ludzi do Kobiety - Pająka, a ona ucięła olbrzymie trzciny i ukryła ich w pustym wnętrzu tych trzcin. Potem Sotuknang spowodował wielką powódź i ludzie unosili się na wierzchu wody w swoich trzcinach. Trzciny przybiły do małego skrawka lądu, na który ludzie wyszli z taką ilością jedzenia, jaką mieli na początku. Ludzie wędrowali w swoich kanoe kierowani swoją wewnętrzną mądrością (która jak powiadają przychodzi od Sotuknanga poprzez drzwi na czubku ich głowy). Podróżowali na północny wschód, mijając większe wyspy, aż dotarli do czwartego świata. Kiedy dotarli do niego, wyspy zatonęły w oceanie.
Mikmakowie.
W mitologii Mikmaków zło panujące pomiędzy ludźmi spowodowało, że zaczęli się zabijać nawzajem. To stało się powodem wielkiego smutku dla stworzyciela-słońca-boga, który płacząc zalał łzami Ziemię tak, że spowodowało to potop. Ludzie próbowali przetrwać unosząc się na barkach kanoe, ale przeżyła tylko para staruszków, mężczyzna i kobieta, którzy na nowo zaludnili Ziemię.
Podanie to posiadają także: Algonkini, Szejeni, Czirokezi, Dakotowie, Inuici (Herschel-Eiland), Huroni, Lenape, Menomini,
Ameryka Środkowa.
Majowie.
W Ameryce Środkowej jedną z najstarszych relacji na temat potopu znaleźć można w majańskiej księdze Popol Vuh narodu Quiche.
Kataklizm dotknął pierwszych ludzi stworzonych przez bogów. Byli oni drewnianymi kukłami. Potrafili rozmnażać się, lecz nie mieli rozumu i nie oddawali czci swym bogom. Ci sprowadzili na nich wielką powódź. Powódź stała się karą za ich niedoskonałość. Opowieść ta, zdaniem Raphel Girard, jest symbolem zakończenia pierwszego etapu ewolucji człowieka i jego przejścia z koczowniczego trybu życia do zorganizowanych struktur społecznych.
W innej majańskiej księdze Chilam Balam z Jukatanu potop jest przyczyną zniszczenia pierwszego słońca Nahui-Atl. Zalanie ziemi trwało 52 lata. W kodeksie Chimalpopoca czytamy: 
Inne plemiona.
Prócz Indian tworzących amerykańskie cywilizacje, pamięć o potopie przetrwała wśród mniejszych plemion. Indianie Cora, żyjący w wysokich górach Nayarit w Meksyku, wierzyli, iż świat otoczony jest wodą, która zalała ziemie zaraz po jej powstaniu. Kataklizm spowodował wielki wąż żyjący w zachodnim morzu, symbolizujący nocne niebo. Po potopie pozostało jezioro Św. Teresy, znajdujące się na jednym z płaskowyżów. Dziś Indianie Cora wierzą, iż Wąż codziennie zabijany jest przez Gwiazdę Poranną, a jego ciało ofiarowane jest bogu słońcu, który swe niszczycielskie promienie zamienia w łaskę w postaci rosy. Cora wierzą, iż może nastać kolejny potop i z tego powodu w każde święto zwracają się do Gwiazdy Porannej, by ta chroniła ich przed wężem.
Wśród karaibskich Arawaków, świat został zniszczony przez potop wody i ognia wywołany przez trzy wielkie duchy Mokanaimy, Aimon-Kindi i Morereway, które walczyły między sobą.
Ameryka Południowa.
Obfitość różnych podań o potopie przechowywanych zwłaszcza przez plemiona górskie Ameryki Południowej zadziwiła Hiszpanów, którzy podjęli się gorliwego ich przebadania. Napisane na polecenie wicekróla Francisco de Toledo "Informaciones" (ok. 1570 r.) zawierają szczególnie bogaty ich zbiór.
Inkowie.
W Ameryce Południowej najwyżej rozwiniętą cywilizacje tworzyli Inkowie.
W ich mitologii bogiem, który zesłał potop na ludzi, którzy nie odnosili się do niego właściwie, był Paricia (być może inne imię Pacha Kamaqa).
W inkaskich podaniach wywodzących się od Indian Ajmara Wirakocza Paczajaczaczi („Stwórca Wszystkiego”) pierwotnie stworzył olbrzymów. Uczynił ich z pomalowanych kamieni. To pierwsze stworzenie było niejako szkicem, nie posiadało słońca ani gwiazd, a olbrzymy przewyższały Wirakoczę znacznie wzrostem oraz nie miały dobrych manier. Z tego powodu stworzył ludzi wzrostu podobnego do niego, jak to jest i w obecnym czasie. Ponieważ ludzie ci nie byli wierni nakazowi Wirakoczy by go czcić, szanować, służyć mu oraz żyć moralnie i w zgodzie, to zesłał na nich klęski. Niektórzy zostali przemienieni w kamienie, inni w zwierzęta; jednych pochłonęło morze, innych zaś ziemia. W końcu nastąpiło "uno pachacuti" - „potop, który zgładził Ziemię”. Ocalała tylko dwójka ludzi. Po potopie Wirakocza stworzył na nowo zwierzęta i ludzi z gliny oraz stworzył księżyc i słońce.
Inną wersję legendy podawali inkascy Kipokamajokowie. Według nich, potop przetrwało tylko trzech sług boga, który stworzył potem ludzkość na nowo.
Pozostałe plemiona.
Również wśród obecnie żyjących plemion Ameryki Południowej istnieją różne wersje potopu i jego konsekwencje. Przeważnie z kataklizmu ratuje się przedstawiciel gatunku, mężczyzna lub kobieta, rzadziej para, która daje początek nowej populacji. W podaniach Indian Botokudów podczas potopu wszyscy Botokudzi siedzieli na drzewach. Ci z nich, którzy zeszli po opadnięciu wody stali się ludźmi, a pozostali zamienili się w małpy. U Indian Chiriguano z potopu uratowała się młoda para, która w czasie kataklizmu przebywała w glinianym dzbanie. W naczyniu przechowali również nasiona wszystkich rodzajów roślin. Podobna wersja znajduje się u Yaruro, gdzie z potopu uratowało się dwóch mężczyzn oraz dwie kobiety
U Maina samotny uratowany mężczyzna, zamieszkał w chacie, gdzie co dzień dostarczały mu jedzenia dwie papugi, które następnie zamieniły się w dwie kobiety. Jedna z nich została służącą, a druga panią. Przez to, że mężczyzna wybrał panią na swoją małżonkę, kobiety obecnie są leniwe. Również i u Indian Patangoro z potopu uratował się jeden mężczyzna, któremu duch dostarczył kobietę. W podaniu Nambicuara uratowała się jedynie stara kobieta. Ludzie wywodzący się od niej zasiedlili później ziemię.
Według tradycji kolumbijskich Indian Kagaba, ze względu na rozwiązłe zachowanie ludzi, bogowie zniszczyli ziemię potopem. Jedynie prawy kapłan Mulkueikai został ostrzeżony przed potopem i ocalał wraz ze swoją rodziną, budując arkę, która osiadła na szczytach Sierra Nevada de Santa Marta.
U Mapuczów popularny jest mit o Trentren-Vilu i Caicai-Vilu – potop uczynił ogromny wąż, sprowokowany nieodpowiedzialnym zachowaniem ludzi na morzu.
W Australii.
Poświadczono istnienie podań o potopie u Aborygenów z: Arnhem Land (północne Terytorium Północne), Maung (Wyspy Goulburn, Arnhem Land), Gunwinggu (północne Arnhem Land), Gumaidj (Arnhem Land), Manger (Arnhem Land), obszaru rzeki Fitzroy (zachodnia Australia), Mount Elliot (wybrzeże Queensland), zachodniej Australii, Andingari (Południowa Australia), Wiranggu (Południowa Australia), Narrinyeri (Południowa Australia), Wiktorii, okolic Jeziora Tyres (Wiktoria), Kurnai (Gippsland, Wiktoria), południowo-wschodniej Australii.
W Oceanii.
W Oceanii podania o potopie odnotowano u Dajaków z Borneo, na Markizach, w Indonezji, na Nowej Zelandii, na Tahiti.
Historyczność potopu.
Potop ogólnoświatowy.
Zaistnienie ogólnoświatowego potopu w czasach współczesnych człowiekowi wielu uznaje za sprzeczne z biologią (rozmieszczenie i ewolucja gatunków) i geologią. Stanowisko świata naukowego nie zawsze było takie jak obecnie: dawniej osady polodowcowe uważano za ślad biblijnego potopu, dlatego plejstocen nazywano Dyluwium. W chwili obecnej kreacjoniści są grupą, która najsilniej wspiera pogląd o potopie ogólnoświatowym.
Teoria Ryana-Pitmana.
Różni naukowcy uważają, że wydarzeniem, które przyczyniło się do powstania mitu o potopie w różnych kulturach, było zalanie terenów znajdujących się w obszarze Morza Czarnego ponad 8 tys. lat temu. Wydarzenie to miało być spowodowane dość szybkim roztopieniem się ogromnego lodowca Laurentide w Ameryce Północnej ok. 6730 r. p.n.e. Uwolniło to wielkie masy słodkiej wody i podniosło poziom oceanów o około 1,4 m. W wyniku tego nastąpiło przerwanie naturalnej bariery znajdującej się w miejscu obecnej cieśniny Bosfor i zalanie słodkowodnego zbiornika znajdującego się za tą barierą. Poziom wód w powstającym w ten sposób (szacunkowo w okresie 34 lat) Morzu Czarnym podniósł się o 155 metrów. W wyniku tego zdarzenia naukowcy podejrzewają, że nastąpił exodus mieszkających tam rolników i zasiedlenie Europy, która dotychczas miała być zasiedlona przez ludy łowiecko-zbierackie.
Potopy lokalne.
Niektórzy geologowie wierzą, że przyczyną mitów mogły być dramatyczne, większe niż zwykle wylewy rzek. Jedną z ostatnich takich teorii jest teoria Ryana-Pitmana, która podlegała znaczącej dyskusji oraz której poświęcono artykuł w National Geographic w 2009 r. W artykule tym padło stwierdzenie, że zatapianie mogło być „całkiem łagodne”.
Na obszarze Mezopotamii znaleziono grube warstwy osadów oddzielających znaleziska archeologiczne w południowych miastach Ur, Kisz oraz Szuruppak, jednak zgodnie ze współczesnymi analizami archeologicznymi i lingwistycznymi owe powodzie nie są podstawą do uznania ich za biblijny potop.
Zdarzeniem na dużo większą skalę było wlanie się wód Morza Śródziemnego w nieckę dzisiejszego Morza Czarnego ok. 5600 p.n.e. (na tym zdarzeniu opiera się wspomniana powyżej teoria Ryana-Pitmana).
Około 1800-1500 lat p.n.e. wybuchł wulkan Santoryn na greckiej wyspie Santoryn, powodując wystąpienie ogromnej fali tsunami, której ślady odkryto m.in. na Krecie. Datowanie geologiczne wskazuje na okres 1630-1600 p.n.e., a datowanie archeologiczne na ok. 1500 p.n.e.
Mimo tego, że tsunami uderzyło na południowe Morze Egejskie i Kretę, nie dotknęło ono miast położonych w głębi Grecji, takich jak Mykeny, Ateny i Teby, dlatego wywarło ono raczej efekt lokalny, a nie regionalny.
Inną teorią jest pamięć społeczności starożytnych o zalanych przez morze terenach np. tzw. Oazie Zatokowej.

</doc>
<doc id="912799" url="https://pl.wikipedia.org/wiki?curid=912799" title="Dekanat Zabrze-Mikulczyce">
Dekanat Zabrze-Mikulczyce

Dekanat Zabrze-Mikulczyce – jeden z 16 dekanatów diecezji gliwickiej, w którego skład wchodzi 10 parafii.

</doc>
<doc id="912801" url="https://pl.wikipedia.org/wiki?curid=912801" title="Baraki (województwo podlaskie)">
Baraki (województwo podlaskie)

Baraki – osada leśna w Polsce położona w województwie podlaskim, w powiecie sejneńskim, w gminie Giby.
W latach 1975–1998 miejscowość należała administracyjnie do województwa suwalskiego.

</doc>
<doc id="912802" url="https://pl.wikipedia.org/wiki?curid=912802" title="Czarna Hańcza (osada leśna)">
Czarna Hańcza (osada leśna)

Czarna Hańcza – osada leśna śródleśna w Polsce położona w województwie podlaskim, w powiecie sejneńskim, w gminie Giby. Leży nad Czarną Hańczą.
W latach 1975–1998 miejscowość należała administracyjnie do województwa suwalskiego.

</doc>
<doc id="912803" url="https://pl.wikipedia.org/wiki?curid=912803" title="Głęboka Biel">
Głęboka Biel

Głęboka Biel – osada leśna śródleśna w Polsce położona w województwie podlaskim, w powiecie sejneńskim, w gminie Giby. Leży nad Czarną Hańczą.
W latach 1975–1998 miejscowość należała administracyjnie do województwa suwalskiego.

</doc>
<doc id="912804" url="https://pl.wikipedia.org/wiki?curid=912804" title="Lipowo (powiat sejneński)">
Lipowo (powiat sejneński)

Lipowo – osada leśna śródleśna w Polsce położona w województwie podlaskim, w powiecie sejneńskim, w gminie Giby.
W latach 1975–1998 miejscowość należała administracyjnie do województwa suwalskiego.

</doc>
<doc id="912805" url="https://pl.wikipedia.org/wiki?curid=912805" title="Maćkowa Ruda">
Maćkowa Ruda



</doc>
<doc id="912806" url="https://pl.wikipedia.org/wiki?curid=912806" title="Maćkowa Ruda (gmina Giby)">
Maćkowa Ruda (gmina Giby)

Maćkowa Ruda – osada leśna śródleśna w Polsce położona w województwie podlaskim, w powiecie sejneńskim, w gminie Giby. Leży nad Czarną Hańczą.
W latach 1975–1998 miejscowość należała administracyjnie do województwa suwalskiego.

</doc>
<doc id="912807" url="https://pl.wikipedia.org/wiki?curid=912807" title="Muły">
Muły

2 miejscowości w Polsce:

</doc>
<doc id="912808" url="https://pl.wikipedia.org/wiki?curid=912808" title="Reprezentacja Sri Lanki w krykiecie mężczyzn">
Reprezentacja Sri Lanki w krykiecie mężczyzn

Reprezentacja Sri Lanki w krykiecie – drużyna sportowa krykieta, reprezentująca Sri Lankę w meczach i turniejach międzynarodowych. Potocznie drużyna nazywana jest "The Lions". Za jej funkcjonowanie odpowiedzialny jest Sri Lanka Cricket.
Pierwszy mecz międzynarodowy drużyna Sri Lanki zagrała w 1975 przeciwko Anglii. W 1981 ICC przyznała Sri Lance status pełnego członka. Największym sukcesem tej reprezentacji było zwycięstwo w finale Mistrzostw Świata w 1996 nad reprezentacją Australii. Lankijczycy także dwukrotnie zdobyli tytuł wicemistrza tych rozgrywek. W ICC World Twenty20 reprezentacja Sri Lanki tryumfowała raz, dwa razy zajmowała drugie miejsce. Najlepszym wynikiem uzyskanym podczas ICC Champions Trophy jest dwukrotne dotarcie do półfinału. Reprezentanci Sri Lanki są aktualnymi obrońcami tytułu mistrzowskiego i pięciokrotnymi zdobywcami Pucharu Azji.
Najwybitniejsi gracze.
W 2010 roku strona internetowa "ESPN Cricinfo" wybrała 11 najlepszych graczy w historii reprezentacji. Na liście znaleźli się:

</doc>
<doc id="912809" url="https://pl.wikipedia.org/wiki?curid=912809" title="Muły (leśniczówka w powiecie sejneńskim)">
Muły (leśniczówka w powiecie sejneńskim)

Muły – osada leśna śródleśna w Polsce położona w województwie podlaskim, w powiecie sejneńskim, w gminie Giby.
W latach 1975–1998 miejscowość należała administracyjnie do województwa suwalskiego.

</doc>
<doc id="912810" url="https://pl.wikipedia.org/wiki?curid=912810" title="Rygol">
Rygol

2 miejscowości w Polsce:

</doc>
<doc id="912812" url="https://pl.wikipedia.org/wiki?curid=912812" title="Rygol (powiat sejneński)">
Rygol (powiat sejneński)

Rygol – osada leśna śródleśna w Polsce położona w województwie podlaskim, w powiecie sejneńskim, w gminie Giby. Leży nad Czarną Hańczą.
W latach 1975–1998 miejscowość należała administracyjnie do województwa suwalskiego.

</doc>
<doc id="912813" url="https://pl.wikipedia.org/wiki?curid=912813" title="Wronie Góry">
Wronie Góry

Wronie Góry – osada leśna śródleśna w Polsce położona w województwie podlaskim, w powiecie sejneńskim, w gminie Giby.
W latach 1975–1998 miejscowość należała administracyjnie do województwa suwalskiego.

</doc>
<doc id="912814" url="https://pl.wikipedia.org/wiki?curid=912814" title="Droga do zniewolenia">
Droga do zniewolenia

Droga do zniewolenia (ang. "The Road to Serfdom") – wydana w 1944 książka Friedricha Hayeka. Hayek przedstawia w niej wspólne korzenie obu totalitaryzmów: komunistycznego oraz nazistowskiego. Autor proponuje również dowód, że socjalizm w każdej formie prowadzi w końcu do totalitaryzmu.

</doc>
<doc id="912822" url="https://pl.wikipedia.org/wiki?curid=912822" title="Norwescy arcymistrzowie szachowi">
Norwescy arcymistrzowie szachowi

Lista norweskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Norwegii reprezentowali tylko w pewnym okresie swojego życia.

</doc>
<doc id="912823" url="https://pl.wikipedia.org/wiki?curid=912823" title="Polskie tango 1929–1939">
Polskie tango 1929–1939

Polskie tango 1929–1939 – płyta CD z nagraniami polskich przedwojennych tang. Opracowana przez Jerzego Płaczkiewicza. Wydana przez Oriente Musik w 2005.
Lista utworów.
Źródło.

</doc>
<doc id="912824" url="https://pl.wikipedia.org/wiki?curid=912824" title="Polska Unia Onkologii">
Polska Unia Onkologii

Polska Unia Onkologii – polska pozarządowa organizacja pożytku publicznego. Podejmuje działania wspierające zwalczanie chorób nowotworowych; m.in. zrzesza lekarzy onkologów, organizuje kursy specjalizacyjne, warsztaty i konferencje.
Obecnie jej prezesem jest Janusz Meder, zaś funkcję Dyrektora Biura Zarządu pełni Dorota Jasińska. Siedziba Unii mieści się w Narodowym Instytucie Onkologii im. Marii Skłodowskiej-Curie – Państwowym Instytucie Badawczym przy ul. W. K. Roentgena 5.
Jej członkowie pod redakcją Macieja Krzakowskiego opracowali książkę "Zalecenia postępowania diagnostyczno-terapeutycznego w nowotworach złośliwych u dorosłych".

</doc>
<doc id="912831" url="https://pl.wikipedia.org/wiki?curid=912831" title="Hrabstwo Anne Arundel">
Hrabstwo Anne Arundel

Hrabstwo Anne Arundel (ang. "Anne Arundel County", wymowa IPA ) to hrabstwo w stanie Maryland w Stanach Zjednoczonych. Hrabstwo zajmuje powierzchnię całkowitą 1523 km² i według szacunków US Census Bureau w roku 2010 liczyło 537 656 mieszkańców. Siedzibą hrabstwa jest miasto Annapolis, które jest jednocześnie stolicą stanu Maryland.
Historia.
Hrabstwo Anne Arundel zostało ustanowione w 1650 roku. Nazwa pochodzi od arystokratki angielskiej, Anny Arundel, córki Thomasa Arundella z Wardour i żony Cecyla Calverta, drugiego lorda Baltimore i założyciela kolonii Maryland. Hrabstwo Anne Arundel uległo zmniejszeniu w 1838 roku, gdy z jego części utworzono dystrykt Howard, z którego powstało później hrabstwo Howard.
Geografia.
Całkowita powierzchnia hrabstwa wynosi 1523 km², z czego 1077 km² stanowi powierzchnia lądowa, a 445 km² (29,2%) powierzchnia wodna. Najwyższy punkt w hrabstwie ma wysokość 91 m n.p.m., a najniższy znajduje się na poziomie morza u brzegów zatoki Chesapeake.

</doc>
<doc id="912834" url="https://pl.wikipedia.org/wiki?curid=912834" title="Get Me Bodied">
Get Me Bodied

Get Me Bodied – piosenka amerykańskiej wokalistki rhythm and bluesowej Beyoncé Knowles, pochodząca z jej drugiego albumu studyjnego, "B’Day". Inspirację do jej stworzenia stanowiła siostra Knowles, Solange, a także Kelly Rowland i Michelle Williams.
10 lipca 2007 roku „Get Me Bodied” wydany został jako siódmy, a zarazem finałowy singiel z albumu na terenie Stanów Zjednoczonych. Piosenka uplasowała się na 68. pozycji "Billboard" Hot 100, stając się najmniej popularnym singlem z "B’Day". Mimo to utwór został pozytywnie przyjęty przez krytyków muzycznych. „Get Me Bodied” nominowany był do nagrody dla najlepszego teledysku na gali VH1 Soul VIBE Awards. Inspiracją dla wideoklipu była filmowa adaptacja musicalu "Sweet Charity".
Tło.
Solange, która pomogła napisać piosenkę, stanowiła wraz z Kelly Rowland i Michelle Williams inspirację dla Beyoncé. W „Get Me Bodied” pojawia się zwrot „three best friends”, ponieważ myślała o nich w trakcie tworzenia utworu.
„Get Me Bodied” wyprodukowana została przez Swizz Beatza, Beyoncé oraz Seana Garretta.
Wydanie i przyjęcie.
„Get Me Bodied” oraz „Green Light” miały pierwotnie zostać wydane po premierze „Déjà Vu”, ale Beyoncé zdecydowała, że drugim singlem będzie „Ring the Alarm”, który jednak nie odniósł sukcesu komercyjnego. „Get Me Bodied” został ostatecznie wydany jako ostatni singel z "B’Day". 10 lipca 2007 roku w Stanach Zjednoczonych ukazało się CD z wersją radiową oraz miksem utworu.
Singel zadebiutował 26 maja 2007 roku na 98. miejscu "Billboard" Hot 100. 4 sierpnia wspięła się na 68. pozycję, spędzając w sumie osiemnaście tygodni na liście. „Get Me Bodied” zajął również 10. miejsce na "Billboard" Hot R&amp;B/Hip-Hop Songs oraz 88. na Pop 100.
Witryna About.com wyróżniła „Get Me Bodied” jako jeden z najlepszych utworów na "B’Day".
Wideoklip.
„Get Me Bodied” był jednym z teledysków nakręconych podczas dwutygodniowego kompletowania "B’Day Anthology Video Album". Jego koncepcję wymyśliła Beyoncé, zaś sam wideoklip wyreżyserował Anthony Mandler. Kręcenie zajęło dwa dni, a autorami choreografii byli: Rhapsody, Todd Sams, Clifford McGhee oraz Bethany Strong. W teledysku pojawiły się Kelly Rowland, Michelle Williams oraz Solange.
Matka i jednocześnie stylistka Beyoncé, Tina Knowles, zaprojektowała dla wokalistki ponad sześćdziesiąt strojów oraz pięćdziesiąt dodatków zawartych w teledysku. Taniec zainspirowany był choreografią lat 60., w tym musicalem "Sweet Charity".
Reedycja teledysku wyprodukowana została do remiksu „Get Me Bodied” autorstwa Timbalanda z udziałem Voltio, który jednak nie pojawia się w wideo. Wersja ta dostępna jest przez iTunes, a także na DVD "Irreemplazable".

</doc>
<doc id="912835" url="https://pl.wikipedia.org/wiki?curid=912835" title="Zbigniew Pronaszko">
Zbigniew Pronaszko

Zbigniew Pronaszko (ur. 27 maja 1885 w Żychlinie, zm. 8 lutego 1958 w Krakowie) – polski malarz, rzeźbiarz, scenograf, współtwórca teatru awangardowego Cricot.
Życiorys.
W 1905 rozpoczął studia w SSP w Kijowie, które w latach 1906–1911 kontynuował na Wydziale Malarstwa Akademii Sztuk Pięknych w Krakowie. W 1917 wspólnie z bratem Andrzejem Pronaszko i Tytusem Czyżewskim założył grupę artystyczną Ekspresjoniści Polscy (w 1919 przemianowana na Formistów). W latach 1919–1920 pracował dla teatru „Reduta” jako scenograf, zaś w 1925–1926 dla Teatru im. Wojciecha Bogusławskiego w Warszawie. Od 1920 wykładał w Wolnej Szkole Malarstwa Ludwiki Mehofferowej w Krakowie. W latach 1923–1924 był kierownikiem katedry malarstwa monumentalnego na Wydziale Sztuk Pięknych Uniwersytetu Stefana Batorego w Wilnie. W 1933 współzałożyciel teatru Cricot, dla którego projektował dekoracje i kostiumy. Od 1945 był profesorem, a w latach 1949–1951 rektorem ASP w Krakowie.
Brał udział we wszystkich oficjalnych zagranicznych wystawach polskiej sztuki. Jego twórczość malarska związana jest z formizmem i koloryzmem.
W 1937 wyróżniony złotym medalem za malarstwo na Międzynarodowej Wystawie „Sztuka i Technika” w Paryżu, w 1953 otrzymał Nagrodę Państwową II stopnia za twórczość w dziedzinie portretu a w szczególności za portret Solskiego, a w 1955 Nagrodę Państwową I stopnia.
Pochowany na Cmentarzu Salwatorskim w Krakowie (sektor SC11-14-17).

</doc>
<doc id="912836" url="https://pl.wikipedia.org/wiki?curid=912836" title="Fingal">
Fingal

Fingal (irl. "Contae Fhine Gall") – jednostka administracyjna w Irlandii, wchodząca w skład tradycyjnego hrabstwa Dublin. Populacja hrabstwa w 2011 roku wynosiła 273 991 mieszkańców.
Na jego terenie mieści się m.in. Port lotniczy Dublin.
Hrabstwo powstało 1 stycznia 1994 roku.
W zabytkowej wieży Martello w Howth w Fingal znajduje się muzeum sprzętu radiowego i fonograficznego Ye Olde Hurdy Gurdy Museum of Vintage Radio

</doc>
<doc id="912839" url="https://pl.wikipedia.org/wiki?curid=912839" title="Polskie tango przedwojenne">
Polskie tango przedwojenne

Polskie tango przedwojenne – historia i kronika rozwoju tanga argentyńskiego w Polsce pomiędzy I a II wojną światową.
Pierwsze tanga w Polsce.
Tango dotarło do Polski głównie dzięki nagraniom gramofonowym, ale również poprzez artykuły prasowe i film.
W 1913 Tygodnik Illustrowany donosił niezupełnie prawidłowo o początkach tanga
i kontynuował
Reklamowano w Polsce gorsety Le Tango (w firmie A la Sirene, W. Antoszewicz, Erewańska 4)
Istotną rolę we wprowadzeniu tanga w Polsce odegrał Edward Józef Kuryłło. Kuryłło interesował się nowoczesnym baletem i tańcem i wiele podróżował. Około roku 1913 najciekawsze i najoryginalniejsze pomysły pokazywał w Teatrze Nowości (operetka), którego dyrektorem był Ludwik Śliwiński.
Opracował choreografię wielu operetek i wprowadził na warszawską scenę najmodniejszy taniec w tamtym czasie – tango.
Edward Kuryłło jest też na zdjęciu w pozie tangowej z Polą Negri w polskim wydaniu nut „Régina-Tango” (kompozycja Aimé Lachaume)
. „Régina-Tango” było wykonywane przez Réginę Badet (1876-1949; aktorka i tancerka) w rewii Folies Bergère opracowanej przez Michela Carrégo i André Barde (muzyka: Aimé Lachaume).
We wtorek 28 października 1913 na scenie Teatru Nowości w Warszawie w spektaklu "Targ na dziewczęta" Lucyna Messal i Józef Redo zatańczyli jedno z pierwszych tang publicznie (przypuszczalnie w choreografii Kuryłły). Operetka „Leányvásár” („Targ na dziewczęta”) to kompozycja węgierskiego kompozytora Victora Jacobi.
W przeddzień premiery w „Kurierze Porannym” napisano: „Od jutra Messalka z Redem rozpoczną uczyć bawiącą się Warszawę, jak się tańczy taniec tango. Przychodzi on do nas z Paryża, jak wszystkie mody, o kwartał spóźniony... Oczywiście nic na tym nie straciliśmy. Jak mówią, tango dostał się [sic!] do Paryża z Argentyny ...”. Wytwórnia Syrena Rekord wydała płytę [numer 1268 (3241, 3242)] z dwoma utworami z tejże operetki: „One-step” i „Tango Argentin”. Orkiestrą dyrygowała Anda Kitczmanówna.
Około roku 1919 aktor Karol Hanusz śpiewał w Warszawie „Ostatnie Tango” (Le dernier tango) z muzyką Emile Deloire. Były dwie wersje tego tanga, jedno z tekstem Stanisława Ratolda zaczynające się od „Tancerką była w pewnym kabarecie” (przypuszczalnie nuty wydane w 1920 roku) oraz drugi tekst napisany przez Andrzeja Własta
zaczynający się od „W Paryżu raz podróżnik z Paragwaju ...” (wydanie ok. 1916).
 Francuska wersja z 1913 roku była w repertuarze Georgiel oraz Torcom Bezazian. Francuski tekst został napisany przez Armanda Fouchera
, wersja rosyjska znana jest jako „Poslednee tango” lub „Pod znoinym nebom Argentiny”.
Dużo później, piosenkę miała w swoim repertuarze Ewa Demarczyk pod tytułem „Czerwonym Blaskiem Otoczona” (ze słowami Stanisława Ratolda).
W 1922 Stanislaw Ratold nagrał w Beka Grand Record polską wersję „Tango du reve” z muzyką Edouarda Malderena. Do 1925 roku tango w Polsce stało się równie popularne jak fokstrot czy walc. W Warszawie przedwojennej tańczono tango m.in. w założonej w 1931 roku Kawiarni Adria, występowała tam m.in. orkiestra Eduardo Bianco.
Kazimiera Niewiarowska w Marietcie tańczyła tango na olbrzymiej tacy umieszczonej na głowach ośmiu statystów.
Tanga używano w reklamie bielizny – tango śpiewane przez Mieczysława Fogga „Bo na to każdy się zgodzi mężczyzna”. koniaku – tango „Awin” w wykonaniu Chóru Juranda, proszku Kogutek – tango „Czy znasz kogutka”. słodyczy firmy Franboli – tango “Proszę skosztować” w wykonaniu Zbigniewa Rawicza, proszeku do prania – tango „Piosenka o Radionie”. kapeluszy – śpiewane przez Eugeniusza Bodo tango „Bez kapelusza z domu się nie ruszam”. futr Apfelbauma – tango Mieczysława Fogga „Coś na jesień, coś na zimę”. reklamy produktów tytoniowych – tango „Puść wszystko z dymem”. czy też papierosów Morwitan – tango wykonane przez Adama Astona „Morwitan- to nasz znak”.
W 1934 na Balu Towarzystwa Pomocy Ociemniałym Ofiarom wojny „Latarnia” w Hotelu Europejskim w Warszawie
w grupie zdobywców nagród w konkursie tanga zorganizowanego na balu byli Tilly-Ciechanowiecka i hr. Władysław Potocki, zdobywcy II nagrody: Zuzanna Kossakowska i hr. Jan Dembiński, oraz zdobywcy III nagrody: baronówna Dangel i Olgierd Missuna.
Tanga argentyńskie i urugwajskie wykonywane w Polsce.
W okresie międzywojennym niewiele tekstów tang argentyńskich (i urugwajskich) było bezpośrednio tłumaczonych na język polski a ich polskie odpowiedniki znacznie odbiegały od oryginału („Yira... yira”). W polskich wersjach modyfikowano czasami muzykę i akcenty językowe w tekście w stosunku do wersji oryginalnych („Nostalgias”).
Yira... yira (nędzarz, nędzarz).
„Yira... yira” (Nędzarz, nędzarz) to tango z 1929. To jedno z najbardziej egzystencjalnych tang w historii zostało skomponowane i napisane przez Enrique Santos Discépolo w 1929. Polska wersja jest mniej dramatyczna i została napisana przez Mariana Hemara, który w 1931 do melodii „Yira... yira” napisał tekst zatytułowany „Musisz, musisz”. Tango to wykonywali m.in. Adam Aston i Hanka Ordonówna (Syrena Electro 3795, 1932 Adam Aston, 1932, Syrena Electro 3817).
Nostalgias (Nostalgia).
Argentyńskie tango „Nostalgias” z 1936 jest jednym z najbardziej znanych obecnie tang argentyńskich. Na melodię „Nostalgias” śpiewane jest w Polsce „Jesienne tango” z tekstem Jerzego Jurandota z 1937 (wykonywane m.in. przez Mieczysława Fogga). Polski tekst odbiega od tekstu argentyńskiego.
Mamá... yo quiero un novio (Santa Madonna).
To znane przedwojenne polskie tango ma rodowód urugwajski. Muzykę w 1927 skomponował Ramon Collazo. Polski tekst napisał w 1930 Marian Hemar. Maria Modzelewska (żona Hemara) śpiewała tekst „Santa Madonna” w kabarecie Qui Pro Quo. Oryginalna wersja tanga „Mamá... yo quiero un novio” opowiada o młodej dziewczynie zniecierpliwionej urugwajskimi bawidamkami; polski tekst zaczyna się od słów „Santa Madonna poratuj” i dotyczy zdrady.
Polskie tanga.
W 1925 roku Zygmunt Wiehler dla gwiazdy kabaretu "Qui pro Quo" Hanki Ordonówny skomponował tango „Nie dziś to jutro”. Od tego momentu tango w Polsce stało się niezwykle popularne.
W 1927 hitem było tango „Wanda” Andrzeja Własta z muzyką Jerzego Petersburskiego zaczynające się od „W szynkach Argentyny każdy zna ją, Bawi gości śpiewem tańcem i grą, Kto zapłaci temu odda swój czar ciała i usta żar, Z Polski ją sprzedano na życie złe, Każdy nią pomiata ...” – historia dziewczyny z Polski sprzedanej do Argentyny, gdzie nikt się nią nie przejmuje z wyjątkiem gitarzysty, który szepce do niej „święta, czysta”. Wandę wykonywała Stanisława Nowicka zwana „Królową Tanga”. Historia Wandy mogła być odzwierciedleniem afery Cwi Migdal; organizacji, która poddała swej kontroli domy publiczne w Argentynie i sprowadzała kobiety (najczęściej pochodzenia żydowskiego) z Polski.
W 1929 Zizi Halama i Tadeusz Olsza w jednej ze scen tanga „Złota pantera” w rewia „1000 pięknych dziewcząt” w Teatrze „Morskie Oko” w Warszawie.
W początkach lat 30. polskie tango stawało się jednak coraz bardziej niezależne od kompozycji spoza kraju. Lata 30., według Jerzego Płaczkiewicza, można zaliczyć do okresu największego rozkwitu polskiego tanga.
Przełom nastąpił w 1929, kiedy Jerzy Petersburski skomponował „Tango milonga”. Utwór ten, z niemieckim i angielskim („Oh, Donna Clara”) refrenem, stał się światowym przebojem.
W 1929 Władysław Dan wraz z grupą pięciu młodych muzyków zdecydował się zaśpiewać tanga po hiszpańsku. Występ rozpoczynała „Plegaria” Eduardo Bianco, a kończył utwór „Mamita mía” Enrique Delfino. Władysław Dan napisał na ten koncert dwa tanga: „Siempre querida” oraz „Liana”. Grupa Daniłowskiego, która pierwotnie nosiła nazwę Coro Argentino V. Dano później występowała już jako Chór Dana.
Na przełomie lat dwudziestych i trzydziestych jednym z najpopularniejszych wykonawców był Tadeusz Faliszewski – najbardziej płodny wykonawca okresu międzywojennego, który dokonał nagrań ponad 2000 piosenek. Jako wokalista występował razem z Adamem Astonem i Tadeuszem Sas-Jaworskim w niezwykle popularnym Chórze Warsa, związany był również z warszawskimi teatrzykami rewiowymi Morskie Oko i Nowy Ananas. W latach 1929–1930 kierował kinoteatrem Hollywood, a później założył własny kabaret literacki Rajski Ptak. Śpiewał m.in. „Tango andrusowskie”, „Piękny gigolo” (z muzyką Leonello Casucci), „Gdzie twoje serce”, „Szkoda twych łez dziewczyno”, „Adieu, kochanko ma”.
Wśród innych wykonawców tanga należy wymienić: Stefana Witasa, Mieczysława Fogga, Alberta Harrisa, Janusza Popławskiego. Janusz Popławski śpiewał tango „Czy pamiętasz tę noc w Zakopanem” w noc sylwestrową 1936/1937. Jedną z ostatnich piosenek tamtego czasu były „Chryzantemy złociste” śpiewane przez Janusza Popławskiego.
Do najbardziej znanych autorów słów należał Andrzej Włast, ale teksty tang pisali też poeci: Marian Hemar, Julian Tuwim, Jerzy Jurandot.
Syrena Rekord, największe przedwojenne wydawnictwo fonograficzne, zarejestrowało ok. 2200 utworów w rytmie tanga.
Około 1937 Bolesław Leśmian napisał wiersz „Tango” (wydany pośmiertnie).
Wykonawcy.
Wiera Gran.
Wiera Gran „fascynowała słuchaczy pięknym niskim ... głosem”. Jednym z pierwszych nagrań Wiery Gran dla wytwórni płyt Syrena Rekord było tango „Orchidea” z amerykańskiego filmu Karioka. Muzykę tego utworu, który w oryginale nosił tytuł „Orchids in the Moonlight”, skomponował Vincent Youmans. Oryginalny tekst autorstwa Gusa Kahna i Edwarda Eliscu przetłumaczył w 1935 na język polski Jerzy Ryba, popularny przed II wojną autor tekstów piosenek rewiowych i filmowych.
Było to w okresie przedwojennym jedno z nielicznych dość wiernych tłumaczeń tekstu obcego tanga, będąc jednocześnie przykładem wielorakich wpływów na kształtowanie się tanga polskiego – tu: wpływu muzyki filmowej.

</doc>
<doc id="912841" url="https://pl.wikipedia.org/wiki?curid=912841" title="North Tipperary">
North Tipperary

North Tipperary (irl. "Contae Tiobraid Árann Thuaidh") – dawne hrabstwo w Irlandii, północna część tradycyjnego hrabstwa Tipperary, funkcjonująca jako samodzielna jednostka administracyjna w latach 1898-2014. Obejmowało 48% terytorium hrabstwa Tipperary.

</doc>
<doc id="912842" url="https://pl.wikipedia.org/wiki?curid=912842" title="Wiesiółka (przystanek kolejowy)">
Wiesiółka (przystanek kolejowy)

Wiesiółka – przystanek kolejowy w Wiesiółce, w województwie śląskim, w Polsce. 
Stacja prowadzi ruch lokalny do Katowic, Zawiercia, Częstochowy.
W roku 2017 przystanek obsługiwał 50–99 pasażerów na dobę.

</doc>
<doc id="912843" url="https://pl.wikipedia.org/wiki?curid=912843" title="Swietosław Barkaniczkow">
Swietosław Barkaniczkow



</doc>
<doc id="912844" url="https://pl.wikipedia.org/wiki?curid=912844" title="South Tipperary">
South Tipperary

South Tipperary (irl. "Contae Tiobraid Árann Theas") – dawne hrabstwo w Irlandii, południowa część tradycyjnego hrabstwa Tipperary, funkcjonująca jako samodzielna jednostka administracyjna w latach 1898-2014. Obejmowało 52% terytorium hrabstwa Tipperary.

</doc>
<doc id="912845" url="https://pl.wikipedia.org/wiki?curid=912845" title="Lampetra fluviatilis">
Lampetra fluviatilis



</doc>
<doc id="912847" url="https://pl.wikipedia.org/wiki?curid=912847" title="Lampetra planeri">
Lampetra planeri



</doc>
<doc id="912848" url="https://pl.wikipedia.org/wiki?curid=912848" title="Eudontomyzon mariae">
Eudontomyzon mariae



</doc>
<doc id="912849" url="https://pl.wikipedia.org/wiki?curid=912849" title="Jonathan Tisdall">
Jonathan Tisdall

Jonathan D. Tisdall (ur. 26 sierpnia 1958 w Buffalo) – norweski szachista i dziennikarz, arcymistrz od 1995 roku. Z pochodzenia jest Amerykaninem (w 1985 przyjął obywatelstwo norweskie).
Kariera szachowa.
Od tego roku do końca lat 90. należał do ścisłej czołówki szachistów tego kraju. Trzykrotnie (1987, 1991, 1995) zdobył tytuł mistrza Norwegii, czterokrotnie (1988, 1992, 1994, 1996) wystąpił w narodowej drużynie na szachowych olimpiadach oraz dwukrotnie (1989, 1992) w drużynowych mistrzostwach Europy. W roku 1995 otrzymał, jako drugi w historii (po Simenie Agdesteine) zawodnik norweski, tytuł arcymistrza.
Odniósł wiele sukcesów w międzynarodowych turniejach, m.in. wielokrotnie zwyciężył bądź podzielił I m. w Gausdal (1984, 1985, 1986, 1989) i Oslo (1985, 1986, 1988). Poza tym w roku 1993 podzielił I m. w Skei (wspólnie z Bjarke Kristensenem i Ferdinandem Hellersem), w 1996 triumfował (wraz z Simenem Agdesteinem i Predragiem Nikoliciem) w otwartym turnieju "Reykjavík Open" w Reykjaviku, natomiast w 1998 zajął I m. w kolejnym "openie" rozegranym w Tancie.
Najwyższy ranking w karierze osiągnął 1 lipca 1996, z wynikiem 2515 punktów zajmował wówczas 3. miejsce (za Simenem Agdesteinem i Einarem Gauselem) wśród norweskich szachistów.
Jest redaktorem w norweskim dzienniku "Aftenposten". Współpracował również z "Reutersem" oraz gazetami "The Spectator", "The Economist" i "Scanorama".

</doc>
<doc id="912852" url="https://pl.wikipedia.org/wiki?curid=912852" title="Szamada">
Szamada



</doc>
<doc id="912855" url="https://pl.wikipedia.org/wiki?curid=912855" title="Port lotniczy Zurych-Kloten">
Port lotniczy Zurych-Kloten

Port lotniczy Zurych (niem. "Flughafen Zürich") – międzynarodowy port lotniczy położony 13 km na północ od Zurychu. Jest największym portem lotniczym w Szwajcarii. W 2019 obsłużył 31,5 mln pasażerów. Posiada trzy pasy startowe.
Udogodnienia.
Lotnisko o standardzie międzynarodowym, m.in. możliwe są odpłatne wycieczki po lotnisku specjalnym autobusem.

</doc>
<doc id="912858" url="https://pl.wikipedia.org/wiki?curid=912858" title="Glikohemoglobina">
Glikohemoglobina



</doc>
<doc id="912859" url="https://pl.wikipedia.org/wiki?curid=912859" title="Unia Kapłanów Chrystusa Sługi">
Unia Kapłanów Chrystusa Sługi

Unia Kapłanów Chrystusa Sługi – publiczne, kleryckie stowarzyszenie wiernych erygowane przez biskupa tarnowskiego 15 sierpnia 2000 roku. Zrzesza kapłanów katolickich, którzy są moderatorami "Ruchu Światło Życie".
Założycielem "Unii" w 1980 był sługa Boży ks. Franciszek Blachnicki. Główna siedziba "Unii" znajduje się w Krościenku nad Dunajcem. Do stowarzyszenia należą kapłani katoliccy, diecezjalni i zakonni, z Polski, Niemiec i Słowacji.

</doc>
<doc id="912868" url="https://pl.wikipedia.org/wiki?curid=912868" title="MKS Muszynianka Muszyna">
MKS Muszynianka Muszyna



</doc>
<doc id="912869" url="https://pl.wikipedia.org/wiki?curid=912869" title="Burgbernheim">
Burgbernheim

Burgbernheim – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, siedziba wspólnoty administracyjnej Burgbernheim. Leży ok. 25 km na południowy zachód od Neustadt an der Aisch, nad rzeką Aisch, przy granicy z Badenią-Wirtembergią i drodze B470 i liniach kolejowych Neustadt an der Aisch - Würzburg i Monachium - Hanower.
Dzielnice.
W skład miasta wchodzą następujące dzielnice: 
Polityka.
Rada miasta:

</doc>
<doc id="912871" url="https://pl.wikipedia.org/wiki?curid=912871" title="Kana Galilejska">
Kana Galilejska

Kana Galilejska – znana z Ewangelii świętego Jana [J 2, 1-12] miejscowość, w której Jezus Chrystus dokonał swojego pierwszego cudu przemiany wody w wino na godach weselnych.
Kana Galilejska stała się tematem wielu dzieł sztuki. Obraz pod tym właśnie tytułem namalował na początku XIV wieku Giotto di Bondone, a później, w 1563 − włoski malarz epoki renesansu, Paolo Veronese. Literackie opisy Kany to przede wszystkim góralska gawęda Jana Kasprowicza, "Kana Galilejska" (1926) oraz napisany nieco wcześniej poemat narracyjny Henry'ego Wadswortha Longfellowa, "The Marriage in Cana" (1851) wchodzący w skład misterium − "Chrystus: A Mistery". Longfellow wzbogacił obraz weselnych godów o fragmenty dialogu pomiędzy Oblubieńcem a Oblubienicą zaczerpnięte z "Pieśni nad Pieśniami".
Chociaż różne współczesne miejscowości pretendują do miana ewangelicznej Kany, tradycja chrześcijańska utożsamia biblijną Kanę z miejscowością Kefar Kanna w północnym Izraelu. To w Kefar Kannie znajduje się sanktuarium Pierwszego Cudu Jezusa, którym opiekują się franciszkanie z Kustodii Ziemi Świętej.
Z Kany Galilejskiej według tradycji pochodził Bartłomiej, jeden z apostołów, zwany również Natanaelem. W Kefar Kannie znajduje się poświęcona mu kaplica.

</doc>
<doc id="912874" url="https://pl.wikipedia.org/wiki?curid=912874" title="Neustadt an der Aisch">
Neustadt an der Aisch

Neustadt an der Aisch, Neustadt a.d.Aisch – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, siedziba powiatu Neustadt an der Aisch-Bad Windsheim. Leży około 37 km na północny zachód od Norymbergi i około 150 km na południowy wschód od Frankfurtu nad Menem, nad rzeką Aisch, przy drodze B8, B470 i linii kolejowej Neustadt an der Aisch - Würzburg i Hanower – Monachium.
Dzielnice.
W skład miasta wchodzą następujące dzielnice: Birkenfeld am Weiherhof, Diebach, Eggensee am Chausseehaus, Herrnneuses am Oberstrahlbach, Kleinerlbach, Obernesselbach, Unter- i Oberschweinach am Stöckach, Schauerheim am Hasenlohe, Virnsbergerhaag, Schellert am Unternesselbach.

</doc>
<doc id="912877" url="https://pl.wikipedia.org/wiki?curid=912877" title="Rosstal">
Rosstal



</doc>
<doc id="912878" url="https://pl.wikipedia.org/wiki?curid=912878" title="Grosshabersdorf">
Grosshabersdorf



</doc>
<doc id="912880" url="https://pl.wikipedia.org/wiki?curid=912880" title="Minóg morski">
Minóg morski

Minóg morski, minog morski ("Petromyzon marinus") – pasożytniczy gatunek bezżuchwowca z rodziny minogowatych (Petromyzontidae), największy z minogów. Jedyny przedstawiciel rodzaju "Petromyzon". 
Występowanie.
Wzdłuż kanadyjskich i europejskich wybrzeży Oceanu Atlantyckiego, Morze Bałtyckie (w Polsce rzadki, głównie w przybrzeżnej strefie Bałtyku, pojedynczo w północnym i środkowym dorzeczu Wisły, zachodnia część Morza Śródziemnego, Wielkie Jeziora Północnoamerykańskie. W okresie tarła wpływa do rzek. Gatunek wędrowny, w dużych jeziorach tworzy formy słodkowodne. Znosi duże zasolenie wody.
Wygląd.
Ciało wężowate o przeciętnej długości do 100 centymetrów (maksymalnie 120 cm), ubarwione na grzbiecie zwykle szaroniebiesko, a na spodzie srebrnobiałe. Na bokach głowy widoczne siedem par otworów skrzelowych. Dwie, wyraźnie oddzielone od siebie, płetwy grzbietowe, druga połączona z płetwą ogonową. Linia boczna jest dobrze rozwinięta. Może osiągać do 3 kg masy ciała. Formy słodkowodne nie osiągają takich rozmiarów jak morskie. Jak u wszystkich minogowatych pysk ma postać dużej przyssawki z dwoma, zrośniętymi ze sobą, zębami rogowymi w górnej części i 7 oddzielnymi u dołu.
Rozród.
Tarło odbywa się w rzece lub jej ujściu, od maja do czerwca. Samica składa do 250 tys. jajeczek w jamie wygrzebanej w piaszczystym dnie. W czasie rozrodu osobniki dorosłe nie pobierają pokarmu. Po tarle giną.
Pożywienie.
Larwy (ślepica) żywią się drobnymi organizmami unoszącymi się w wodzie i detrytusem. Dorosłe minogi są pasożytami. Atakują głównie dorsze, łososie i węgorze.
Ochrona.
W Europie minóg morski jest gatunkiem zagrożonym. W Polsce objęty ścisłą ochroną.

</doc>
<doc id="912881" url="https://pl.wikipedia.org/wiki?curid=912881" title="Petromyzon marinus">
Petromyzon marinus



</doc>
<doc id="912883" url="https://pl.wikipedia.org/wiki?curid=912883" title="Archer Martin">
Archer Martin

Archer John Porter Martin (ur. 1 marca 1910 w Londynie, zm. 28 lipca 2002 w Llangarron) – angielski chemik, laureat Nagrody Nobla.
Ojciec Martina był lekarzem rodzinnym. Archer Martin w latach 1921-1929 uczęszczał do szkoły w Bedford, a następnie podjął studia na Uniwersytecie Cambridge. Planował zająć się inżynierią chemiczną, jednak zainteresował się biochemią, pod wpływem jej wykładowcy J.B.S. Haldane’a.
Po ukończeniu studiów w 1932 roku, początkowo pracował w laboratorium zajmującym się chemią fizyczną, po roku dostał się na staż w Dunn Nutritional Laboratory, zajmującym się dietetyką. Zajmował się skutkami długotrwałego niedoboru witaminy E oraz witaminy B2. Do izolowania witamin stosował wówczas techniki ekstrakcyjne oraz chromatograficzne.
W 1938 przeniósł się do ośrodka prowadzącego badania na rzecz przemysłu tekstylnego ("Wool Industries Research Association") w Leeds. Tam współpracował m.in. z Richardem Synge nad spilśnianiem wełny oraz analizą aminokwasów.
W 1943 poślubił Judith Bagenal, mieli czworo dzieci (syna i trzy córki).
W 1952 roku otrzymał, wraz z Richardem Synge, nagrodę Nobla w dziedzinie chemii za ich wkład w rozwój chromatografii.

</doc>
<doc id="912884" url="https://pl.wikipedia.org/wiki?curid=912884" title="Marigot (Saint-Martin)">
Marigot (Saint-Martin)

Marigot – stolica i największe miasto francuskiego terytorium zależnego Saint-Martin. Według danych szacunkowych na dzień 1 stycznia 2012 roku liczyło 3 672 mieszkańców

</doc>
<doc id="912886" url="https://pl.wikipedia.org/wiki?curid=912886" title="Archer John Martin">
Archer John Martin



</doc>
<doc id="912887" url="https://pl.wikipedia.org/wiki?curid=912887" title="Pippi (serial animowany)">
Pippi (serial animowany)

Pippi (ang. "Pippi Longstocking", 1998) – kanadyjsko-niemiecko-szwedzki serial animowany opowiadający o sympatycznej rudej i piegowatej dziewczynce Pippi Langstrump na podstawie książek Astrid Lindgren. W Polsce nadawany był na kanałach MiniMini+, TVP1, TV Puls i TV Puls 2.
Wersja polska.
Wersja polska: Telewizyjne Studia Dźwięku
Reżyseria: Barbara Sołtysik
Tłumaczenie: Grzegorz Znyk
Dialogi: Dorota Dziadkiewicz-Brewińska
Dźwięk:
Montaż:
Kierownik produkcji: Krystyna Dynarowska
Teksty piosenek i opracowanie muzyczne: Jacek Bończyk
Wystąpili:
i inni
Wykonanie piosenki: Sara Müldner, Jacek Bończyk
Lektor: Maciej Gudowski

</doc>
<doc id="912888" url="https://pl.wikipedia.org/wiki?curid=912888" title="Sylwester Bigaj">
Sylwester Bigaj

Sylwester Bigaj (ur. 9 sierpnia 1959) – kanadyjski duchowny starokatolicki polskiego pochodzenia, biskup diecezji kanadyjskiej PNKK w latach 2006–2013. 
Życiorys.
Duchowny rzymskokatolicki.
Biskup Sylwester Bigaj urodził się i wychował w Polsce. Przed przybyciem do Kanady był księdzem rzymskokatolickim w archidiecezji wrocławskiej. 
W latach 1978–1984 studiował w Metropolitalnym Wyższym Seminarium Duchownym i na Papieskim Wydziale Teologicznym we Wrocławiu. W 1983 przyjął diakonat, a w 1984 święcenia kapłańskie z rąk arcybiskupa Henryka Gulbinowicza. Następnie pracował jako wikary w parafii św. Jadwigi Śląskiej w Gryfowie Śląskim. W 1988 z przyczyn osobistych porzucił stan kapłański. Wyjechał do Niemiec, a następnie do Kanady.
Duchowny PNKK.
W 1990 Sylwester Bigaj przystąpił jako ksiądz starokatolicki do Polskiego Narodowego Kościoła Katolickiego. Został także inkardynowany przez biskupa Józefa Niemińskiego do diecezji kanadyjskiej PNKK. Od tej pory związany pracą z ośrodkami duszpasterskimi PNKK w prowincji Ontario. W latach 1990–2002 pełnił funkcję proboszcza parafii św. Szczepana Męczennika w Oakville. Od 2002 zarządzał parafią Świętej Trójcy w Hamilton i jednocześnie pełnił obowiązki administratora diecezji kanadyjskiej PNKK
W 2004 został proboszczem parafii Świętej Trójcy w Hamilton, która stała się w tym czasie głównym ośrodkiem diecezji kanadyjskiej PNKK z uwagi na schizmę parafii katedralnej w Toronto. W 2005 otrzymał stanowisko członka Rady Najwyższej PNKK
Sylwester Bigaj został wybrany biskupem podczas XXII Synodu PNKK w Manchester. Sakrę otrzymał 30 listopada 2006 w katedrze św. Stanisława w Scranton. Ingres odbył 26 maja 2007 w Hamilton. Jego głównym konsekratorem był biskup Robert Nemkovich, a współkonstruktorami biskupi: Tomasz Gnat, Tadeusz Pepłowski, Jan Dawidziuk, Jan Swantek i Antoni Rysz. W latach 2006–2013 sprawował funkcję biskupa diecezji kanadyjskiej PNKK. Łączył ją ze stanowiskiem proboszcza parafii Świętej Trójcy w Hamilton. W 2009 po połączeniu PNKK i Kościoła Polskokatolickiego w Kanadzie został ponadto proboszczem parafii katedralnej św. Jana Chrzciciela w Toronto. W 2008 był sygnatariuszem Unii Scrantońskiej.
Misja w Polsce.
5 maja 2009 biskup Sylwester Bigaj otrzymał pełnomocnictwo Rady Najwyższej PNKK do reprezentowania Polskiego Narodowego Kościoła Katolickiego w sporze toczącym się pomiędzy Polskim Narodowym Katolickim Kościołem w RP, a Kościołem Polskokatolickim w RP. 30 czerwca 2009 wystosował pismo do duchownych Kościoła Polskokatolickiego w RP z propozycją utworzenia diecezji PNKK w Polsce. W 2009 objął opiekę biskupią nad Polskim Narodowym Kościołem Katolickim w RP.
W 2010 Sylwester Bigaj przybył do Polski. Reprezentował Polski Narodowy Kościół Katolicki podczas uroczystości żałobnych w Warszawie, odprawionych za ofiary katastrofy lotniczej pod Smoleńskiem. 18 kwietnia 2010 brał udział w ceremonii pogrzebowej Prezydenta RP, Lecha Kaczyńskiego i jego żony Marii. Przejął ponadto oficjalnie protektorat nad wiernymi parafii Dobrego Pasterza w Warszawie. 
W 2011 ponownie odwiedził Polskę. Wraz z Pierwszym Biskupem PNKK, Antonim Mikovskim był m.in. w Żarkach, Warszawie i Strzyżowicach.
13 stycznia 2012 na mocy dekretu Pierwszego Biskupa PNKK, Sylwester Bigaj został mianowany ordynariuszem Polskiego Narodowego Kościoła Katolickiego w RP.
Suspensa i dalsza działalność.
7 stycznia 2013 Sylwester Bigaj został suspendowany i usunięty z szeregów duchowieństwa PNKK. Powodem kary i decyzji władz kościelnych był brak koordynacji nad diecezją oraz założenie Senioratu Misyjnego PNKK w Polsce. Utworzenie nowego senioratu zdaniem Pierwszego Biskupa Polskiego Narodowego Kościoła Katolickiego było niezgodnie z prawem kanonicznym PNKK. 
Od czasu wykluczenia z PNKK Sylwester Bigaj działa jako episcopus vagans. Wokół biskupa pozostaje skupiona pewna część duchowieństwa i wiernych, która utworzyła wspólnotę religijną pod nazwą Polski Narodowy Katolicki Kościół w Kanadzie. Podlegała mu też przez pewien czas grupa byłych duchownych i wiernych PNKK w RP, która utworzyła Polski Narodowy Katolicki Kościół w Kanadzie – Seniorat Misyjny w Polsce.

</doc>
<doc id="912889" url="https://pl.wikipedia.org/wiki?curid=912889" title="Archer John Porter Martin">
Archer John Porter Martin



</doc>
<doc id="912890" url="https://pl.wikipedia.org/wiki?curid=912890" title="Królowie strzelców bułgarskiej ekstraklasy piłkarskiej">
Królowie strzelców bułgarskiej ekstraklasy piłkarskiej

Król strzelców bułgarskiej ekstraklasy piłkarskiej - tytuł przyznawany piłkarzowi, który w rozgrywkach o mistrzostwo Bułgarii w jednym sezonie zdobył najwięcej goli. Sześć razy w klasyfikacji wygrywał Petyr Żekow (łącznie 175 goli) i jest pod tym względem rekordzistą. Pięciokrotnie królem strzelców był Martin Kamburow (107 goli), czterokrotnie – Nasko Sirakow (120), trzykrotnie – Dobromir Taszkow (44), a dwukrotnie – Dimityr Miłanow (24), Todor Diew (39), Petko Petkow (39), Płamen Getow (52), Christo Stoiczkow (61) i Claudiu Keșerü (48).
Zdobywcą największej ilości bramek w jednym sezonie jest Christo Stoiczkow, który w rozgrywkach 1989-90 strzelił 38 goli. W rywalizacji klubowej najwięcej zwycięstw notowały CSKA Sofia i Lewski Sofia, których zawodnicy wygrywali po piętnaście razy.

</doc>
<doc id="912892" url="https://pl.wikipedia.org/wiki?curid=912892" title="Mistrzostwa Świata w Hokeju na Lodzie 2008">
Mistrzostwa Świata w Hokeju na Lodzie 2008

Mistrzostwa Świata w Hokeju na Lodzie 2008 – 72. edycja mistrzostw świata organizowane przez IIHF, która odbyła się w Kanadzie. Turniej Elity odbył się w dniach 2-18 maja, a miastami goszczącymi najlepsze drużyny świata były Québec i Halifax.
Czas i miejsce rozgrywania pozostałych turniejów:
Elita.
W tej części mistrzostw uczestniczyło najlepsze 16 drużyn na świecie. System rozgrywania meczów jest inny niż w niższych dywizjach. Najpierw odbyły się dwie fazy grupowe, a potem systemem pucharowym 8 drużyn walczy o mistrzostwo. Najgorsze drużyny w pierwszej fazie grupowej grają między sobą systemem playout. Przegrywający te zawody spadali do pierwszej dywizji. Mecze zostały rozegrane w Kanadzie po raz pierwszy w historii. Nie były to jednak pierwsze mistrzostwa elity na kontynencie amerykańskim. W 1962 roku mistrzostwa odbyły się w USA, a dokładniej w Colorado Springs.
Hale w których odbyły się zawody to:
Colisée Pepsi (o pojemności 15 750 miejsc)
Halifax Metro Centre (o pojemności 10 595 miejsc)
Zawody odbyły się w dniach 2 – 18 maja 2008 roku. Pierwszym meczem, który odbył się na tych mistrzostwach to spotkanie pomiędzy Czechami i Duńczykami. W tymże meczu pierwszą bramkę w turnieju zdobył Stefan Lassen, który strzelił bramkę już w 31 sekundzie.
Królem strzelców mistrzostw został Dany Heatley, który zdobył 12 bramek w dziewięciu rozegranych meczach. ten sam zawodnik zdobył najwięcej punktów w klasyfikacji kanadyjskiej, w której zdobył 20 punktów (12 bramek i 8 asyst). Do piątki gwiazd zaliczono: bramkarza reprezentacji Rosji – Jewgienija Nabokowa, obrońców: Kanadyjczyka Greena z Kanady i Czecha Kaberle oraz napastników: Nash'a, Heatley'ego (obaj z Kanady) i Owieczkina z Rosji. MVP turnieju został wybrany Dany Heatley.
Pierwsza dywizja.
Grupa A
Grupa B
W mistrzostwach pierwszej dywizji uczestniczyło 12 zespołów, które zostały podzielone na dwie grupy po 6 zespołów. Rozegrały one mecze systemem każdy z każdym. Zwycięzcy turniejów awansowali do mistrzostw świata elity w 2009 roku, zaś najsłabsze drużyny spadły do drugiej dywizji.
Grupa A rozgrywała swoje mecze w austriackim mieście Innsbruck w hali TWK Arena. Turniej odbywał się w dniach 13 – 19 kwietnia 2008 roku. W Austrii swoje mecze rozgrywała reprezentacja Polski.
Grupa B rozgrywała swoje mecze w japońskim mieście Sapporo w hali Tsukisamu Sapporo Arena. Turniej odbywał się w dniach 13 – 19 kwietnia 2008 roku.
Druga dywizja.
Grupa A
Grupa B
W mistrzostwach pierwszej dywizji uczestniczyło 12 zespołów, które zostały podzielone na dwie grupy po 6 zespołów. Rozegrały one mecze systemem każdy z każdym. Zwycięzcy turniejów awansowali do mistrzostw świata pierwszej dywizji w 2009 roku, zaś najsłabsze drużyny spadły do trzeciej dywizji.
Grupa A rozgrywała swoje mecze w rumuńskich mieście Miercurea-Ciuc w hali Vákár Lajos. Turniej odbywał się w dniach 7 – 13 kwietnia 2008 roku.
Grupa B rozgrywała swoje mecze w australijskim mieście Newcastle w hali HISS Arena. Turniej odbywał się w dniach 7 – 13 kwietnia 2008 roku.
Trzecia dywizja.
W tej części mistrzostw uczestniczyło 6 drużyn, które rozgrywają mecze w jednej grupie systemem każdy z każdym. Najlepsze dwa zespoły awansowały do drugiej dywizji. Gospodarzem turnieju była stolica Luksemburga miasto Luksemburg. Był to pierwszy turniej mistrzostw świata na terenie tego państwa.
Zawody odbyły się w dniach od 31 marca do 6 kwietnia 2009 roku.
Mecze rozgrywano w hali Luxembourg Kockelscheur.
Po raz pierwszy w historii mistrzostw świata rozegrano turniej, którego zwycięzca awansował do III dywizji. Historyczny turniej odbył się w stolicy Bośni i Hercegowiny – Sarajewo. Areną zmagań była Hala Olimpijska w Sarajewie (Zetra Olympics Hall) mogąca pomieścić 12 000 osób. Po raz pierwszy od 1999 roku w mistrzostwach uczestniczyła Grecja.
Władze IIHF postanowiły wykluczyć reprezentacje Armenii i rozegrane przez tę reprezentacje mecze rozstrzygnięto walkowerem 5:0 na korzyść przeciwnika. Armenia została wykluczona, gdyż odmówiła okazania paszportów swoich graczy przed rozegraniem pierwszego meczu.

</doc>
<doc id="912894" url="https://pl.wikipedia.org/wiki?curid=912894" title="Ewangelista">
Ewangelista



</doc>
<doc id="912896" url="https://pl.wikipedia.org/wiki?curid=912896" title="Nagroda Sixtena Heymana">
Nagroda Sixtena Heymana

Nagroda Sixtena Heymana (szw. "Sixten Heymans pris") – nagroda przyznawana od 1938 co trzy lata przez Uniwersytet w Göteborgu, na przemian w dziedzinie literatury i nauk ścisłych.
Jej wartość w 2016 wynosiła 300 tys. koron szwedzkich.
Pierwszym laureatem spoza krajów skandynawskich został w 2007 polski astrofizyk Marek Abramowicz.

</doc>
<doc id="912900" url="https://pl.wikipedia.org/wiki?curid=912900" title="Sixten Heymans pris">
Sixten Heymans pris



</doc>
<doc id="912907" url="https://pl.wikipedia.org/wiki?curid=912907" title="Little Things (singel)">
Little Things (singel)

Little Things (z ang. "małe rzeczy") – debiutancki singel poppunkowego zespołu Good Charlotte z płyty "Good Charlotte".
Klip przedstawia zespół w szkole wyższej. Na początku Joel „włamuje się” do centrum radiowęzła szkolnego. Potem zespół objeżdża małymi samochodami różne zakątki tej uczelni m.in. boisko do gry w baseballa. Pod koniec klipu wideo grupa śpiewa tę piosenkę na scenie, w sali gimnastycznej. Na koniec Paul zmienia nazwę szkoły na "Good Charlotte".
Joel śpiewa w niej, że zespół, w którym gra jest jaki jest. Mimo tego, że byli uważani przez społeczeństwo za „tych gorszych” z różnych powodów np. z tego, że oni musieli jeździć do szkoły autobusem, a modni ludzie jeździli kabrioletami, czy też dlatego, że dostawali darmowe obiady. Nic tego nie zmieniało, nawet członkostwo w szkolnej drużynie baseballowej.
Singel był nagrywany w Lorne Park Secondary School w Mississauga w prowincji Ontario w Kanadzie. Na drzwiach szkolnego radiowęzła jest umieszczona tabliczka z napisem "Donald Gilmore", który był producentem płyt Good Charlotte i Good Morning Revival. Dyrektorem widea był Nigel Dick. Dopiero rok po rozpoczęciu grania piosenki w radiu nagrano do niej wideo.

</doc>
<doc id="912908" url="https://pl.wikipedia.org/wiki?curid=912908" title="Hermitowska miara spektralna">
Hermitowska miara spektralna

Hermitowska miara spektralna (albo hermitowski rozkład jedynki) – przeliczalnie addytywna miara wektorowa, określona na σ-ciele zbiorów borelowskich pewnej przestrzeni topologicznej o wartościach w przestrzeni operatorów liniowych i ciągłych pewnej przestrzeni Hilberta, spełniająca określone warunki. Hermitowskie miary spektralne pojawiają się w sformułowaniu twierdzenia spektralnego.
Definicja.
Niech formula_1 będzie przestrzenią topologiczną, formula_2 oznacza σ-ciało zbiorów borelowskich tej przestrzeni oraz formula_3 oznacza przestrzeń liniowych i ciągłych operatorów ustalonej przestrzeni Hilberta formula_4
Funkcję formula_5 nazywamy hermitowską miarą spektralną w przestrzeni formula_1 (albo hermitowskim rozkładem jedynki) wtedy i tylko wtedy, gdy:
Własności.
Niech formula_5 będzie hermitowską miarą spektralną w przestrzeni topologicznej formula_13
Przykład.
Załóżmy, że przestrzeń Hilberta formula_32 jest ośrodkowa i nieskończenie wymiarowa. Wtedy istnieje baza ortonormalna formula_33 tej przestrzeni. Dalej, niech formula_34 będzie zbiorem zwartym oraz formula_35 różnowartościowym ciągiem punktów tego zbioru takim, że:
Wówczas operator formula_37 dany wzorem
jest operatorem samosprzężonym oraz jego widmo formula_39
Funkcja formula_5 dana wzorem
gdzie formula_42 oznacza funkcję charakterystyczną, jest hermitowską miarą spektralną oraz

</doc>
<doc id="912909" url="https://pl.wikipedia.org/wiki?curid=912909" title="Hermitowski rozkład jedynki">
Hermitowski rozkład jedynki



</doc>
<doc id="912912" url="https://pl.wikipedia.org/wiki?curid=912912" title="Chōjū Sentai Liveman">
Chōjū Sentai Liveman

 – japoński serial z gatunku "tokusatsu" z roku 1988. Jest dwunastym serialem z sagi Super Sentai stworzonym przez Toei Company oraz ostatnią serią Sentai wyprodukowaną w okresie Shōwa. We Francji znany jako Bioman 3. Do 1996 roku uznawany był za 10 Super Sentai.
Liveman jest uznany za jeden z kamieni milowych Sentai, które w znacznym stopniu wpłynęły na konstrukcję pozostałych serii. Pierwszy raz występuje niebieska wojowniczka, pierwszy raz dwa roboty łączą się, jak i pierwszy raz fabuła zaczyna się z trójką wojowników zaś w połowie serii dochodzą następni dwaj. Motyw zwierząt oraz paleta kolorów pierwszej trójki pochodzą z serialu "Sun Vulcan" – występuje tam trójka wojowników w trzech podstawowych kolorach. W obydwu seriach każdy z wojowników przedstawia jakieś zwierzę (czerwony ptaka, niebieski zwierzę wodne zaś żółty dzikiego kota). Liveman jest fabularnie zaliczany jako jedna z najmroczniejszych i najpoważniejszych serii Sentai obok "Jetman", "Dairanger", "Ohranger" i "Timeranger".
Każdy odcinek zaczyna się słowami narratora: .
Fabuła.
Uniwersytet na Wyspie Akademii jest elitarną uczelnią dla naukowców z całego świata. W roku 1986 piątka uczniów: Yūsuke Amamiya, Jō Ōhara, Megumi Misaki, Takuji Yano i Mari Aikawa tworzyła projekt nowego kombinezonu kosmicznego, za sprawą budowania przez szkołę satelity kosmicznej. Jednak okazuje się, że trójka ich kolegów: Kenji Tsukigata, Rui Senda i Gō Omura mają większe ambicje i przyłączają się do złej organizacji naukowców zwanej Wolt. Podczas testów kombinezonów, Tsukigata zabija Takujiego i Mari i wraz z pozostałą dwójką ucieka z Ziemi. Dyrektor Akademii – doktor Hoshi odkrył, co się wydarzyło i postanowił pomóc ocalałej trójce w stworzeniu broni do walki z Woltem.
W 1988 zdrajcy powracają i doszczętnie niszczą Akademię. Yūsuke, Jō i Megumi tworzą 3 kombinezony ochronne i stają z nimi do walki jako Livemani. W drugiej połowie serialu dołącza do nich rodzeństwo poległych: Tetsuya Yano i Jun'ichi Aikawa.
Livemani.
Grupa liczyła tylko trzech wojowników do odcinka 30, w którym do zespołu dołączają dwaj inni. Mimo to Tetsuya pojawia się pierwszy raz w odcinku 28, a Jun'ichi w 29.
Wolt.
 to wrogowie Livemanów. Ich siedziba to satelita na orbicie okołoziemskiej zwana Mózgobazą (ヅノーベース "Zunōbēsu"). Cel Woltu to wyeliminowanie ludzkości, która zostaje przez nich uznana za nieinteligentną i niekompetentną. Członkowie uważają się za nadludzi, co potwierdzają licznym przeróbkom ich organizmów.
Mózgobestie.
 (2–49) to kaijū, których Wolt używa do walki z Livemanami. Powstają z resztek martwych istot leżących na pustkowiach, specjalnego mózgu oraz tzw. Chaosu. Każda bestia służy temu doktorowi, który ją stworzył. Kiedy Livemani zniszczą potwora o ludzkiej wielkości, przybywa Gash i powiększa je do ogromnych rozmiarów. Wtedy wojownicy zazwyczaj ostatecznie pokonują Mózgobestię za pomocą robota.
Obsada.
Aktorzy kostiumowi.
Źródło:

</doc>
<doc id="912913" url="https://pl.wikipedia.org/wiki?curid=912913" title="Pętla autobusowa">
Pętla autobusowa



</doc>
<doc id="912915" url="https://pl.wikipedia.org/wiki?curid=912915" title="Teatr Żydowski w Krakowie">
Teatr Żydowski w Krakowie

Teatr Żydowski w Krakowie – nieczynny obecnie teatr, znajdujący się w Krakowie, przy ulicy Bocheńskiej 7.
Teatr znajdował się w budynku zbudowanym w 1908 roku z inicjatywy Lieblinga. Oficjalne otwarcie teatru nastąpiło 13 października 1926 roku. Na deskach teatru wystąpiło wielu znakomitych aktorów żydowskich, m.in. Ida Kamińska, Zygmunt Turkow, Szymon Dżigan, czy Izrael Szumacher.
Teatr został zamknięty na początku II wojny światowej. Od 1945 roku w budynku działał, przez blisko 50 lat, specjalizujący się w wodewilu, komedii i operetce, Teatr Kolejarza.

</doc>
<doc id="912916" url="https://pl.wikipedia.org/wiki?curid=912916" title="Bhubaneswar">
Bhubaneswar

Bhubaneswar (hindi भुवनेश्वर, trb.: "Bhubaneśwar", trl.: "Bhuvaneśvar"; orija ଭୁବନେଶ୍ବର; ang. "Bhubaneswar") – miasto we wschodnich Indiach, stolica stanu Orisa, w delcie rzeki Mahanadi. Około 647,2 tys. mieszkańców.
Historia miasta.
Historia miasta sięga III w. p.n.e. Ok. 260 p.n.e. Bhubaneswar został opanowany przez cesarza Aśokę. W VII w. w Bhubaneswarze zostało wzniesionych wiele świątyń poświęconych bogu Śiwie, a miasto stało się centrum jego kultu. W XI w. Bhubaneswar stał się własnością dynastii Ganga, która władała nim do XVI w. wprowadzając w nim kult boga Wisznu.
13 lutego 2009 roku niedaleko miasta doszło do katastrofy kolejowej, w której zginęło 9 osób, a 150 zostało rannych.

</doc>
<doc id="912923" url="https://pl.wikipedia.org/wiki?curid=912923" title="Lasek (powiat radomszczański)">
Lasek (powiat radomszczański)

Lasek – zniesiona kolonia wsi Pławno w Polsce położona w województwie łódzkim, w powiecie radomszczańskim, w gminie Gidle.
Miejscowość wchodziła w skład sołectwa Pławno.
W latach 1975–1998 miejscowość administracyjnie należała do województwa częstochowskiego.
Kolonia została w 2007 roku wcielona do Pławna, obecnie jest to ulica Przedborska.

</doc>
<doc id="912927" url="https://pl.wikipedia.org/wiki?curid=912927" title="Zielonka (województwo łódzkie)">
Zielonka (województwo łódzkie)

Zielonka – osada w Polsce położona w województwie łódzkim, w powiecie radomszczańskim, w gminie Gidle. Miejscowość wchodzi w skład sołectwa Pławno.
Historia.
W latach 1975–1998 miejscowość administracyjnie należała do województwa częstochowskiego.

</doc>
<doc id="912928" url="https://pl.wikipedia.org/wiki?curid=912928" title="PanAmSat 1R">
PanAmSat 1R



</doc>
<doc id="912929" url="https://pl.wikipedia.org/wiki?curid=912929" title="PanAmSat 3R">
PanAmSat 3R



</doc>
<doc id="912933" url="https://pl.wikipedia.org/wiki?curid=912933" title="Septemwri pri CDW Sofia">
Septemwri pri CDW Sofia



</doc>
<doc id="912938" url="https://pl.wikipedia.org/wiki?curid=912938" title="Puchar Glasgow">
Puchar Glasgow

Puchar Glasgow, to, nieistniejące już, piłkarskie rozgrywki w Szkocji, w których udział mogły wziąć wszystkie drużyny piłkarskie z Glasgow. Rozgrywany był w latach 1887 - 1988.
Wraz ze wzrostem znaczenia europejskich pucharów (Puchar mistrzów oraz Puchar UEFA) Puchar Glasgow coraz bardziej tracił na znaczeniu. Łącznie w 9 latach Puchar Glasgow nie został nikomu przyznany.
W związku z malejącym znaczeniem Pucharu oraz całkowitą dominacją rozgrywek przez drużyny z Old Firm Derby - Rangers F.C. (44 zwycięstwa) i Celtic F.C. (29 zwycięstw) - zaniechano dalszych prób rozgrywania Pucharu, a ostatnie rozgrywki (w 1988) nie zostały nawet dokończone.
W 1975 Celtic F.C. zremisował w finale 2:2 z Rangers F.C. Rewanż nigdy się nie odbył, trofeum zostało przydzielone obydwu klubom jednocześnie.

</doc>
<doc id="912939" url="https://pl.wikipedia.org/wiki?curid=912939" title="Koło Poselskie Prawicy Rzeczypospolitej">
Koło Poselskie Prawicy Rzeczypospolitej



</doc>
<doc id="912945" url="https://pl.wikipedia.org/wiki?curid=912945" title="Elfhelm">
Elfhelm



</doc>
<doc id="912957" url="https://pl.wikipedia.org/wiki?curid=912957" title="Martha Dandridge Custis Washington">
Martha Dandridge Custis Washington

Martha Dandridge Custis Washington (ur. 2 czerwca 1731 w hrabstwie New Kent, zm. 22 maja 1802 w Mount Vernon) – pierwsza pierwsza dama Stanów Zjednoczonych (1789-1797).
Życiorys.
Urodziła się 12 czerwca 1731 roku w hrabstwie New Kent, jako córka pułkownika Johna Dandridge’a, plantatora tytoniu. Miała ośmioro rodzeństwa i nie otrzymała starannego wykształcenia. W 1749 roku wyszła za mąż za plantatora Daniela Custisa. Z mężem miała czworo dzieci, z których dwoje pierwszych zmarło w wieku niemowlęcym. Wdową została osiem lat po ślubie, w 1757 roku.
Od momentu śmierci jej męża, miała kilku adoratorów, lecz zdecydowała się poślubić George’a Washingtona. Uroczystość weselna odbyła się 6 stycznia 1759 roku. Po ślubie para przeniosła się do Mount Vernon nad Potomakiem. Krótko po rozpoczęciu wojny o niepodległość USA Martha była zmuszona opuścić swój dom, z uwagi na groźbę spalenia posiadłości ze strony wojsk brytyjskich. Towarzyszyła wówczas mężowi w czasie zimowych obozów, gdzie zajmowała się cerowaniem odzieży i troską o rannych.
Po wyborze Washingtona na prezydenta, Martha nie chciała przenosić się do ówczesnej stolicy – Nowego Jorku. Uczyniła to dopiero miesiąc po zaprzysiężeniu. Zdając sobie sprawę z tego, że tworzy precedensy na przyszłość, starała się sumiennie wykonywać obowiązki pierwszej damy. Miała zwyczaj organizowania uroczystych przyjęć i kolacji we wtorki i czwartki. W 1790 roku siedziba rządu Stanów Zjednoczonych została przeniesiona do Filadelfii, która stała się drugą stolicą. Washingtonowie także się tam przeprowadzili, co ucieszyło pierwszą damę, która nie lubiła Nowego Jorku. Wprowadziła zwyczaj, że w Nowy Rok Biały Dom jest domem otwartym. Tradycja ta została zniesiona w 1930 roku przez Herberta Hoovera. Miała zwyczaj do skrupulatnego składania rewizyt, które były wówczas bardzo czasochłonne.
Pod koniec I kadencji Washingtona, Martha miała nadzieję, że mąż nie zdecyduje się kandydować ponownie. Jego decyzję o ponownym ubieganiu się o fotel prezydenta przyjęła z dezaprobatą, lecz nie zaprotestowała. W tym okresie, w Filadelfii panowała epidemia żółtej febry co zmusiło pierwszą parę do opuszczenia stolicy i udania się do Mount Vernon. Wykorzystała ten czas na sprawdzenie czy ojcowizna jest dobrze zarządzana. Ostatnie przyjęcie w posiadłości prezydenckiej wydała 3 marca 1797, a następnego dnia wzięła udział w przyjęciu z okazji zaprzysiężenia nowego prezydenta – Johna Adamsa. Niecałe dwa tygodnie później Washingtonowie powrócili do Mount Vernon.
W grudniu 1799 George Washington mocno się przeziębił. 13 grudnia jego stan znacznie się pogorszył – miał trudności z oddychaniem i mówieniem. Zmarł następnego dnia. Po śmierci męża, Martha nadal zajmowała się zarządzaniem posiadłości Mount Vernon i podejmowała w niej gości. Z czasem miewała coraz częściej podwyższoną temperaturę. Na początku maja 1802 roku jej stan się pogorszył. Zmarła 22 maja i została pochowana obok męża w Mount Vernon.
Życie prywatne.
W wieku 17 lat wyszła za mąż za plantatora, pułkownika Daniela Custisa. Miała z nim czworo dzieci, lecz tylko syn John Parke i córka Patsy dożyły wieku dojrzałego. Po śmierci Curtisa, wyszła za George’a Washingtona. Z drugiego małżeństwa nie urodziły się dzieci.

</doc>
<doc id="912958" url="https://pl.wikipedia.org/wiki?curid=912958" title="Valmiki">
Valmiki



</doc>
<doc id="912959" url="https://pl.wikipedia.org/wiki?curid=912959" title="Vyasa">
Vyasa



</doc>
<doc id="912963" url="https://pl.wikipedia.org/wiki?curid=912963" title="Borys Alterman">
Borys Alterman

Borys Alterman, ukr. Борис Альтерман (ur. 4 maja 1970 w Charkowie) – izraelski szachista i trener szachowy pochodzenia ukraińskiego, arcymistrz od 1992 roku.
Kariera szachowa.
W roku 1990 zdobył w Soczi tytuł mistrza Związku Radzieckiego juniorów do lat 20 (m.in. przed Władimirem Kramnikiem, Siergiejem Rublewskim i Konstantinem Sakajewem), a następnie wystąpił w Santiago w mistrzostwach świata juniorów w tej samej kategorii wiekowej, zajmując miejsce w pierwszej dziesiątce. Po rozpadzie ZSRR wyemigrował do Izraela i przyjął obywatelstwo tego kraju. W 1992 podzielił I miejsca w otwartych turniejach w Monachium oraz Komotini. W 1993 triumfował (przed Ilia Smirinem oraz Leonidem Judasinem) w kołowym turnieju w Hajfie. W tym samym roku wystąpił w Groningen w turnieju międzystrefowym PCA, zajmując XXVI miejsce. W 1994 podzielił II-III miejsce w mistrzostwach Izraela rozegranych w Tel Awiwie, w 1995 zwyciężył (wraz z Wang Zili) w "openie" w Pekinie, natomiast w 1996 triumfował w Riszon Le Syjon (wraz z Vasiliosem Kotroniasem) oraz Bad Homburg (wraz z Christianem Gabrielem). W następnym roku ponownie podzielił I miejsce (wraz z Siergiejem Tiwiakowem) w Pekinie oraz wystąpił w Groningen w mistrzostwach świata rozegranych systemem pucharowym, przegrywając w II rundzie z Kiryłem Georgijewem.
W latach 90. był podstawowym zawodnikiem reprezentacji Izraela. Pomiędzy 1992 a 1998 rokiem czterokrotnie wystąpił na szachowych olimpiadach (w tym raz na I szachownicy) oraz dwukrotnie w drużynowych mistrzostwach Europy, zdobywając indywidualnie 3 medale: w 1997 złoty (za najlepszy wynik na I szachownicy) i srebrny (za uzyskany wynik rankingowy) oraz w 1992 brązowy (za wynik na IV szachownicy).
Najwyższy ranking w karierze osiągnął 1 stycznia 1999 r., z wynikiem 2616 punktów dzielił wówczas 53-55. miejsce na światowej liście FIDE, jednocześnie zajmując 3. miejsce (za Borysem Gelfandem i Ilją Smirinem) wśród izraelskich szachistów.

</doc>
<doc id="912965" url="https://pl.wikipedia.org/wiki?curid=912965" title="Empire Earth II">
Empire Earth II

Empire Earth II – gra komputerowa RTS, której akcja rozgrywa się od epoki kamienia aż po daleką przyszłość. W grze występuje czternaście różnych cywilizacji. Gra jest symulacją gospodarczo-militarną.
Rozgrywka.
Terytoria.
Jednym z głównych zadań gracza jest rozwój terytorialny państwa. Liczba posiadanych terytoriów wpływa na zdobycie tzw. korony imperialnej. Z opanowaniem danego obszaru wiążą się również dodatkowe korzyści (m.in. przyspieszona budowa, premie obronne i produkcyjne, bonusy do parametrów bojowych jednostek i budynków).
Każde terytorium posiada ograniczenie liczby możliwych do zbudowania na nim struktur. Ograniczenia te dotyczą wszystkich graczy.
Pogoda i pory roku.
Nowością w serii jest pogoda i pory roku. Oba te czynniki wpływają na siebie i mają wpływ m.in. na szybkość poruszania się wojsk.
Technologie.
W Empire Earth II, by awansować do nowej epoki należy zainwestować w sześć technologii (militarne, imperialne, gospodarcze).
Do rozwoju technologicznego wykorzystywane są punkty technologii, które otrzymuje się za posiadanie uniwersytetu lub kościoła z obsadą obywateli lub kapłanów. W kolejnych epokach potrzebnych jest coraz więcej punktów technologii do rozwoju.
Zainwestowanie we wszystkie technologie z danej dziedziny, daje szansę na otrzymanie korony (np. militarnej). Gracz otrzymuje dzięki niej bonusy, np. szybsze zbierania surowców, więcej PW jednostek piechoty, większa szybkość statków itp.
Kampanie.
W grze Empire Earth II, w zależności od regionu możemy wybudować trzy cuda: pierwszy w epokach 1-5, drugi w epokach 6-15 oraz trzeci w epokach 11-15

</doc>
<doc id="912966" url="https://pl.wikipedia.org/wiki?curid=912966" title="Grimbold">
Grimbold



</doc>
<doc id="912968" url="https://pl.wikipedia.org/wiki?curid=912968" title="FC Emmen">
FC Emmen

Football Club Emmen – holenderski klub piłkarski mający siedzibę w Emmen.
Klub powstał 21 sierpnia 1925 roku. Kiedy utworzono holenderską profesjonalną ligę w 1954 roku, FC Emmen pozostało klubem amatorskim. Dopiero w 1985 roku zespół przystąpił do profesjonalnych rozgrywek. Amatorska sekcja pozostała pod nazwą FC Emmen, podczas gdy profesjonalnej nadano nową nazwę BVO Emmen (Betaald Voetbal Organisatie, czyli profesjonalna organizacja piłkarska). W 2005 roku klub powrócił do nazwy FC Emmen z dwóch powodów. Po pierwsze, uważano, że nowa nazwa lepiej odzwierciedli historię klubu, a po drugie, z powodu dużych nieporozumień, gdyż uważano, że skrót BVO jest podobny do np. PSV, RBC czy ADO.
FC Emmen rozgrywa swoje domowe mecze na stadionie Univé Stadion, zwanym także De Meerdjik. Może pomieścić on 8600 widzów. W 2005 roku rozgrywano tutaj mecze Młodzieżowych Mistrzostw Świata.

</doc>
<doc id="912969" url="https://pl.wikipedia.org/wiki?curid=912969" title="Univé Stadion">
Univé Stadion

Univé Stadion – wielofunkcyjny stadion w mieście Emmen w Holandii. Najczęściej używany jest jako stadion piłkarski, a swoje mecze rozgrywa na nim drużyna FC Emmen. Stadion może pomieścić 8600 widzów, a został wybudowany w 2001 roku. W 2005 roku rozgrywano tutaj mecze Młodzieżowych Mistrzostw Świata.

</doc>
<doc id="912971" url="https://pl.wikipedia.org/wiki?curid=912971" title="Piotr Dziewicki">
Piotr Dziewicki

Piotr Dziewicki (ur. 26 czerwca 1979 w Milanówku) – polski trener piłkarski oraz piłkarz występujący na pozycji obrońcy.
Kariera piłkarska.
Dziewicki rozpoczął swoją karierę w Milanie Milanówek, skąd w 1994 roku trafił do Polonii Warszawa. W trakcie okresu spędzonego w klubie Dziewicki zdobył mistrzostwo i puchar kraju, a także puchar ligi. 
Na początku 2003 roku Dziewicki odszedł do Amiki Wronki, gdzie przez długi czas nie potrafił wywalczyć sobie miejsca w podstawowym składzie. Udało mu się to dopiero w sezonie 2005/06, po którym doszło do fuzji Amiki z Lechem Poznań. Dziewicki, wraz z klubowym kolegą Jarosławem Bieniukiem, zdecydował się wyjechać do Turcji, gdzie związał się z ówczesnym beniaminkiem ekstraklasy, Antalyasporem. Dzięki udanym występom w barwach klubu pojawiły się informacje, jakoby Turcy chcieli naturalizować Dziewickiego i powołać go do reprezentacji Turcji. W styczniu 2009 roku Dziewicki powrócił do Polonii Warszawa, jednak wraz z końcem 2010 roku nie zdecydowano się przedłużyć z nim umowy. 
Rundę wiosenną rozgrywek 2010/11 spędził jako zawodnik Dolcanu Ząbki, zaś po sezonie zdecydował się zakończyć karierę. Wznowił ją na krótko, już na poziomie amatorskim, na początku 2013 roku, by przez kolejne pół sezonu reprezentować barwy grającego w lidze okręgowej Milanu Milanówek. W późniejszym okresie występował już tylko okazjonalnie w drużynie oldbojów Polonii Warszawa.
Kariera trenerska.
W lipcu 2013 roku został nowym szkoleniowcem Polonii Warszawa, która z powodu problemów finansowych została zdegradowana do IV ligi. Na zakończenie sezonu 2013/14 wraz z zespołem awansował do III ligi, zdobywając 80 punktów. Nie mogąc dojść do porozumienia w sprawie warunków ekonomicznych funkcjonowania klubu, złożył 12 sierpnia 2014 roku dymisję i odszedł z Polonii. Wraz z nim odeszli asystent Emil Kot oraz trener bramkarzy Marek Chański.
Od lipca 2015 ponownie zagościł na ławce trenerskiej MKS Ciechanów, prowadząc drużynę seniorów w rozgrywkach IV ligi. Prowadził zespół do 2017. Później zaangażował się w promocję teqballa. W 2020 roku został szkoleniowcem Ząbkovii Ząbki. W styczniu 2022 roku został trenerem KTS-u Weszło, pełnił tę rolę do maja tego samego roku. 

</doc>
<doc id="912979" url="https://pl.wikipedia.org/wiki?curid=912979" title="Martha Dandridge Custis">
Martha Dandridge Custis



</doc>
<doc id="912981" url="https://pl.wikipedia.org/wiki?curid=912981" title="2004 NBA Draft">
2004 NBA Draft

2004 NBA Draft odbył się 24 czerwca w Madison Square Garden, w Nowym Jorku. Debiutantem roku okazał się Emeka Okafor. Warto też podkreślić, że Ben Gordon, został najlepszym rezerwowym ligi co jak na pierwszoroczniaka jest ogromnym wyróżnieniem. Ben Gordon stał się tym samym pierwszym debiutantem któremu udało się zdobyć tę nagrodę.

</doc>
<doc id="912983" url="https://pl.wikipedia.org/wiki?curid=912983" title="Psycholog dziecięcy">
Psycholog dziecięcy



</doc>
<doc id="912984" url="https://pl.wikipedia.org/wiki?curid=912984" title="Preferencja czasowa">
Preferencja czasowa

Preferencja czasowa – w dziedzinie ekonomii jest miarą tego, w jakim stopniu aktualna satysfakcja jest bardziej pożądana od takiej samej satysfakcji w przyszłości. Z założenia, przy innych warunkach niezmienionych, ludzie zawsze bardziej pożądają dóbr teraźniejszych niż przyszłych. Według Ludwiga von Misesa twierdzenie to jest aksjomatem teorii ludzkiego działania. "A contrario", gdyby ludzie nie preferowali konsumpcji teraźniejszej nad przyszłą, nigdy by nie działali. Im później otrzymają oni dane dobro, tym mniej je preferują.
Charakterystyka.
Można to nazwać preferencją teraźniejszego zaspokojenia potrzeby nad jej zaspokojeniem przyszłym; inaczej preferencją obecnego dobra nad przyszłym dobrem, założywszy, że ta potrzeba bądź dobro są międzyokresowo porównywalne.
Wysoka preferencja czasowa oznacza chęć jak najszybszej konsumpcji dostępnych dóbr, podczas gdy niska preferencja czasowa oznacza gotowość do powstrzymania się od konsumpcji bieżących dóbr na rzecz wyższej konsumpcji w przyszłości.
Nie istnieje jednoznaczny podział na „wysoką” i „niską” preferencję czasową, jedynie porównania do preferencji innych osób. Osoba o wysokiej preferencji czasowej jest, w porównaniu z preferencjami innych ludzi, bardziej skoncentrowana na osiągnięciu satysfakcji w teraźniejszości i najbliższej przyszłości. Osoba o niskiej preferencji czasowej, w porównaniu z preferencjami innych ludzi, kładzie większy nacisk na osiągnięcie satysfakcji w dalszej przyszłości.
Preferencja czasowa, jaką posiada dany osobnik w konkretnym momencie, jest uzależniona zarówno od osobistych upodobań, jak i czynników zewnętrznych (sytuacji, w jakiej się znajduje).
Preferencja czasowa w nieścisłym sensie może znaleźć odzwierciedlenie w zastosowaniu przez uczestnika rynku funkcji dyskontowej. Im wyższa preferencja czasowa osoby wybierającej dobra teraźniejsze kosztem przyszłych, tym większe dyskonto przyszłych zysków jest ona skłonna przyjąć. Innymi słowy, jest ona skłonna utracić stosunkowo więcej przyszłych zysków, aby natychmiast otrzymać stosunkowo mniej dóbr.
Preferencja czasowa jest określona jedynie przez osobiste preferencje. Jeśli ktoś preferuje oszczędzanie swoich pieniędzy, ale z różnych przyczyn nie może tego robić, nadal można go uznać za osobę o niskiej preferencji czasowej.
Jednym z czynników, który może określać preferencję czasową danej osoby jest jej wiek. Starszy człowiek może mieć niższą preferencję czasową (w porównaniu z tą, którą przejawiał w przeszłości), ze względu na wyższe zarobki i fakt, że miał więcej czasu na zdobycie dóbr trwałych (np. wyższego wykształcenia czy domu).
Oszczędności a preferencja czasowa.
Trwały wzrost konsumpcji jest możliwy tylko w warunkach zwiększającej się produktywności. Osiągnięcie większej produktywności wiąże się z kosztami – np. zmiany starych metod produkcji i konsumpcji. Aby te koszty pokryć, konieczne jest wcześniejsze zgromadzenie oszczędności. Oszczędności, na których wielkość wpływają preferencje czasowe uczestników rynku, odgrywają zatem kluczową rolę w procesie tworzenia kapitału.
Według austriackiej teorii cyklu koniunkturalnego spadek stóp procentowych i wzrost akcji kredytowej banków zniekształca proces akumulacji kapitału, o ile nie jest skutkiem rzeczywistych zmian preferencji czasowych na rynku (tj. faktycznego wzrostu skłonności do gromadzenia oszczędności). Powstaje wrażenie, że na cele bieżącej produkcji zaoszczędzono więcej środków kapitałowych, niż w rzeczywistości. Ponieważ faktyczna skłonność do oszczędzania i tworzenia środków kapitałowych nie uległa zmianie, to tworzone przez przedsiębiorców plany inwestycyjne i produkcyjne opierają się na założeniu niezgodnych z prawdziwymi zasobów środków kapitałowych. Z tego powodu podejmowane przez nich próby utrzymania i koordynacji planów produkcyjnych i struktury produkcji muszą się zakończyć porażką.
Preferencja czasowa a procesy cywilizacyjne.
Według Hansa-Hermanna Hoppego preferencja czasowa wystarczająco niska, by pozwolić na produkcję dóbr kapitałowych, zapoczątkowuje „proces cywilizacji” – pozytywne sprzężenie zwrotne, w którym preferencja czasowa ciągle zmniejsza się w wyniku akumulacji kapitału, wzrostu relatywnych wartości przyszłych dóbr, dalszego podziału pracy oraz wydłużenia średniej długości życia. Ten proces będzie postępował nieskończenie długo, dopóty, dopóki respektowana jest własność prywatna. Naruszanie praw własności przez rząd jest ciągłe i powtarzalne, przez co działa jako siła decywilizująca społeczeństwo.
Według teorii szkoły austriackiej poziom preferencji czasowej w całym społeczeństwie determinuje wysokość naturalnej stopy procentowej.

</doc>
<doc id="912986" url="https://pl.wikipedia.org/wiki?curid=912986" title="Muławka wschodnioamerykańska">
Muławka wschodnioamerykańska

Muławka wschodnioamerykańska ("Umbra pygmaea") – gatunek słodkowodnej ryby szczupakokształtnej z rodziny muławkowatych (Umbridae).
Występowanie.
Wschodnie wybrzeże Stanów Zjednoczonych. We Francji, Niemczech i Polsce jest gatunkiem obcym introdukowanym prawdopodobnie przez akwarystów. W 1995 stwierdzona w dorzeczu Małej Panwi. Zasiedla bagna i wolno płynące wody o miękkim dnie.
Opis.
Samica jest większa od samca, osiąga do 15 cm długości. 
Odżywianie.
Żywi się bezkręgowcami, głównie larwami owadów.

</doc>
<doc id="912987" url="https://pl.wikipedia.org/wiki?curid=912987" title="Wyświetlacz dotykowy">
Wyświetlacz dotykowy



</doc>
<doc id="912989" url="https://pl.wikipedia.org/wiki?curid=912989" title="Umbra pygmaea">
Umbra pygmaea



</doc>
<doc id="912990" url="https://pl.wikipedia.org/wiki?curid=912990" title="Muławka amerykańska">
Muławka amerykańska

Muławka amerykańska ("Umbra limi") – gatunek słodkowodnej ryby z rodziny muławkowatych (Umbridae).
Występowanie.
Ameryka Północna. 
Opis.
Osiąga do 14 cm długości ciała. Żywi się bezkręgowcami, głównie larwami owadów. Toleruje znaczne zmiany warunków środowiska. Przy niskim poziomie wody zagrzebuje się w mule. Może oddychać powietrzem atmosferycznym.

</doc>
<doc id="913002" url="https://pl.wikipedia.org/wiki?curid=913002" title="Cedros">
Cedros

Cedros () – wyspa na Oceanie Spokojnym, należąca do Meksyku, położona na zachód od Półwyspu Kalifornijskiego. Administracyjnie należy do stanu Kalifornia Dolna (hiszp. "Baja California"), a dokładniej do gminy Mulegé, wraz z leżącymi 25 km na zachód wyspami San Benito (3,9 km²) stanowiąc jedną z 24 mniejszych jednostek (hiszp. "delegaciones") tej gminy.
Wyspa Cedros zajmuje powierzchnię 347 km², według danych spisowych z 2005 roku zamieszkuje ją 1350 osób. Główną miejscowością na wyspie i jej ośrodkiem administracyjnym jest miasteczko Cedros (hiszp. Puerto Cedros), leżące na południowo-wschodnim wybrzeżu. Inne miejscowości to Puerto Morro Redondo (południowy wschód wyspy), San Augustín (ok. 20 domów, południowy zachód) i La Colorada (ok. 10 domów, południowy zachód).
Najwyższe wzniesienie na wyspie, Monte Cedros, osiąga wysokość 1250 m n.p.m. W jego rejonie zdarzają się niewielkie opady, lecz poza tym wyspa ma charakter półpustynny. Częstym zjawiskiem meteorologicznym są tu mgły, niektóre rośliny przystosowały się do czerpania wody z wilgoci atmosferycznej. W wyższych partiach wyspy roślinność jest bogatsza, występują tam dęby, jałowce i sosny. Nie ma tu jednakże drzew cedrowych, nazwa nadana omyłkowo przez hiszpańskich podróżników utrzymała się jednak do dziś. Na wybrzeżu po północnej stronie wyspy występują liczne kolonie lwów morskich. Regularnie, raz na kilka lat wyspę nawiedzają cyklony.
Wyspa Cedros to jedna z najwcześniej zaludnionych wysp Pacyfiku, niektóre z odkrytych tu stanowisk archeologicznych datuje się na 10 tys. lat. W momencie pierwszego kontaktu z Europejczykami (Hiszpanie, 1539), ludność wyspy oszacowano na 1000–1200 osób. Tubylcy znali sztukę żeglarstwa i podejmowali wyprawy morskie. Były to szczepy indiańskie spokrewnione z żyjącymi w południowej Kalifornii i zachodniej Arizonie. Stawiali zaciekły opór kolonizatorom i właściwie nigdy nie zostali podbici. Przez pewien okres, ok. 300–350 lat temu wyspa Cedros stanowiła bazę piratów, atakujących statki płynące między Nową Hiszpanią a Filipinami. W 1732 Jezuici zdołali przesiedli całą ludność tubylczą do misji San Ignacio leżącej na stałym lądzie, w obecnym stanie Kalifornia Dolna. Między 1790 a 1850 Cedros odwiedzali łowcy lwów morskich. Następnie między 1890 a 1917 eksploatowano na wyspie złoża miedzi i złota. W 1920 założone zostało Puerto Cedros, jako wioska rybacka z funkcjonującą na miejscu fabryką konserw rybnych. Wyspa została dokładnie zbadana przez meksykańskich i amerykańskich geologów w latach 70. XX wieku.

</doc>
<doc id="913007" url="https://pl.wikipedia.org/wiki?curid=913007" title="Einar Gausel">
Einar Gausel

Einar Gausel (ur. 30 listopada 1963) – norweski szachista, arcymistrz od 1995 roku.
Kariera szachowa.
Od początku lat 90. należy do ścisłej czołówki norweskich szachistów. Trzykrotnie (1992, 1996, 2001) zdobył tytuł mistrza Norwegii, siedmiokrotnie (1988, 1990, 1992, 1996, 2002, 2006) wystąpił w narodowej drużynie na szachowych olimpiadach (w tym dwa razy na I szachownicy) oraz dwukrotnie (1989, 1992) w drużynowych mistrzostwach Europy. W roku 1995 otrzymał, jako trzeci w historii (po Simenie Agdesteine i Jonathanie Tisdallu) zawodnik norweski, tytuł arcymistrza.
Odniósł wiele sukcesów w międzynarodowych turniejach, m.in. wielokrotnie zwyciężył bądź podzielił I miejsca w Gausdal (1990, 1992, 1995, 1997). Poza tym, w roku 1995 triumfował w kołowym turnieju w Aars, w 1997 podzielił I miejsce (wraz z Peterem Heine Nielsenem i Michaiłem Rytszagowem) w Askerze, w 1998 był jednym z czterech zwycięzców otwartego turnieju w Hoogeveen, a w 2001 r. podzielił I miejsce (wspólnie z Władimirem Czuczełowem) w Cappelle-la-Grande.
Najwyższy ranking w karierze osiągnął 1 stycznia 1998 r., z wynikiem 2555 punktów zajmował wówczas 2. miejsce (za Simenem Agdesteinem) wśród norweskich szachistów.
Jest redaktorem szachowej komuny w norweskim dzienniku "Dagbladet".

</doc>
<doc id="913016" url="https://pl.wikipedia.org/wiki?curid=913016" title="Yüan Shih-k'ai">
Yüan Shih-k'ai



</doc>
<doc id="913018" url="https://pl.wikipedia.org/wiki?curid=913018" title="Borek z Grodziska">
Borek z Grodziska

Borek z Grodziska (Wezenborg) herbu Napiwo – kasztelan międzyrzecki, z rodu Borków, Borkowiców, Wezenborgów. W 1339 r. występował jako świadek na procesie Polski z zakonem krzyżackim w Warszawie. W dokumencie z 1353 roku wzmiankowana jest wdowa po nim (?) z Jaszkowa.
J. Bieniak w pracy "Wielkopolska Kujawy ziemia łęczycka i sieradzka wobec problemu zjednoczenia państwa w latach 1300-1306" (Toruń 1969) uważa Borka z Grodziska za syna Przybysława Borkowica, a ojca Józefa z Grodziska i zalicza go do rodu Wezenborgów.

</doc>
<doc id="913019" url="https://pl.wikipedia.org/wiki?curid=913019" title="Choujyu Sentai Liveman">
Choujyu Sentai Liveman



</doc>
<doc id="913021" url="https://pl.wikipedia.org/wiki?curid=913021" title="Operator sprzężony (przestrzenie Hilberta)">
Operator sprzężony (przestrzenie Hilberta)

Operator sprzężony (sprzężenie hermitowskie operatora) – operator definiowany w teorii przestrzeni Hilberta następująco:
Jeżeli formula_1 są przestrzeniami Hilberta oraz formula_2 jest operatorem liniowym i ograniczonym, takim że
to "operatorem sprzężonym" nazywa się operator liniowy
taki, że
gdzie formula_6 zaś formula_7 oznacza iloczyn skalarny określony odpowiednio w przestrzeniach formula_8 oraz formula_9
Powyższa definicja wypowiedziana słownie mówi:
Operator sprzężony do danego operatora formula_2 jest to operator formula_11 taki, że następujące liczby są identyczne
(1) formula_12 czyli iloczyn skalarny wektora formula_13 przez wektor powstały w wyniku działania operatora formula_2 na wektor formula_15 oraz
(2) formula_16 czyli iloczyn skalarny wektora formula_15 przez wektor powstały w wyniku działania operatora formula_11 na wektor formula_19
Należy zauważyć, że iloczyn skalarny formula_20 jest zdefiniowany w przestrzeni formula_21 zaś iloczyn skalarny formula_22 jest zdefiniowany w przestrzeni formula_23
Z twierdzenia Riesza o reprezentacji funkcjonału wynika, że powyższy warunek wyznacza operator formula_11 jednoznacznie.
Własności.
Niech formula_25 będą przestrzeniami Hilberta oraz niech
będą operatorami liniowymi i ciągłymi.
Operator samosprzężony (hermitowski).
Ograniczony operator liniowy formula_47 nazywany jest samosprzężonym lub hermitowskim, gdy jest równy swojemu sprzężeniu, tj.
co jest równoważne stwierdzeniu
W pewnym sensie operatory hermitowskie mają własności analogiczne do liczb rzeczywistych (które są równe swoim sprzężeniom zespolonym).
Operatory hermitowskie tworzą przestrzeń wektorową nad ciałem liczb rzeczywistych, co oznacza, że:
Operatory te służą do modelowania obserwabli w mechanice kwantowej z tej racji, że mają rzeczywiste wartości własne (patrz niżej).
Twierdzenie Helligenra-Toeplitza mówi, że każdy operator samosprzężony, określony na całej przestrzeni Hilberta jest ograniczony. W ogólności zachodzi jednak potrzeba zdefiniowania operatorów samosprzężonych nieograniczonych (np. operatory położenia i pędu w mechanice kwantowej). Z konieczności nie są one określone na całej przestrzeni Hilberta, a jedynie na podprzestrzeni formula_50
Operatory samosprzężone w mechanice kwantowej.
W mechanice klasycznej definiuje się różne wielkości fizyczne, które można zmierzyć, np. energię, pęd czy moment pędu. Wielkości te są odpowiednio skalarem, wektorem i pseudowektorem i mogą przyjmować dowolne wartości. Jednak wyniki eksperymentów pokazują, że niekiedy jest inaczej – niekiedy bowiem wielkości mierzalne przyjmują wartości dyskretne.
Dokładniejszego opisu rzeczywistości fizycznej dostarcza mechanika kwantowa, gdzie do opisu wielkości mierzalnych wprowadza się operatory hermitowskie. Operatory te są nazywane "obserwablami", gdyż ich wartości własne przedstawiają jedyne wartości liczbowe, jakie można otrzymać w wyniku pomiaru (czyli „obserwacji”) danej wielkości fizycznej.
Np. definiuje się operatory pędu, energii, momentu pędu, spinu, które są określone na pewnej przestrzeni Hilberta (przy czym postać przestrzeni Hilberta zależy od rodzaju rozpatrywanego układu fizycznego). Jeżeli operatory mają dyskretne widmo wartości własnych, to oznacza, że wartości możliwe do uzyskania w pomiarze także są dyskretne.

</doc>
<doc id="913022" url="https://pl.wikipedia.org/wiki?curid=913022" title="John B.S. Haldane">
John B.S. Haldane

John Burdon Sanderson Haldane ("J.B.S. Haldane") (ur. 5 listopada 1892 w Edynburgu, zm. 1 grudnia 1964 w Bhubaneśwar) – brytyjski genetyk i biolog. Był jednym z twórców genetyki populacyjnej (obok Rolanda Fishera i Sewalla Wrighta).
Życiorys.
Pochodził ze szkockiej arystokracji. Był synem fizjologa Johna Scotta Haldane’a i Louisy Kathleen Trotter. Jego młodszą siostrą była pisarka i poetka Naomi Mitchison. Studiował w Dragon School, Eton College i na Uniwersytecie Oksfordzkim.
W latach 1922-1932 pracował na Uniwersytecie Cambridge, w 1932 roku na Uniwersytecie Kalifornijskim, a od 1933 do 1957 na University College London.
W czasie I wojny światowej służył w prestiżowym 42. Pułku Królewskiej Piechoty Szkockiej tzw. "Czarnej Gwardii" (Black Watch), stacjonującym wówczas we Francji i Iraku.
Po doświadczeniach wojennych głosił zdecydowanie lewicowe poglądy, popierał ówczesną politykę ZSRR, w 1937 roku wstąpił do komunistycznej partii "Communist Party of Great Britain", której członkiem był do roku 1950.
Na zmianę jego poglądów w stosunku do ZSRR wpłynęły informacje o zbrodniach stalinizmu, a także uznanie przez KPZR prac Trofima Łysenki za oficjalną naukę państwa radzieckiego.
W 1957 opuścił Wielką Brytanię, protestując przeciwko kryzysowi sueskiemu i wyemigrował do Indii. W 1961 roku przyjął obywatelstwo indyjskie. Do Indii zaprosił go Prasanta Chandra Mahalanobis. Haldane kierował Laboratorium Genetyki i Biometrii ("State Government Genetics and Biometry Laboratory") w Orisie.
Działalność naukowa.
Zajmował się m.in. zagadnieniami genetyki populacyjnej, teorii działania enzymów i fizjologii człowieka.
W latach 1924-1934 wydał cykl publikacji "A Mathematical Theory of Natural and Artificial Selection" opisujących pierwsze matematyczne modele ilustrujące teorię ewolucji i doboru naturalnego.
W latach 1933-1937 współpracował z Julią Bell w pracach nad genetycznym podłożem ślepoty barw i hemofilii.
W opublikowanym w 1928 roku eseju "On Being the Right Size" poruszał zagadnienia istotnych zależności pomiędzy wielkością zwierząt a ich sposobem życia. Jego obserwacje zostały nazwane przez urbanistkę Jane Jacobs zasadą Haldane’a i wykorzystywane w jej pracach.
W pracy "Daedalus or Science and the Future" z 1923 roku, Haldane po raz pierwszy użył pojęcia ektogeneza na opis rozwoju płodu poza organizmem matki. Motyw ten został wykorzystany przez (zaprzyjaźnionego z Haldane’em) Aldousa Huxleya w powieści "Nowy wspaniały świat".
Wspólnie z Lancelotem Hogbenem, Julianem Huxleyem i Francisem Albertem Eleyem Crew założył czasopismo naukowe "Journal of Experimental Biology" oraz stowarzyszenie naukowe "Society for Experimental Biology". Przedsięwzięcia te wspierał finansowo pisarz science-fiction i biolog Herbert George Wells. 
Życie prywatne.
Był dwukrotnie żonaty. W 1924 roku udzielał wywiadu, dla Daily Express, dziennikarce i pisarce Charlotte Burghes (z domu Franken). Dwa lata później zostali małżeństwem, czemu towarzyszył skandal związany z rozwodem Charlotte. W 1942 roku byli w separacji, a w 1945 wzięli rozwód.
Drugą żona była Helen Spurway.

</doc>
<doc id="913023" url="https://pl.wikipedia.org/wiki?curid=913023" title="Lechería">
Lechería

Lechería − miasto we wschodniej Wenezueli w stanie Anzoátegui, położone nad Morzem Karaibskim.
Opis.
Miasto zostało założone w 1992 roku. Obecnie jest znanym ośrodkiem turystycznym, które wraz z Barceloną, Puerto La Cruz i Guantą tworzy obszar metropolitalny.
Demografia.
Miasto według spisu powszechnego 21 października 2001 roku liczyło 21 200, 30 października 2011 ludność Lechería wynosiła 37 829.

</doc>
<doc id="913025" url="https://pl.wikipedia.org/wiki?curid=913025" title="Feynman">
Feynman



</doc>
<doc id="913030" url="https://pl.wikipedia.org/wiki?curid=913030" title="Maiquetía">
Maiquetía

Maiquetía – miasto w Wenezueli, w którym się znajduje główne lotnisko (Aeropuerto Internacional Simón Bolívar) tego kraju (obsługuje ruch lotniczy stolicy, Caracas).
Sąsiaduje z miejscowościami La Guaira oraz Catia La Mar.

</doc>
<doc id="913032" url="https://pl.wikipedia.org/wiki?curid=913032" title="Topielica (owad)">
Topielica (owad)

Topielica, topielnica ("Ranatra linearis"), dawniej nazywana także: łaziga, pluskwogon, pluskwogon igielnik, topielnica igielnik, – gatunek wodnego pluskwiaka różnoskrzydłego z rodziny płoszczycowatych i podrodziny Ranatrinae.
Opis.
Samce tego gatunku osiągają od 31,5 do 33 mm, a samice od 35 do 39 mm długości ciała. Dodatkowo długość rurki oddechowej wynosi od 25 do 34 mm. Grzbietowa część ciała ubarwiona brunatnie, a spodnia piaskowo-żółto. Uda przednich odnóży w podstawowej ½ nieco nabrzmiałe, a w ⅔ długości z ostrym guzkiem, od którego zaczyna się na wewnętrznej krawędzi owłosiona rynienka. Zakrywki półpokryw siatkowato użyłkowane, nie sięgają wierzchołka odwłoka. Sternit zakrywający segment genitalny u samców o bokach wypukłych, a u samic zwężający się szydełkowato.
Biologia i ekologia.
Gatunek preferuje zbiorniki wody stojącej o bogatej roślinności wodnej, rzadziej trafia się w mniejszych rzekach. Przemieszcza się powoli spacerując po łodygach i liściach lub pływając w pozycji ukośnej, odwłokiem do góry. Niewielka część osobników jest zdolna do lotu, u większości jednak mięśnie skrzydłowe zanikają. Drapieżnik czatujący nieruchomo na ofiary, którymi padają owady wodne i ich larwy, wodopójki, kijanki i drobne ryby. Zimują imagines. Jaja składane są od maja do lipca do łodyg roślin i wyposażone w dwie rurki oddechowe. Larwy trzymają się blisko powierzchni. Dorosłe żyją około dwóch lat.
Rozprzestrzenienie.
Gatunek palearktyczny. Występuje w Europie, północno-zachodniej Afryce, a na wschód sięga do Azji Mniejszej i zachodniej Syberii. W Europie wykazany z Albanii, Andory, Austrii, Białorusi, Belgii, Bośni i Hercegowiny, Bułgarii, Chorwacji, Czech, Danii, Estonii, europejskiej Turcji, Finlandii, Francji, Grecji, Hiszpanii, Holandii, byłej Jugosławii, Liechtensteinu, Litwy, Luksemburgu, Łotwy, obwodu kaliningradzkiego, Macedonii Północnej, Malty, Mołdawii, Niemiec, Norwegii, Polski, Portugalii, Rumunii, Rosji, Słowacji, Słowenii, Szwecji, Szwajcarii, Ukrainy, Węgier, Włoch i Wielkiej Brytanii

</doc>
<doc id="913033" url="https://pl.wikipedia.org/wiki?curid=913033" title="Widmo operatora">
Widmo operatora



</doc>
<doc id="913035" url="https://pl.wikipedia.org/wiki?curid=913035" title="Catia La Mar">
Catia La Mar

Catia La Mar – miasto w Wenezueli, w stanie Vargas, obok którego w sąsiedniej miejscowości Maiquetía, znajduje się główny lotnisko tego kraju.
W mieście rozwinął się przemysł spożywczy, skórzany oraz odzieżowy.

</doc>
<doc id="913036" url="https://pl.wikipedia.org/wiki?curid=913036" title="Los Caracas">
Los Caracas

Los Caracas – wieś w Wenezueli, w stanie Vargas, na wschód od miejscowości La Guaira i od stolicy Caracas.

</doc>
<doc id="913037" url="https://pl.wikipedia.org/wiki?curid=913037" title="Wydział Mechaniczny Energetyki i Lotnictwa Politechniki Warszawskiej">
Wydział Mechaniczny Energetyki i Lotnictwa Politechniki Warszawskiej

Wydział Mechaniczny Energetyki i Lotnictwa (MEL, MEiL) − wydział Politechniki Warszawskiej. W jego skład wchodzą trzy jednostki organizacyjne: Instytut Techniki Cieplnej, Instytut Techniki Lotniczej i Mechaniki Stosowanej oraz odrębna jednostka organizacyjna jaką jest Dziekanat.
Historia.
W roku 1915 powstała Politechnika Warszawska, w jej skład wchodził Wydział Budowy Maszyn i Elektrotechniczny, którego dziekanem został inż. Stanisław Patschke. Rok później została zmieniona nazwa wydziału na Wydział Budowy Maszyn i Elektrotechniki. W roku 1920 nastąpiło odłączenie katedr związanych z elektrotechniką, a nazwę zmieniono na Wydział Mechaniczny. Na początku lat 30. ze składek zbieranych przez Ligę Obrony Powietrznej Państwa wybudowano gmach Instytutu Aerodynamicznego, gdzie przeniosła się Sekcja Lotnicza Wydziału Mechanicznego. Wyposażenie Instytutu stanowiły 4 tunele pomiarowe jeden o średnicy 1 m i trzy kolejne o średnicach 2,5 m, prace badawcze prowadzili tam m.in. Maksymilian Huber, Czesław Witoszyński, Czesław Bieniek, Jerzy Bukowski, czy Wacław Moszyński. W ramach Sekcji Lotniczej prace projektowe rozpoczęli Stanisław Rogalski, Stanisław Wigura, Jerzy Drzewiecki oraz Stanisław Prauss.
Wybuch II wojny światowej zastał Wydział Mechaniczny w trakcie rozbudowy i aktywnej działalności dydaktycznej. W połowie listopada 1939 władze okupacyjne zarządziły zamknięcie wszystkich szkół wyższych w Warszawie. Jednak Politechnika Warszawska nie zawiesiła działalności i prowadziła tajne nauczanie, w latach 1939–1944 Wydział Mechaniczny ukończyło 55 inżynierów.
W grudniu 1945 reaktywowany został Wydział Mechaniczny, jego dziekanem został prof. Stanisław Płużański, rozpoczęto kształcenie w kierunkach: energetyczno-konstrukcyjnym, komunikacyjnym, lotniczym, technologicznym i uzbrojenia. W roku 1951 podjęta została decyzja o połączeniu Politechniki Warszawskiej ze Szkołą Inżynierską imienia Wawelberga i Rotwanda. W wyniku połączenia na Politechnice Warszawskiej powstało pięć wydziałów mechanicznych: Mechaniczno-Konstrukcyjny, Lotniczy, Mechaniczno-Technologiczno-Konstrukcyjny, Mechaniczno-Technologiczny i Agromechaniczny. Dziekanem Wydziału Mechaniczno-Konstrukcyjnego został prof. Ignacy Brach, a Wydziału Lotniczego doc. Leon Niemand. W latach 1951–1953 powstały Gmach Nowy Lotniczy oraz Gmach Techniki Cieplnej.
Wydział Mechaniczny Energetyki i Lotnictwa powstał jesienią 1960 z połączenia Wydziału Mechaniczno-Konstrukcyjnego oraz Lotniczego. Pierwszym dziekanem nowo utworzonego wydziału został prof. Władysław Fiszdon. W roku 1962 powstał Instytut Techniki Cieplnej, którego pierwszym dyrektorem został prof. Stanisław Andrzejewski. W roku 1970 w wyniku zamiarów władz centralnych o likwidacji przemysłu lotniczego w Polsce, pomimo protestów władz uczelni i kręgów przemysłu lotniczego zabroniono kształcenia w specjalnościach lotniczych, zmieniono nazwę na Wydział Mechaniczny Energetyki Cieplnej (MEC) oraz zlikwidowano zakłady lotnicze (Zakład Automatyki i Osprzętu Lotniczego oraz Zakład Samolotów i Śmigłowców). W maju 1971 zarządzenie odwołano i Wydział powrócił do poprzedniej nazwy, a z Zakładów Aerodynamiki, Samolotów i Śmigłowców i Osprzętu utworzono Instytut Techniki Lotniczej i Hydrodynamiki. W roku 1975 z połączenia Instytutu Mechaniki Stosowanej oraz Instytutu Techniki Lotniczej i Hydrodynamiki powstał istniejący do dziś (2021) Instytut Techniki Lotniczej i Mechaniki Stosowanej, którego dyrektorem został doc. dr hab. Marek Dietrich.
Dziekani Wydziału MEiL:
Działalność.
Wydział Mechaniczny Energetyki i Lotnictwa prowadzi prace badawcze we współpracy z wieloma instytucjami badawczymi i przemysłowymi. Do najważniejszych osiągnięć należy zaliczyć:
Prace badawcze i naukowe obejmują swoim zakresem między innymi:
Kierunki.
Wydział MEiL prowadzi studia dzienne w 4 kierunkach kształcenia i w 13 specjalnościach:
Od roku 2008 uruchomione zostały kierunki w języku angielskim:
Studia zaoczne prowadzone są na kierunku Mechanika i Budowa Maszyn w 4 specjalnościach:
Jednocześnie Wydział MEL prowadzi studia II stopnia, na mocy porozumienia z dnia 7 marca 2003, dla absolwentów Wyższej Szkoły Oficerskiej Sił Powietrznych w Dęblinie wspólnie z kadrą dydaktyczną owej uczelni na kierunku Lotnictwo i Kosmonautyka w specjalnościach:
Władze.
Władze Wydziału w kadencji 2020–2024
Organizacja.
W skład Wydziału MEiL wchodzą 2 instytuty i 12 zakładów dydaktycznych:

</doc>
<doc id="913039" url="https://pl.wikipedia.org/wiki?curid=913039" title="ESC">
ESC



</doc>
<doc id="913040" url="https://pl.wikipedia.org/wiki?curid=913040" title="Miasta Japonii oznaczone rozporządzeniem rządowym">
Miasta Japonii oznaczone rozporządzeniem rządowym

 – miasta w Japonii, których liczba mieszkańców przekroczyła 500 000 i są ważnymi ośrodkami gospodarczymi i przemysłowymi.
Tego typu klasyfikację wprowadził art. 252 p. 19 japońskiej z 17 kwietnia 1947.
Miasta oznaczone rozporządzeniem rządowym przejęły większość zadań i uprawnień administracyjnych, zwykle przysługujących prefekturom, a ich status prawny jest niemal równy prefekturze.
Lista miast oznaczonych rozporządzeniem rządowym nie obejmuje Tokio, które posiada status , z wszystkimi atrybutami prefektury.
Lista miast oznaczonych rozporządzeniem rządowym.
W nawiasach rok uzyskania specjalnego statusu:

</doc>
<doc id="913044" url="https://pl.wikipedia.org/wiki?curid=913044" title="Ołeh Sztul">
Ołeh Sztul

Ołeh Sztul, ukr. "Олег Данилович Штуль-Жданович" (ur. 1 lipca 1917 w Łopatyczach, zm. 4 listopada 1977 w Toronto) – ukraiński nacjonalistyczny działacz polityczny i wojskowy, przewodniczący melnykowskiej OUN-M w latach 1965–1976.
Magister literaturoznawstwa Uniwersytetu Warszawskiego, studiował również w Seminarium Duchownym w Krzemieńcu, tam też wstąpił do OUN, a po rozłamie do OUN-M. Podczas II wojny światowej należał do najbliższych współpracowników Ołeha Olżycza.
Brał udział w tworzeniu oddziałów partyzanckich na Wołyniu, był przedstawicielem OUN-M w sztabie Siczy Poleskiej.
Od 1942 w Zarządzie Głównym OUN-M, pod koniec 1943 trafił do niemieckiej niewoli, skierowany do obozu koncentracyjnego Sachsenhausen, gdzie przebywał do października 1944.
Po wojnie przebywał na emigracji w Paryżu, W 1947 wybrany na członka Zarządu Głównego PUN, od 1948 redaktor organu OUN-M – „Ukraijińskie słowo”.
Po śmierci Andrija Melnyka mianowany pełniącym obowiązki przewodniczącego, na VI Zjeździe w 1966 mianowany przewodniczącym PUN-OUN. Był zwolennikiem konsolidacji całego ukraińskiego ruchu niepodległościowego, był jednym z założycieli Światowego Kongresu Wolnych Ukraińców.
Pochowany na cmentarzu Bound Brook w USA.

</doc>
<doc id="913047" url="https://pl.wikipedia.org/wiki?curid=913047" title="Ustawy Zgromadzenia Kalifornii nr 1792 i 1793">
Ustawy Zgromadzenia Kalifornii nr 1792 i 1793

Ustawy Zgromadzenia Kalifornii nr 1792 i 1793 – dwie proponowane ustawy Lelanda Yee, zwykle nazywane ustawami o ultrabrutalnych grach lub po prostu zakazem gier wideo, które miały zabraniać sprzedaży „ultrabrutalnych” gier wideo małoletnim w Kalifornii. Ustawa nr 1792 zakazywała sprzedaży gier, natomiast ustawa nr 1793 wymagała umieszczenia oznaczeń o tych regulacjach na danych grach. Obydwie ustawy przeszły przez Zgromadzenie i zostały podpisane przez gubernatora Arnolda Schwarzeneggera 7 października 2005. 21 grudnia 2005 prawo zostało jednak odrzucone przez sędziego Ronalda Whyte'a przed wejściem w życie z początkiem roku 2006, gdyż uznał on, że "gry komputerowe są chronione przez Pierwszą Poprawkę".

</doc>
<doc id="913049" url="https://pl.wikipedia.org/wiki?curid=913049" title="5′UTR">
5′UTR

5′UTR (z ), rejon 5′ niepodlegający translacji – niepodlegająca translacji część mRNA położona w kierunku 5′ od sekwencji kodującej.
W 5′UTR mogą się znajdować różne sekwencje sygnałowe. Geny bakterii i wirusów mogą zawierać w tym obszarze sekwencje wpływające na ekspresję tych genów. Przykładem takich sekwencji, występujących przede wszystkim u bakterii, są ryboprzełączniki. U eukariontów mogą to być sekwencje wiążące białka, które wpływają na stabilność mRNA lub jego translację, na przykład elementy reagujące na żelazo (IRE, ang. ), a także sekwencje wspomagające inicjację translacji.

</doc>
<doc id="913054" url="https://pl.wikipedia.org/wiki?curid=913054" title="Józef z Grodziska">
Józef z Grodziska

Józef z Grodziska (Wezenborg) herbu Napiwon - dokumenty z lat 1352 - 1382 jako właściciela miasta wymieniają Józefa (Ozepa) z
Grodziska. Aczkolwiek nie wiadomo jaki urząd piastował, należał do wpływowych ówczesnych osobistości.
Kiedy bowiem 2 września 1352 roku, zawiązuje się konfederacja szlachty wielkopolskiej pod wodzą Maćka Borkowica wymierzona przeciw samowoli władzy wykonawczej. Akt konfederacji zastrzegał, że nie jest ona zwrócona przeciw królowi. Wśród 84 przedstawicieli rycerstwa wielkopolskiego spotykamy "Josepha de Grodyscze". Z dokumentu wystawionego przez Józefa, dnia 14 lipca 1379 wiemy, że darowuje on młynarzowi Janowi zw. Vindemuler trzecią trzęść dochodu z młyna zbudowanego przez Jana w lasach nad rzeką Sępolna. Pozwala Janowi na wystawienie obok młyna karczmy, sprzedawać w niej chleb i mięso, oraz łowić ryby w Sępolnie. W dokumencie tym występują jako świadkowie mieszczanie grodziscy, o wyłącznie niemieckich imionach. Są nimi: Walter (burmistrz), Hanczel, Anzenap, rzeźnik Henryk, Piotr Licip, Henryk Driesen, oraz sługa Józefa Samuel Langknute. Pozwala to sądzić, że patrycjat miejski stanowiła ludność pochodzenia niemieckiego.
Józef występuje ponownie na arenie politycznej podpisując 29 listopada 1382 roku, tzw. "uchwałę radomską" przyrzekając wierność jako królowi polskiemu tej córce Ludwika Węgierskiego, która zgodzi się osiąść w Polsce. Należał zatem do stronnictwa zwalczającego Marię i Zygmunta Luksemburskiego, a popierającego kandydaturę Jadwigi.
Ostatni raz słyszymy o Józefie, kiedy w 1382 roku, był posłem arcybiskupa i kapituły gnieźnieńskiej do księcia mazowieckiego Siemowita IV.
Po Józefie właścicielką miasta została jego córka Wichna, żona Świętosława z Szubina.

</doc>
<doc id="913056" url="https://pl.wikipedia.org/wiki?curid=913056" title="KS Budowlani Lublin">
KS Budowlani Lublin



</doc>
<doc id="913060" url="https://pl.wikipedia.org/wiki?curid=913060" title="RKS Motor Lublin">
RKS Motor Lublin



</doc>
<doc id="913062" url="https://pl.wikipedia.org/wiki?curid=913062" title="Nadziejewki">
Nadziejewki

Nadziejewki lub też Smolarnia – dawna osada w Polsce położona w województwie lubuskim, w powiecie międzyrzeckim, w gminie Skwierzyna. Należy do sołectwa Krobielewko.
Historia.
Wieś powstała na prawie olęderskim w XVIII w. na południowym skraju Puszczy Noteckiej, ok. 2 km na północny wschód od Krobielewka. Jeszcze w latach międzywojennych było tam ok. 15 gospodarstw. W 1939 roku mieszkało tu 49 osób. W latach 1975–1998 miejscowość administracyjnie należała do województwa gorzowskiego. Reliktem osady jest leśniczówka 1 km na północ od Skrzynicy. Formalnie miejscowość została zniesiona w 2008 roku.
Nadziejewki to nazwa leśnictwa w Nadleśnictwie Międzychód.

</doc>
<doc id="913063" url="https://pl.wikipedia.org/wiki?curid=913063" title="Nerevar">
Nerevar



</doc>
<doc id="913064" url="https://pl.wikipedia.org/wiki?curid=913064" title="Andrzej Kłopotek">
Andrzej Kłopotek

Andrzej Kłopotek (ur. 2 grudnia 1959 w Śliwicach, zm. 26 listopada 2015 w Bydgoszczy) – polski polityk, poseł na Sejm V kadencji.
Życiorys.
Ukończył studia w Toruńskiej Wyższej Szkole Przedsiębiorczości na kierunku bezpieczeństwo narodowe. Wstąpił do partii Polskie Stronnictwo Ludowe. W wyborach w 2005 kandydował z okręgu toruńskiego i uzyskał 2338 głosów. Został posłem w grudniu 2006 na miejsce Zbigniewa Sosnowskiego, który zrzekł się mandatu po wyborach samorządowych.
W wyborach do Sejmu w 2007 ponownie kandydował z listy PSL. Otrzymał 5607 głosów, co nie wystarczyło na zdobycie mandatu poselskiego. W 2008 został zatrudniony w spółce Elewarr. W wyborach parlamentarnych w 2011 również kandydował z listy PSL, nie uzyskawszy mandatu.
Był synem Alfonsa i Anastazji, a także bratem Eugeniusza Kłopotka.

</doc>
<doc id="913065" url="https://pl.wikipedia.org/wiki?curid=913065" title="S/y Poświst">
S/y Poświst

s/y Poświst – jacht żaglowy należący Akademickiego Związku Morskiego w Gdańsku. 3 sierpnia 1948 uległ tragicznej w skutkach awarii na Zatoce Gdańskiej, w wyniku której zmarły cztery osoby.
Wypadek.
Jacht żaglowy „Poświst” uległ wypadkowi w czasie rejsu szkoleniowego rozpoczętego 3 sierpnia 1948 wieczorem, na wodach Zatoki Gdańskiej, 9 mil od brzegu na linii Hel–Sobieszewo. Załogę stanowili studenci, członkowie AZM, Jerzy Kawałkowski – sternik, Wanda Biernacka, Magdalena Zakrzewska, Anna Potulicka i Bolesław Trochimowicz. Przyczyną awarii – odpadnięcia dolnej części falszkilu z balastem – było prawdopodobnie skorodowanie bolców mocujących.
Jacht w godzinach wieczornych 3 sierpnia 1948 w okolicach dzisiejszej pławy nawigacyjnej „GN” (środek Zatoki Gdańskiej), w wyniku oderwania się balastu, przewrócił się przy silnym bocznym wietrze. Jacht nie zatonął, lecz zaczął dryfować z wiatrem w kierunku południowo-wschodnim. Niedoświadczona załoga, wbrew zasadom dobrej praktyki morskiej, przeceniając swoje siły porzuciła przewrócony, ale wciąż niezatapialny kadłub jachtu i na zaimprowizowanej tratwie z kół ratunkowych i gretingów popłynęła ku pozornie bliskiemu brzegowi Mierzei Wiślanej. Żeglarze płynęli początkowo na zaimprowizowanych tratwach, później je porzucając, płynęli wpław, w kamizelkach ratunkowych. Troje żeglarzy zmarło wskutek wychłodzenia organizmu, nie osiągnąwszy brzegu. Wanda Biernacka wychłodzona i holowana do brzegu przez kolegę w wyniku hipotermii zmarła w drodze do szpitala. Tragedię przeżył jedynie Bolesław Trochimowicz. Jacht po kilku dniach zdryfował na plaże Mierzei Wiślanej, po sowieckiej stronie granicy. Przekazany polskim studentom z AZM do przystani przy Twierdzy Wisłoujście, przez kilkadziesiąt lat zalegał w klubowym hangarze na Wisłoujściu oczekując na remont. Pod koniec lat 90. XX wieku wystawiony na zewnątrz terenu przystani, ostatecznie po zdemontowaniu okuć z kadłuba rozebrany na opał.
Pamięci załogi „Pośwista” poświęcona jest tablica pamiątkowa na pomniku w formie głazu i kotwicy zlokalizowanym koło Twierdzy Wisłoujście.

</doc>
<doc id="913066" url="https://pl.wikipedia.org/wiki?curid=913066" title="Fukien">
Fukien



</doc>
<doc id="913079" url="https://pl.wikipedia.org/wiki?curid=913079" title="PEN/Faulkner Award">
PEN/Faulkner Award

PEN/Faulkner Award for Fiction – nagroda literacka przyznawana przez PEN/Faulkner Foundation autorowi najlepszej amerykańskiej prozatorskiej książki (powieść, zbiór opowiadań) opublikowanej w danym roku kalendarzowym.
Nagrodę pierwszy raz przyznano w 1981. Zwycięzca otrzymuje 15000 dolarów, każdy z czterech finalistów po 5000. Patronuje jej William Faulkner, pisarz amerykański, noblista z 1949.

</doc>
<doc id="913080" url="https://pl.wikipedia.org/wiki?curid=913080" title="PEN/Faulkner Award for Fiction">
PEN/Faulkner Award for Fiction



</doc>
<doc id="913081" url="https://pl.wikipedia.org/wiki?curid=913081" title="Canon EF 135mm 2.8 SOFTFOCUS">
Canon EF 135mm 2.8 SOFTFOCUS



</doc>
<doc id="913084" url="https://pl.wikipedia.org/wiki?curid=913084" title="PW-5 Smyk">
PW-5 Smyk

PW-5 Smyk – polski jednoosobowy szybowiec kompozytowy Klasy Światowej (ang. "World Class") zaprojektowany na Politechnice Warszawskiej przez zespół pod kierownictwem doktora inżyniera Romana Świtkiewicza. Rozwinięciem Smyka jest dwuosobowy PW-6.
Historia.
PW-5 Smyk został zaprojektowany jako tani i prosty szybowiec, mający wziąć udział w konkursie na szybowiec Klasy Światowej, który został ogłoszony przez OSTIV. 7 października 1989 roku we Frankfurcie podpisano dwa dokumenty: „Wymagania techniczne na szybowiec klasy światowej” oraz „Regulamin wyboru i wytwarzania szybowca klasy światowej”. Ich treść zobowiązywała konstruktorów do spełnienia kilku podstawowych wymagań:
PW-5 Smyk został zaprojektowany w ramach programu ULS na Wydziale Mechanicznym Energetyki i Lotnictwa Politechniki Warszawskiej w zespole pod kierownictwem doktora inżyniera Romana Świtkiewicza. W skład zespołu konstrukcyjnego weszli magistrowie inżynierowie Wojciech Frączek, Dariusz Gwadera, Przemysław Pleciński, Stanisław Suchodolski, Jerzy Tiereszko i Paweł Żak. Profil płata został opracowany przez zespół kierowany przez profesora Jerzego Ostrowskiego z Zakładu Aerodynamiki Wydziału Mechanicznego Energetyki i Lotnictwa Politechniki Warszawskiej. Charakteryzuje się bardzo małą wrażliwością na zanieczyszczenia.
Prace były finansowane przez Ministerstwo Edukacji Narodowej oraz Fundację na Rzecz Nauki Polskiej. Oblotu prototypu szybowca, o znakach rejestracyjnych SP-P575, dokonał 5 września 1992 roku pilot doświadczalny January Roman na lotnisku w Bielsku-Białej. Nazwa Smyk nawiązywała do przedwojennego motoszybowca MIP Smyk.
Do konkursu zgłoszono łącznie 42 projekty z 22 krajów, do ścisłego finału przeszło 7 projektów. 13 marca 1993 roku Międzynarodowa Federacja Lotnicza (FAI) jako zwycięzcę konkursu wybrała jednomyślnie PW-5.
Produkcją nowego szybowca w 1994 roku zajęły się zakłady PZL w Świdniku. W 2001 roku produkcja została przeniesiona do zakładów w Bielsku-Białej. Wraz ze zmianą wytwórcy wprowadzono zmodernizowaną wersję B1-PW-5. Modernizacja objęła między innymi układ awaryjnego zrzutu owiewki, tablicę przyrządów, dodano balast ogonowy oraz automatyczne połączenia popychaczy lotek.
Obecnie produkcją „Smyka” zajmuje się Zakład Szybowcowy Jeżów w Jeżowie Sudeckim. Do 2010 roku zbudowano około 300 egzemplarzy szybowca.
Konstrukcja.
Jednomiejscowy wolnonośny średniopłat wykonany z laminatu szklano-epoksydowego.
Skrzydło jednodźwigarowe, dwudzielne o obrysie trapezowym, z łukowymi końcówkami o wzniosie 2°24′. Pokrycie przekładkowe z wypełniaczem piankowym Conticell. Lotka laminatowa, bezszczelinowa, wyważona masowo, napędzana popychaczowo. Hamulce aerodynamiczne jednopłytowe wysuwane tylko z górnej powierzchni skrzydła, napędzane popychaczowo.
Kadłub o konstrukcji skorupowej, usztywniony wręgami. Za kabiną pilota przechodzący w belkę ogonową zakończoną statecznikiem. Wyposażony w przedni i dolny zaczep do startu na holu lub za wyciągarką. Kabina zakryta z jednoczęściową limuzyną otwieraną do przodu. Fotel pilota regulowany na ziemi, pedały przestawne w locie. Pojemniki na balast pod fotelem pilota oraz pod statecznikiem poziomym. Kolumnowa tablica przyrządów wyposażona w busolę, wariometr energii całkowitej z kompensatorem i termosem, prędkościomierz i wysokościomierz. Istnieje możliwość dodatkowej zabudowy zakrętomierza, wariometru elektrycznego, radiostacji (na przykład FSG 70/71, Microair 760, ATR-720) i komputera szybowcowego.
Usterzenie klasyczne o profilu Wortman FX-71-L-150/30. Usterzenie wysokości jednoczęściowe o konstrukcji laminatowej, z pojedynczym dźwigarkiem, usztywnione żeberkami. Usterzenie kierunku zintegrowane z kadłubem, ster kryty płótnem. Ster wysokości napędzany popychaczowo, ster kierunku linkowo.
Podwozie stałe, jednotorowe z małym kółkiem przednim, kołem głównym z hamulcem bębnowym oraz z płozą ogonową z kółkiem ogonowym.
Rekordy ustanowione na PW-5 Smyk.
FAI dla klasy światowej prowadzi odrębną klasyfikację rekordów świata. Oto kilka rekordów ustanowionych na PW-5:

</doc>
<doc id="913089" url="https://pl.wikipedia.org/wiki?curid=913089" title="Joe Pass">
Joe Pass

Joe Pass, właśc. Joseph Anthony Jacobi Passalaqua (ur. 13 stycznia 1929 w New Brunswick, zm. 23 maja 1994 w Los Angeles) – amerykański gitarzysta jazzowy. Jest postrzegany powszechnie jako jeden z najlepszych technicznie gitarzystów w historii muzyki jazzowej. Zmarł na raka.
Dzieciństwo i wczesne lata życia.
Joe Pass, syn Mariano Passa, urodzonego na Sycylii robotnika, dorastał w Johnstown w stanie Pensylwania. Urodzony w rodzinie bez żadnych tradycji muzycznych, zaczął grać na gitarze pod wpływem Gene’a Autry’ego – aktora kojarzonego przede wszystkim z rolami grających na gitarze kowbojów. Pierwszy instrument Joe Pass dostał na dziewiąte urodziny.
Już około 14. roku życia Pass zaczął koncertować z takimi muzykami, jak Tony Pastor czy Charlie Barnet, ciągle przy tym doskonaląc swoje umiejętności. Rosnąca sława nie pozostała bez wpływu na młodego człowieka i w latach 50. zaczął mieć problemy z nadużywaniem narkotyków. Znalazł się w końcu w klinice Synanon na dwuipółletnim programie odwykowym. Po udanej kuracji powrócił na scenę – w 1962 wydał album "The Sounds of Synanon".
Lata 60. i 70..
W latach 60. Pass nagrał serię albumów dla Pacific Jazz Label, otrzymując przy okazji w 1963 nagrodę „New Star” magazynu „Down Beat”. Nagrywał gościnnie w tym czasie również m.in. z Geraldem Wilsonem, Budem Shankiem i Lesem McCannem, udzielając się również w nagraniach telewizyjnych. Współpracował m.in. z Frankiem Sinatrą i Sarah Vaughan. We wczesnych latach 70. Pass wraz z innym gitarzystą, Herbem Ellisem, regularnie występował w „Donte's Jazz Club” w Los Angeles. Ta współpraca doprowadziła do wydania albumu dla nowej wytwórni płytowej, Concord. W nagraniach uczestniczyli również kontrabasista Ray Brown i perkusista Jake Hanna. Ponadto Joe w tym czasie współpracował twórczo przy powstaniu serii książek muzycznych, z których jedna - "Joe Pass Guitar Style" - napisana wspólnie z Billem Thrasherem, do dziś jest uważana za kluczową pozycję dla osób pragnących zagłębić tajniki improwizacji.
Z wartościowszych albumów wydanych w tamtym czasie należy wymienić "Virtuoso" i "Trio" z 1974. Album "Trio", na którym poza Passem wystąpili Oscar Peterson i Niels-Henning Ørsted Pedersen, zdobył m.in. nagrodę Grammy jako najlepsza płyta jazzowa. Pass współpracował wtedy również z takimi artystami jak Duke Ellington, Dizzy Gillespie, Count Basie czy Ella Fitzgerald, z którą nagrał cztery płyty.
Wybrana dyskografia.
Albumy solowe
Z Oscarem Petersonem
Z Nielsem-Henningem Ørstedem Pedersenem
Z Ellą Fitzgerald
Z innymi muzykami

</doc>
<doc id="913090" url="https://pl.wikipedia.org/wiki?curid=913090" title="NGT6">
NGT6



</doc>
<doc id="913093" url="https://pl.wikipedia.org/wiki?curid=913093" title="Estudiantes de Mérida">
Estudiantes de Mérida

Estudiantes de Mérida Fútbol Club – wenezuelski klub piłkarski z siedzibą w Méridzie, leżącym w stanie Mérida.
Historia.
Klub założony został 4 kwietnia 1971 i gra obecnie w drugiej lidze wenezuelskiej (Segunda división venezolana).
Klub Estudiantes zadebiutował w pierwszej lidze wenezuelskiej w 1972 roku, zajmując w swym debiutanckim sezonie wysokie 4. miejsce. W następnym roku Estudiantes wobec równej liczby punktów rozegrał baraż z klubem Valencia FC o tytuł wicemistrza Wenezueli - przegrany jednak 2:4. W 1974 i 1975 dwukrotnie było 3. miejsce, aż w roku 1976 wreszcie udało się sięgnąć po wicemistrzostwo, powtórzone w następnym, 1977 roku. W 1978 znów trzecia pozycja, a w 1979 najgorsze jak dotąd 5. miejsce w tabeli. Za to w 1980 roku największy sukces - mistrzostwo Wenezueli. Rok później - "tylko" wicemistrzostwo. Po trzech przeciętnych sezonach 1982, 1983 i 1984 drugie mistrzostwo w 1985 roku, a po roku kolejne wicemistrzostwo Wenezueli. Przejście ligi wenezuelskiej z systemu jesień-wiosna na wiosna-jesień nie było zbyt szczęśliwe dla klubu Etudiantes, który oprócz pierwszego w nowym systemie sezonu 1986/1987 (3. miejsce) błąkał się w dolnych rejonach tabeli. Dopiero w 1998 roku po wygraniu turnieju Clausura, Estudiantes ponownie zdobył tytuł wicemistrza, a w następnym roku klub rewelacyjnie spisał się w Copa Libertadores, docierając aż do ćwierćfinału. Ostatnim sukcesem było szóste wicemistrzostwo Wenezueli w 2002 roku. Później było już coraz gorzej, aż w końcu w tabeli sumarycznej sezonu 2005/2006 Estudiantes zajął ostatnie, 10. miejsce i po 35 latach nieprzerwanej gry w pierwszej lidze spadł do drugiej ligi.

</doc>
<doc id="913095" url="https://pl.wikipedia.org/wiki?curid=913095" title="Estudiantes Merida">
Estudiantes Merida



</doc>
<doc id="913097" url="https://pl.wikipedia.org/wiki?curid=913097" title="Estudiantes de Mérida Fútbol Club">
Estudiantes de Mérida Fútbol Club



</doc>
<doc id="913098" url="https://pl.wikipedia.org/wiki?curid=913098" title="Rune Djurhuus">
Rune Djurhuus

Rune Djurhuus (ur. 25 stycznia 1970 w Elverum) – norweski szachista i dziennikarz szachowy, arcymistrz od 1996 roku.
Kariera szachowa.
Od początku lat 90. należy do ścisłej czołówki norweskich szachistów, sześciokrotnie występując na szachowych olimpiadach (1988, 1990, 1992, 1994, 1996, 2006) oraz raz w drużynowych mistrzostwach Europy w roku 1989 w Hajfie, gdzie zdobył złoty medal za indywidualny wynik (7 pkt w 9 partiach) na VI szachownicy. W 1996 otrzymał, jako czwarty w historii (po Simenie Agdesteine, Jonathanie Tisdallu i Einarze Gauselu) zawodnik norweski, tytuł arcymistrza. Dziewięciokrotnie zdobywał medale w mistrzostwach kraju: 4 srebrne (1990, 1994, 2000, 2003) i 5 brązowych (1988, 1995, 1996, 1998, 1999).
W roku 1985 zdobył tytuł mistrza Norwegii juniorów. Do roku 1990 był etatowym reprezentantem kraju, trzykrotnie startując w mistrzostwach świata juniorów oraz czterokrotnie - w mistrzostwach Europy juniorów. Na przełomie 1990 i 1991 roku osiągnął duży sukces, zdobywając w Arnhem tytuł mistrza Europy juniorów (wyprzedzając w tabeli m.in. Władimira Kramnika i Loeka van Wely). W 1994 triumfował w kołowym turnieju w Gausdal, sukces ten powtarzając w latach 1995 (wraz z Einarem Gauselem) oraz 1996 (przed Andriejem Sokołowem). W 1999 podzielił II miejsce w otwartym turnieju w Kairze, natomiast w następnym roku - w "openie" w Bergen. W 2000 w Askerze podzielił (wraz z Simenem Agdesteinem) I miejsce w mistrzostwach Norwegii, ale w barażu uległ 0-2 i zdobył srebrny medal. W 2002 podzielił I miejsce w otwartym turnieju "Troll Masters" w Gausdal.
Najwyższy ranking w dotychczasowej karierze osiągnął 1 stycznia 1997 r., z wynikiem 2530 punktów dzielił wówczas 2-3. miejsce (za Simenem Agdesteinem, wspólnie z Einarem Gauselem) wśród norweskich szachistów.
Prowadzi szachowe kolumny w dziennikach "Aftenposten" i "Adresseavisen".

</doc>
<doc id="913099" url="https://pl.wikipedia.org/wiki?curid=913099" title="Nikołaj Iwanow (siatkarz)">
Nikołaj Iwanow (siatkarz)

Nikołaj Wasilew Iwanow (bułg. "Николай Иванов") (ur. 14 czerwca 1972 roku w Perniku) – bułgarski siatkarz, były reprezentant Bułgarii. Występuje na pozycji rozgrywającego.

</doc>
<doc id="913101" url="https://pl.wikipedia.org/wiki?curid=913101" title="Karim Haggui">
Karim Haggui

Karim Haggui (arab. كريم حقي, ur. 20 stycznia 1984 w Al-Kasrajn) – piłkarz tunezyjski grający na pozycji środkowego obrońcy.
Kariera klubowa.
Haggui urodził się w mieście Al-Kasrajn i tam też rozpoczynał karierę w 1998 w klubie AS Kasserine. 2 lata później przeniósł się do Étoile Sportive du Sahel i grał tam w drużynie młodzieżowej, a w 2003 roku został włączony do kadry pierwszego zespołu. W zespole z miasta Susa spędził sezon, ale nie osiągnął z nim sukcesów.
W letnim oknie transferowym roku 2004 Haggui podpisał kontrakt z klubem Ligue 1, RC Strasbourg, który zapłacił za niego milion euro. W lidze zawodnik zadebiutował 7 sierpnia 2004 roku w przegranym 1:2 wyjazdowym meczu z Bastią. W 9. kolejce meczu z FC Nantes doznał jednak kontuzji i do gry wrócił po 3 miesiącach. Ze Strasbourgiem pod koniec sezonu wywalczył Puchar Ligi Francuskiej. W sezonie 2005/2006 wystąpił w 23 meczach i strzelił 2 gole (oba w przegranym 2:4 meczu z Toulouse FC), ale Racing spadł z ligi, zajmując przedostatnią, 19. pozycję.
Latem 2006 roku Haggui za blisko 2,8 miliona euro przeszedł do niemieckiego Bayeru 04 Leverkusen. Zadebiutował w nim 29 lipca w przegranym po rzutach karnych meczu Pucharu Ligi Niemieckiej z FC Schalke 04. W Bundeslidze natomiast Haggui po raz pierwszy wystąpił 12 sierpnia 2006 roku, a jego klub pokonał Alemannię Akwizgran 3:0. W 2009 roku dotarł z zespołem do finału Pucharu Niemiec, jednak Bayer przegrał tam 0:1 z Werderem Brema.
W 2009 roku Haggui odszedł za darmo do Hannoveru 96. W nowym klubie zadebiutował 8 sierpnia 2009 roku w przegranym 0:1 spotkaniu z Herthą BSC. Graczem Hannoveru był do 2013 roku. Następnie występował w także pierwszoligowym VfB Stuttgart, a także w drugoligowej Fortunie Düsseldorf. W 2016 roku odszedł do szwajcarskiego FC Sankt Gallen. W 2018 roku zakończył karierę.
Kariera reprezentacyjna.
W reprezentacji Tunezji Haggui zadebiutował 20 sierpnia 2003 roku w zremisowanym 0:0 meczu z Gwineą. W 2004 roku został powołany do kadry na Puchar Narodów Afryki 2004. Był tam podstawowym zawodnikiem, grał we wszystkich meczach, a także w wygranym 2:1 finale z Marokiem i dzięki temu został mistrzem Afryki.
Również w 2004 roku Haggui pojechał na Letnie Igrzyska Olimpijskie 2004. Zagrał w 3 meczach grupowych, ale Tunezja okazała się gorsza od późniejszych złotych medalistów, Argentyny oraz Australii i zajmując 3. miejsce w grupie odpadła z dalszej rywalizacji.
W 2006 roku Haggui zaliczył kolejne dwa turnieje. Na początku roku wystąpił w Pucharze Narodów Afryki 2006 z Tunezją odpadając w ćwierćfinale po meczu z Nigerią, przegranym w karnych (w 49. minucie spotkania strzelił gola na 1:1). Natomiast później selekcjoner Roger Lemerre zabrał Hagguia na Mistrzostwa Świata w Niemczech. Karim był podstawowym zawodnikiem drużyny i zagrał we wszystkich 3 meczach grupowych: z Arabią Saudyjską (2:2), Hiszpanią (1:3) oraz Ukrainą (0:1).

</doc>
<doc id="913102" url="https://pl.wikipedia.org/wiki?curid=913102" title="Przygotowanie (prawo karne)">
Przygotowanie (prawo karne)



</doc>
<doc id="913103" url="https://pl.wikipedia.org/wiki?curid=913103" title="System oceniania gier komputerowych">
System oceniania gier komputerowych

System oceniania gier komputerowych – system używany do klasyfikacji gier komputerowych według ustalonych kryteriów. Większość takich systemów jest związanych z rządami państw, czasem będąc częścią lokalnego systemu oceniania filmów. Ich istnienie jednak podawane jest w wątpliwość ze względu na badanie, w którym „90% nastolatków potwierdza, że ich rodzice nigdy nie sprawdzali oceny gry komputerowej przed pozwoleniem im na wypożyczenie lub kupno gry”.
Wykorzystanie.
Poniższa grafika ilustruje wykorzystanie poszczególnych systemów w odpowiednich krajach. Kraje zaznaczone różnymi kolorami korzystają z różnych systemów.

</doc>
<doc id="913105" url="https://pl.wikipedia.org/wiki?curid=913105" title="USK">
USK



</doc>
<doc id="913108" url="https://pl.wikipedia.org/wiki?curid=913108" title="Haemophilus influenzae">
Haemophilus influenzae

Haemophilus influenzae – Gram-ujemna bakteria (pałeczka) przenoszona drogą kropelkową, wywołująca głównie zakażenia układu oddechowego i zapalenie opon mózgowo-rdzeniowych.
Bakteria ta została po raz pierwszy opisana w 1892 roku przez Richarda Pfeiffera podczas epidemii grypy (od jego nazwiska powstała dawna nazwa tej bakterii, pałeczka Pfeiffera). Nazwy łacińska ("Haemophilus influenzae") i polska (pałeczka grypy) mają znaczenie czysto historyczne, ponieważ wiadomo już od 1933 roku, że grypa ma etiologię wirusową.
"H. influenzae" był pierwszym mikroorganizmem, którego cały genom udało się zsekwencjonować . Na genom tej bakterii składają się 1 830 140 par zasad DNA w pojedynczym kolistym chromosomie, który zawiera 1740 kodujących białka genów, 58 genów tRNA i 18 innych genów kodujących RNA. Przeprowadzone w "The Institute for Genomic Research" przedsięwzięcie sekwencjonowania genomu "H. influenzae" zostało ukończone i opublikowane w czasopiśmie naukowym "Science" w 1995 roku.
Charakterystyka.
"Haemophilus influenzae" jest nieruchomą, Gram-ujemną pałeczką nietworzącą przetrwalników. Należy do bakterii względnie beztlenowych. Rośnie najlepiej na ogrzanych płytkach agaru czekoladowego (ogrzewanie erytrocytów powoduje uwalnianie czynnika X (hemina) i V (NAD+), które są niezbędne do wzrostu bakterii).
Nazwa systematyczna.
Podczas pandemii w końcu XIX wieku bakterię izolowano ze zwłok osób zmarłych na grypę (influenza). Sądząc, iż to właśnie ona odpowiada za tę chorobę, nazwano ją "Haemophilus influenzae". Dopiero w roku 1933 zidentyfikowano właściwy czynnik etiologiczny: wirus grypy. 
Podział.
Ze względu na obecność różnych przeciwciał wobec polisacharydowej otoczki wyróżnia się 6 podtypów "Haemophilus influenzae": a, b, c, d, e, f. W celu szybkiej identyfikacji danego podtypu stosuje się metodę bezpośredniej immunofluorescencji.
Chorobotwórczość.
Głównymi czynnikami chorobotwórczymi "Haemophilus influenzae" są:
"Haemophilus influenzae" przenosi się drogą kropelkową, przedostając się do dróg oddechowych, a następnie do krwi. Niekiedy może się szerzyć poprzez ciągłość na opony mózgowo-rdzeniowe. Przenosi się wyłącznie z człowieka na człowieka (ludzie zwykle są skolonizowani szczepami bezotoczkowymi).
Może wywoływać wiele chorób:
Leczenie i profilaktyka.
W leczeniu stosuje się antybiotyki, na przykład cefalosporyny III generacji, amoksycylinę, chloramfenikol.
W celu profilaktyki można stosować szczepionkę zawierającą oczyszczony polirybofosforan, skojarzoną z immunogennymi białkami lub polipeptydami.
W chemioprofilaktyce stosuje się ryfampicynę.

</doc>
<doc id="913115" url="https://pl.wikipedia.org/wiki?curid=913115" title="Języki jenisejskie">
Języki jenisejskie

Języki jenisejskie – rodzina języków używanych w centralnej Syberii, głównie na terenie kraju krasnojarskiego. Języki jenisejskie prawdopodobnie spokrewnione są z językami na-dene. Istnieje potencjalnie powiązanie w ramach makrorodziny dene-kaukaskiej z językiem chińskim i językami Kaukazu.
Klasyfikacja.
Jedynie dwa spośród tych języków przetrwały do XX wieku: ketyjski, którym mówi od kilkuset do tysiąca osób, oraz jugh, od niedawna wymarły. Inne języki z tej rodziny jak arin, assan, kott czy pumpokol wymarły w XVIII lub XIX wieku.
Cechy gramatyczne i fonologiczne rodziny jenisejskiej.
Języki jenisejskie mogą mieć od jednego do czterech tonów. Tony te są związane z glotalizacją, długością samogłoski i przydechem, podobnie jak w języku starochińskim. Języki jenisejskie mają również bardzo rozwiniętą odmianę czasownika oraz charakteryzuje je ergatywność.

</doc>
<doc id="913117" url="https://pl.wikipedia.org/wiki?curid=913117" title="Neoscholastyka">
Neoscholastyka

Neoscholastyka – nurt filozoficzny odnawiający filozofię scholastyczną. Współczesna neoscholastyka zapoczątkowana została encykliką Leona XIII – "Aeterni Patris". Leon XIII wezwał do zaangażowania się katolików w pracę filozoficzną i przyjęcie w niej jednego wzorca - scholastyki, w szczególności w formie nadanej przez Tomasza z Akwinu. 
Neoscholastyką nazywa się także wcześniejsze formy odradzające filozofię scholastyczną w epoce nowożytnej.
Kierunki.
W ramach neoscholastyki pojawiły się dwa kierunki:
Cechy szczególne.
Wśród szczególnych cech nowej scholastyki wymienia się:

</doc>
<doc id="913121" url="https://pl.wikipedia.org/wiki?curid=913121" title="Czachor">
Czachor

Czachor (forma żeńska: Czachor, Czachorowa; liczba mnoga: Czachorowie) – polskie nazwisko. Na początku lat 90. XX wieku Polskę zamieszkiwało 1779 osób o tym nazwisku.

</doc>
<doc id="913124" url="https://pl.wikipedia.org/wiki?curid=913124" title="Girls &amp; Boys (singel Good Charlotte)">
Girls &amp; Boys (singel Good Charlotte)

 
Girls &amp; Boys (ang. "Dziewczyny i chłopaki") – singel Good Charlotte z 2003 r., z płyty The Young and the Hopeless. Piosenka ta uplasowała się na szczycie listy MuchMusic Contundown i na 6. miejscu listy U.K. Singles Chart. Teledysk był nagrywany w Nowej Zelandii. Jest to parodia zachowania młodzieży – starsi panowie i panie, którzy zachowują się tak, jakby mieli po 20 lat (np. panowie grają z Billym w grę telewizyjną, rzucają napojem w szybę przejeżdżającego samochodu, po czym szybko uciekają). Na końcu teledysku widzimy budzącego się Benjiego, który myśli, że to był sen. Na dywanie przed jego łóżkiem stoi starsza pani, która chrupie paluszki.

</doc>
<doc id="913125" url="https://pl.wikipedia.org/wiki?curid=913125" title="Dobrogost Ostroróg (zm. 1478/1479)">
Dobrogost Ostroróg (zm. 1478/1479)

Dobrogost Ostroróg herbu Nałęcz (ur. ok. 1400, zm. 1478/1479) – kasztelan kamieński 1443–1467 oraz gnieźnieński 1468–1478, także starosta ostrzeszowski, poseł do sułtana Amurata w 1440 roku z oznajmieniem, że Władysław III Warneńczyk jest już królem Węgier.
Życiorys.
Był najmłodszym z synów Sędziwoja i jego żony Barbary.
Był sygnatariuszem i gwarantem aktu pokoju toruńskiego 1466 roku. Był właścicielem wielu dóbr w okolicach Lwówka i Trzciela, były to m.in. Ostrzeszów, Konin, Pakosław, pół Bukowca, część Głuponi, pół Pniew (w zastawie), Wierzenica, Rakownia, Kobylnica i Pławno.

</doc>
<doc id="913126" url="https://pl.wikipedia.org/wiki?curid=913126" title="Sherman Oaks">
Sherman Oaks

Sherman Oaks – dzielnica Los Angeles, w regionie doliny San Fernando w Kalifornii w Stanach Zjednoczonych. Pochodzą z niego m.in. Mary-Kate i Ashley Olsen, Jennifer Aniston oraz Mike Shinoda.

</doc>
<doc id="913132" url="https://pl.wikipedia.org/wiki?curid=913132" title="Piaseczyński Klub Rozwoju">
Piaseczyński Klub Rozwoju

Piaseczyński Klub Rozwoju stowarzyszenie istniejące od 1994. Początkowo funkcjonowało jako spontaniczna inicjatywa, a od 2001 roku jako stowarzyszenie zarejestrowane w KRS pod nr 0000026472. Patronem stowarzyszenia jest książę mazowiecki Janusz I Starszy, który nadał Piasecznu prawa miejskie. Celem Klubu jest rozwój powiatu piaseczyńskiego i poprawa warunków życia jego mieszkańców. Stowarzyszenie od lat notuje poparcie społecznie, weryfikowane w kolejnych wyborach. Klub wielokrotnie wprowadzał reprezentację do Rady Powiatu Piaseczyńskiego i do rad miast i gmin tworzących powiat piaseczyński.
Historia Klubu.
Wybory Samorządowe 1994
Klub był w fazie organizacji, członkowie brali udział w wyborach samorządowych w ramach niezależnego komitetu, który obsadził samodzielnie zaledwie 3% mandatów w Radzie Miejskiej w Piasecznie.
Wybory Samorządowe 1998
Klub wszedł w skład komitetu Wyborczego „Przymierze Społeczne” i ponownie obsadził zaledwie 3% mandatów w Radzie Miejskiej w Piasecznie. Klub wspierał koalicję rządzącą w gminie, tworzoną przez komitety wyborcze Akcji Wyborczej Solidarność, Przymierza Społecznego, Unii Wolności i Stowarzyszenia Przyjaciół Zalesia Górnego. Koalicja trwała trzy lata. Po zmianie koalicji do końca kadencji Klub Rozwoju nie wchodził w skład koalicji.
Wybory Samorządowe 2002
Klub był już zarejestrowanym stowarzyszeniem i mógł utworzyć samodzielny komitet wyborczy. Komitet wyborczy „Klub Rozwoju”, osiągnął ogromny sukces, zdobywając 8,4% głosów w wyborach do Rady Miejskiej w Piasecznie i w ramach koalicji z innym stowarzyszeniem lokalnym „Klub Rozwoju – Nasz Powiat” zdobył aż 17,8% głosów w wyborach do Rady Powiatu Powiatu Piaseczyńskiego.
Wybory Samorządowe 2006
Utworzony przez stowarzyszenie komitet wyborczy „Klub Rozwoju Dróg i Metra do Piaseczna” zdobył samodzielnie 6,41% głosów w wyborach do Rady Powiatu Piaseczyńskiego i 7,2% w wyborach do Rady Miejskiej w Piasecznie. Klub startował w Bloku wraz z dwoma innymi komitetami: Platformą Obywatelską i stowarzyszeniem „Nasza Gmina – Nasz Powiat”. Blok obsadził w Radzie Powiatu Piaseczyńskiego aż 52% mandatów. Po wyborach samorządowych cztery ugrupowania: Platforma Obywatelska, Prawo i Sprawiedliwość, stowarzyszenie „Nasza Gmina – Nasz Powiat” i Piaseczyński Klub Rozwoju utworzyły koalicję rządzącą Powiatem Piaseczyńskim. W styczniu 2008 roku w związku z wybuchem Afery Deweloperskiej, Platforma Obywatelska i Piaseczyński Klub Rozwoju wystąpiły z koalicji, pozostawiając do końca kadencji w opozycji. W 2009 roku Platforma Obywatelska, Prawo i Sprawiedliwość Piaseczyński Klub Rozwoju zawarły porozumienie o współpracy w Radzie Miejskiej w Piasecznie, gdzie współrządzili do końca kadencji.
Wybory Samorządowe 2010
Utworzony przez stowarzyszenie komitet wyborczy "Klub Rozwoju: drogi, autobusy, metro" polepszył swój wynik, zdobywając 10,3% głosów w wyborach do Rady Powiatu Piaseczyńskiego i 10,3% głosów w wyborach do Rady Miejskiej w Piasecznie. Radni stowarzyszenia przez cały okres kadencji byli w opozycji zarówno w samorządzie powiatowym, jak i miejskim.
Wybory Samorządowe 2014
Utworzony przez stowarzyszenie komitet wyborczy "Klub Rozwoju" uzyskał w wyborach do Rady Powiatu Piaseczyńskiego 6,51% głosów.

</doc>
<doc id="913142" url="https://pl.wikipedia.org/wiki?curid=913142" title="Karol Dziewoński">
Karol Dziewoński

Karol Józef Dziewoński (ur. 18 sierpnia 1876 w Jarosławiu, zm. 6 grudnia 1943 w Krakowie) – polski profesor chemii organicznej i kierownik II Zakładu Chemicznego Uniwersytetu Jagiellońskiego, specjalista w zakresie chemii barwników i technologii farbiarstwa. Przewodniczący Oddziału Krakowskiego Polskiego Towarzystwa Chemicznego (1924–1937). Od 1919 był członkiem Polskiej Akademii Umiejętności (1919 członek korespondent, 1923 członek czynny), od 1936 członkiem Towarzystwa Naukowego Warszawskiego, od 1923 członkiem Akademii Nauk Technicznych.
Życiorys.
Był synem malarza i powstańca styczniowego Józefa Dziewońskiego i Albertyny z Bayerów. Po ukończeniu szkoły średniej w roku 1895, wstąpił na Wydział Chemii Technicznej Szkoły Politechnicznej we Lwowie. W 1901 uzyskał tam stopień inżyniera technologa, a w 1903 doktora nauk technicznych. Już w trakcie studiów został zatrudniony jako demonstrator, a po ukończeniu studiów jako asystent Szkoły Politechnicznej we Lwowie. W latach 1902–1904 był asystentem Uniwersytetu we Fryburgu. W 1911 mianowano go profesorem Uniwersytetu Jagiellońskiego, objął kierownictwo II Zakładu Chemicznego.
Aresztowany przez Niemców wraz z profesorami UJ 6 listopada 1939, trafił do obozu koncentracyjnego Sachsenhausen. Zwolniony z obozu wrócił do Krakowa. Podjął pracę w firmie farmaceutycznej "Wander". Zaczął też wykładać na tajnych kompletach Wydziału Lekarskiego i Studium Farmaceutycznego UJ. Należał do powstałego na Tajnym Uniwersytecie Komitetu Trzech który zdobywał fundusze na pomoc dla asystentów i ich rodzin. Profesor zginął wskutek tragicznego wypadku – został potrącony przez tramwaj. Jechał wówczas do prof. Władysława Szafera po zapomogę dla jednego z asystentów.
Był mężem Heleny z Ponikiewskich.
Został pochowany na Cmentarzu Salwatorskim w Krakowie (sektor SC7-9-34).

</doc>
<doc id="913143" url="https://pl.wikipedia.org/wiki?curid=913143" title="Guzowy Młyn">
Guzowy Młyn

Guzowy Młyn (niem. "Thurnitzmühle") – osada w Polsce położona w województwie warmińsko-mazurskim, w powiecie olsztyńskim, w gminie Gietrzwałd, położone nad jeziorem Sarąg. Kiedyś było to najmniejsze sołectwo w Polsce. Nad rzeką stoi młyn a w nim pracuje mała wodna elektrownia poruszana przez stuletnią turbinę. Są to jedyne zabudowania. Obecnie znajduje się tam Gospodarstwo Agroturystyczne. W latach 1975–1998 miejscowość administracyjnie należała do województwa olsztyńskiego.

</doc>
<doc id="913144" url="https://pl.wikipedia.org/wiki?curid=913144" title="Łączmy się w pary, kochajmy się">
Łączmy się w pary, kochajmy się

Łączmy się w pary, kochajmy się – maksisingel Kultu wydany w grudniu 2001 roku przez wytwórnię SP Records.

</doc>
<doc id="913146" url="https://pl.wikipedia.org/wiki?curid=913146" title="Cerkiew Świętego Jerzego w Sofii">
Cerkiew Świętego Jerzego w Sofii

Cerkiew Świętego Jerzego w Sofii (buł. Църква «Свети Георги») – wczesnochrześcijańska rotunda z czerwonej cegły, będąca najstarszym budynkiem, znajdującym się w Sofii, stolicy Bułgarii. Znajduje się między Hotelem Sheraton a Pałacem Prezydenckim, wśród pozostałości antycznego miasta Serdica.
Rotunda została zbudowana przez Rzymian w IV wieku naszej ery. Wewnątrz oraz w centralnej kopule zachowały się oryginalne freski z XII–XIV wieku. Za czasów Imperium Osmańskiego budynek służył za meczet, a od jego upadku cerkiew-muzeum.

</doc>
<doc id="913147" url="https://pl.wikipedia.org/wiki?curid=913147" title="Rentyny">
Rentyny

Rentyny – wieś w Polsce położona w województwie warmińsko-mazurskim, w powiecie olsztyńskim, w gminie Gietrzwałd.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznej Warmii.

</doc>
<doc id="913149" url="https://pl.wikipedia.org/wiki?curid=913149" title="Horliwka">
Horliwka



</doc>
<doc id="913152" url="https://pl.wikipedia.org/wiki?curid=913152" title="Barduń">
Barduń

Barduń (niem. "Bardungen") – osada leśna w Polsce położona w województwie warmińsko-mazurskim, w powiecie olsztyńskim, w gminie Gietrzwałd.
W latach 1975–1998 miejscowość administracyjnie należała do województwa olsztyńskiego.

</doc>
<doc id="913153" url="https://pl.wikipedia.org/wiki?curid=913153" title="Mistrzostwa Europy U-21 w Piłce Nożnej 2004">
Mistrzostwa Europy U-21 w Piłce Nożnej 2004

Mistrzostwa Europy U-21 w piłce nożnej 2004 odbywały się w dniach 27 maja – 8 czerwca 2004 roku w Niemczech. Turniej stanowił jednocześnie finałową kwalifikację do igrzysk w Atenach (awansowały pierwsze trzy zespoły).
Kwalifikacje.
W kwalifikacjach brali udział 48 drużyn narodowych U-21, podzielonych na 10 grup, w których znajdowało się 4 lub 5 zespołów. Mistrzowie i sześć najlepszych zespołów z drugich miejsc awansowali do fazy play-off, z której zostały wyłonionych ośmioro finalistów turnieju głównego.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-21 2004 została reprezentacja Włoch.

</doc>
<doc id="913154" url="https://pl.wikipedia.org/wiki?curid=913154" title="Cerkiew Bojańska">
Cerkiew Bojańska



</doc>
<doc id="913157" url="https://pl.wikipedia.org/wiki?curid=913157" title="Barwiny">
Barwiny

Barwiny (niem. "Barwienen", prus. "Bērwins") – osada w Polsce, w województwie warmińsko-mazurskim, w powiecie olsztyńskim, w gminie Gietrzwałd. Osada znajduje się w historycznym regionie Warmia.
Nazwa.
12 lutego 1948 r. ustalono urzędową polską nazwę miejscowości – Barwiny, określając drugi przypadek jako Barwin, a przymiotnik – barwiński.
Podział administracyjny.
W 1973 roku, jako niezamieszkany przysiółek, Barwiny należały do powiatu morąskiego, gmina i poczta Małdyty.
W latach 1975–1998 miejscowość należała administracyjnie do województwa olsztyńskiego.

</doc>
<doc id="913158" url="https://pl.wikipedia.org/wiki?curid=913158" title="Kazelot">
Kazelot

Kazelot – singel warszawskiej grupy Kult wydany 5 października 2003 przez wytwórnię fonograficzną S.P. Records.
Lista utworów.
Singiel zawiera ukrytą piosenkę „Łączmy się w pary” rapera Aro, pochodzący z jego płyty "Cogonieznajom". Refren piosenki pochodzi z piosenki Kultu „Łączmy się w pary, kochajmy się”. Piosenka rozpoczyna się kilkanaście sekund po zakończeniu ostatniego utworu z listy.

</doc>
<doc id="913159" url="https://pl.wikipedia.org/wiki?curid=913159" title="Cegłowo">
Cegłowo

Cegłowo – osada w Polsce położona w województwie warmińsko-mazurskim, w powiecie olsztyńskim, w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
Osada warmińska położona na południowy zachód od Olsztyna, przy linii kolejowej Olsztyn – Ostróda.
Historia.
Wieś lokowana w 1348 r., na 14 włókach na prawie chełmińskich, w pruskim terytorium Gudikus, w pobliżu jeziora Marong (obecnie Marąg) i Jeziora Wulpińskiego. Wieś założono pod nazwą "Hermsdorf".

</doc>
<doc id="913162" url="https://pl.wikipedia.org/wiki?curid=913162" title="Łęgucki Młyn">
Łęgucki Młyn

Łęgucki Młyn – kolonia w Polsce położona w województwie warmińsko-mazurskim, w powiecie olsztyńskim, w gminie Gietrzwałd. Położona nad Jeziorem Łęguckim. W pobliżu wsi, otoczonej lasami, znajduje się obszar objęty ochroną – ostoja bobrów na rzece Pasłęce.
W latach 1975–1998 miejscowość administracyjnie należała do województwa olsztyńskiego.
W osadzie znajduje się Powiatowe Centrum Edukacyjne, dawny ośrodek wypoczynkowy należący obecnie do 
Powiatu Olsztyńskiego. Na terenie ośrodka znajduje się m.in. elektrownia wodna Kormoran. 
W Łęguckim Młynie odbywają się cykliczne zloty fanów motoryzacji, w tym Warmiński Zlot VW Garbus oraz zlot samochodów FSO.

</doc>
<doc id="913163" url="https://pl.wikipedia.org/wiki?curid=913163" title="Tadeusz Brandys">
Tadeusz Brandys

Tadeusz Kazimierz Brandys (ur. 2 marca 1936 w Zabrzegu koło Bielska, zm. 19 stycznia 2010 w Braniewie) – polski ksiądz katolicki, prałat honorowy Jego Świątobliwości.
Życiorys - lata młodzieńcze.
Urodził się 2 marca 1936 roku jako syn ogrodnika Franciszka i Marii z domu Kubiś, rodziców jedenaściorga dzieci. Ochrzczony został w miejscowej parafii, pierwszą Komunię św. przyjął w 1946 roku, bierzmowanie w 1950.
Szkołę podstawową ukończył w Zabrzegu w 1951 roku, w latach 1952–1957 Niższe Seminarium Duchowne św. Jacka w Katowicach, złożył tam kościelny egzamin dojrzałości i zapisał się na kurs przygotowawczy Śląskiego Seminarium Duchownego w Tarnowskich Górach. Po trzech miesiącach wrócił do domu zastąpić ojca. W 1959 roku zdobył świadectwo dojrzałości Liceum Ogólnokształcącego dla Pracujących w Katowicach i dalsze studia filozoficzne i teologiczne odbył w Warmińskim Seminarium Duchownym w Olsztynie w latach 1959–60 i 1964–1970. W przerwie pracował w zakładach chemicznych w Oświęcimiu oraz zakładach rowerowych w Czechowicach-Dziedzicach jako zaopatrzeniowiec.
Kapłaństwo.
Święcenia kapłańskie przyjął w 1970 z rąk administratora diecezji warmińskiej Józefa Drzazgi po ukończeniu Wyższego Seminarium Duchownego "Hosianum" w Olsztynie. Po święceniach przez okres 3 lat był wikariuszem w parafii Matki Bożej Nieustającej Pomocy w Malborku. Następnie do 1975 roku pracował w parafii św. Jerzego w Kętrzynie. 15 sierpnia 1975 objął placówkę duszpasterską w Karolewie, zostając później jej pierwszym proboszczem. Tam zajmował się budową plebanii i salek katechetycznych. Aby pokonać opór władz, niegodzących się ich budowę, uciekł się do fortelu. Zakupił wóz mieszkalny za wzorem wielkopolskiego chłopa Michała Drzymały i z napisem "Duszpasterstwo Parafialne przy kościele św. Stanisława Kostki w Karolewie" postawił go obok kościoła przy turystycznej trasie do "Wilczego Szańca". Gdy Radio Wolna Europa zaczęło nadawać stosowne audycje, władze państwowe wyraziły zgodę na ustanowienie parafii. W roku 1979 ksiądz Tadeusz Brandys został skierowany do Braniewa, gdzie mu powierzono odbudowę z ruin kościoła. Dekretem ordynariusza diecezji warmińskiej nr 758/80 zostaje 7 lipca 1979 roku mianowany rektorem kościoła św. Katarzyny w Braniewie.
Dzięki jego staraniom odbudowany został kościół pw. św. Katarzyny w Braniewie, którego był rektorem i proboszczem w latach 1979–2007 (po jego rezygnacji proboszczem został ks. prałat Leszek Galica). Od roku 1994 koordynował prace przy odbudowie kościoła w Żelaznej Górze i Gronowie, wybudował także kościół z plebanią w Szylenach.
Był także kapelanem domu prowincjalnego sióstr katarzynek, szpitala powiatowego, powiatowej straży pożarnej, komendy policji i Zakładu Karnego w Braniewie. W ZK w Braniewie opiekował się ofiarami stanu wojennego – wśród nich osadzonym tu w latach 1985-1986, a później zamordowanym, ks. Sylwestrem Zychem.
Przyczynił się do odszukania relikwii Reginy Protmann, założycielki Zgromadzenia Sióstr Świętej Katarzyny Dziewicy i Męczennicy. Wraz z arcybiskupem metropolitą warmińskim Edmundem Piszczem, burmistrzem Braniewa i senatorem Tadeuszem Kopaczem oraz przewodniczącym braniewskiej rady miejskiej Jerzym Welke udał się do Rzymu, zapraszając papieża Jana Pawła II na beatyfikację do Braniewa. Po dokonanej w Warszawie beatyfikacji przystosował braniewski kościół św. Katarzyny na sanktuarium Błogosławionej Reginy, jako już patronki miasta Braniewa.
Był wielkim entuzjastą i również uczestnikiem warmińskich pielgrzymek na Jasną Górę. Zasłużony dla przyznania kościołowi tytułu bazyliki mniejszej (10 lutego 2001) oraz dla beatyfikacji Reginy Protmann (13 czerwca 1999); był długoletnim dziekanem dekanatu braniewskiego (od 1986).
Od 1987 nosił godność kanonika honorowego kapituły warmińskiej, otrzymał też tytuły watykańskie – papieskiego kapelana honorowego (1993) i prałata honorowego Jego Świątobliwości (2005). Odznaczony został Srebrnym Krzyżem Zasługi (2006) i złotą odznaką resortu kultury „Za opiekę nad zabytkami”. Był honorowym obywatelem Braniewa. Odznaczony pośmiertnie Złotym Krzyżem Zasługi (2010) i Krzyżem Wolności i Solidarności (2020).
Zmarł 19 stycznia 2010 roku w dzień wspomnieniu po liturgicznym bł. Reginy Protmann, której to proces beatyfikacyjny promował i wspierał. Pochowany został na cmentarzu przy ul. Morskiej w Braniewie.

</doc>
<doc id="913165" url="https://pl.wikipedia.org/wiki?curid=913165" title="Guillaume-Chrétien de Lamoignon de Malesherbes">
Guillaume-Chrétien de Lamoignon de Malesherbes

Guillaume-Chrétien de Lamoignon de Malesherbes (ur. 6 grudnia 1721 w Paryżu, zm. 23 kwietnia 1794 tamże) – francuski polityk, mąż stanu, doradca i cenzor królewski. Znany ze swej przychylnej postawy wobec Encyklopedystów, a zwłaszcza Diderota, którego książki miał kiedyś zabrać do swego domu, by chronić go przed oskarżeniem o posiadanie wywrotowej literatury. Był obrońcą Ludwika XVI na procesie w 1792 roku.
1721–1770 cenzor.
Urodzony w Paryżu jako syn sławnej rodziny prawniczej, również szybko wykazał zdolności na tym polu. Uczyniono go przewodniczącym "cour des aides" (sądu posiłkowego) Parlamentu Paryża w roku 1750, gdy jego ojciec, Guillaume de Lamoignon de Blancmesnil, został kanclerzem. Jedną z funkcji kanclerza było czuwanie nad cenzurą wydawniczą. Ojciec Malesherbesa często powierzał (1750–1768) ten obszar działalności synowi. Przez ten czas Malesherbes młodszy stał się bardziej politykiem niż prawnikiem. By skutecznie panować nad rynkiem wydawniczym zawarł znajomości z najsłynniejszymi pisarzami: Diderotem, Friedrichem Melchiorem, baronem von Grimm. Możliwe, że bez pomocy Malesherbesa "Encyclopédie" Diderota nie ukazałaby się.
4 lutego 1749 ożenił się z Françoise Thérèse Grimod de La Reynière (ok. 1730–1771), i miał z nią dwie córki:
1771–1791 polityk i uczony.
W roku 1771 droga jego kariery uległa zmianie. Parlamenty rozwiązano. Kanclerz Maupeou dążył do większej centralizacji administracyjnej i ograniczenia wpływów „szlachty urzędniczej” ("noblesse de la robe"). Malesherbes zdecydowanie się przeciwstawił tym zmianom i został natychmiast wygnany na prowincję do swej posiadłości rodowej w Malesherbes. Przywołał go z powrotem Ludwik XVI, który przywrócił parlamenty (co zazwyczaj historycy oceniają negatywnie) i uczynił Malesherbesa Ministrem Domu Królewskiego ("ministre de la maison du roi") w roku 1775.
W roku 1776 zastąpił go na stanowisku Anne-Robert-Jacques Turgot. Malesherbes poświęcił ten wolny okres na podróże do Holandii, Szwajcarii i Niemiec. Podjął się następnie próby wpłynięcia na prawników królestwa by zaczęto uznawać małżeństwa zawarte w obrządku protestanckim.
W sporze, jaki przyrodnik Georges-Louis Leclerc, hrabia de Buffon wiódł z botanikami, wziął stronę tych ostatnich. Malesherbes miał wykształcenie przyrodnicze, od roku 1750 należał do "Academie des sciences", został również członkiem "Akademii Francuskiej".
W roku 1787 jeszcze przez kilka miesięcy sprawował urząd publiczny. Niespokojne lata poprzedzające rewolucję chciał przebyć w swym pałacyku.
1792–1794 kaźń.
W grudniu 1792 roku dobrowolnie wrócił do Paryża, by wraz z dwoma innymi adwokatami (François Tronchet, Raymond Desèze) bronić króla przed Konwentem Narodowym. Skazanie króla było dlań bolesnym ciosem. Powrócił na prowincję po ogłoszeniu wyroku.
Malesherbes cieszył się we Francji szacunkiem nawet wśród prostych ludzi, dlatego rewolucjoniści początkowo dawali mu spokój, nawet gazeta Marata nie atakowała go, ponieważ nikt by nie uwierzył w oszczerstwa skierowane przeciw niemu. Jednak w grudniu roku 1793 został zaaresztowany wraz z córką Marguerite i jej mężem, wnuczką Aline i jej mężem. 23 kwietnia 1794 roku został zgilotynowany, wcześniej zgilotynowano członków jego rodziny (Marguerite i markiza de Rosanbo – 20 kwietnia, Aline i hrabiego Chateaubriand – 22 kwietnia). Malesherbes został przez rewolucjonistów zmuszony do oglądania ich egzekucji.

</doc>
<doc id="913168" url="https://pl.wikipedia.org/wiki?curid=913168" title="Łopkajny">
Łopkajny

Łopkajny (dawniej Lopkajny, niem. "Lopkeim") – kolonia w Polsce położona w województwie warmińsko-mazurskim, w powiecie olsztyńskim, w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
Wieś, należąca do parafii w Łukcie. Nazwa wsi jest pochodzenia pruskiego, od "laba" – dobry, bogaty i kaym – dwór, wieś.
Historia.
Wieś nad jeziorem Łoby ("Lobben-See"), wymieniana w dokumentach z 1540 r. W tym czasie wieś należała do Anthoniusa Borcka, a w Lopkajnach żyli chłopi: Valent (Walenty), Simon (Szymon), Lazer (Łazar, Łazasz) i Michel (Michał). W 1543 r. wieś wymieniana jako posiadająca 20 włók ziemi.

</doc>
<doc id="913169" url="https://pl.wikipedia.org/wiki?curid=913169" title="All Good Things (Come to an End)">
All Good Things (Come to an End)

All Good Things (Come to an End) – piosenka pop stworzona przez Nelly Furtado, Timbalanda, Danję i Chrisa Martina na trzeci studyjny album Nelly Furtado, "Loose" (2006). W Europie utwór został wydany jako trzeci singel z krążka "Loose" (2006) w listopadzie 2006. W Stanach Zjednoczonych piosenka ukazała się jako czwarty singel, w kwietniu 2007.
Wideoklip.
Teledysk do „All Good Things (Come to an End)” był nagrywany w Portoryko na przemian z klipem do utworu „Say It Right”, trzecim amerykańskim singlem z albumu "Loose" (2006). Wideoklip ukazuje historię miłosną pomiędzy Nelly i modelem. Sceny ukazują artystkę przechadzającą się po plaży, szukającą mężczyzny w lesie. Razem odnajdują stół, przy którym spożywają posiłek. Następnie stojąc na meblu, poruszją gałęzią drzewa; z konara płynie woda.
Teledysk w Kanadzie miał premierę dnia 7 marca 2007 na kanale MuchMusic, a w Stanach Zjednoczonych dnia 19 marca 2007 na MTV w programie "TRL".
Videoclip dzień po premierze zajął pozycję w pierwszej dziesiątce listy przebojów "TRL", aby po kilku dniach osiąść na miejscu #2.

</doc>
<doc id="913170" url="https://pl.wikipedia.org/wiki?curid=913170" title="Nowy Młyn (powiat olsztyński)">
Nowy Młyn (powiat olsztyński)

Nowy Młyn – osada w Polsce położona w województwie warmińsko-mazurskim, w powiecie olsztyńskim, w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
Miejscowość po raz pierwszy w dokumentach pojawiała się w roku 1591, jako młyn i majątek ziemski. Przez długie lata znajdowała się w posiadaniu rodziny Krause.
Zobacz też: Nowy Młyn

</doc>
<doc id="913172" url="https://pl.wikipedia.org/wiki?curid=913172" title="FC Eindhoven">
FC Eindhoven

Football Club Eindhoven – holenderski klub piłkarski mający siedzibę w mieście Eindhoven, obecnie grający w Eerste divisie.
Klub został założony 16 listopada 1909 jako EVV Eindhoven. W 1954 roku Eindhoven został ostatnim mistrzem kraju, zanim status rozgrywek w Holandii zmieniono na profesjonalny. Eindhoven od tego czasu grał w Eredivisie, aż do roku 1957, gdy został zdegradowany o klasę niżej, w której grał aż do roku 1969. 2 lata później klub ponownie spadł z ligi, a w 1975 roku awansował. W 1977 roku nastąpiła kolejna degradacja i od tego czasu FC Eindhoven gra nieprzerwanie na drugim froncie.
Najwięksi rywale klubu FC, to sąsiedzi z miasta Eindhoven, PSV Eindhoven. Mecze przeciwko PSV nazywane są "Lichstad Derby" ("Derby Miasta Światła"). Rywalizacja pomiędzy klubami, podobnie jak choćby w Glasgow, ma podłoże zarówno pochodzeniowe jak i religijne. FC Eindhoven od czasu powstania był uważany za klub katolicki, podczas gdy PSV to klub protestancki.
W 2004 roku FC Eindhoven podpisał z PSV umowę o współpracy, dzięki czemu byłaby możliwość przepływu młodych zawodników z jednej do drugiej drużyny. Ostatecznie współpracę zakończono rok później, w 2005 roku.
Sukcesy.
Klub ma na swoim koncie zwycięstwa w:

</doc>
<doc id="913173" url="https://pl.wikipedia.org/wiki?curid=913173" title="Salminek">
Salminek

Salminek (niem. "Sallmeien") – osada w Polsce położona w województwie warmińsko-mazurskim, w powiecie olsztyńskim, w gminie Gietrzwałd.
W latach 1975–1998 miejscowość administracyjnie należała do województwa olsztyńskiego.

</doc>
<doc id="913174" url="https://pl.wikipedia.org/wiki?curid=913174" title="45–89 (singel)">
45–89 (singel)

„45–89” – singel wydany w 1990 roku przez wydawnictwo Arston. Był to egzemplarz promocyjny przeznaczony wyłącznie dla prezenterów dyskotek. Zawierał dwa utwory: jeden warszawskiej grupy Kult drugi grupy Mr Cox.
Lista utworów.
Strona A:
Strona B:

</doc>
<doc id="913175" url="https://pl.wikipedia.org/wiki?curid=913175" title="Jan Louwers Stadion">
Jan Louwers Stadion

Jan Louwers Stadion – wielofunkcyjny stadion w mieście Eindhoven, w Holandii. Najczęściej używany jest jako stadion piłkarski, a swoje mecze rozgrywa na nim drużyna FC Eindhoven. Obiekt otwarty w 1934 roku może pomieścić 4600 widzów.

</doc>
<doc id="913176" url="https://pl.wikipedia.org/wiki?curid=913176" title="Rio-Andirio (most)">
Rio-Andirio (most)

Most Rio-Andirio im. Charilaosa Trikupisa (gr. Γέφυρα Ρίου-Αντίρριου, "Jefira Riu-Andiriu") – most wantowy (długość 2883 m, szerokość 27,2 m) w Grecji, nad cieśniną Rio-Andirio, pomiędzy Zatoką Patraską po stronie zachodniej, a Zatoką Koryncką po stronie wschodniej, oddany do użytku 7 sierpnia 2004 roku, tuż przed inauguracją XXVIII Letnich Igrzysk Olimpijskich w Atenach. Całkowity koszt budowy mostu wyniósł ok. 630 000 000 €.
Most znacznie przyspieszył podróż między kontynentem a Peloponezem. Na dwóch brzegach cieśniny położone są miejscowości o nazwach Rio oraz Andirio, od których most przyjął swą nazwę, podobnie jak położone obok dwa zabytkowe forty artyleryjskie. Zwiedzający most zwykle kierują się też do odległego o 10 km i także uznawanego za dużą atrakcję turystyczną miasteczka i zespołu fortyfikacji Nafpaktos.
Wyzwania techniczne.
Sejsmolodzy i historycy wskazują na bardzo wysoką aktywność geofizyczną okolicy Rio. Ponadto pylony mostu posadowiono na niestabilnym, skalnym rumowisku, o miąższości ok. 450 metrów, pod którym przebiega także uskok tektoniczny, oddzielający Peloponez od kontynentu. Konstrukcję zaprojektowano jako odporną na wstrząsy tektoniczne o sile co najmniej 7 stopni w skali Richtera. W chwili otwarcia był to najdłuższy na świecie most wantowy.
Eksploatacja mostu.
Dziennie przejeżdża nim ok. 11 000 pojazdów. Przejazd mostem jest płatny: 13 euro samochód, 65 euro autokar turystyczny.
Historyczność idei.
Pomysłodawcą budowy mostu w tym miejscu był Charilaos Trikupis, liberalny polityk, w latach 1875-1895 siedmiokrotnie mianowany premierem rządu Grecji. Także inicjator budowy słynnej górskiej wąskotorówki w "wąwozie Wuraikos" z Diakopto do Kalawrity, 40 km na wschód-południowy wschód od Rio.
Krytyka inwestycji.
W okresie oddawania mostu do użytku, inwestowanie weń tak wysokiej kwoty spotkało się z krytyką. Wskazywano na szczupłą i przeciążoną sieć drogową od strony Patras oraz nieistniejącą jeszcze nowoczesną sieć drogową po drugiej stronie przeprawy. "The Economist" pisał o moście "znikąd, aż na sam koniec nikąd". 
Bieżące użytkowanie.
Przez most prowadzi droga krajowa GR-48 (która jest częścią międzynarodowej trasy E65) (Rio - Andirio - Nafpaktos - Trikorfo - Delfy - Liwadia) oraz trasa drogi krajowej GR-5 (część trasy E55: Rio – Andirio – Missolungi – Janina).

</doc>
<doc id="913177" url="https://pl.wikipedia.org/wiki?curid=913177" title="Siła (województwo warmińsko-mazurskie)">
Siła (województwo warmińsko-mazurskie)

Siła (dawniej "Młyn Schilla", niem. "Schillamühle") – osada w Polsce położona w województwie warmińsko-mazurskim, w powiecie olsztyńskim, w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
Pierwotna nazwa pruska Skila wyparta została przez polską nazwę Siła.
Młyn założony w 1409 roku. W 1417 wystawiono ponownie dokument lokacyjny z trzema włókami na prawie chełmińskim, dla młynarza Fryderyka. Roczny czynsz wyznaczono na 8 marek i 6 "tłustych świń". Osada odnotowana w dokumentach z lat 1571, 1591, 1603, 1622, 1673, 1790, 1879, 1889.
W roku 1951 osada występowała pod nazwą Siła lub Siła Młyn. W latach 80. XX w. kolonia wsi Sząbruk.

</doc>
<doc id="913179" url="https://pl.wikipedia.org/wiki?curid=913179" title="Ron Kauk">
Ron Kauk

Ron Kauk (ur. 23 września 1957 w Redwood City) – amerykański wspinacz, związany z Camp 4 w Yosemite Valley. 
W 1975 przeszedł drogę "Astroman", a w 1978 "Separate Reality", ówcześnie najtrudniejszą drogę w dolinie, a także bulder "Midnight Lightning" (V8), będący najbardziej znanym baldem na świecie. Po pobycie w Europie zmienił swoje podejście do wspinania sportowego – zaczął obijać drogi. W 1997 poprowadził najtrudniejszą drogę w dolinie, uważaną także za najtrudniejszą rysę świata – "Magic Line" wycenioną na 5.14b.
Jest bohaterem serii filmów „Masters of Stone”, a także kaskaderem z .

</doc>
<doc id="913180" url="https://pl.wikipedia.org/wiki?curid=913180" title="Smoleń (województwo warmińsko-mazurskie)">
Smoleń (województwo warmińsko-mazurskie)

Smoleń – osada w Polsce położona w województwie warmińsko-mazurskim, w powiecie olsztyńskim, w gminie Gietrzwałd.
W latach 1975–1998 miejscowość administracyjnie należała do województwa olsztyńskiego.
Zobacz też: Smoleń

</doc>
<doc id="913182" url="https://pl.wikipedia.org/wiki?curid=913182" title="Tomarynki">
Tomarynki

Tomarynki – osada w Polsce położona w województwie warmińsko-mazurskim, w powiecie olsztyńskim, w gminie Gietrzwałd. W latach 1975–1998 miejscowość administracyjnie należała do województwa olsztyńskiego.
Zachodnia część wsi Gietrzwałd, nazwa osady utworzona od sąsiedniej wsi Tomaryny, jest pochodzenia staropruskiego.

</doc>
<doc id="913183" url="https://pl.wikipedia.org/wiki?curid=913183" title="„Pan raczy żartować, panie Feynman!” Przypadki ciekawego człowieka">
„Pan raczy żartować, panie Feynman!” Przypadki ciekawego człowieka

„Pan raczy żartować, panie Feynman!” Przypadki ciekawego człowieka – zbiór wspomnień Richarda Feynmana, wyróżnionego w roku 1965 Nagrodą Nobla w dziedzinie fizyki, wydany w Polsce w latach 1996, 2007 i 2018 (tytuł oryginału: ang. "„Surely You're Joking, Mr. Feynman!”: Adventures of a Curious Character", Princeton University Press, USA 1985).
Anegdoty zostały spisane z nagrań wielu nieformalnych rozmów o nauce, pracy i życiu osobistym, które Feynman przeprowadził ze swoim przyjacielem, Ralfem Leightonem. 
Książka zyskała duże zainteresowanie czytelników, podobnie jak inne publikacje Feynmana, np. trudniejsza dla niespecjalistów książka pt. "QED: The Strange Theory of Light and Matter" (Princeton University Press, 1985), która została sprzedana w liczbie 500 tys. egzemplarzy.
Treść książki.
Wstęp, przedmowa i wprowadzenie.
Wstęp do polskiego wydania, zatytułowany "Richard P. Feynman – urwisowaty geniusz", napisał prof. Marek Demiański z Instytutu Fizyki Teoretycznej UW. W tekście przytoczył kilka własnych wspomnień ze spotkań w Warszawie, gdy Feynman przebywał na 4. Międzynarodowej Konferencji Teorii Grawitacji (1962), oraz w CALTECH w roku 1974. W czasie spaceru z Markiem Demiańskim po plaży Feynman powiedział m.in.: 
Po kilku zdaniach na temat tworzenia się w głębiach morskich coraz bardziej złożonych cząsteczek, skończył myśl mówiąc: 
Ralph Leighton, który spisał wspomnienia przyjaciela, wyraził w przedmowie zdziwienie, „że jednej osobie przytrafiło się w życiu tyle wspaniałych i szalonych rzeczy” i „udało się w jednym życiu uknuć tyle niewinnych psot”. We wprowadzeniu, napisanym przez Alberta R. Hibbsa, profesora CALTECH, znalazło się zdanie, że wspomnienia dają wyraz prawdziwym cechom natury Feynmana, „jego niemal nałogowej potrzeby rozwiązywania zagadek, jego prowokacyjnej figlarności, jego odrazy do snobizmu i obłudy oraz jego umiejętności przelicytowania każdego, kto usiłuje przelicytować jego!”.
Treść książki.
Zbiór zawiera wspomnienia Feynmana, m.in. o jego dzieciństwie, o młodości w MIT i w Princeton University, o jego pierwszym wystąpieniu naukowym, którego słuchali giganci umysłu: Einstein, Pauli, Russel, von Neumann, o tajnikach otwierania sejfów, wizytach w barach topless, pracach nad bombą atomową w Los Alamos, pomysłach na elektrownię jądrową, walce z rządową administracją, eksperymentach z hipnozą, testach wrażliwości węchu, wykonywanych m.in. wspólnie z pierwszą żoną, Arline Greenbaum, niedługo przed jej śmiercią na gruźlicę.

</doc>
<doc id="913184" url="https://pl.wikipedia.org/wiki?curid=913184" title="Zaskwierki">
Zaskwierki

2 miejscowości w Polsce:

</doc>
<doc id="913186" url="https://pl.wikipedia.org/wiki?curid=913186" title="Aspergillus flavus var. oryzae">
Aspergillus flavus var. oryzae



</doc>
<doc id="913187" url="https://pl.wikipedia.org/wiki?curid=913187" title="Gallbaly">
Gallbaly

Galbally (irl. "Gall Bhaile") – miasteczko w Irlandii w hrabstwie Limerick. Leży w środkowej części Irlandii w pobliżu miast: Tipperary, Mitchellstown, Limerick i Hospital.

</doc>
<doc id="913189" url="https://pl.wikipedia.org/wiki?curid=913189" title="Kocham cię a miłością swoją">
Kocham cię a miłością swoją

Kocham cię, a miłością swoją – singel warszawskiej grupy Kult. Został wydany w dwóch formach: jedna z nich była przeznaczona do sprzedaży (kwiecień 2006 SPCDS06/06), druga miała charakter promocyjny i nie była dostępna w sprzedaży, a jedynie rozesłana do stacji radiowych (2005 SP Records).

</doc>
<doc id="913190" url="https://pl.wikipedia.org/wiki?curid=913190" title="Zaskwierki (powiat olsztyński)">
Zaskwierki (powiat olsztyński)

Zaskwierki (niem. "Dorotheental") – osada w Polsce, położona w województwie warmińsko-mazurskim, w powiecie olsztyńskim, w gminie Gietrzwałd.
W latach 1975–1998 miejscowość administracyjnie należała do województwa olsztyńskiego.

</doc>
<doc id="913191" url="https://pl.wikipedia.org/wiki?curid=913191" title="Zdrojek">
Zdrojek

miejscowości w Polsce:

</doc>
<doc id="913194" url="https://pl.wikipedia.org/wiki?curid=913194" title="Dolina Brzoskwinki">
Dolina Brzoskwinki

Dolina Brzoskwinki (Dolina Brzoskwini) – dolina o długości ok. 4 km położona pomiędzy miejscowościami Brzoskwinia, Chrosna i Morawica w górnej części potoku Brzoskwinka. Znajduje się na Wyżynie Krakowsko-Częstochowskiej w mezoregionie geograficznym zwanym Garbem Tenczyńskim.
Opis doliny.
W 2005 r. staraniem mieszkańców Chrosnej dokonano rewitalizacji zachodniego zbocza dolinki i zostało ono przygotowane do turystyki; wycięto część drzew odsłaniając skały wapienne, wyznakowano ścieżkę dydaktyczną, przygotowano dla turystów ławeczki, miejsca biwakowe i tablice z opisami doliny, parking dla samochodów. Dzięki tym staraniom Dolina Brzoskwinki jest jednym z bardziej atrakcyjnych miejsc rekreacyjnych w okolicach Krakowa.
Dolina Brzoskwinki rozcina południową część Garbu Tenczyńskiego. Górny jej odcinek ma łagodne stoki i szerokie dno (100–250 m), dolny natomiast, w okolicach Chrosnej to skalisty wąwóz o dnie szerokości ok. 50 m. Na obu jego stromych ścianach liczne skały wapienne. Jeszcze kilkadziesiąt lat temu zachodnie zbocze doliny, przez które przebiega obecnie szlak turystyczny było użytkowane rolniczo – były tu pastwiska i łąki. Po zaprzestaniu jego użytkowania zarosło lasem typu grąd, w którym dominuje grab, poza nim liczniej występuje dąb, brzoza, jesion, olcha czarna. Skały wapienne porośnięte są murawami kserotermicznymi. Dzięki częściowemu wycięciu drzew występujące na nich gatunki roślin (niektóre z nich są chronione prawnie) znalazły dobre warunki do rozwoju.
Przez dolinę wytyczono zataczającą zamkniętą pętlę ścieżkę dydaktyczną „Chrośnianeczka”. Ma ona długość 4,4 km (czas przejścia 1.30-2 godz.). Prowadzi pomiędzy malowniczymi skałami o fantastycznych kształtach. W jednym miejscu w skale zwanej Obchodnią ścieżka prowadzi długim korytarzem skalnym. Na szczycie innej, zwanej Wielkim Brzegiem, przy żelaznym krzyżu znajduje się punkt widokowy ok. 60 m nad dnem doliny. Nieco powyżej tej skały z krzyżem znajduje się mniejsza, a w niej Jaskinia Ducha Gór, który według opowiadań mieszkańców pilnował wypasanego tu bydła, gdy pastuszkowie zajęli się zabawą. Ścieżka wyprowadza z niego polną drogą na grzbiet Garbu Tenczyńskiego. Rozciągają się stąd szerokie widoki, przy dobrej widoczności można zobaczyć nawet Tatry. Powyżej doliny znajduje się wzgórze Popówka. W bliskim sąsiedztwie Doliny Brzoskwinki znajdują się dwie inne bardzo atrakcyjne doliny: Dolina Mnikowska i Zimny Dół, w obydwu utworzono rezerwaty przyrody.
Geologia.
Skały wapienne budujące ściany doliny powstały w późnej jurze na dnie płytkiego morza, które wówczas znajdowało się na tym terenie. Zawierają one nieliczne tylko skamieniałości, występują za to na ich powierzchni liczne żebra, nisze skalne i wgłębienia oraz pęknięcia, które powstały w wyniku osuwanie się i osiadania zewnętrznych części skał.
Wapienne podłoże pod działaniem wody z rozpuszczonym w niej dwutlenkiem węgla silnie ulega procesom krasowym. Ich rezultatem są m.in. jaskinie i schroniska. W Dolinie Brzoskwinki jest ich wiele: Brzuszna Szczelina, Jaskinia Bezimienna, Jaskinia Ducha Gór, Jaskinia Leśnych Skrzatów, Jaskinia nad Skrzatami, Jaskinia nad Zajęczą, Jaskinia pod Zajęczą, Schronisko Kuny, Meander w Mysiurze, Schronisko Małe w Skale nad Potokiem, Schronisko nad Potokiem, Schronisko pod Kazalnicą, Schronisko w Dziurawej Skale, Schronisko w Skale nad Potokiem, Schronisko za Ulami, Studnia Szalonego Chłopa, Wielki Okap, Źródło w Brzoskwini.
Wspinaczka skalna.
Dolina Brzoskwinki to największe zgrupowanie skał na całym Garbie Tenczyńskim. Jest jednym z bardziej popularnych rejonów wspinaczki na całej Wyżynie Krakowsko-Częstochowskiej. Znajdujące w niej skały dzielą się na trzy grupy:

</doc>
<doc id="913195" url="https://pl.wikipedia.org/wiki?curid=913195" title="Parę osób, mały czas">
Parę osób, mały czas

Parę osób, mały czas – polski film fabularny z 2005 roku w reżyserii i według scenariusza Andrzeja Barańskiego, na podstawie książki "Dziennik we dwoje" Jadwigi Stańczakowej.
Fabuła.
Akcja filmu rozgrywa się w latach 1975-1983. Opowiada on autentyczną historię przyjaźni niewidomej Jadwigi Stańczakowej (Krystyna Janda) z Mironem Białoszewskim (Andrzej Hudziak). Jadwiga mieszka z apodyktycznym ojcem, którego nadopiekuńczość sprawiła, że jest osobą niesamodzielną. Zmienia to związek z Mironem, człowiekiem ekscentrycznym, poetą i oryginalnym prozaikiem. Jego niezaradność w sprawach codziennych uaktywnia i usamodzielnia Jadwigę, która pełni rolę zarówno sekretarki Mirona (nagrywa na magnetofon dyktowane przez niego teksty, przepisuje je na maszynie, prowadzi korespondencję), jak i opiekunki (dokarmia poetę, dba o jego zdrowie, kupuje ubrania). Stają się powiernikami swoich spraw, łączy ich platoniczne uczucie, które nie ma szans się rozwinąć, gdyż Miron jest homoseksualistą. Ich relacje zostają wystawione na próbę, kiedy Miron krytykuje pisane potajemnie wiersze Jadwigi. Ta nie poddaje się i nakłania Mirona do pomocy przy szlifowaniu własnego stylu pisarskiego, co zaowocuje późniejszymi publikacjami Stańczakowej. Z kolei Miron, dzięki przyjaciółce, otwiera się bardziej na ludzi, a jego poezja zmienia się pod jej wpływem.
Film, niemal pozbawiony muzyki, złożony jest z sekwencji codziennych, prozaicznych zdarzeń, które ujawniają złożoność relacji między Jadwigą a Mironem. Bieżące wydarzenia polityczne niemal nie mają wpływu na ten związek i świat, jaki stworzyli oni i otaczający ich ludzie z ówczesnej warszawskiej „bohemy”.

</doc>
<doc id="913196" url="https://pl.wikipedia.org/wiki?curid=913196" title="Another Brick in the Wall">
Another Brick in the Wall

Another Brick in the Wall – tytuł trzech opartych na tym samym motywie muzycznym utworów brytyjskiego zespołu rockowego Pink Floyd, pochodzących z wydanej w 1979 roku rock opery/concept albumu "The Wall". Zatytułowane są odpowiednio "Another Brick in the Wall Part I", "Part II" i "Part III". Wszystkie są autorstwa basisty i ówczesnego lidera grupy, Rogera Watersa. Są to jedne z najbardziej znanych piosenek zespołu, a także jego największe hity - szczególnie "Another Brick in the Wall Part II", które osiągnęło pierwsze pozycje na amerykańskich i brytyjskich listach przebojów, a także umieszczone zostało jako 375 utwór na liście 500 największych hitów wszech czasów sporządzonej przez magazyn Rolling Stone.
Część II (kojarzona przede wszystkim z linijki "„We Don't Need No Education”") ukazała się także na singlu, i jako jedyna mała płyta w historii zespołu zdobyła pierwsze lokaty na listach Wielkiej Brytanii, Stanów Zjednoczonych, Niemiec Zachodnich i wielu innych krajów. W ojczyźnie muzyków "Another Brick in the Wall Part II" było ponadto ich pierwszym singlem od czasu pochodzącego z 1968 roku "Point Me at the Sky". Ze względu na dużą siłę oddziaływania ten odnoszący się do rygoru w szkołach protest song został zakazany w kilku krajach.
Do wzmocnienia wymowy części II potrzebna była partia chóru dziecięcego, zespół zwrócił się więc do nauczyciela muzyki ze szkoły położonej w okolicy ich studia, Alana Renschawa. Ten zgodził się wspomóc produkcję płyty wraz z grupą swoich uczniów, pod warunkiem wszakże, że prowadzona przez niego szkolna orkiestra będzie mogła dokonać nagrań w studiach należących do Pink Floyd. Członkowie zespołu przystali na te warunki, wynagrodzili też chór dodatkowym ryczałtem w wysokości 1000 funtów - jednak nie zawarto w tej sprawie żadnych oficjalnych kontraktów dotyczących tantiem. Według nowych brytyjskich przepisów dotyczących prawa autorskiego w 1996 byli uczniowie zyskali uprawnienia do walki o korzyści płynące z udziału w projekcie, i po odszukaniu się za pośrednictwem strony internetowej pozwali Pink Floyd do sądu. Sprawa zakończyła się wypłaceniem każdemu z nich kwoty 500 funtów.
"Another Brick in the Wall Part II" nominowane zostało do nagrody Grammy za najlepsze wykonanie rockowe, i przegrało w tej kategorii z utworem Boba Segera "Against the Wind".
W roku 1980 utwór ten stał się hymnem czarnych studentów z Republiki Południowej Afryki, protestujących przeciw propagandzie rasistowskiej i tendencyjności oficjalnego programu nauczania, na skutek czego 2 maja tego roku został zakazany przez kolejny rząd.
Cegły w murze.
Tytułowe "„cegły”" to różnego rodzaju traumatyczne doświadczenia, które przyczyniają się do tworzenia wokół bohatera mentalnego muru. Trzy takie najważniejsze wpływy pełniące rolę destrukcyjną w życiu i psychice Pinka (utrata ojca, despotyzm panujący w szkole i rozpad związku) zostały na płycie przedstawione w formie trzech utworów, rozdzielonych ze względów chronologicznych lecz połączonych wspólnym zamysłem i wiodącym motywem muzycznym.
Another Brick in the Wall, Part I.
Kompozycja.
Część I jest najcichsza i najmniej dynamiczna z całego tryptyku. Jest bardzo prosta pod względem muzycznym; zawiera właściwie tylko partie basu i długie, przygnębiające solo na gitarze akustycznej. Partie wokalne są tutaj łagodniejsze i bardziej delikatne niż w częściach II i III, jednak pod koniec dynamika nieco narasta, pojawia się także cień sarkazmu w głosie Watersa, gdy ten śpiewa, że ofiara ojca Pinka i wielu jemu podobnych były "„tylko kolejnymi cegłami w murze”".
Fabuła.
Poprzedni utwór, "The Thin Ice", kończy się w momencie, gdy Pink dorasta i dowiaduje się o śmierci swego ojca. "Another Brick in the Wall Part 1" opowiada natomiast o tym, jak okrutnym i bolesnym doświadczeniem jest dla dziecka utrata jednego z rodziców, i jak tego rodzaju pierwsze kontakty z bezwzględną rzeczywistością mogą przyczynić się do rozpoczęcia budowy ochronnego muru; to właśnie w tym utworze wspomniany jest on po raz pierwszy. Tekst wydaje się jednoznacznie odnosić do przeżyć jego autora, Rogera Watersa, którego ojciec zginął na wojnie gdy ten miał zaledwie kilka miesięcy - jednak w szerszej perspektywie można go odnieść również do dwóch pozostałych muzyków Pink Floyd (ojciec Syda Barretta zmarł gdy ten był jeszcze nastolatkiem, natomiast rodzice Davida Gilmoura wyemigrowali do USA zostawiając syna samego sobie), a także każdego dziecka, które z różnych przyczyn musi wychowywać się pozbawione opieki jednego z rodziców. W pewnym sensie odnosi się to także do dzieci samego Watersa i jego kolegów po fachu, którzy - jak to wyraził w jednym z wywiadów - "„opuszczają dom na długo, by wyruszyć w trasę ... i być może wracają martwi albo tylko bardziej martwi niż żywi”". W innym wywiadzie Roger wyjaśniał: "„Wszyscy wznosimy mury by się bronić. Niektóre z nich mają pozytywny aspekt. Znacznie częściej, według mnie, są jednak negatywne. Bardzo głębokie odczuwanie straty rodzica, na sposób który kształtuje życie, jest uprawnione. Źle bywa wtedy, gdy ktoś odgradza się od bólu po takiej stracie”".
Wersja filmowa.
Na początku opartego na tym utworze fragmentu filmu widzimy matkę Pinka modlącą się w kościele po śmierci swego męża - sam chłopiec, jeszcze nieświadomy tego co się stało, bawi się samolocikiem. Następna sekwencja ukazuje go podczas zabawy w parku, gdy matka odchodzi na chwilę, by zrobić zakupy. Dostrzega tam mężczyznę, z którym próbuje nawiązać kontakt. Ten wprawdzie podsadza chłopca na karuzele, jednak gdy ten biegnie później za nim i próbuje chwytać go za rękę, odtrąca go, przez co młody Pink siada przygnębiony na huśtawkę.
Another Brick in the Wall, Part II.
Kompozycja.
W wersji oryginalnej utwór ten brzmi odpowiednio mocno jak na buntowniczy protest song, a jednocześnie utrzymany jest w chwytliwej rytmice charakterystycznej dla przebojów dyskotekowych grupy Chic. Rozpoczyna się rozpoznawalnym krzykiem Rogera Watersa. Ponieważ rozlega się on już w końcówce poprzedniej piosenki, a także ze względu na sposób, w jaki te dwa utwory łączą się ze sobą pod względem treści, "The Happiest Days of Our Lives" i "Another Brick in the Wall Part II" często grane są w radiu jedna po drugiej (szczególnie w stacjach rockowych.) Utwór charakteryzuje się wyrazistymi partiami perkusji i wyróżniającym się motywem gitarowym w tle, a także gładką lecz niespokojną solówką Davida Gilmoura, która posłużyła później miesięcznikowi muzycznemu Mojo za jeden z argumentów uzasadniających wliczenie jej wykonawcy w poczet najlepszych gitarzystów wszech czasów. W nagraniu uczestniczy poza tym chór dziecięcy ze szkoły Islington Green School, który w pewnych fragmentach wykonuje partie wiodące, a w innych stanowi tło dźwiękowe dla muzyków zespołu. Podczas piosenki można także usłyszeć charakterystyczne dla Pink Floyd wzbogacające przekaz dźwięki pozamuzyczne - chociażby Rogera Watersa wcielającego się w rolę nauczyciela, który wrzeszczy na dzieci ze szkockim akcentem: "„Źle! Zrób to jeszcze raz!”" lub też słynną już kwestię "„Nie będzie żadnego deseru jeśli nie zjecie mięsa!”". Pod koniec piosenki słychać gwar szkolnego podwórka i krzyki bawiących się uczniów. Pod sam koniec można także usłyszeć niewyraźny sygnał oczekiwania na połączenie telefoniczne.
Fabuła.
Utwór jest bardzo prosty i jednoznaczny w warstwie tekstowej, co prawdopodobnie wzmaga jego siłę oddziaływania - przyczyniając się do łatwości przyjęcia go w charakterze hymnu czy symbolu. Opowiada o młodzieńczym buncie, jaki Pink wraz z rówieśnikami wytacza swej nieludzkiej i nieprzyjaznej uczniom szkole, charakteryzującej się opisanymi w poprzednim utworze ostrymi rygorami zachowania oraz nadużywającymi swej władzy nauczycielami.
Wersja filmowa.
Po wydarzeniach opisanych w "The Happiest Days of Our Lives" Pink śni na jawie w trakcie lekcji. Wyobraża sobie grupę uczniów wmaszerowujących do wielkiej maszyny, z której wydostają się siedząc w ławkach i z maskami nałożonymi na twarze. Następnie pokazani są gdy maszerują w szeregu przez korytarze. Nauczyciel stoi w samym centrum, przybrany w togę, i wykrzykuje polecenia. Uczniowie kończą ostatecznie w małych prostokątnych przegrodach, śpiewając refren, który dociera do nadal wywrzaskującego komendy nauczyciela. Następuje szybki pokaz scen przedstawiających śpiewających uczniów i karconego Pinka. Pod koniec utworu dzieci maszerują w kierunku dużego, metalowego przedziału ładunkowego. Wpadają tam jedno po drugim. Wypadając są przedstawieni jako całkowicie rozprasowana, płaska, podobna do mięsa substancja, co symbolizuje ich „przystosowanie do społeczeństwa”. Podczas finałowej solówki gitarowej uczniowie wyrywają się z tego systemu, chwytają za siekierki przeciwpożarowe i rozwalają krzesła i ławki. Niektórzy burzą młotami mury. W końcowej scenie szkoła stoi już w ogniu, a wielkie ognisko płonie na podwórku. Nauczyciela widzimy wynoszonego gdzieś przez uczniów, jednak Pink nadal siedzi w swej ławce, nie zwracając uwagi na to, co się dookoła niego dzieje.
Pierwsze sekwencje filmowe obrazujące ten utwór, pierwotne względem obrazu Alana Parkera, ukazują uczniów biegających po placu zabaw i marionetkę nauczyciela znaną z późniejszych koncertów "The Wall". Zawiera także kilka animowanych scen autorstwa Geralda Scarfe'a, które ostatecznie zostały później użyte w sekwencjach obrazujących "Waiting for the Worms" i "The Trial".
Another Brick in the Wall, Part III.
Kompozycja.
Muzycznie część III jest właściwie bezpośrednią kontynuacją dwóch swoich poprzedniczek, jednak zawiera w sobie znacznie większe pokłady energii niż część I, i znacznie więcej przerażającej, zimnej emocji niż II; wykonanie to jest pełne agresji, cynizmu i goryczy w obliczu ostatecznego ciosu, który złamał bohatera płyty.
Fabuła.
Utwór przedstawia emocje, które targają bohaterem po rozpadzie jego związku: o bólu, wściekłości i w końcu o ostatecznej rezygnacji z życia w społeczeństwie, gdy Pink przerażająco wypranym z emocji głosem wywrzaskuje ustami Watersa: "„widziałem napis na murze, i nie wydaje mi się, żebym teraz potrzebował czegokolwiek”".
Wersja filmowa.
Na potrzeby filmu zarejestrowana została mocniejsza i szybsza wersja utworu.

</doc>
<doc id="913197" url="https://pl.wikipedia.org/wiki?curid=913197" title="Rezerwat przyrody Czarna Droga">
Rezerwat przyrody Czarna Droga

Czarna Droga – leśny rezerwat przyrody w województwie lubuskim, w powiecie międzyrzeckim, w gminie Trzciel.
Rezerwat został powołany zarządzeniem Ministra Leśnictwa i Przemysłu Drzewnego z dnia 23 czerwca 1972 na powierzchni 14,10 ha. W 1989 został powiększony do 21,95 ha i taką powierzchnię zajmuje do tej pory.
Obszar rezerwatu objęty jest ochroną czynną.

</doc>
<doc id="913198" url="https://pl.wikipedia.org/wiki?curid=913198" title="Katedra św. Józefa w Sofii">
Katedra św. Józefa w Sofii

Konkatedra św. Józefa w Sofii (buł. Катедрала „Св. Йосиф“) – rzymskokatolicka katedra znajdująca się w Sofii, stolicy Bułgarii. Od 2006 jest konkatedrą diecezji Sofijsko-Płowdiwskiej.
Katedra została zbudowana na miejscu wcześniejszej, która została doszczętnie zniszczona podczas ataku bombowego na Sofię podczas II wojny światowej. Katedra została uroczyście otwarta w maju 2006 roku w obecności Angela Sodano. Kamień węgielny pod budowę kościoła złożył papież Jan Paweł II podczas jego pielgrzymki do Bułgarii w 2002 roku.
Katedra posiada 350 miejsc siedzących, a sama w sobie może pomieścić ponad 1000 osób. Posiada 23 metry długości, 15 metrów szerokości i 19 metrów wysokości (z wieżą 33 metry).

</doc>
<doc id="913203" url="https://pl.wikipedia.org/wiki?curid=913203" title="Antoni Thum">
Antoni Thum

Antoni Thum (ur. 17 czerwca 1889, zm. 23 marca 1951 w Grodzisku Wielkopolskim) – polski piwowar pochodzenia austriackiego.
Życiorys.
Pochodził z austriackiej rodziny, która w 1873 roku osiedliła się w Grodzisku Wielkopolskim. Jego ojciec Karol Thum wywodził się ze znanej rodziny piwowarów, zamieszkałej w Elbogen (obecnie Łokieć) w pobliżu Karlowych Warów, która od lat posiadała tam własny browar. Matka Amelia pochodziła z ubogiej rodziny góralskiej. Mezalians Karola był bezpośrednim powodem opuszczenia rodzinnych stron i osiedlenia się w Grodzisku, gdzie przy ul. Zamkowej (ob. 27 Stycznia) założył fabrykę słodu.
Antoni Thum był jednym z siedmiorga dzieci. Szkołę powszechną ukończył w Grodzisku, a następnie szkoły techniczne o kierunku piwowarskim w Berlinie. Od najmłodszych lat pobierał naukę w browarze kierowanym przez ojca, gdzie przeszedł wszystkie szczeble kariery zawodowej – od "kulania beczek" po piwowara. Dodatkowo w latach 1904–1907 terminował jako czeladnik w browarach należących do Konstantyczaka i Weberskiego w Gnieźnie. W 1921 poślubił Zofię Nowak, córkę Macieja Nowaka właściciela piekarni oraz hurtowni zboża przy ul. Bukowskiej w Grodzisku. Z własnych oszczędności oraz z pieniędzy wniesionych w posagu żony, nabył w 1922 roku udziały niemieckie w grodziskich browarach, powołując jednocześnie Browary Grodziskie SA. Pod jego szefostwem browary doszły do największej świetności. Produkowane w nich piwo oraz słód, eksportowane było w okresie międzywojennym do 37 krajów na wszystkich kontynentach. Wybuch wojny uniemożliwił wybudowanie przez niego nowych browarów przy ul. Bukowskiej.
W okresie okupacji hitlerowskiej Antoni Thum nadal kierował browarami, chociaż pod nadzorem niemieckim. Po wyzwoleniu Grodziska browary zostały przejęte przez państwo, a on sam poddany represjom. Pracował wówczas w browarach we Wrześni, w których także posiadał udziały. W 1950 roku i ten browar został przejęty przez państwo. Ograbiony z własnego majątku, pobity przez nieznanych sprawców (prawdopodobnie funkcjonariusze UB), ostatnie miesiące życia przeżył w ciężkich warunkach materialnych.
Chociaż z pochodzenia Austriak (mówił z niemieckim akcentem), materialnie wspomagał powstanie wielkopolskie na ziemi grodziskiej, zachęcając jednocześnie swoich pracowników do wstępowania w szeregi powstańcze. Był członkiem grodziskiego magistratu i Rady Miejskiej. W 1929 roku założył Orkiestrę Dętą przy OSP w Grodzisku, którą z własnych środków uposażył. Przez wiele lat pełnił społecznie funkcję naczelnika, a następnie prezesa OSP, był także prezesem klubu sportowego Dyskobolia w latach 1932–1935.
Na szczególne uznanie zasługuje jego postawa w czasie okupacji, kiedy wykorzystując własną pozycję i kontakty pomagał wielu Polakom chroniąc ich przed aresztowaniem i wywózkami.
Zmarł 23 marca 1951 roku i został pochowany na cmentarzu parafialnym w Grodzisku. Jego pogrzeb był prawdziwą manifestacją. Miał jedną córkę – Irenę (zm. 1994).
Upamiętnienie.
W 2016 roku z inicjatywy miejscowych regionalistów odsłonięto w Grodzisku Wielkopolskim pomnik Antoniego Thuma.

</doc>
<doc id="913204" url="https://pl.wikipedia.org/wiki?curid=913204" title="Zdrojek (powiat olsztyński)">
Zdrojek (powiat olsztyński)

Zdrojek – osada w Polsce położona w województwie warmińsko-mazurskim, w powiecie olsztyńskim, w gminie Gietrzwałd.
W latach 1975–1998 miejscowość administracyjnie należała do województwa olsztyńskiego.

</doc>
<doc id="913205" url="https://pl.wikipedia.org/wiki?curid=913205" title="Abbott Laboratories">
Abbott Laboratories

Abbott Laboratories – amerykańskie przedsiębiorstwo farmaceutyczne założone w 1888 roku, mające swoją siedzibę w Lake Bluff, w stanie Illinois, w Stanach Zjednoczonych.
Abbott Laboratories jako pierwsze stworzyło tester na HIV. W swojej ofercie posiada m.in.: lek na reumatoidalne zapalenie stawów, konwulsje oraz syntetyczną tyroksynę. Abbott posiada także szeroki zakres produktów diagnostycznych. W Polsce przedsiębiorstwo działa poprzez spółkę zależną Abbott Laboratories Poland Sp. z o.o.

</doc>
<doc id="913209" url="https://pl.wikipedia.org/wiki?curid=913209" title="Motojirō Akashi">
Motojirō Akashi

 – generał Cesarskiej Armii Japońskiej, siódmy gubernator generalny Tajwanu, baron.
Życiorys.
Urodził się w samurajskim rodzie Fukuoka. Ukończył Akademię Wojskową i Akademię Sztabu Generalnego, a następnie, w 1894, pojechał na studia do Niemiec. W 1895 brał udział w I wojnie chińsko-japońskiej; jako oficer sztabowy Gwardii Cesarskiej uczestniczył w operacjach na Tajwanie.
W 1900 został wysłany do Europy jako attaché wojskowy do poruczeń specjalnych. Jego głównym zadaniem było nawiązanie kontaktów z rewolucjonistami rosyjskimi we Francji, Szwecji, Niemczech i Szwajcarii. Prowadził także działalność szpiegowską. Zbierał informacje wywiadowcze o rosyjskich siłach zbrojnych. Akashi utrzymywał też poufne kontakty z polskimi organizacjami niepodległościowymi. W marcu 1904 odwiedził w Krakowie Romana Dmowskiego.
Dzięki tajnemu Stowarzyszeniu Czarnego Smoka został wysłany do Rosji jako attaché wojskowy, cieszył się już wówczas opinią renomowanego doradcy wojskowego i jednego z najwybitniejszych ekspertów z dziedziny taktyki. Znał słynnego szpiega Sidneya Reilly’ego, którego nakłonił do działań wywiadowczych dla Japończyków. Jego poezje zjednywały mu dużą popularność w kręgach europejskich.
Po zajęciu przez Japonię Korei, został tam szefem sztabu armii japońskiej i komendantem żandarmerii wojskowej. W 1918 mianowany gubernatorem Tajwanu i dowódcą tamtejszych sił wojskowych.
Zmarł podczas wizyty w rodzinnym mieście, jedyny gubernator Tajwanu, który zmarł podczas pełnienia funkcji.

</doc>
<doc id="913216" url="https://pl.wikipedia.org/wiki?curid=913216" title="Rafinha (ur. 1985)">
Rafinha (ur. 1985)

Rafinha, właśc. Márcio Rafael Ferreira de Souza (ur. 7 września 1985 w Londrinie) – brazylijski piłkarz występujący na pozycji obrońcy, w Brazylijskim klubie Grêmio.
Kariera klubowa.
Rafinha jest wychowankiem klubu Gremio Londrina, pochodzącego z jego rodzinnego miasta Londrina. Trafił do niego mając 7 lat, a w 1997 przeszedł do PSTC. Lata 2001-2002 to gra w młodzieżowej drużynie klubu Londrina Esporte Clube. Natomiast w 2002 zawodnik stał się graczem Coritiba FBC i w jej barwach zadebiutował w 2004 w Campeonato Brasileiro Série A. Był wówczas graczem pierwszej drużyny, rozegrał dla niej 24 ligowe mecze i zajął 12. miejsce w lidze. W 2005 w rundzie wiosennej Rafinha wystąpił w 13 meczach i strzelił 3 gole (swojego pierwszego w wygranym 4:2 meczu z Fluminense FC.
Latem 2005 w trakcie sezonu w Brazylii Rafinha wyjechał do Europy. Podpisał 6-letni kontrakt z niemieckim klubem FC Schalke 04, które zapłaciło za niego 5 milionów euro. W Bundeslidze zadebiutował 27 sierpnia w zremisowanym 1:1 meczu z Borussią Mönchengladbach. W całym sezonie spisał się całkiem dobrze, wystąpił w 29 meczach i został uznany jednym z objawień w Bundeslidze. Z Schalke zajął 4. miejsce w lidze. W sezonie 2006/2007 w meczu z VfL Bochum zdobył swojego pierwszego gola na niemieckich boiskach, a Schalke wygrało 2:1. Do ostatniej kolejki walczył ze swoim klubem o mistrzostwo Niemiec, ale ostatecznie zajął 2. miejsce na rzecz VfB Stuttgart. W 2008 zajął z Schalke 3. miejsce w lidze.
Latem 2010 Rafinha podpisał kontrakt z włoską Genoą. W Serie A zadebiutował 28 sierpnia podczas wygranego 1:0 wyjazdowego meczu z Udinese Calcio.
1 czerwca 2011 podpisał trzyletni kontrakt z Bayernem Monachium.
14 maja 2019 przed meczem Bayernu z Eintrachtem Frankfurt ogłosił, że po zakończeniu sezonu odejdzie z klubu.
Kariera reprezentacyjna.
W 2008 został powołany do olimpijskiej reprezentacji Brazylii, której był podstawowym zawodnikiem. Z Igrzysk Olimpijskich w Pekinie przywiózł brązowy medal. 26 marca 2008 zadebiutował w pierwszej reprezentacji w wygranym 1:0 towarzyskim spotkaniu ze Szwecją.

</doc>
<doc id="913217" url="https://pl.wikipedia.org/wiki?curid=913217" title="Márcio Rafael Ferreira de Souza">
Márcio Rafael Ferreira de Souza



</doc>
<doc id="913218" url="https://pl.wikipedia.org/wiki?curid=913218" title="Marcio Rafael Ferreira de Souza">
Marcio Rafael Ferreira de Souza



</doc>
<doc id="913221" url="https://pl.wikipedia.org/wiki?curid=913221" title="Eduardo César Gaspar">
Eduardo César Gaspar



</doc>
<doc id="913222" url="https://pl.wikipedia.org/wiki?curid=913222" title="Renato Ziggiotti">
Renato Ziggiotti

Renato Ziggiotti (ur. 9 października 1892, zm. 19 kwietnia 1983) – ksiądz salezjanin, piąty generał zakonu salezjanów.

</doc>
<doc id="913226" url="https://pl.wikipedia.org/wiki?curid=913226" title="Realizm prawniczy">
Realizm prawniczy

Realizm prawniczy – nurt realistyczny, ujmujący prawo jako zespół faktów psychicznych albo społecznych – definiujący prawo jako element realnego świata. Jest to rezultat sędziowskiego procesu wykładni i stosowania prawa. Kładzie nacisk na „prawo w działaniu” (ang. law in action), które jest ważniejsze niż „prawo w księgach” (ang. law in books). Odrzuca zarówno teorię prawa natury (ze względu na założenia metafizyczne), jak i pozytywizm prawniczy (ze względu na formalistyczne ujęcie prawa). Uznawany jest za część socjologicznej jurysprudencji.
Przedmiotem badania jest prawo działające w konkretnej empirycznej rzeczywistości, wywołujące określone, stwierdzalne, materialne skutki. Realizm prawny jest także określany mianem funkcjonalizmu.
Głównym reprezentantem tego nurtu był Karl Nickerson Llewellyn (1893–1962). Głosił on, że zadaniem prawoznawstwa jest badanie tego, jak rzeczywiście postępują sędziowie i obywatele w obrocie prawnym („prawo jest tym, co urzędnicy, sędziowie lub adwokaci robią ze swoimi sprawami”). Nie jest natomiast istotne to, według jakiego prawa (zawartego w księgach) powinni postępować, gdyż nie jest ono prawem rzeczywistym. Jednak pod koniec życia Llewellyn poddał krytyce te poglądy, uważając, że takie stanowisko może zmniejszać bezpieczeństwo prawne. Wskazał on na czynniki, które mają efektywnie przeciwdziałać temu, a mianowicie na kontradyktoryjność procesu i kontrolę instancyjną.
Można wyróżnić 2 nurty realizmu prawniczego:
Historia.
Początki realistycznych tendencji sięgają niemieckiej i francuskiej filozofii prawa XIX wieku. Prekursorami nurtu byli we Francji – F. Geny, natomiast w Niemczech H. Kantorowicz, E. Fuchs, E. Ehrlich oraz P. Heck. F. Geny ogłosił w 1899 roku pracę „Methode d’interpretation et sources en droit privé positif”. Skrytykował w niej kontynentalny pozytywizm prawniczy. Stwierdził, że pozytywizm niesłusznie uznaje prawo stanowione za jedyne źródło prawa. Sprzeciwił się także pozytywistycznej tezie, że wykładnia prawa ma ściśle logiczny – algorytmiczny charakter. Geny postulował, że przy interpretacji prawa należy obok prawa stanowionego (ustawy) uwzględnić trzy inne źródła:
1) zwyczaje,
2) autorytet – ugruntowany przez orzecznictwo sądowe i uniwersyteckie nauczanie prawa,
3) nieskrępowane dociekania sędziego.
Określenie szkoły wolnego prawa lub szkoły wolnego orzecznictwa ("Freirechtslehre lub Freirechtsbewegung") używa się najczęściej w odniesieniu do poglądów niemieckich filozofów: H. Kantorowicza, E. Fuchsa oraz E. Ehrlicha. Broszura programowa H. Kantorowicza pt. „Der Kampf um die Rechtswissenschaft”, wydana w 1906 r. przedstawiała założenia programowe. Autorzy uznawali socjologicznie zorientowaną naukę prawa. Odrzucali filozofię metafizyczną. Odrzucali pozytywistyczną jedność ustawy i prawa. Prawem społeczeństwa są reguły tworzące się spontanicznie i funkcjonujące w świadomości społecznej jako „żywe prawo”. Głosili, iż sędzia powinien posiadać wolność i autonomię. Obok norm o charakterze ustawowym istnieją także normy „prawa sędziowskiego” (precedensowe orzeczenia), normy moralne i normy prawa zwyczajowego.
Z nurtu realizmu prawnego można wyróżnić najbardziej znane rodzaje: realizm polsko-rosyjski, realizm amerykański i realizm skandynawski.
Psychologiczna teoria prawa Leona Petrażyckiego.
Za uznaniem psychologicznej teorii praw Leona Petrażyckiego jako realistycznej, przemawia jego pogląd, że porządna teoria naukowa powinna być wolna od spekulacji i zbędnego racjonalizmu, czyli apriorycznych i przyjmowanych na wiarę założeń. Przedmiotem naukowego poznania powinny być tylko takie klasy zjawisk, do którzy można stworzyć teorię adekwatną, czyli taką, w której to, co się wypowiada jest prawdziwe w stosunku do całej klasy i tylko do niej. Punktem wyjścia jego koncepcji jest wykład zasad metodologii ogólnej, by na jej podstawie zbadać zjawiska takie jak prawo i moralność. Warunkiem stworzenia adekwatnej teorii tych zjawisk jest budowa nowej koncepcji psychologicznej, czyli psychologii emocjonalnej. Petrażycki proponuje nowy podział doktryny psychologicznej. Od jednostronnych przeżyć takich jak poznanie, uczucia, wola dodatkowo wyróżnia przeżycia psychiczne mające dwustronny, pasywno-aktywny charakter. Nazywa je emocjami. Można je odkryć poprzez zabieg introspekcji i świadomych podrażnień. Emocje stanowią podstawą klasę zjawisk psychologicznych, ponieważ maja kluczowy wpływ na nasze zachowanie i działanie. Dlatego prawo i moralność możemy analizować tylko w kategoriach psychologii emocjonalnej. Klasyfikując pobudki postępowania Petrażycki rozróżnia emocje etyczne o zasadniczym charakterze, będące również emocjami „obowiązku”. Występuje w nich podział na emocje moralne i prawne. Te pierwsze mają charakter jednostronnie-imperatywny, wyłącznie zobowiązujący. Drugie posiadają charakter imperatywno-atrybutywny, czyli uprawniający-zobowiązujący. Ostatecznie prawo w znaczeniu odrębnej klasy zjawisk realnych będziemy rozumieć jako przeżycia etyczne, których emocje posiadają charakter atrybutywny. Wszelkie inne przeżycia etyczne będziemy nazywali zjawiskami moralnymi i zaliczymy je do moralności.
Realizm amerykański.
Został stworzony przez prawników w Stanach Zjednoczonych w I połowie XX w. Główne postulaty tej formacji odnosiły się do badania prawa rzeczywiście istniejącego, a nie teorii jego ideału. Założeniem realizmu amerykańskiego jest zmienność prawa i jego kształtowanie odbywa się na podstawie analizy orzecznictwa sądów. Do głównych założeń realizmu amerykańskiego należą podział na "books law" i "law in action", czyli prawo spisane, zawarte w dokumentach (ang. "books law") miało być zależne od orzecznictwa sądów (ang. "law in action"). Na koncepcji tej bazowała późniejsza teoria bad man – człowiek nie jest ciekawy założeń prawa, a rzeczywistych orzeczeń sądów. Nawet jeśli nie interesują go etyczne podstawy wykształcania się norm prawnych uznawanych przez społeczeństwo, będzie za nimi podążał w celu uniknięcia kary pieniężnej. Realizm amerykański obala mitycznie fundamentalną rolę reguł w systemie prawa. Istnienie norm i reguł nie determinuje konkretnego rozstrzygnięcia. Zakłada koncentrację na faktach, które warunkują decyzję sędziego – i to na nich, a nie na normach prawnych, należy skupić się podczas analizy systemu prawnego. Realizm amerykański skupiał najważniejsze uniwersyteckie ośrodki prawnicze Harvardu, Yale i Columbii. Do jego głównych przedstawicieli należeli Oliver Wendell Holmes Jr., Jerome Frank, Thomas Grey i Karl Llewellyn.
Realizm skandynawski.
To rodzaj realizmu prawniczego, będący połączeniem realizmu amerykańskiego, szkoły psychologicznej i szkoły socjologicznej, kładący nacisk na funkcjonowanie prawa w społeczeństwie. Zajmował się analizą społeczną skutków norm prawnych oraz badał aspekty psychologiczne prawa. Podkreślał istotę zachowania ludzi oraz ich przeżycia psychiczne, które bezpośrednio oddziałują na prawo. Negował metafizykę prawa naturalnego i definiował prawo jako pojęcie wieloznaczne i szerokie, jednocześnie kładąc nacisk na możliwość empirycznego zbadania prawa. Według realizmu skandynawskiego prawo jest faktem psychicznym, który należy rozpatrywać globalnie, czyli ogólnospołecznie, a samo obowiązywanie prawa jest stopniowalne – im bardziej określona norma jest przestrzegana przez organy państwowe, tym bardziej jest obowiązująca. Do głównych przedstawicieli realizmu skandynawskiego należy Axel Hagerstöm.

</doc>
<doc id="913227" url="https://pl.wikipedia.org/wiki?curid=913227" title="All Good Things">
All Good Things



</doc>
<doc id="913233" url="https://pl.wikipedia.org/wiki?curid=913233" title="Zarodkowe komórki macierzyste">
Zarodkowe komórki macierzyste

Zarodkowe komórki macierzyste, embrionalne komórki macierzyste, pierwotne komórki zarodkowe – komórki mogące dać początek każdej tkance. Komórki macierzyste pięciodniowego zarodka mogą rozwinąć się w dowolny typ komórek i zastąpić te uszkodzone, których organizm nie jest w stanie odtworzyć.
Zanik komórek to przyczyna wielu różnych schorzeń, na przykład choroby Alzheimera i niewydolności mięśnia sercowego. Sztuczna hodowla wyspecjalizowanych komórek z komórek macierzystych oraz ich wszczepianie stanowiłyby przełom w medycynie.
Komórki macierzyste do tego celu można uzyskać z krwi pępowinowej lub z wyhodowanych zarodków zwierząt lub ludzi. Już teraz komórki macierzyste są wykorzystywane do leczenia choroby Parkinsona, cukrzycy i urazów kręgosłupa u myszy. W organizmie myszy, której wszczepiono komórki macierzyste, uzyskano komórki oka, nerwów, kości i mięśni.
Historia.
W lutym 2004 uczeni z Seulu sklonowali ludzkie zarodki w celu pobrania z nich komórek do uzyskania tkanek i organów dla osób chorych na cukrzycę lub chorobę Parkinsona. Embriony, z których mają być hodowane organy zastępcze, w założeniu mają być genetyczną kopią dawcy, co ma zapobiegać odrzucaniu przeszczepów.
Pod koniec listopada 2004 roku Song Chang-hun z Uniwersytetu Chosun w Gwangju w Korei Południowej, Kang Kyung-sun z Narodowego Uniwersytetu w Seulu i Han Hoon z Seulskiego Banku Krwi Pępowinowej wszczepili uzyskane z krwi pępowinowej komórki macierzyste 37-letniej Hwang Mi-Soon, która od 19 lat była sparaliżowana wskutek uszkodzenia rdzenia kręgowego w wypadku samochodowym. W wyniku zabiegu kobieta odzyskała władzę w nogach.
Naukowcy z University Hospital w Cleveland po przeanalizowaniu efektów leczenia 500 chorych na białaczkę doszli do wniosku, że komórki macierzyste z krwi pępowinowej doskonale nadają się do leczenia tej choroby.
W styczniu 2005 roku Naukowcy z Narodowego Instytutu Onkologii z Aviano we Włoszech dokonali autogenicznego przeszczepu komórek macierzystych (to znaczy komórek własnych pacjenta) osobom zarażonym wirusem HIV, u których rozwinęły się chłoniaki. Z 20 pacjentów 17 żyje i uzyskało remisję. Wcześniej dokonywano już takich przeszczepów u osób niebędących nosicielami wirusa HIV.
Niedawno naukowcy norwescy przekształcili komórki macierzyste, pobrane ze szpiku kostnego dorosłych ludzi, w ludzkie komórki nerwowe, poprzez wszczepienie ich do kurzych jaj. Istnieje szansa, że w ten sposób będzie można leczyć choroby neurodegeneracyjne, na przykład Parkinsona.
Kontrowersje.
Wykorzystywanie komórek zarodkowych jest wysoce kontrowersyjne, podobnie jak eksperymenty na zwierzętach. Metoda oparta na krwi pępowinowej budzi mniejsze opory natury etycznej. Ponadto w przypadku komórek z krwi pępowinowej ryzyko przekształcenia się ich w nowotwór jest dużo mniejsze i nie ma ryzyka, że zostaną zniszczone przez układ odpornościowy.

</doc>
<doc id="913237" url="https://pl.wikipedia.org/wiki?curid=913237" title="Roztoka (dopływ Białki)">
Roztoka (dopływ Białki)

Roztoka – potok, dopływ Białki. Wypływa z Wielkiego Stawu w Dolinie Pięciu Stawów Polskich w Tatrach Wysokich i odwadnia całą tę dolinę. Pomiędzy stawami istnieją mniejsze łączące je potoki. Najdłuższy z nich ma długość 1,5 km i rozcina morenowe dno doliny. Zasilają go także krótkie dopływy ze stoku Koziego Wierchu i spod progu morenowego Dolinki Pustej.
W odległości około 150 m na południowy wschód od Wielkiego Stawu potok spada z wielkiego progu, tworząc najwyższy w Polsce wodospad Siklawa (wysokość ok. 64–70 m). Od tego miejsca potok Roztoka płynie Doliną Roztoki lodowcowym korytem o wąskim dnie, wypełnionym rumoszem skalnym. Zasilany jest wypływami z Dolinki Buczynowej i ciekami spływającymi żlebami Wołoszyna. Wzdłuż całego biegu potoku Roztoka występują ponadto źródła morenowe wybijające przy jego korycie. Przed ujściem do Białki potok spada z progu skalnego, tworząc trzy wodospady zwane Wodogrzmotami Mickiewicza. Przed samym ujściem do Białki gubi część wody w dużym stożku napływowym i rozdziela się na dwa koryta. Prawe z nich uchodzi do Białki na wysokości 1020 m, ale woda płynie nim tylko w czasie wyższego stanu wody. W lewym korycie woda zanika stopniowo w materiale akumulacyjnym rzeki Białka, nie dochodząc do jej nurtu.
Roztoka ma długość 6,5 km i spadek 9,92%. Odwadnia obszar o powierzchni 13,6 km², w tym: Dolina Pięciu Stawów 5,5 km², Dolina Roztoki 8,1 km².

</doc>
<doc id="913241" url="https://pl.wikipedia.org/wiki?curid=913241" title="Synagoga Bet Israel w Stambule">
Synagoga Bet Israel w Stambule

Synagoga Bet Israel w Stambule – synagoga znajdująca się w Stambule, w dzielnicy Şişli. Razem z synagogą Neve Shalom jest wspierana i zarządzana przez Fundację Neve Shalom.
Synagoga została zbudowana w latach 20. XX wieku. Została znacznie rozbudowana w latach 50. przez Żydów, którzy wyemigrowali do Stambułu w czasie i po II wojnie światowej. Synagoga jest najbardziej i najchętniej odwiedzaną synagogą w Turcji. 

</doc>
<doc id="913248" url="https://pl.wikipedia.org/wiki?curid=913248" title="Stowarzyszenie Czarnego Smoka">
Stowarzyszenie Czarnego Smoka

 – tajna, skrajnie prawicowa organizacja, istniejąca w Japonii w latach 1901-1946.
Historia.
Stowarzyszenie Czarnego Smoka zostało utworzone w 1901 r. w celu wyparcia rosyjskich wpływów z Mandżurii. Jego nazwa pochodzi od "Rzeki Czarnego Smoka" czyli rzeki Amur, stanowiącej granicę pomiędzy Rosją a Mandżurią. Za główną metodę działań zmierzających do zwiększenia potęgi Cesarstwa Japonii, Kokuryūkai obrało międzynarodowe szpiegostwo. Podobną działalność agenturalną prowadziło Stowarzyszenie Czarnego Oceanu, (Gen’yōsha) organizacja, od której wywodziło się Stowarzyszenie Czarnego Smoka.
Kokuryūkai szybko zyskało czołową pozycję wśród japońskich tajnych stowarzyszeń. W jej szeregi wstępowała przeważnie młodzież o poglądach nacjonalistycznych. Mimo utrzymywania tajnego charakteru organizacji, jej członkami stawali się nawet członkowie rządu oraz oficerowie sił zbrojnych. Oficjalny rozgłos zyskała w latach trzydziestych.
Wkrótce po swoim powstaniu, stowarzyszenie urządziło pokaz siły, uzurpując sobie prawo do zatwierdzania nominacji attaché wojskowych do pracy za granicą. Mianowanie przez Ministerstwo Wojny (Rikugun-shō) attaché wojskowym w Rosji, barona płk. Motojirō Akashi oznaczało, że wyszło z tej próby zwycięsko. Kokuryūkai wymusiło później nominację Akashiego na attaché do poruczeń specjalnych w państwach Europy Zachodniej, dzięki czemu mógł się on kontaktować z rosyjskimi uchodźcami politycznymi i zbierać od nich informacje na temat rosyjskiego wywiadu.
Początkowo działalność szpiegowska Stowarzyszenia Czarnego Smoka ograniczała się głównie do Rosji i Mandżurii, lecz w końcu lat trzydziestych rozszerzyło ono obszar swych zainteresowań na: Koreę, Chiny, Filipiny, Hongkong, Singapur, Indie, Afganistan, Etiopię, Turcję, Maroko, Karaiby, kraje Ameryki Południowej oraz Stany Zjednoczone. Nawiązano też bliskie stosunki z Sun Jat-senem, przywódcą chińskiej Ligi Związkowej, który miał wprowadzić swój kraj w epokę nowożytną.
W latach trzydziestych zachodni dziennikarze sporo pisali o Stowarzyszeniu Czarnego Smoka, traktując je niekiedy jako podporę tronu cesarskiego lub nawet jako organizację przestępczą. Jego przywódcę nazywano czasem "Cesarzem Ciemności".
Pod koniec lat trzydziestych stowarzyszenie zaczęło tracić znaczenie.
We wrześniu 1945 r. amerykańskie władze okupacyjne zlikwidowały Stowarzyszenie Czarnego Smoka.

</doc>
<doc id="913256" url="https://pl.wikipedia.org/wiki?curid=913256" title="Jan Blecharz">
Jan Blecharz

Jan Blecharz (ur. 16 stycznia 1954) – polski psycholog, zajmujący się psychologią sportu, profesor i doktor habilitowany. Pracownik Zakładu Psychologii na Akademii Wychowania Fizycznego w Krakowie.
Członek Zarządu Sekcji Psychologii Sportu Polskiego Towarzystwa Kultury Fizycznej, Polskiego Towarzystwa Psychologicznego i Association for Advancement of Applied Sport Psychology.
Był psychologiem polskiej ekipy na Igrzyskach Olimpijskich w Albertville i Salt Lake City.
Od 1998 do 30 maja 2003 roku był psychologiem polskiej kadry w skokach narciarskich. Współpracował także z parą łyżwiarzy figurowych Dorotą i Mariuszem Siudkami, Leszkiem Kuzajem, Renatą Mauer, Januszem Kuligiem czy Teresą Folgą.
Od 2013 roku współpracuje z kadrą polskich lekkoatletów.
Został odznaczony Krzyżem Kawalerskim (2002) i Krzyżem Oficerskim (2019) Orderu Odrodzenia Polski.

</doc>
<doc id="913258" url="https://pl.wikipedia.org/wiki?curid=913258" title="Synagoga Neve Shalom w Stambule">
Synagoga Neve Shalom w Stambule

Synagoga Neve Shalom w Stambule (tur. "Neve Şalom Sinagagu", hebr. בית הכנסת נווה שלום) – synagoga znajdująca się w Stambule, w dzielnicy Beyoğlu, przy ulicy Büyük Hendek 61. Razem z synagogą Bet Israel jest wspierana i zarządzana przez Fundację Neve Shalom.
Synagoga została zbudowana w latach 1949-1951, według projektu dwóch żydowskich architektów Elyo Ventury i Bernara Motola. Uroczystego otwarcia synagogi dokonał ówczesny Naczelny Rabin Turcji, Rafael Saban w niedzielę 25 marca 1951 roku. Synagoga Neve Shalom jest centralną i największą sefardyjską bożnicą w Stambule, w której odbywają się regularnie nabożeństwa szabatowe, organizowane są wesela, obrzezania, bar micwy oraz pogrzeby. 
6 września 1986 dwaj palestyńscy terroryści z Organizacji Abu Nidala wdarli się do synagogi Neveh Shalom otwierając ogień z broni maszynowej do modlących się Żydów. Zginęło 22 Żydów, a 3 osoby zostały ranne. Napastnicy oblali ciała zabitych benzyną i podpalili. Następnie wybuch granatu zabił obu terrorystów. W latach następnych doszło do jeszcze dwóch ataków terrorystycznych: 1 marca 1992 oraz 15 listopada 2003 roku. 
W Saint Louis w Missouri również działa synagoga o nazwie Neve Shalom.

</doc>
<doc id="913259" url="https://pl.wikipedia.org/wiki?curid=913259" title="Elżbieta Słoboda">
Elżbieta Słoboda

Elżbieta Słoboda (ur. 7 grudnia 1959, zm. 14 marca 2018 na Sycylii) – polska aktorka teatralna i filmowa.
Życiorys.
Na przełomie lat 70. i 80. występowała we Wrocławskim Teatrze Pantomimy. W latach 90. wyemigrowała do Stanów Zjednoczonych, gdzie ukończyła nowojorską Actors Studio Drama School z tytułem magistra sztuk pięknych.
Była wykładowcą techniki aktorskiej Stanisławskiego w Warszawskiej Szkole Filmowej, Państwowej Wyższej Szkoły Filmowej, Telewizyjnej i Teatralnej w Łodzi, a także Manhattan Film Academy w Dubaju.
Zmarła po długiej chorobie 14 marca 2018 na Sycylii.

</doc>
<doc id="913263" url="https://pl.wikipedia.org/wiki?curid=913263" title="Książęta Conti">
Książęta Conti

Książęta Conti (fr." de Conti") – francuski ród arystokratyczny, stanowiący młodszą gałąź rodu książąt de Condé, który z kolei stanowił gałąź królewskiej dynastii Burbonów.
Tytuł ten nadany został najmłodszemu synowi Ludwika I, pierwszego księcia de Condé, i Eleonory de Roye. Nazwa "Conti" pochodziła od nazwy małego miasteczka Conti-sur-Selles, położonego pod Amiens. Najpierw był to tytuł "markiza Conti", później został podniesiony do rangi "księcia".
Przedstawiciele tego rodu odgrywali w XVI i XVII wieku, we Francji
znaczącą rolę:
Wielokrotnie pretendowali na królów Francji i Polski np. Franciszek Ludwik Burbon, czwarty książę Conti (1664-1709). Linia książąt Conti wygasła w 1814, podobny los spotkał też ich starszą linię - Kondeuszy (linię "de Bourbon-Condé"), która wygasła w 1830 roku.

</doc>
<doc id="913268" url="https://pl.wikipedia.org/wiki?curid=913268" title="Franciszek Josse">
Franciszek Josse



</doc>
<doc id="913270" url="https://pl.wikipedia.org/wiki?curid=913270" title="Walewski">
Walewski

 
Walewski (forma żeńska: Walewska; liczba mnoga: Walewscy) – polskie nazwisko. Pierwsza wzmianka w 1386 , powstało poprzez dodanie formantu "ski" do nazw miejscowych Walew, Walewice, Walowice (kilka wsi). Nazwisko to nosiło w Polsce kilka rodów szlacheckich. Byli to Walewscy herbu Amadej, Bończa oraz herbu Kolumna (z tego rodu wywodziła się linia hrabiowska).

</doc>
<doc id="913272" url="https://pl.wikipedia.org/wiki?curid=913272" title="PDTV">
PDTV

PDTV (ang. "Pure Digital Television", "czysto cyfrowa telewizja") – standard używany mniej więcej od 2001 roku, przede wszystkim w środowiskach warezowych, jako opis plików wymienianych w sieci. Oznacza że plik (film, serial, itp.) został zgrany z telewizji cyfrowej. Jakość można porównać z HDTV, jednak rozdzielczość jest mniejsza. Format bliźniaczy do DSRip.

</doc>
<doc id="913273" url="https://pl.wikipedia.org/wiki?curid=913273" title="Synagoga Etz Ahayim w Stambule">
Synagoga Etz Ahayim w Stambule

Synagoga Etz Ahayim w Stambule – synagoga znajdująca się w stambulskiej dzielnicy Ortaköy, przy ulicy Muallim Naci 40/1.
Powstała na miejscu poprzedniej, która uległa doszczętnemu zniszczeniu w wyniku pożaru w dniu 1 października 1941 r.; zachował się jedynie marmurowy aron ha-kodesz, noszący hebrajską inskrypcję. Ta wcześniejsza synagoga również ulegała poważnym uszkodzeniom w pożarach w latach 1703 i 1813.
Na początku lat 90. XX wieku budynek synagogi został odnowiony i ponownie udostępniony wiernym 20 marca 1994 r.
Nazwa synagogi (, "ec ha-chajim") oznacza dosłownie „Drzewo Życia” i jest często spotykana w synagogach z czasów bizantyjskich i osmańskich. 
Etz Ahayim została zarejestrowana 27 listopada 1960 r. jako zabytek podlegający ochronie (numer rejestru 1443).

</doc>
<doc id="913277" url="https://pl.wikipedia.org/wiki?curid=913277" title="Leif Johannessen">
Leif Johannessen

Leif Erlend Johannessen (ur. 14 kwietnia 1980 w Oslo) – norweski szachista, arcymistrz od 2002 roku.
Kariera szachowa.
Od końca lat 90. należy do ścisłej czołówki norweskich szachistów, pięciokrotnie (w tym raz na I szachownicy) występując na szachowych olimpiadach (2000–2008) oraz raz w drużynowych mistrzostwach Europy (2005). W 2002 otrzymał, jako piąty w historii zawodnik norweski, tytuł arcymistrza. Czterokrotnie zdobywał medale w mistrzostwach kraju: 2 srebrne (1999, 2001) i 2 brązowe (2000, 2005).
Wielokrotnie reprezentował swój kraj w mistrzostwach świata oraz Europy juniorów w różnych kategoriach wiekowych. W roku 1999 podzielił I m. w turnieju rozegranym w Oslo oraz był bardzo blisko zdobycia tytułu mistrza Norwegii, dzieląc z Berge Ostenstadem I-II m. w Gausdal. Dogrywkę o złoty medal przegrał 0-2 i zdobył medal srebrny. W tym samym roku podzielił II m. (za Steliosem Halkiasem) w otwartym turnieju w Hengelo. W 2001 zwyciężył z bardzo dobrym wynikiem (8½ pkt w 9 partiach) w otwartym turnieju w Oslo, w 2002 podzielił I m. (wraz z Hikaru Nakamurą i Giovannim Vescovi) na Bermudach oraz zwyciężył (przed Wadimem Miłowem) w Oslo i Dhace. W 2003 zajął II m. (za Lukiem McShane) w Malmö, natomiast w 2004 zwyciężył w Göteborgu oraz osiągnął duży sukces, dzieląc I m. (wraz z Darmenem Sadwakasowem) w tradycyjnym turnieju "Politiken Cup" w Kopenhadze. W 2009 r. podzielił I m. w Oslo (wspólnie z Aloyzasem Kveinysem, Emanuelem Bergiem, Jonem Ludvigiem Hammerem i Bartłomiejem Macieją).
Najwyższy ranking w dotychczasowej karierze osiągnął 1 października 2005 r., z wynikiem 2564 punktów zajmował wówczas 3. miejsce wśród norweskich szachistów.

</doc>
<doc id="913278" url="https://pl.wikipedia.org/wiki?curid=913278" title="Synagoga Ahrida w Stambule">
Synagoga Ahrida w Stambule

Synagoga Ahrida w Stambule – jedna z najstarszych synagog znajdujących się w Stambule, w dzielnicy Balat.
Synagoga została zbudowana w XV wieku przez Żydów przybyłych wówczas do Konstantynopolu z Ochrydy w Macedonii. Synagoga, będąca jedną z dwóch antycznych synagog Złotego Rogu, została gruntownie odnowiona w 1992 roku przez Quincentennial Foundation. Wiązało się to z 500 rocznicą przybycia sefardyjskich Żydów do Imperium Osmańskiego.
Synagoga jest jedną z nielicznych w Stambule, w której modlił się kabalista Sabbataj Cwi, założyciel ruchu zwanego sabbataizmem.

</doc>
<doc id="913287" url="https://pl.wikipedia.org/wiki?curid=913287" title="Synagoga Włoska w Stambule">
Synagoga Włoska w Stambule

Synagoga Włoska w Stambule (tzw. "Kal de los Frankos") – synagoga znajdująca się w Stambule, w północnej części Złotego Rogu.
Synagoga została zbudowana w XIX wieku, lecz pod kilkudziesięciu latach zawaliła się. W 1931 roku synagogę odbudowała włoska gmina żydowska w Stambule (wł. "Comunita Israelitico-Italiana di Istanbul"). Synagoga jest cały czas czynna, a nabożeństwa odbywają się regularnie podczas szabatów oraz największych świąt żydowskich.

</doc>
<doc id="913291" url="https://pl.wikipedia.org/wiki?curid=913291" title="Synagoga w Stambule">
Synagoga w Stambule

Synagoga w Stambule – jedyna czynna aszkenazyjska synagoga znajdująca się w Stambule, w północnej części Złotego Rogu.
Synagoga została zbudowana w 1900 roku przez aszkenazyjskich Żydów pochodzących z Austrii. Jest obecnie jedyną z trzech synagog zbudowanych przez aszkenazyjczyków, przy czym ich populacja wynosi 4% wśród wszystkich Żydów zamieszkujących Turcję. Synagogę można zwiedzić tylko przed południem w dni robocze oraz podczas nabożeństw szabatowych.

</doc>
<doc id="913292" url="https://pl.wikipedia.org/wiki?curid=913292" title="American Express">
American Express

American Express, Amex – przedsiębiorstwo finansowe założone w 1850 roku w Buffalo przez Henry’ego Wellsa, Williama Fargo i Johna Butterfielda.
Przedsiębiorstwo jest znane dzięki swoim kartom płatniczym. Na całym świecie karty zaliczane są do prestiżowych i są szeroko akceptowane. Czarna karta American Express Centurion to jedna z najbardziej ekskluzywnych kart kredytowych na świecie.
Jednym z głównych udziałowców American Express jest Warren Buffett.
Siedziba przedsiębiorstwa znajduje się w Nowym Jorku. Spółka jest notowana na NYSE.
W 2011 roku American Express przejęła niemiecką spółkę Loyalty Partner GmbH, operatora programu lojalnościowego Payback.

</doc>
<doc id="913295" url="https://pl.wikipedia.org/wiki?curid=913295" title="Sofia Rotaru">
Sofia Rotaru

Sofia Rotaru (, , ; ur. na Ukrainie w obwodzie czerniowieckim 7 sierpnia 1947 w wiosce Marszynci) pod nazwiskiem Ротарь – radziecka, rosyjska i ukraińska piosenkarka i aktorka pochodząca z rodziny mołdawskiej. Śpiewa po rosyjsku, ukraińsku, rumuńsku, słowacku, bułgarsku, niemiecku, angielsku – niezależnie od języka jej piosenki były popularne w byłym Związku Radzieckim. Znana także w innych krajach Europy, Azji i Ameryki Płn.
Początki.
Rozpoczęła karierę zwycięstwem w republikańskim konkursie młodych w 1964 roku. Stała się wówczas symbolem nowej kultury muzycznej Ukrainy.
W 1968 roku wzięła udział w międzynarodowym konkursie w Sofii. W rezultacie poznała tam kompozytora Wołodymyra Iwasiuka, który stworzył cykl pieśni opartych na materiale folklorystycznym w aranżacjach tworzących muzykę pop lat 60. i 70. XX wieku. Przyniosło to piosenkarce popularność na Ukrainie. W 1974 roku zdobyła pierwszą nagrodę na festiwalu w Sopocie śpiewając piosenkę „Кто-то” („Ktoś”) z repertuaru i autorstwa Haliny Frąckowiak (Polska), jak również ukończyła Kiszyniowski Instytut Kultury.
Osiągnięcia.
Jej piosenki stały się klasycznymi utworami radzieckiej i poradzieckiej sceny muzycznej. Sofia Rotaru grała też w filmach muzycznych – debiutowała w 1971 roku w filmie "Червона рута" ("Czerwona Ruta"). Grała główne role w takich filmach, jak "Где ты, любовь?" ("Miłości, gdzie jesteś?", 1980) oraz "Душа" ("Dusza", 1981). Koncertowała w USA, Azji, Europie, Australii. Otrzymała wiele nagród, wyróżnień i medali.
W 1986 jako pierwszej kobiecie nadano jej tytuł "Ludowy Artysta ZSRR". Były prezydent Ukrainy Łeonid Kuczma i prezydent Rosji Władimir Putin nagrodzili Sofię Rotaru w sierpniu 2002 roku (w jej 55. urodziny), przyznając jej tytuł Bohatera Ukrainy za jej „wybitne zasługi w sferze sztuki” (Kuczma) oraz rosyjski order „Za zasługi wobec Narodu” (Putin).

</doc>
<doc id="913306" url="https://pl.wikipedia.org/wiki?curid=913306" title="Humanitas Prize">
Humanitas Prize

Humanitas Prize - nagroda przyznawana od roku 1974 za film lub program telewizyjny zrealizowany w celu obrony ludzkiej godności, szacunku i wolności.
Nagrodzony twórca scenariusza (filmu lub konkretnego odcinka programu TV) otrzymuje zarówno statuetkę jak i nagrodę pieniężną. Całkowita pula wynosi 145 000 dolarów amerykańskich i jest dzielona między nagrodzonych w ośmiu kategoriach:
Dziennikarka Barbara Walters powiedziała o nagrodzie: "Czym nagroda Nobla jest dla literatury i nagroda Pulitzera jest dla dziennikarstwa tym nagroda "Humanitas" jest dla amerykańskiej telewizji."

</doc>
<doc id="913310" url="https://pl.wikipedia.org/wiki?curid=913310" title="The Humanitas Prize">
The Humanitas Prize



</doc>
<doc id="913312" url="https://pl.wikipedia.org/wiki?curid=913312" title="Złoty ekran">
Złoty ekran



</doc>
<doc id="913313" url="https://pl.wikipedia.org/wiki?curid=913313" title="Ripping">
Ripping

Ripping (ripowanie) – proces kopiowania danych audio lub wideo ze źródła typu VHS, CD, DVD, Blu-ray, TV, HDTV, vinyl itp. na dysk twardy komputera.
Aby zaoszczędzić miejsce skopiowane dane są najczęściej kompresowane do formatów takich jak MP3, WMA, Vorbis dla strumienia audio lub MPEG-2, MPEG-4, X264, DivX, Xvid dla strumienia video.
Czasami termin zgrywanie jest również używany do opisania czegoś przeciwnego, częściej określanego jako mastering i remastering (np. Remastering DVD)
Zwykle źródłem danych do zgrania są dyski Blu-ray, DVD lub CD, kasety wideo, przesyłane strumieniowo sygnały audio-wideo (zarówno w formacie cyfrowym, jak i analogowym). Główną cechą takiej konwersji jest konwersja niewygodnego przechowywania i przesyłania formatu sygnału do pliku, który nie zależy od konkretnych urządzeń odtwarzających i dekodujących.
Najczęściej dane z oryginalnego formatu są konwertowane na inny (z analogowego na cyfrowy), co zapewnia wyższy stopień kompresji danych. Na przykład źródła audio (media) – płyty CD audio, winyl, transmisje radiowe – są często konwertowane na mp3, ogg, wma. Wideo + dane audio (sygnały) (DVD, TV, VHS) kompresja xvid, divx, h264, wmv). Wynik jest przechowywany jako jeden lub więcej plików kontenera (MPEG, RIFF, OGM, MKV). Na przykład kasety VHS są konwertowane na dyski DVD (na przykład DVD5 (dysk 4,7 GB) lub DVD9 (dysk 8,5 GB) dla obecnych szeroko rozpowszechnionych odtwarzaczy DVD.

</doc>
<doc id="913314" url="https://pl.wikipedia.org/wiki?curid=913314" title="Santa Severa">
Santa Severa

Santa Severa (etruski "Pyrgi") – włoskie, kilkutysięczne miasteczko wypoczynkowo-kąpieliskowe, położone nad Morzem Tyrreńskim w odległości 54 km na północny zachód od Rzymu. Każdorazowo, w okresie letnim, jest odwiedzane przez setki osób nie tylko z Rzymu czy całego regionu Lazio, ale także z zagranicy, którzy pragną skorzystać z wypoczynku na malowniczej plaży.
Z dziejów miejscowości.
Pierwotnie Santa Severa nosiła nazwę "Pyrgi". Miejscowość była wówczas głównym portem etruskim (budowanym w III w. p.n.e. i dobrze obwarowanym). Do dziś zachowały się jedynie wystające z morza resztki falochronów w pobliżu zamku oraz mur z potężnych głazów, okalający miasto i port. Pyrgi - Santa Severa była świętym miejscem Etrusków i całej Etrurii - tutaj znajdowała się wspaniała świątynia bogini Junony. Znalazło to odbicie w dzisiejszej nazwie głównej ulicy miasteczka - Giunone Lucina. Podczas wykopalisk archeologicznych znaleziono złote blaszki z inskrypcjami w językach etruskim i punickim, będące jednym z najstarszych świadectw o związkach starożytnej Kartaginy z Etruskami.
Średniowieczny zamek.
Do miejscowych atrakcji należy średniowieczny zamek ("Castello di Santa Severa"), położony nad samym morzem. Majestatyczna wieża zamkowa została zbudowana w XII wieku przez jeńców saraceńskich, dlatego nazwano ją Torre Saracena (Wieża Saraceńska). Współczesny kształt wieża zawdzięcza pracom restauratorskim, przeprowadzonym w XVI wieku. Sam zamek nosi wiele śladów przebudowy, jakie przeprowadzano w okresie Państwa Kościelnego. Ponadto znajduje się w nim kościółek ku czci św. Sewery - chrześcijańskiej męczennicy, od której imienia pochodzi współczesna nazwa miejscowości.

</doc>
<doc id="913319" url="https://pl.wikipedia.org/wiki?curid=913319" title="Markiewicz">
Markiewicz

Markiewicz (forma żeńska: Markiewicz/Markiewiczowa; liczba mnoga: Markiewiczowie) – nazwisko polskie. Na początku lat 90. XX wieku Polskę zamieszkiwało 21 096 osób o tym nazwisku.
Nazwisko patronimiczne utworzone przyrostkiem „-ewicz” od imienia Marek.

</doc>
<doc id="913320" url="https://pl.wikipedia.org/wiki?curid=913320" title="Walewska">
Walewska



</doc>
<doc id="913327" url="https://pl.wikipedia.org/wiki?curid=913327" title="Jean-François Marmontel">
Jean-François Marmontel

Jean-François Marmontel (ur. 11 lipca 1723, zm. 31 grudnia 1799) – francuski pisarz, historyk i filozof polityki, członek ruchu encyklopedystów.
Dramaturg i poeta.
Urodził się w biednej rodzinie w Bort-les-Orgues, w Corrèze. Całą jego rodzina zabrała (przez lata) gruźlica. Po studiach u jezuitów w Mauriac, Cantal, uczył w ich kolegium w Clermont i Tuluzie. W roku 1745, licząc na pomoc Voltaire’a i idąc za jego radą, przeprowadził się do Paryża, by spróbować zmierzyć się z losem pisarza. W latach 1748-1753 napisał wiele tragedii ("Denys le Tyran" (1748); "Aristomene" (1749); "Cleopâtre" (1750); "Heraclides" (1752); "Egyptus" (1753)). Choć osiągnęły one jedynie umiarkowany sukces, wyrobiły Marmontelowi dobrą reputację.
Encyklopedysta i meloman.
Marmontel był teoretykiem literatury, o której napisał szereg artykułów do "Wielkiej encyklopedii francuskiej". W późniejszym okresie zamarzył o dostosowaniu języka francuskiego do melodii włoskiej opery, dlatego w sporze jaki toczył się od lat wówczas we Francji między zwolennikami muzyki preklasycystycznej (tworzonej przez Glucka) a zwolennikami przedstawicieli tradycyjnej barokowej opery neapolitańskiej (takie opery wystawiał w Paryżu wówczas Niccolò Piccinni), poparł piccinnistów. Sam napisał kilka oper komicznych, z których najlepsze to: "Sylvain" (1770) i "Zémire et Azore" (1771). Do muzyki Piccinniego stworzył zaś dwie sztuki: "Didon" (1783) i "Penelope" (1785).
Pisarz polityczny.
W roku 1758 objęła go swym patronatem Madame de Pompadour. Marmontel przejął wówczas redakcję gazety "Mercure de France", w której zamieszczał swe powiastki moralne ("contes moraux"). Jego styl i ton był łagodniejszy niż np. Diderota, więc nie narażał się na wielkie ataki. W roku 1763 przyjęto go do Académie française. Przez pewien czas cieszył się również patronatem Madame Geoffrin, opiekunki filozofów.
W roku 1767 wydał powieść filozoficzną "Belizariusz" ("Bélisaire"), popularną również w ówczesnej Polsce. Zarówno we Francji, jak i w Polsce dostępna była cała powieść (w 16 rozdziałach) z wyjątkiem rozdziału XV, w którym autor głosił potrzebę tolerancji religijnej, co potępił Uniwersytet Paryski. Powołując się na postać bizantyjskiego wodza Belizariusza, Marmontel udziela tam królowi rad jak rządzić. Dzieło to czytał i docenił również Stanisław August Poniatowski. Ponownie problem tolerancji poruszył Marmontel w "Inkasach" ("Les Incas") z roku 1778 (polskie wydania: 1781, 1794, 1801). Jej entuzjastą był Adam Mickiewicz.
Historiograf.
W roku 1771 Marmontela mianowano królewskim historiografem, w 1783 roku sekretarzem Akademii Francuskiej, zaś w roku 1786 profesorem historii w Lycée. Jako historiograf był autorem "Historii Regencji" (1788), dotyczącej lat rządów Filipa II księcia Orleanu jako regenta Francji (1715–1723) – okresu w tych czasach dość słabo znanego. 
Marmontel należał do loży masońskiej "Les Neuf Sœurs" – centrum proamerykańskiej opinii publicznej popierającej powstanie Washingtona przeciwko Brytyjczykom.
Rewolucja i ruina.
Rewolucja, przed którą pisarz schronił się na prowincji, pozbawiła go wszystkich stanowisk i pensji. Żył z rodziną w nędzy w wiosce Abloville w departamencie Eure. Tam napisał swoje "Pamiętniki ojca" ("Memoires d’un pere" – 4 tomy, wydane w 1804), zawierające ciekawe informacje o takich osobach jak Jean Baptiste Massillon czy Honoré Mirabeau.

</doc>
<doc id="913329" url="https://pl.wikipedia.org/wiki?curid=913329" title="Kościół św. Antoniego w Białej Podlaskiej">
Kościół św. Antoniego w Białej Podlaskiej

Kościół w Białej Podlaskiej w województwie lubelskim – kościół rektoralny Zakonu Braci Mniejszych Kapucynów i klasztor poreformacki pw. św. Antoniego w Białej Podlaskiej.
Zespół barokowych budynków murowanych z cegły, otynkowanych: złożony z kościoła zwróconego fasadą na północ i zblokowanego z nim od wschodu trójskrzydłowego klasztoru. Fasada kościoła poprzedzona prostokątnym dziedzińcem, otoczonym ceglanym, otynkowanym murem: od ulicy metalowy parkan z murowanymi słupkami, pośrodku dziedzińca odsłonięty 3 grudnia 2000 pomnik Jana Pawła II autorstwa Dariusza Sitka i Edwarda Sitka z Gdańska.
Historia kościoła.
Okres wojen z około połowy XVII wieku przyniósł miastu Białej Podlaskiej szereg zniszczeń. Najazd Szwedów, w 1656 r. wkroczenie wojsk Jerzego II Rakoczego, wojna polsko-rosyjska, plądrowanie Podlasia przez skonfederowane wojska polskie i litewskie oraz zarazy w 1653, 1656 i 1661 roku – te wydarzenia sprawiły, że ludność Podlasia zmniejszyła się o połowę. Warunki życia mieszkańców Białej nie różniły się zasadniczo od warunków życia chłopów i były bardzo ciężkie. Doprowadziło to także do obniżenia poziomu duszpasterstwa i religijności w całym ówczesnym Hrabstwie Bialskim. Aby proces duchowego i kulturowego upadku zatrzymać postanowiono osadzić w Białej zakon reformatów. W 1670 r., po trwających cztery lata zabiegach, za zgodą Jana Kazimierza, Michał Kazimierz Radziwiłł i jego żona Katarzyna sprowadzili do Białej reformatów. Pierwszymi zakonnikami, którzy w 1671 roku przybyli do Białej z Poznania byli o. Sylwester Nadolski i o. Jan Kapistran.
Projekt kościoła i zespołu klasztornego przedstawiono fundatorom już w 1671 r.
Kościół został ufundowany w 1670 r. przez Michała Kazimierza Radziwiłła i jego żonę Katarzynę z Sobieskich Radziwiłłową. Wystrój jego wnętrza odbiega znacznie od innych kościołów reformackich, jest on znacznie bogatszy. Odpowiada zapotrzebowaniu, prestiżowi, ambicjom i możliwościom materialnym Radziwiłłów.
Murowany kościół został wzniesiony w latach 1672–1684, zapewne według projektu Augustyna Locciego Młodszego, fasada zapewne innego autorstwa. Budową kierował warszawski architekt Andrys Huber. Prace budowlane i wyposażanie kościoła trwało do 1684 r. Kościół konsekrował w 1688 roku pod wezwaniem Matki Bożej Anielskiej biskup kijowski Andrzej Chryzostom Załuski, z którego fundacji w latach 1682–1686 wystawiono siedem ołtarzy wykonanych przez Andrycza Huberta.
Ponownie uposażony przez Annę z Sanguszków Radziwiłłową, która także funduje nowe rozbudowane ołtarze według projektu o. Mateusza Osieckiego w 1739 r.
W 1788 r. uroczyste sprowadzenie relikwii bł. Pacyfika. Zapewne w pierwszej połowy wieku XVIII budowa murowanego ogrodzenia z malunkami stacji Drogi Krzyżowej w płytkich wnękach, w których w latach 1989–1990 umieszczony został zespół tablic pamiątkowych, tzw. Podlaskie Epitafium Żołnierskie.
W 1836 roku remont kościoła, być może wtedy wykonana została nadbudowa szczytu fasady.
Po kasacie klasztoru w 1867 r. kościół stał się filią kościoła parafialnego św. Anny.
W roku 1869 cerkiew unicka.
W latach 1875–1915 cerkiew prawosławna; wyposażenie kościoła zostało przeniesione do okolicznych parafii, m.in. konfesjonały, ławki, ołtarze Matki Bożej i św. Antoniego, figury świętych Piotra i Pawła, obrazy, monstrancja, pacyfikał oraz ornaty – do sąsiedniego kościoła św. Anny, następnie częściowo przekazane do kościoła farnego w Międzyrzecu Podlaskim; obrazy Drogi Krzyżowej i krucyfiks do Huszczy; jeden ołtarz do Kąkolewnicy, gdzie przerobiony został na dwa ołtarze boczne.
Przed fasadą wzniesiona brama-dzwonnica w stylu rusko-bizantyjskim, rozebrana po 1919 r.
W 1910 r. przerobiono wieżyczkę sygnaturki.
W 1915 r. rekoncyliowany, wówczas powróciły dwa ołtarze i część wyposażenia przechowywanego w kościele św. Anny.
Po 1919 r. utworzona parafia wojskowa pod wezwaniem Krzyża Świętego.
Od 1940 r. w kościele został utworzony niemiecki skład amunicji, zniszczona została bramka przed kościołem.
W 1944 r. kościół częściowo uszkodzony, zniszczone lub uszkodzone zostało wyposażenie z wyjątkiem ołtarza Matki Bożej, konfesjonału, obrazów i części figur z ołtarza głównego, przeniesionych do kościoła św. Anny.
W 1944 r. ponownie został przeprowadzony remont wnętrza.
W 1946 r. zawieszono kute neobarokowe kandelabry i żyrandol.
W latach 1950–1951 według projektu architekta Eugeniusza Czyża i Lecha Niemojewskiego budowa bramy z dwiema furtkami i żelazną kratą, która zamknęła od frontu ogrodzenie dziedzińca; wewnątrz wymiana posadzki w nawie głównej.
W 1950 r. ambonę wykonał Franciszek Maksymiuk.
W latach 1952–1954 budowa organów przez firmę Fryderyka Schwarza z Kartuz.
W 1953 r. wzniesiono ołtarze Najświętszego Serca Pana Jezusa i Chrystusa Ukrzyżowanego.
W 1956 r. rekonstrukcja sygnaturki według projektu Eugeniusza Czyża.
W latach 1957–1958 przeprowadzono remont dachu
Ponieważ zakon reformatów nie miał dość powołań, za jego zgodą i za pozwoleniem biskupa podlaskiego Ignacego Świrskiego, kościół objął w roku 1965 zakon oo. kapucynów.
W 1971 r. aranżacja piwnic na sale katechetyczne.
W 2000 r. zmiana aranżacji placu przed kościołem, rozebranie bramy i wystawienie pomnika Jana Pawła II na osi przed fasadą.
W 2005 r. budowa neobarokowego ołtarza w kaplicy, z witrażem Błogosławionego Honorata Koźmińskiego i portretem Jana Pawła II w zwieńczeniu.
W sierpniu 2020 r. odsłonięto tablicę pamiątkową upamiętniającą żołnierzy 34 pułku piechoty, który niegdyś stacjonował w Białej Podlaskiej.
Historia klasztoru.
Klasztor pierwotnie był drewniany. Murowany wzniesiono w latach 1687–1692.
W 1743 r. biblioteka klasztorna uposażona przez Annę z Sanguszków Radziwiłłową.
Po kasacie 1867 zakonnicy przeniesieni do klasztoru w Pilicy, budynek i ogrody podzielone na dwie części: pierwsza użytkowana przez wikarego, w drugiej zaś mieściło się seminarium nauczycielskie.
Pod koniec 1869 r. bibliotekę przekazano do seminarium w Lublinie.
W 1908 r. klasztor przebudowano.
Pod koniec 1918 r. zwrócony katolikom.
W 1919 r. na podstawie pięcioletniej umowy z biskupem podlaskim Henrykiem Przeździeckim wydzierżawiony ministerstwu Wyznań Religijnych i Oświecenia Publicznego. Ministerstwo urządziło w klasztorze gimnazjum żeńskie.
Do 1993 r. liceum ogólnokształcące, obecnie klasztor oo. kapucynów.

</doc>
<doc id="913330" url="https://pl.wikipedia.org/wiki?curid=913330" title="Live Peace in Toronto 1969">
Live Peace in Toronto 1969

Live Peace in Toronto 1969 – zapis koncertu, który odbył się 13 września 1969 roku w Toronto. Na koncercie wystąpiła koncepcyjna grupa The Plastic Ono Band założona przez Johna Lennona (gitara, wokal) i Yoko Ono (wokal), uzupełniona muzykami takimi jak Alan White (perkusja), Eric Clapton (gitara, wokal) i Klaus Voormann (gitara basowa). Dźwięk na albumie pochodzi z filmu Donna Alana Pennebakera,"Sweet Toronto", dokumentującego koncert.
Pierwsza strona płyty zawiera dwie piosenki Johna, które zostały wydane jako single ("Give Peace a Chance" oraz "Cold Turkey"), piosenkę "Yer Blues", pierwotnie wykonywaną przez zespół The Beatles i wydaną na ich albumie "The Beatles" oraz kilka coverów ulubionych piosenek Lennona z wczesnej młodości ("Blue Suede Shoes", czy "Dizzy Miss Lizzy").
Strona druga zawiera utwór Yoko wydany jako strona B singla "Cold Turkey" – "Don't Worry Kyoko" oraz dwunastominutowy, improwizowany utwór, podczas którego Lennon i Clapton używają sprzężenia zwrotnego gitar, Yoko krzyczy, a reszta grupy opuszcza scenę.
Album "Live Peace in Toronto 1969" nie zdobył wielkiej popularności w Wielkiej Brytanii, natomiast okazał się hitem po drugiej stronie oceanu, w Stanach Zjednoczonych, gdzie osiągnął 10. pozycję na liście przebojów i otrzymał status złotej płyty. Do oryginalnego wydawnictwa winylowego płyty otrzymywali przy zakupie trzynastomiesięczny kalendarz na rok 1970. Ci, którzy zdecydowali się na zakup jednego z wydawnictw taśmowych (kaseta magnetofonowa, taśma szpulowa oraz 8 track) otrzymywali kartkę pocztową wymienialną na kalendarz.
W roku 1995 album został wydany w formie płyty CD. W procesie remiksowania albumu uczestniczyła Yoko Ono. Obecnie dostępna jest audiofilska, złota wersja płyty wydana przez wytwórnię Mobile Fidelity Sound Lab.

</doc>
<doc id="913333" url="https://pl.wikipedia.org/wiki?curid=913333" title="Ludwik Franciszek II de Bourbon-Conti">
Ludwik Franciszek II de Bourbon-Conti

Ludwik Franciszek II de Bourbon-Conti, fr. Louis François Joseph de Bourbon (ur. 1 września 1734, zm. 13 marca 1814) – hrabia La Marche, książę Mercoeur i książę Conti od 1776 do swojej śmierci.
Był jedynym synem Ludwika Franciszka I, księcia Conti, i Ludwiki Diany, najmłodszej córki Filipa II, księcia Orleanu.
Ludwik Franciszek posiadał znaczny talent żołnierski i wyróżnił się podczas trwania wojny siedmioletniej. Podczas sporu między kanclerzem René de Maupeou, a parlamentarzystami, poparł de Maupeou, a w 1788 ogłosił, że zachowana musi być jedność konstytucji. Po wybuchu rewolucji francuskiej wyemigrował, ale odmówił wzięcia udziału w planach inwazji na Francję, i ostatecznie w 1790 powrócił do ojczyzny. W 1793 został aresztowany na rozkaz Konwentu Narodowego. Został oskarżony, ale uwolniono go przed tym konfiskując cały jego majątek. Dostał pensję, ale Dyrektoriat skazał go na wygnanie z Francji. Ludwik Franciszek nie odmówił również wzięcia udziału w spiskach rojalistów i zamieszkał w Barcelonie, gdzie też zmarł w 1814.
Dziedzictwo.
27 lutego 1759 Ludwik Franciszek II poślubił Marię Fortunatę d'Este-Modene (ur. 1731, zm. 1803), córkę Franciszka III, księcia Modeny. Małżeństwo to nie należało do udanych i para nie miała żadnych dzieci. Książę Conti zainteresował się więc Marią Anną Véronèse, nazywaną Mademoiselle Coraline, artystką z Teatru Włoskiego. Ze związku pochodziło dwóch nieślubnych synów:
Jednocześnie ze śmiercią Ludwika Franciszka ród Conti wymarł, a tytuł księcia Conti przepadł bezpowrotnie. 2 kwietnia 1844 ciało Ludwika Franciszka II przeniesiono do kaplicy królewskiej w Dreux.

</doc>
<doc id="913334" url="https://pl.wikipedia.org/wiki?curid=913334" title="Bertie Forbes">
Bertie Forbes

Bertie Charles Forbes (ur. 14 maja 1880 w New Deer w Szkocji, zm. 6 maja 1954 w Nowym Jorku) – amerykański dziennikarz finansowy, założyciel czasopisma Forbes.
Założył czasopismo "Forbes" w 1917 roku i pozostał jego redaktorem naczelnym aż do swojej śmierci. Niemniej jednak w końcowych latach asystowali mu jego dwaj najstarsi synowie: Bruce Charles Forbes (1916–1964) i Malcolm Stevenson Forbes (1917–1990).

</doc>
<doc id="913337" url="https://pl.wikipedia.org/wiki?curid=913337" title="Vogel">
Vogel

Osoby:
Obiekty geograficzne

</doc>
<doc id="913341" url="https://pl.wikipedia.org/wiki?curid=913341" title="No. 201 Squadron RAF">
No. 201 Squadron RAF

No. 201 Squadron – najstarsza eskadra brytyjskich Royal Air Force, założona jako Eskadra 1 Royal Naval Air Service w październiku 1914 roku. 
1 kwietnia 1918 roku, wraz z utworzeniem RAF-u, wszystkie dotychczasowe eskadry otrzymały nową numerację – przez dodanie do starych numerów liczby 200.
W eskadrze 201 na przestrzeni lat używano wielu samolotów, przykładowo w czasie I wojny światowej najdłużej latano na samolotach Sopwith Triplane i Sopwith Camel, w czasie II wojny światowej na samolotach Short Sunderland, a w latach 1970 do 1983 używane były samoloty typu Hawker Siddeley Nimrod. Samoloty Nimrod w wersji MR.2 były używane aż do rozformowania jednostki w 2011. Od sierpnia 2021 reaktywowana eskadra ma na stanie samolot Boeing Poseidon.

</doc>
<doc id="913343" url="https://pl.wikipedia.org/wiki?curid=913343" title="Ostrobok pospolity">
Ostrobok pospolity

Ostrobok pospolity, ("Trachurus trachurus") - gatunek morskiej ryby z rodziny ostrobokowatych. 
Zasięg występowania.
Wschodni Ocean Atlantycki wzdłuż wybrzeży europejskich i afrykańskich, w pasie przybrzeżnym do głębokości 1000 m p.p.m., Morze Śródziemne, Morze Marmara i Morze Czarne. Czasami wpływa do Morza Bałtyckiego.
Cechy charakterystyczne.
Ciało wydłużone, bocznie spłaszczone. Ubarwienie grzbietu niebieskawozielone, szare lub czarne, boki i spód srebrzyste, z czarną cętką na krawędzi pokrywy skrzelowej. Dwa kolce przed płetwą odbytową. Pierwsza płetwa grzbietowa wysoka. Płetwa ogonowa głęboko wcięta. W linii bocznej występuje rząd przekształconych, ostrych łusek. Ostrobok osiąga przeciętnie do 40 cm, maksymalnie 70 cm długości przy maksymalnym ciężarze do 2 kg. 
Ostroboki są szybko pływającymi drapieżnikami, tworzącymi duże ławice, odbywającymi długie wędrówki. Żywią się rybami, skorupiakami i głowonogami. 
Samica składa od 3–140 tys. jajeczek, z których wylęgają się larwy o długości 5 mm. Ikra pelagiczna, unosi się w toni wodnej dzięki kropelce tłuszczu.
Znaczenie gospodarcze.
Poławiana gospodarczo i w wędkarstwie.

</doc>
<doc id="913344" url="https://pl.wikipedia.org/wiki?curid=913344" title="Ostrobok europejski">
Ostrobok europejski



</doc>
<doc id="913345" url="https://pl.wikipedia.org/wiki?curid=913345" title="Trachurus trachurus">
Trachurus trachurus



</doc>
<doc id="913347" url="https://pl.wikipedia.org/wiki?curid=913347" title="Sucellus">
Sucellus

Sucellos (łac. "Sucellus") – celtyckie bóstwo o nierozpoznanej dokładnie roli i funkcjach.
Występuje głównie w wierzeniach plemion galijskich, lecz kult jego znany był również w Brytanii. Wyobrażano go w postaci odzianego w tunikę, dojrzałego, brodatego mężczyzny. Jego imię dosłownie oznacza „dobrze uderzający (trafiający)”, a najważniejszym atrybutem jest młot na długim trzonku, co wraz z często towarzyszącym mu psem wskazywałoby na związek ze światem podziemnym. W wyobrażeniach występuje też z beczką lub naczyniem do picia (czarą) łączonymi z symboliką płodności. Niektóre interpretacje uznają go wprost za boga śmierci i przewodnika dusz do krainy zmarłych, inne – przeciwnie, łączą go z dobroczynnym działaniem, pomyślnością i domowym ogniskiem. Wymieniony wraz z Nantosueltą na zabytku z Sarrebourg, we wschodniej Galii (Burgundia) miał szczególny związek z winobraniem. 
W mitologii galijskiej czasem utożsamiany jest z ojcem bogów Dagdą z mitologii iryjskiej. Jego stałą towarzyszką była Nantosuelta (dosł. "Kręty Potok"), choć często przedstawiano go również z Rosmertą. Na popularność ich kultu w świecie celtyckim istotny wpływ mogło mieć występowanie jako pary małżeńskiej.
Na obszarze Brytanii Sucellos występuje rzadko i bezsprzecznie należy go uznać za zapożyczenie galijskie, poświadczone dość nielicznymi zabytkami. 

</doc>
<doc id="913349" url="https://pl.wikipedia.org/wiki?curid=913349" title="Walter Hückel">
Walter Hückel

Walter Hückel (ur. 18 lutego 1895 w Berlinie-Charlottenburgu, zm. 4 stycznia 1973 w Tybindze) – niemiecki chemik i profesor. W czasie II wojny światowej profesor Uniwersytetu Wrocławskiego, od 1948 do emerytury (1963) dyrektor Instytutu Chemiczno-Farmaceutycznego w Tybindze.
Najstarszy z trzech synów lekarza Armanda Hückela (1865-1929), brat chemika i fizyka Ericha (1896-1980) oraz lekarza Rudiego (1899-1949). Pradziadkiem Waltera Hückela był botanik Carl Friedrich von Gärtner (1772-1850), a prapradziadkiem – botanik i profesor w Petersburgu i dyrektor ogrodu botanicznego w tym mieście – Joseph Gärtner (1732-1791).
6 lutego 1940 za pośrednictwem rektora wrocławskiego uniwersytetu, profesor Walter Hückel wystosował list do Ministerstwa Nauki, Wychowania i Oświaty III Rzeszy, w którym w ostrożnych słowach próbował wstawić się za kolegami – chemikami z krakowskiego Uniwersytetu Jagiellońskiego, aresztowanymi i wywiezionymi do obozu koncentracyjnego w ramach "Sonderaktion Krakau", profesorami Tadeuszem Estreicherem, Karolem Dziewońskim i Schneiderem oraz bratankiem Tadeusza Estreichera – Karolem Estreicherem (historykiem sztuki, w 1940 docentem). List ten, wraz z licznymi innymi głosami naukowców z Niemiec i innych krajów, przyczynił się do zwolnienia niektórych spośród aresztowanych w "Sonderaktion Krakau".

</doc>
<doc id="913350" url="https://pl.wikipedia.org/wiki?curid=913350" title="Berge Østenstad">
Berge Østenstad

Berge Østenstad (ur. 15 września 1964 w Oslo) – norweski szachista, arcymistrz od 2003 roku.
Kariera szachowa.
Jest, obok Simena Agdesteina, najbardziej utytułowanym norweskim szachistą: w czasie swojej kariery siedmiokrotnie zdobył tytuł mistrza kraju (1984, 1990, 1994, 1997, 1999, 2003, 2004). Trzykrotnie reprezentował Norwegię na szachowych olimpiadach (1984, 1990, 2004) oraz dwukrotnie na drużynowych mistrzostwach Europy (1989, 1992), zdobywając w 1992 r. w Debreczynie srebrny medal za indywidualny wynik na III szachownicy.
Odniósł następujące sukcesy w turniejach międzynarodowych: I miejsce w Oslo (1987, 1991), II m. (za Aleksandrem Goldinem) w Trnawie (1989), I-II m. w Gausdal (1990, "Arnold Cup"), I-VI w Gausdal (1992, "Troll Masters", wraz z m.in. Władimirem Kramnikiem, Konstantinem Lernerem i Vasiliosem Kotroniasem) oraz dzielone I miejsce w turnieju "Excelsior Cup" w Göteborgu (2003).
Najwyższy ranking w dotychczasowej karierze osiągnął 1 października 2004 r., z wynikiem 2506 punktów zajmował wówczas 5. miejsce wśród norweskich szachistów.

</doc>
<doc id="913351" url="https://pl.wikipedia.org/wiki?curid=913351" title="Berge Ostenstad">
Berge Ostenstad



</doc>
<doc id="913353" url="https://pl.wikipedia.org/wiki?curid=913353" title="Sattat">
Sattat

Sattat (arab. سطات, "Saṭṭāt"; fr. "Settat") – miasto w Maroku, ok. 57 km na południe od Casablanki, w regionie Casablanca-Sattat. W 2004 roku liczyło 117 tys. mieszkańców.
Miasto jest ośrodkiem przemysłu bawełnianego. Działa tu fabryka hiszpańskiego producenta dżinsu "Tavex". Sattat posiada także uniwersytet.

</doc>
<doc id="913356" url="https://pl.wikipedia.org/wiki?curid=913356" title="Bitwa pod Castelfranco">
Bitwa pod Castelfranco

Bitwa pod Castelfranco – starcie zbrojne, które miało miejsce 24 listopada 1805 roku podczas wojny Francji z trzecią koalicją.
Jesienią 1805 roku Wenecja blokowana była przez francuski korpus dowodzony przez Gouviona Saint-Cyr. W skład korpusu wchodziły resztki Legionów Polskich (2000 piechoty Józefa Grabińskiego i 470 ułanów Rożnieckiego). Korpus austriacki księcia de Rohana zamierzał uwolnić Wenecję od uciążliwej blokady. Na wieść o maszerujących od strony Vorarlbergu Austriakach Gouvion Saint-Cyr wysłał pod Resano dywizję Reyniera (4 700 żołnierzy) by zatrzymała korpus de Rohana. Podczas bitwy Polacy obeszli prawe skrzydło wojsk austriackich i zaatakowali je od tyłu w Castelfranco. Atak ten okazał się decydujący dla losów bitwy i Austriacy skapitulowali.

</doc>
<doc id="913357" url="https://pl.wikipedia.org/wiki?curid=913357" title="Żyrant">
Żyrant

Żyrant ( od „obracać, żyrować” z „obrót; obieg; żyro” od „krąg, wolta, obieg” z gr. "gýros" „koło; krąg”) – potoczne określenie poręczyciela, czyli osoby potwierdzającej możliwość spłaty zobowiązania finansowego innej osoby. W przypadku gdy osoba odpowiedzialna za regulację zobowiązania nie wywiązuje się ze swoich obowiązków, ich ciężar przejmuje żyrant. Ma on wtedy prawo dochodzenia tych należności od dłużnika. Umowę poręczenia regulują przepisy Kodeksu cywilnego.
W przedwojennej terminologii handlowej i prawniczej "żyrant" był synonimem indosanta. Postępująca po II wojnie światowej zmiana znaczenia tego wyrażenia w języku potocznym, choć krytycznie oceniana przez część doktryny prawniczej, jest odnotowywana w nowszych słownikach, a nawet w orzecznictwie Sądu Najwyższego.

</doc>
<doc id="913362" url="https://pl.wikipedia.org/wiki?curid=913362" title="Al-Kunajtira (Maroko)">
Al-Kunajtira (Maroko)

Al-Kunajtira, Kenitra (arab. القنيطرة, "Al-Qunayṭira"; marok. arab. "Le-Qniṭṛa"; fr. "Kénitra") – miasto w północnym Maroku, w regionie Rabat-Sala-Al-Kunajtira, przy ujściu rzeki Subu do Oceanu Atlantyckiego, siedziba administracyjna prowincji Al-Kunajtira. W 2014 roku liczyło ok. 431 tys. mieszkańców.
Al-Kunajtira jest portem rzecznym połączonym kanałem z oceanem oraz ośrodkiem handlowym regionu rolniczego. W mieście funkcjonuje przemysł spożywczy, chemiczny, włókienniczy i metalowy. Do niedawna istniała tu marokańsko-amerykańska baza wojsk lądowych i marynarki wojennej, Amerykanie wycofali się jednak w 1991 po zakończeniu wojny w Zatoce Perskiej. Od tamtej pory władze marokańskie ograniczyły działalność bazy.
W latach 1932–56 miasto nosiło nazwę Port-Lyautey.

</doc>
<doc id="913364" url="https://pl.wikipedia.org/wiki?curid=913364" title="Stowarzyszenie Mrocznego Oceanu">
Stowarzyszenie Mrocznego Oceanu

 – tajna, skrajnie prawicowa organizacja istniejąca w Japonii w latach 1881–1946, a więc w okresach: Meiji, Taishō oraz Shōwa. 

</doc>
<doc id="913370" url="https://pl.wikipedia.org/wiki?curid=913370" title="Luitpoldingowie">
Luitpoldingowie

Luitpoldingowie – ród żyjący w państwie wschodniofrankijskim. Nazwę pochodzi od imienia protoplasty Luitpolda. Jego przedstawiciele panowali w Bawarii (Henryk III Młodszy) i w Karyntii w latach 899–947, 976–978 i 983–989.

</doc>
<doc id="913371" url="https://pl.wikipedia.org/wiki?curid=913371" title="Kjetil Lie">
Kjetil Lie

Kjetil Aleksander Lie (ur. 18 listopada 1980 w Porsgrunn) – norweski szachista, arcymistrz od 2005 roku.
Kariera szachowa.
W szachy gra od ósmego roku życia. W 1994 roku zdobył tytuł mistrza Norwegii w kategorii do lat 14. Od końca lat 90. należy do podstawowych zawodników reprezentacji Norwegii. Wielokrotnie reprezentował narodowe barwy w turniejach drużynowych, m.in. oraz .
W 2001 roku podzielił II m. w rozegranych w Askerze indywidualnych mistrzostwach Norwegii. W 2002 zwyciężył (wraz z Kaido Kulaotsem i Vasiliosem Kotroniasem) w kołowym turnieju w Gausdal oraz podzielił I m. w turnieju "Troll Masters" (również w Gausdal, wspólnie z Mathiasem Womacką, Rune Djurhuusem i Igorsem Rausisem). W następnym roku w tym samym turnieju podzielił II m. (za Nickiem de Firmianem). W 2006 r. triumfował w otwartych mistrzostwach Norwegii oraz w otwartym turnieju w Gausdal (przed Tigerem Hillarpem Perssonem), podzielił również II m. (za Espenem Lie, wspólnie z Leifem Ogaardem i Aloyzasem Kveinysem) w Oslo.
Najwyższy ranking w dotychczasowej karierze osiągnął 1 października 2007 r., z wynikiem 2563 punktów zajmował wówczas 3. miejsce (za Magnusem Carslenem i Simenem Agdesteinem) wśród norweskich szachistów.

</doc>
<doc id="913372" url="https://pl.wikipedia.org/wiki?curid=913372" title="Luitpold">
Luitpold

Luitpold (zm. 4 lipca 907) – książę Bawarii i władca Karyntii od 899. Protoplasta rodu Luitpoldingów.
Poślubił Kunegundę, córkę księcia Szwabii. Z tego małżeństwa pochodzili:

</doc>
<doc id="913374" url="https://pl.wikipedia.org/wiki?curid=913374" title="Ludwig Vogel">
Ludwig Vogel

Ludwig Vogel (ur. 10 lipca 1788 w Zurychu, zm. 20 sierpnia 1879 tamże) – szwajcarski malarz i grafik.
Przyuczał się do zawodu cukiernika, jednocześnie pobierając lekcje malarstwa m.in. u Johanna Heinricha Füssli i Konrada Gessnera. Od 1807 roku utrzymywał się już wyłącznie z malarstwa. W 1808 roku rozpoczął studia w Akademii Sztuk Pięknych w Wiedniu, po roku zakładając z innymi studentami przeciwstawiające się akademizmowi Bractwo św. Łukasza. W 1810 założyciele Bractwa wyjechali do Rzymu, gdzie zamieszkali w opuszczonym klasztorze Sant’Isidoro.Malował głównie sceny z historii Szwajcarii, pejzaże i portrety. Obok tradycyjnego malarstwa sztalugowego zajmował się również grafiką i akwarelą.

</doc>
<doc id="913375" url="https://pl.wikipedia.org/wiki?curid=913375" title="Wadi Subu">
Wadi Subu

Wadi Subu (arab. وادي سبو fr. Oued Sebou) – rzeka w północnym Maroku. Liczy ok. 458 km długości, jest drugą najdłuższą rzeką w Maroku (po Wadi Muluja). Wypływa z Atlasu Wysokiego, wpada do Oceanu Atlantyckiego w okolicach miasta Al-Mahdija. Najważniejsze dopływy to: Wadi Inawin, Wadi Wargha i Wadi Baht.

</doc>
<doc id="913377" url="https://pl.wikipedia.org/wiki?curid=913377" title="Federacja Rodzin Katyńskich">
Federacja Rodzin Katyńskich

Federacja Rodzin Katyńskich – polska organizacja pozarządowa, skupiająca działaczy Rodzin Katyńskich z terenu całego kraju, stawiająca sobie za cel upamiętnienie ofiar zbrodni katyńskiej i pielęgnowanie pamięci o polskich ofiarach komunizmu w ZSRR.
Powołana formalnie 3 grudnia 1992 z inicjatywy Bożeny Łojek (ponadto w Komitecie Organizacyjnym byli Jolanta Klimowicz-Osmańczykowa, Danuta Napiórkowska i Jędrzej Tucholski.
Z inicjatywy Federacji powstały m.in. cmentarze wojenne w miejscach egzekucji polskich oficerów w Katyniu (Polski Cmentarz Wojenny w Katyniu), Miednoje i Charkowie (Cmentarz Ofiar Totalitaryzmu w Charkowie).
W marcu 2010 Rzecznik Praw Obywatelskich Janusz Kochanowski uhonorował Federację Rodzin Katyńskich odznaką „Za Zasługi dla Ochrony Praw Człowieka”.
Władze.
Funkcję przewodniczącego Rady FRK pełnili: Krystyna Krzyszkowiak (1993-1996), Janusz Lange (1996-2003), Marcin Zawadzki (2003-2006) i Emilia Maćkowiak (2006-2008); od 2008 przewodniczącym jest ponownie Marcin Zawadzki. Stanowisko prezesa Zarządu sprawowali: Włodzimierz Dusiewicz (1993-2006) i Andrzej Sariusz-Skąpski (2006-2010); od 2010 funkcję pełni Izabella Sariusz-Skąpska. Kapelanami rodzin katyńskich byli: przez wiele lat ks. prałat Zdzisław Peszkowski (który sam był osadzony w obozie w Kozielsku, z którego odzyskał wolność), ks. kanonik Andrzej Kwaśnik; od 2010 jest nim ks. Janusz Bąk. Kilka osób związanych z FRK, w tym prezes fundacji Andrzej Sariusz-Skąpski zginęło 10 kwietnia 2010 w katastrofie polskiego Tu-154 w Smoleńsku w drodze na obchody 70. rocznicy zbrodni katyńskiej.
2013–2016
2010–2013

</doc>
<doc id="913378" url="https://pl.wikipedia.org/wiki?curid=913378" title="B.C. Forbes">
B.C. Forbes



</doc>
<doc id="913379" url="https://pl.wikipedia.org/wiki?curid=913379" title="Ano!">
Ano!

Ano! – debiutancki album zespołu Brathanki, wydany 27 marca 2000 roku nakładem Sony Music Entertainment Poland.
Album został sprzedany w nakładzie 270 tys. sztuk i osiągnął certyfikat poczwórnie platynowej płyty.
Nagrania dotarły do 5. miejsca listy OLiS.
Lista utworów.
źródło:.
Twórcy.
źródło:.

</doc>
<doc id="913381" url="https://pl.wikipedia.org/wiki?curid=913381" title="Patataj (album)">
Patataj (album)

Patataj – drugi album zespołu Brathanki, wydany 11 czerwca 2001 nakładem Sony Music Entertainment Poland.
Nagrania dotarły do 3. miejsca listy OLiS i osiągnęły status platynowej płyty.

</doc>
<doc id="913386" url="https://pl.wikipedia.org/wiki?curid=913386" title="Erich Hückel">
Erich Hückel

Erich Hückel (ur. 9 sierpnia 1896 w Berlinie, zm. 16 lutego 1980 w Marburgu) – niemiecki fizyk i chemik.
Jeden z trzech synów lekarza Armanda Hückla (1865-1929), brat chemika Waltera (1895-1973) oraz lekarza Rudiego (1899-1949). Żonaty z córką niemieckiego chemika – noblisty, Zsigmondy’ego (miał z nią czworo dzieci). Pradziadkiem Waltera Hückla był botanik Carl Friedrich von Gärtner (1772-1850), a prapradziadkiem – botanik i profesor w Petersburgu – Joseph Gärtner (1732-1791).
Erich Hückel znany jest jako autor reguły określającej aromatyczność związków, zwanej od jego nazwiska regułą Hückla. Wraz z Peterem Debyem opracował prawo graniczne oraz prawo rozszerzone, opisujące współczynniki aktywności jonów w roztworze, zwane prawami Debye’a-Hückla.

</doc>
<doc id="913387" url="https://pl.wikipedia.org/wiki?curid=913387" title="Komitet Katyński">
Komitet Katyński

Komitet Katyński – polska organizacja pozarządowa, stawiająca sobie za cel upamiętnienie ofiar zbrodni katyńskiej i pielęgnowanie pamięci o polskich ofiarach komunizmu w ZSRR. 
Powołany w 1979 w kościele św. Wacława na Pradze przez ks. Wacława Karłowicza i Stefana Melaka (który został przewodniczącym) jako Konspiracyjny Komitet Katyński. Deklaracje założycielską podpisało 19 osób. 
13 kwietnia 1979 po rocznicowej manifestacji w Dolince Katyńskiej na wojskowym cmentarzu na Powązkach (gdzie od 1974 roku odbywały się co roku uroczystości religijno-patriotyczne) Służba Bezpieczeństwa zatrzymała jej uczestników. 
Z inicjatywy komitetu 31 lipca 1981 w Dolince Katyńskiej wzniesiono pierwszy w Polsce pomnik ofiar zbrodni katyńskiej, wywieziony przez Służbę Bezpieczeństwa już następnej nocy. Pomnik został odzyskany w 1989 r. i ponowne postawiony w 1995 r.
Od 1984 roku komitet przyznawał symboliczny krzyżyk za służbę dla "Solidarności" i działalność na rzecz niepod­ległości; jako pierwszy odznaczony został ks. Jerzy Popiełuszko. 
Od 1989 komitet prowadzi jawną działalność statutową pod prezesurą Stefana Melaka (prezesa do 10 kwietnia 2010 roku, gdy zginął w katastrofie polskiego Tu-154 w Smoleńsku), a następnie jego brata Andrzeja Melaka (prezesa od 24 kwietnia 2010 roku).
W 2010 roku komitet otrzymał nagrodę Kustosza Pamięci Narodowej.

</doc>
<doc id="913388" url="https://pl.wikipedia.org/wiki?curid=913388" title="Rezerwat przyrody Uroczysko Grodziszcze">
Rezerwat przyrody Uroczysko Grodziszcze

Uroczysko Grodziszcze – leśny rezerwat przyrody w województwie lubuskim, w powiecie świebodzińskim, w gminie Szczaniec.
Na drzewostan składają się jesiony w wieku od 130 do 200 lat, stare buki oraz dęby pomiędzy 200–300 lat. Najciekawsze gatunki runa to listera jajowata, kokorycz pusta i kokoryczka wielokwiatowa, przytulia wonna, przylaszczka pospolita; poza tym na terenie rezerwatu masowo kwitnie zawilec gajowy, który tworzy krzyżówki z zawilcem żółtym.
Obszar rezerwatu jest objęty ochroną ścisłą.

</doc>
<doc id="913389" url="https://pl.wikipedia.org/wiki?curid=913389" title="Hermann Karl Vogel">
Hermann Karl Vogel

Hermann Karl Vogel (ur. 3 kwietnia 1841 w Lipsku, zm. 13 sierpnia 1907 w Poczdamie) – astronom niemiecki, obserwator (od 1882 do 1907 roku dyrektor) astrofizycznego obserwatorium w Poczdamie. Jeden z pionierów obserwacji spektroskopowych i pomiarów prędkości radialnych gwiazd. Odkrył gwiazdy spektroskopowo podwójne. W 1887 rozpoczął program spektroskopowych pomiarów prędkości radialnych gwiazd i pierwszy zastosował fotografię do spektroskopii gwiazdowej. W trakcie swojej pracy stwierdził, że gwiazda Algol ma ciemnego towarzysza o rozmiarach Słońca, który powoduje okresowe zaćmienie tej gwiazdy, co wpływa na regularne okresowe zmiany jej jasności. Zasłynął również swoimi pracami nad klasyfikacją gwiazd. Jego system, zaproponowany po raz pierwszy w 1874 i poprawiony w 1895, był oparty na wcześniejszych pracach włoskiego astronoma A. Secchiego. Wydawał: „Publikationen des astrophysikalischen Observatoriums zu Potsdam” (1878–1907).

</doc>
<doc id="913390" url="https://pl.wikipedia.org/wiki?curid=913390" title="Ten’yūkyō">
Ten’yūkyō

 – działające na terenie Korei tajne stowarzyszenie japońskie, podlegające Gen’yōsha (Stowarzyszeniu Czarnego Oceanu) (1881-1946). Prowadziło operacje szpiegowskie, w celu gromadzenia danych wywiadowczych o ukształtowaniu terenu i infrastrukturze przemysłowej Korei, przydatnych w przyszłej aneksji tego kraju.

</doc>
<doc id="913392" url="https://pl.wikipedia.org/wiki?curid=913392" title="Piekielnica">
Piekielnica

Piekielnica, szweja, bystrzanka ("Alburnoides bipunctatus") – gatunek słodkowodnej ryby z rodziny karpiowatych (Cyprinidae).
Występowanie.
Europa od Francji po Ural, Półwysep Bałkański i Azja Mniejsza. W Polsce nieliczna.
Wrażliwa na zanieczyszczenie wody. Występuje w czystych, dobrze natlenionych rzekach. Przebywa zazwyczaj w płytkich miejscach o szybkim nurcie, nad żwirowym lub piaszczystym dnie. Przebywa zazwyczaj w przypowierzchniowych warstwach wody.
Wyróżniany wcześniej podgatunek piekielnica wschodnia ("Alburnoides bipunctatus rossicus") – występujący w zlewiskach Morza Czarnego, Kaspijskiego i Jeziora Aralskiego – nie jest obecnie uznawany.
Cechy morfologiczne.
Osiąga 10–15 cm długości. Ciało wydłużone, bocznie spłaszczone. Grzbiet lekko zaokrąglony. Otwór gębowy w położeniu końcowym. Dwa szeregi zębów gardłowych. Cykloidalne łuski średniej wielkości.
Grzbiet ciemnoszarozielonkawy, boki srebrzyste, brzuch biały. Linia boczna ujęta w podwójny szereg ciemnych plamek. Płetwy grzbietowa, ogonowa i piersiowe szare, natomiast płetwy brzuszne i odbytowa żółtawe z jaskrawopomarańczową nasadą.
Odżywianie.
Zjada larwy owadów wodnych, owady zbierane z powierzchni, skorupiaki oraz rośliny.
Rozród.
Trze się w V i VI na podłożu żwirowym lub piaszczystym.
Zagrożenia i ochrona.
Na terenie Polski gatunek ten objęty był ścisłą ochroną gatunkową. Od 2014 r. podlega ochronie częściowej.

</doc>
<doc id="913394" url="https://pl.wikipedia.org/wiki?curid=913394" title="Alburnoides bipunctatus">
Alburnoides bipunctatus



</doc>
<doc id="913397" url="https://pl.wikipedia.org/wiki?curid=913397" title="Galoop">
Galoop

Galoop – trzeci album zespołu Brathanki, wydany w 3 listopada 2003, nakładem Sony Music Entertainment Poland.
Nagrania dotarły do 39. miejsca listy OLiS.
Twórcy.
Pierwotnie album nagrany został z wokalistką Haliną Mlynkovą, jednak po jej odejściu z zespołu w czerwcu 2003 roku jej wokal został usunięty i płytę ostatecznie nagrano z nowymi wokalistkami Anną Mikoś i Magdaleną Rzemek.

</doc>
<doc id="913404" url="https://pl.wikipedia.org/wiki?curid=913404" title="Ostry obrzęk płuc">
Ostry obrzęk płuc



</doc>
<doc id="913408" url="https://pl.wikipedia.org/wiki?curid=913408" title="Hermann Wilhelm Vogel">
Hermann Wilhelm Vogel

Hermann Wilhelm Vogel (ur. 26 marca 1834 w Doberlug-Kirchhain na Dolnych Łużycach, zm. 17 grudnia 1898 w Berlinie) – fotochemik niemiecki.
Biogram.
Pochodził z rodziny kupca tekstylnego. Z początku nie zapowiadał się najlepiej - szkole nie miał opinii zbyt zdolnego ucznia. W roku 1858, w wieku 24 lat, jako absolwent studium chemii i fizyki, otrzymał posadę asystenta Karla Friedricha Rammelsberga w Instytucie Mineralogii Uniwersytetu Berlińskiego, a od 1860 roku pełnił funkcję asystenta w Muzeum Mineralogii. Jednym z jego zadań było fotografowanie szlifów minerałów. Od 1864 roku Vogel wykładał fotochemię Berlińskiej Akademii Rzemiosła ("Berliner Gewerbeakademie"), od 1870 roku był ponadto kierownikiem laboratorium fotochemicznego na politechnice w Charlottenburgu. Od 1873 roku zajmował się fotografią spektralną oraz analizami spektralnymi i w 1878 roku odkrył linie widma optycznego wodoru w zakresie ultrafioletu. W roku 1879 Vogel mianowany został profesorem zwyczajnym fotochemii Politechniki Berlińskiej. Na polu fotografii zajmował się zagadnieniami perspektywy, oświetlenia oraz budowy atelier fotograficznych, fotometrii itp. W ostatnim okresie życia poświęcił się zagadnieniu percepcji barw i w roku 1895 przedstawił nową metodę fotochromiczną będącą podstawą druku barwnego.
Brał udział w szeregu ekspedycji obserwujących zaćmienia słońca - do Adenu (1868), na Sycylię (1870), na Nikobary (1875) i do Rosji (1886).
W roku 1863 Vogel założył Berlińskie Stowarzyszenie Fotograficzne ("Berliner Photographenverein"), prowadził także wywodzące się z niego w roku 1869 Stowarzyszenie Wspierania Fotografii ("Verein zur Förderung der Photographie"). Wydawany przez niego od 1864 roku magazyn "Photographischen Mitteilungen" (Wiadomości Fotograficzne) stał się jednym z pierwszych czasopism fotograficznych na świecie. Był ponadto Vogel współzałożycielem Stowarzyszenia Niemieckiego Rzemiosła Artystycznego ("Verein für Deutsche Kunstgewerbe") w roku 1879 oraz założycielem w 1887 roku Niemieckiego Towarzystwa Przyjaciół Fotografii ("Deutsche Gesellschaft von Freunden der Photographie"), piastował także funkcję jurora na wielu wystawach.
Osiągnięcia.
Najdonioślejszym dokonaniem Vogla jest odkrycie zjawiska sensybilizacji optycznej czarno-białej emulsji fotograficznej, co umożliwiło opracowanie materiałów fotograficznych poprawnie oddających na czarno-białym zdjęciu jasność poszczególnych barw. 25 sierpnia 1873 roku przeprowadzał badania zakresu barwoczułości ówczesnych barwoślepych emulsji światłoczułych. Odkrył przy tym, że w przeciwieństwie do mokrej płyty bromowo-jodkowo-kolodionowej o barwoczułości stopniowo spadającej dla fal dłuższych od koloru niebieskiego, sucha bromkowo-srebrowo-kolodionowa płyta światłoczuła angielskiej firmy Stuart Wortley wykazuje nieoczekiwanie niewielki wzrost czułości poza zwykłym dla halogenków srebra zakresem barw fioletowej i niebieskiej. Badając to zjawisko i eliminując kolejne możliwe przyczyny Vogel ustalił, że ten miejscowy wzrost barwoczułości był skutkiem stosowanego przez Wortleya pokrycia płyty szklanej pod warstwą światłoczułą żółtym barwnikiem służącym jako warstwa przeciwodblaskowa. W drodze dalszych eksperymentów Vogel stworzył własnego wyrobu kolodionową emulsję światłoczułą z dodatkiem barwnika korallin o zakresie absorpcji 510-590 nm (tj. kolor żółty i zielony), która wykazała czułość na barwę żółtą niemal tak samo wysoką jak na niebieską. Wyniki swych prac przedstawił w listopadzie 1873 w formie odczytów oraz publikacji „O światłoczułości bromku srebra na tak zwane chemicznie nieaktywne barwy”. W trakcie dalszych eksperymentów badał wpływ barwników zielonych – zieleni aldehydowej lub zieleni metylowej, ponownie osiągając oczekiwane pozytywne rezultaty sensybilizacji. Wyniki prac Vogla poddane zostały jednak krytyce i próbowano je obalić – faktycznie, innym krytycznie nastawionym badaczom, np. Désiré van Monckhovenowi, nie udało się powtórzyć procesu sensybilizacji emulsji światłoczułej, co zdawało się podważać osiągnięcia Vogla – okazało się jednak, że błędy leżały w przeprowadzeniu doświadczenia przez Monckhovena, m.in. zbyt dużej ilości zastosowanego barwnika i zbyt skąpego naświetlania płyt. W roku 1884 Vogel opracował, na bazie wcześniejszych eksperymentów z płytami kolodionowymi, suchą płytę żelatynową nadającą się do produkcji przemysłowej, sensybilizowaną eozyną, i tym samym roku odkrył, że barwnik "azalin", będący mieszaniną cyjaniny i czerwieni chinolinowej, sensybilizuje emulsję światłoczułą aż do koloru czerwonopomarańczowego. Także w 1884 roku na rynek trafiły pierwsze płyty fotograficzne nazwane ortochromatycznymi, sensybilizowane erytrozyną według metody Ebera. Na bazie prac Vogla wielu kolejnych badaczy wynalazło kolejne rodzaje sensybilizatorów, co wkrótce doprowadziło do powstania emulsji panchromatycznej (Adolf Miethe w 1902), a także – już w 1900 roku - uczulonej na podczerwień do długości fali 920 nm czy nawet 1000 nm.
Vogel jest też odkrywcą reakcji charakterystycznej wykorzystywanej w analizie jakościowej jonów kobaltu, znanej współcześnie jako "reakcja Vogla".

</doc>
<doc id="913409" url="https://pl.wikipedia.org/wiki?curid=913409" title="Zespół ostrej niewydolności oddechowej">
Zespół ostrej niewydolności oddechowej

Zespół ostrej niewydolności oddechowej, ARDS (od ang. "acute respiratory distress syndrome"), zespół (ostrej) niewydolności oddechowej (u) dorosłych (w odróżnieniu od IRDS), dawniej: mokre płuco, płuco wstrząsowe – poważna reakcja płuc na różne czynniki je uszkadzające. Jest to najpoważniejsze schorzenie prowadzące do obrzęku płuc wskutek wzrostu przepuszczalności bariery włośniczkowo-pęcherzykowej.
ARDS jest poważnym stanem chorobowym płuc spowodowanym różnorodnymi bezpośrednimi lub pośrednimi czynnikami uszkadzającymi. Zespół ten charakteryzuje się zapaleniem miąższu płucnego prowadzącym do upośledzenia wymiany gazowej z towarzyszącym uwalnianiem mediatorów procesu zapalnego i hipoksemią. Często doprowadza do zespołu niewydolności wielonarządowej (MOF). Jest to stan zagrażający życiu, często kończący się śmiercią. Zazwyczaj wymaga zastosowania mechanicznej wentylacji oraz przyjęcia na oddział intensywnej opieki medycznej. Mniej poważną postacią jest ostre uszkodzenie płuc (ALI).
Historia.
ARDS został po raz pierwszy opisany w 1967 roku. Autorzy donosili o serii dwunastu przypadków pacjentów przebywających na oddziale intensywnej terapii. Pacjenci wykazywali różnorakie objawy; wspólne symptomy obejmowały tachypnoe, hipoksemię oraz zmętnienia na obrazach RTG klatki piersiowej. Towarzysząca nierozciągliwość płuc uniemożliwiała efektywną wentylację mechaniczną, co znajdywało odzwierciedlenie w niskiej przeżywalności. Niedługo po opisaniu zespołu objawów od lekarzy z całego świata zaczęły przychodzić doniesienia o podobnych przypadkach. Szczególnie dużo przypadków zachorowań odnotowano podczas wojny wietnamskiej (stąd dawna nazwa „płuco Da Nang”, od miasta w Wietnamie).
W następnych latach zostały podjęte próby wyjaśnienia przyczyn i opracowania strategii terapii ARDS. Definicja została zaproponowana w 1994 r. przez komitet Amerykańsko-Europejskiej Konferencji Konsensusowej. Obejmowała ona takie symptomy jak stosunek ciśnienia parcjalnego tlenu w tętnicach (PaO2) do frakcji wdychanego tlenu (FiO2) mniejszy niż 200 mm Hg oraz obecność obustronnych nacieków na obrazie RTG płuc. Stosunek PaO2:FiO2 mniejszy od 300 mm Hg i większy od 200 mm Hg zaklasyfikowany został jako ostre uszkodzenie płuc (ALI). W 2012 r. została opublikowana Definicja Berlińska ARDS, znosząc rozróżnienie ARDS/ALI, zamiast niego wprowadzając klasyfikację ARDS na łagodne, umiarkowane lub ciężkie.
Przyczyny.
Najczęstszymi przyczynami ARDS, stanowiącymi ok. 75% przypadków są: COVID-19, sepsa, ciężki uraz, zachłyśnięcie śliną lub zawartością żołądka oraz zachłystowe zapalenie płuc. Inne przyczyny to m.in. trauma, tonięcie, wielokrotne transfuzje oraz wdychanie substancji drażniących i toksycznych, które niszczą nabłonek płuc.
Objawy.
ARDS zwykle występuje po 3–7 dniach od wywołującego je czynnika, na przykład zranienia lub choroby. Najczęściej wykazywanymi symptomami są płytki oddech i zwiększenie częstości oddechu prowadzące do hipoksji. Do cech charakterystycznych należą: 
Im mniejszy stosunek PaO2:FiO2, tym mniej tlenu z wdychanego powietrza dostaje się do krwi, powodując hipoksję. U zdrowego człowieka wartość PaO2:FiO2 wynosi zwykle powyżej 450 mm Hg.
Patogeneza.
Uszkodzenie śródbłonka lub nabłonka.
Barierę włośniczkowo–pęcherzykową (barierę krew–powietrze) tworzą dwie warstwy komórek: nabłonek pęcherzyków płucnych oraz śródbłonek naczyń włosowatych. Istnieją dwa typy komórek nabłonka pęcherzyków, typ I (płaskie), podatne na uszkodzenia i stanowiące około 90% komórek nabłonka, oraz typ II (sześcienne), bardziej odporne na uszkodzenia i stanowiące pozostałe 10%. Funkcją pneumocytów typu II jest produkcja surfaktantu i transport jonów; mają również zdolność do różnicowania w pneumocyty typu I. Podczas ARDS nabłonek traci swoją integralność – staje się bardziej przepuszczalny, co może prowadzić do napływu płynu do wnętrza pęcherzyków. Uszkodzenie pneumocytów typu II powoduje zaburzenie normalnego transportu płynów, co utrudnia pozbycie się płynu zalegającego w pęcherzykach. Pojawiają się także zaburzenia w produkcji surfaktantu. W przypadku zakażenia bakteryjnego uszkodzenie nabłonka może prowadzić do pojawienia się sepsy.
Procesy zapalne.
Zapoczątkowanie i wzmocnienie stanu zapalnego w ARDS zachodzi przy udziale złożonej sieci cytokin, produkowanych lokalnie przez pneumocyty, fibroblasty i makrofagi. Do cytokin produkowanych w płucach należą: TNF-α, IL-1, IL-6, IL-8 oraz IL-10. Działają one chemotaktycznie i aktywująco na neutrofile, które migrują do płuc i tam wydzielają oksydanty, proteazy, leukotrieny i czynniki prozapalne takie jak czynnik aktywujący płytki. 
Uszkodzenie płuc wywołane wentylacją.
Mechaniczna wentylacja płuc z dużymi objętościami i ciśnieniem może uszkadzać płuco, powodując jego obrzęk lub wzmagając obrzęk już obecny. Spowodowane jest to nadmiernym rozciąganiem pęcherzyków płucnych. Innym proponowanym mechanizmem jest powodowane przez cykliczne otwieranie i zamykanie bezpowietrznych pęcherzyków płucnych uruchomienie kaskady cytokin prozapalnych. U pacjentów z ARDS zaleca się wentylację przy objętościach oddechowych mniejszych niż tradycyjnie stosowane.
Leczenie.
Terapia ARDS obejmuje:

</doc>
<doc id="913411" url="https://pl.wikipedia.org/wiki?curid=913411" title="Choroba błon hialinowych u dorosłych">
Choroba błon hialinowych u dorosłych



</doc>
<doc id="913414" url="https://pl.wikipedia.org/wiki?curid=913414" title="Zespół ciężkiej niewydolności oddechowej u dorosłych">
Zespół ciężkiej niewydolności oddechowej u dorosłych



</doc>
<doc id="913415" url="https://pl.wikipedia.org/wiki?curid=913415" title="Zespół niewydolności oddechowej">
Zespół niewydolności oddechowej



</doc>
<doc id="913416" url="https://pl.wikipedia.org/wiki?curid=913416" title="Zespół niewydolności oddechowej dorosłych">
Zespół niewydolności oddechowej dorosłych



</doc>
<doc id="913417" url="https://pl.wikipedia.org/wiki?curid=913417" title="ARDS">
ARDS



</doc>
<doc id="913418" url="https://pl.wikipedia.org/wiki?curid=913418" title="Bitwa u stóp Wogezów">
Bitwa u stóp Wogezów

Bitwa u stóp Wogezów – bitwa stoczona w 58 r. p.n.e. między armią rzymską dowodzoną przez prokonsula rzymskiego Gajusza Juliusza Cezara a armią germańską dowodzoną przez wodza germańskiego plemienia Swebów, Ariowista.
Działania wojsk i wynik bitwy.
Na wieść, że germańscy Harudowie sprowadzeni zza Renu przez Ariowista, pustoszą ziemie Eduów, Cezar wymaszerował wraz ze swoją armią przeciwko wodzowi Swebów. Sytuację pogarszał fakt, że jak donieśli Trewerowie, po drugiej (wschodniej) stronie Renu zgromadziło się ponad sto szczepów Swebów przygotowujących się do przeprawy na zachodni brzeg. Zgodnie ze zdrowym rozsądkiem należało przyspieszyć rozprawę z Ariowistem zanim połączy się on z pozostawiającymi nadal na wschodnim brzegu Renu Swebami. Na rozkaz Cezara sześć legionów wraz z galijskimi posiłkami (łącznie około 25 000 osób) wymaszerowało na wschód.
Po trzech dniach od wymarszu Cezar uzyskał informację, że Ariowist ma zamiar zająć Wesontio (dzisiejszy Besançon), największy ośrodek miejski Sekwanów, obronnie położony i świetnie zaopatrzony w żywność, mogący z powodzeniem stanowić mocne oparcie dla działań wojennych. Miasto było z trzech stron otoczone rzeką, a z lądem łączył je tylko wąski przesmyk, na którym wznosiło się strome wzgórze umocnione murem. Rzymianie maszerując pośpiesznie zdołali zająć Wesontio przed wodzem germańskim. Uzyskali w ten sposób doskonałą bazę zaopatrzeniową. Kilka dni Rzymianie strawili na uzupełnienie zapasów żywności. Po zlikwidowaniu szerzącego się wśród Rzymian defetyzmu w oznaczonej przez prokonsula porze armia wyruszyła przeciwko Germanom. W celu uniknięcia zasadzek w lasach i na bezdrożach Cezar za radą Dywicjakusa (druida z plemienia Eduów) wybrał drogę okrężną, lecz bezpieczniejszą. Maszerowano w kierunku północno-wschodnim, ku wyżynie u wschodnich podnóży gór Wogezów. Po siedmiu dniach zwiadowcy Cezara donieśli, że główne siły Germanów (Cezar podaje: 6 tys. piechoty, 16 tys. lekkozbrojnych, 6 tys. jazdy) znajdują się o około 24 mile rzymskie (ok. 35 km). Wobec faktu, że nawiązana została styczność z głównymi siłami wroga Rzymianie rozbili obóz nad dopływem Renu, Feelt. Ariowist na wiadomość, że armia rzymska znajduje się o dzień marszu od jego kwatery głównej nawiązał kontakt z Cezarem proponując spotkanie. Doszło do niego w kilka dni później, lecz nie przyniosło ono żadnego rozstrzygnięcia politycznego. Obie strony doszły do wniosku, że tylko starcie zbrojne rozwiąże konflikt.
Po dwóch dniach na żądanie Ariowista Cezar wysłał dwóch posłów, jednak zostali oni uwięzieni przez wodza Swebów pod zarzutem szpiegostwa. W tym samym dniu na rozkaz Ariowista Germanie zmienili miejsce obozowania przesuwając je do samych podnóży Wogezów, na odległość ok. 10 km od obozu Rzymian. W kolejnym dniu wódz germański przerzucił stokami gór większą część oddziałów na południe, omijając rzymski obóz i myląc patrole. Nowy obóz Germanów założony został trzy kilometry od obozujących Rzymian, na południe od ich głównego obozu. Pomimo tego, że Cezar doskonale orientował się w manewrach Ariowista nie przedsięwziął żadnych kroków przeciwnych, gdyż Germanie idąc wzgórzami porośniętymi gęstymi lasami zajmowali dogodniejszą pozycję. Atak z flanki nie był więc możliwy i inicjatywa strategiczna pozostała w rękach Ariowista, gdyż tym śmiałym manewrem zablokował on jedyną drogę zaopatrzenia dla rzymskiej armii. Stojąc wobec faktu odcięcia od dostaw Cezar postanowił o jak najszybszym stoczeniu bitwy z przeciwnikiem. W następnym dniu legiony wymaszerowały z obozu i stanęły w szyku bitewnym. Ariowist jednak nie przejawiał chęci do stoczenia bitwy, gdyż to on posiadał przewagę strategiczną – odciął Rzymian od zaplecza, oraz przewagę taktyczną – zajmował dogodniejsze pozycje. Świadom swej przewagi oraz tego, że czas pracuje dla niego nie wyprowadzał swych wojsk z obozu, lecz wysyłał tylko po kilka tysięcy jeźdźców wspieranych przez lekką piechotę celem szarpania przeciwnika bez wdawania się w generalną bitwę. Pamiętać też trzeba, że o ile w obozie rzymskim przebywali tylko i wyłącznie żołnierze, to w obozie germańskim pełno było kobiet i dzieci, i ten fakt niewątpliwie rzutował na podejmowane przez Ariowista decyzje, zmuszając go do większej odpowiedzialności za ich los. Przez pięć kolejnych dni legioniści dzień w dzień formowali szyki bitewne tylko po to, by biernie obserwować potyczki jazdy.
Zdając sobie z coraz trudniejszego położenia Cezar przystąpił swym zwyczajem do działań, które będzie śmiało realizował również w późniejszych kampaniach, czyli do oderwania się od przeciwnika i przeniesienia teatru działań wojennych na inne dogodne dla siebie pozycje. By zmusić Germanów do zmiany taktyki szóstego dnia Cezar na czele czterech legionów pośpiesznym ubezpieczonym marszem opuścił obóz i naśladując manewr Ariowista, tym razem to on obszedł stanowiska przeciwnika od strony południowej. W odległości około jednego kilometra od głównego obozu zaskoczonych tą szybkością działań Germanów Rzymianie przystąpili do budowy nowego mniejszego obozu. Jedna trzecia legionistów kopała rowy i sypała szańce, podczas gdy pozostali legioniści z bronią w ręku osłaniali pracujących i odpierali ataki wojowników. Nie zdający sobie jeszcze sprawy z narastającego zagrożenia Ariowist nie posłał całej armii do bitwy, co było jego dużym błędem taktycznym. Ułatwiło to zadanie Rzymianom, którzy po zbudowaniu silnych umocnień i pozostawieniu pod ich osłoną dwóch legionów i części galijskich oddziałów posiłkowych, pośpiesznie powrócili do starego obozu. Cezar zaryzykował więc rozdzielenie sił, by skłonić przeciwnika do aktywniejszego działania.
Następnego dnia armia rzymska ponownie sprawiła szyk bitewny, jednak i tym razem wojownicy germańscy nie wyszli w pole. Ariowist po rozejrzeniu się w sytuacji postanowił uderzyć na mniejszy obóz Rzymian i po południu Swebowie zaatakowali jego szańce, ale prawdopodobnie tylko częścią sił. Gdyby bowiem było inaczej Cezar niewątpliwie wykorzystałby okazję do wyprowadzenie wszystkich legionów w pole. Walka trwała do wieczora i przyniosła praktycznie równe straty obu stronom. Wzięci do niewoli jeńcy germańscy zeznali, że wódz nie przystępuje do bitwy, gdyż wróżby „świętych” kobiet przepowiadają zwycięstwo dopiero z nowym księżycem. Tak długo Cezar nie mógł jednak czekać i dlatego zdecydował się wymusić bitwę poprzez bezpośrednie zaatakowanie obozu wroga. Nazajutrz z obu obozów wyszło sześć legionów, które ustawiły się w potrójnym szyku. Każdy legion w trzech liniach kohort – w pierwszej cztery, w drugiej linii trzy i w trzeciej również trzy kohorty ustawione w szachownicę. Po daniu sygnału do ataku legiony pomaszerowały wprost na obóz Germanów, którzy ustawili swe wozy w półksiężyc, tak by osłaniały tyły i boki ich własnego szyku. Wojownikom dodawały otuchy kobiety i dzieci wzywające ich, zgodnie ze starym obyczajem, krzykiem i płaczem do dzielnej walki.
Nie mając wiele czasu na przygotowania Germanie ustawili się w siedem dużych oddziałów według przynależności szczepowej. Ich lewe skrzydło było wyraźnie słabsze liczebnie i dlatego Cezar po stwierdzeniu tego faktu natychmiast wzmocnił swe prawe chcąc tu przełamać szyki wroga (zastosował więc rodzaj szyku skośnego, tak ulubionego przez Aleksandra Macedońskiego, którego Cezar podziwiał). Germanie z dzikim wrzaskiem uderzyli biegiem na Rzymian, którzy wyrzucili swe „pila” i zwarli szeregi. W starciu wręcz od razu ujawniła się przewaga rzymskiej dyscypliny i taktyki nad silnymi i odważnymi wojownikami germańskimi, nie posiadającymi jednak żadnej organizacji taktycznej na polu bitwy. Prawe skrzydło armii rzymskiej zgodnie z zasadą ekonomii sił zaczęło spychać Germanów, wśród których zaczęła powoli szerzyć się panika. Na lewym skrzydle, osłabionym świadomie przez Cezara, sytuacja nie była pewna do momentu, w którym podjął interwencję legat Publiusz Licyniusz Krassus (syn triumwira Marka Licyniusza Krassusa) wprowadzając do bitwy trzecią linię kohort i przechodząc do zdecydowanego ataku na całej długości swego frontu. Po kilkugodzinnych zmaganiach lewe skrzydło Germanów zostało „zwinięte” przez napierające prawe skrzydło Rzymian, a zagrożeni okrążeniem wojownicy rzucili się w panice do ucieczki. Większość kierowała się w stronę Renu mając nadzieję, że Rzymianie nie będą ich ścigać za rzeką. Ponieważ jednak Ren był około 25 km od miejsca starcia, to wielu Germanów nie dotarło do niego, gdyż zostali zabici w trakcie zarządzonego przez Cezara pościgu. Tylko niewielka część wojowników zdołała dotrzeć do rzeki, a bardzo niewielu przeprawiło się przez nią z uwagi na brak łodzi. Tymczasem zwycięscy Rzymianie zdobyli obóz Germanów i dokonali rzezi wśród chroniących się w nim wojowników oraz kobiet i dzieci.

</doc>
<doc id="913420" url="https://pl.wikipedia.org/wiki?curid=913420" title="Wiera Gran">
Wiera Gran

Wiera Gran, właśc. Dwojra Grinberg/Grynberg (ur. 20 kwietnia 1916 przypuszczalnie w Białymstoku, zm. 19 listopada 2007 w Paryżu) – polska piosenkarka, aktorka kabaretowa i filmowa pochodzenia żydowskiego. Używała również pseudonimów Sylvia Green, Wiera Green na płytach firmy Syrena Electro oraz Mariol na płytach Melodja Electro, po wyjeździe do Francji znana była jako Vera Gran. 
Życie i twórczość.
Dzieciństwo i młodość.
Była córką Eliasza Grynberga i jego drugiej żony, Luby z d. Kaplan. Miała dwie starsze siostry: Helenę i Marylę. Początkowo rodzina Wiery Gran mieszkała w Rosji. W domu nawet później mówiło się po rosyjsku. Po zakończeniu I wojny światowej rodzina zamieszkała w Wołominie przy ulicy Pocztowej 11 (obecnie ulica Warszawska 13). We wspomnieniach mówiła o Wołominie "Wołomin ... bajka jakaś...". Chodziła do pięcioklasowej szkoły dla dzieci żydowskich numer 3. W 1927 r., po ukończeniu piątej klasy i śmierci ojca, wyjechała z matką i siostrami do Paryża. Po dwóch latach w Paryżu rodzina powróciła do Wołomina. Chodziła wtedy do żeńskiej Szkoły Powszechnej nr 2 w Wołominie.
Jako dziewczynka pracowała podnosząc oczka w pończochach. Dostawała wtedy 50 groszy jako manikiurzystka, jedną z jej klientek była Irena Prusicka.
W 1931 roku nie otrzymała świadectwa ukończenia szkoły powszechnej, ale miała świadectwo ukończenia szóstej klasy. Pod koniec sierpnia 1931 r. przeprowadziła się do Warszawy i mieszkała przy Elektoralnej 8. Ukończyła szkołę średnią typu humanistycznego. W tym samym czasie uczęszczała bezpłatnie do szkoły tańca Ireny Prusickiej i skończyła ją w wieku 17 lat. Jej koleżankami w szkole były m.in. Franciszka Mann, która zginęła w czasie wojny i Stefania Grodzieńska – najbliższa przyjaciółka. Debiutowała jako piosenkarka 1 lutego 1934 roku.
Kariera przed wojną.
Dzięki Irenie Prusickiej została zatrudniona przez dyrektora Abrama Wachsmachera do lokalu "Cafe Paradis" gdzie występowała początkowo jako tancerka. Kariera piosenkarska Wiery Gran zaczęła się od wypadku samochodowego. Jadąc z Wilanowa z muzykami Julianem Frontem i Stanisławem Fereszką na rogu Placu Trzech Krzyży i Książęcej Wiera Gran uległa wypadkowi, w którym odniosła obrażenia. Dyrektor Wachsmacher zaproponował jej śpiewanie refrenów do piosenek. Ze względu na obrażenia w wypadku samochodowym, piosenkarka śpiewała z oddalenia, ze schodów. Obawiano się, czy występy „niepełnoletniej panienki” nie ściągną na nich kłopotów administracyjnych. Po zdjęciu gipsu z nogi pierwszą piosenką, jaką zaśpiewała publicznie, było „Tango Brazylijskie” (początek refrenu „Gdy nocą pachnie kwiat magnolii, wtórując cichej melancholii”) w "Cafe Paradis" przy Nowym Świecie 3/5 w Warszawie 1 lutego 1934. Miała wtedy przydomek "Maleńka" i jedna z jej piosenek była pod tym tytułem, śpiewała też piosenkę „Bo to się zawsze tak zaczyna”. Zaczęła nagrywać dla firmy Syrena Electro w 1934 (patrz Utwory Wiery Gran). Recenzja prasowa (1936) stwierdzała: „Sympatyczna Wiera Gran, jedna z większych atrakcji Paradisu, nagrała nową płytę, która pod każdym względem stoi o wiele wyżej od poprzednich. Nareszcie znalazła właściwy swój rodzaj; jest to typowa diseuse, która nigdy nie powinna nadużywać swego głosu”. Na jesieni 1936 r. Edward Kurtz skomponował dla niej piosenkę pod tytułem „Pamiątka” (później „List”) ze słowami Seweryna Mendelsona (Sewera); był to jeden z jej przebojów. W 1936 r. przeniosła się do mieszkania przy Hożej 40, skąd chodziła do Paradisu pieszo. Śpiewała w "Paradisie" do 1938 z orkiestrą Juliana Fronta i Stanisława Fereszki. Zarabiała tam mało, około 5-10 złotych za noc. Od 28 marca 1937 r. grała przez miesiąc w teatrze Wielka Rewia w programie "Wiosenna parada gwiazd" u boku Miry Zimińskiej, Lody Halamy, Kazimierza Krukowskiego, Ludwika Sempolińskiego. Śpiewała tam m.in. piosenkę „Mgła”. Została wyrzucona za to, że nie przyszła na przedstawienie. Według samej Wiery Gran poszła wówczas na występ słynnej piosenkarki francuskiej Lucienne Boyer, która miała w tym samym czasie swój recital w Teatrze Wielkim, a obok niej usiadł dyrektor Wielkiej Rewii. Następnego dnia została zwolniona ze względu na ultimatum Miry Zimińskiej.
Śpiewała w polskim radio, w kawiarni IPS przy Instytucie Propagandy Sztuki, w kawiarniach "Sztuka i Moda" i "Bagatela". W 1938 r. została zaproszona do nowo powstałej Café Vogue w domu Palladium przy ulicy Złotej w Warszawie. Gościnnie brała udział w koncertach w Krakowie, Łodzi, Lwowie, Brześciu, Bydgoszczy i Gdyni. W 1939 r. wystąpiła obok Idy Kamińskiej w filmie reżyserowanym przez Aleksandra Martena w języku jidysz "Bezdomni" (w roli piosenkarki Bessy). W filmie śpiewała kilka piosenek m.in. „Libe Mameniu, Niszt Fajn” ("Libe mame, libe mameniu"). Miała kontrakt z firmą fonograficzną Syrena Record, która w 1938 wyraziła zgodę na jej nagrania również dla Odeonu w 1938–1939. Śpiewała m.in. w duecie z Albertem Harrisem (Caminito, 1938, Odeon).
II wojna światowa.
Na początku wojny jesienią 1939 pracowała we Lwowie, w kawiarni "Palace" i w teatrach "Stylowy" i "Marysieńka". W 1940 wróciła do Warszawy. Niemcy wyrzucili ją i matkę z mieszkania przy Hożej 40; dom został zburzony w czasie wojny. Pojechała wtedy do Krakowa, gdzie śpiewała w kawiarni "Polonia". Wróciła do Warszawy w końcu marca 1941 r. Weszła do warszawskiego getta, żeby połączyć się z rodziną – matką i siostrami. Rozpoczęła pracę w Melody Palace, a od marca 1941 r. do lipca 1942 r. pracowała w kawiarni Café Sztuka w getcie warszawskim przy ulicy Leszno 2; w byłym lokalu Gertnera. Jej akompaniatorem był z początku Adolf Goldfeder, a następnie Janina Pruszycka. Od kwietnia 1942 śpiewała piosenkę "Jej pierwszy bal", którą grali w duecie Władysław Szpilman i Adolf Goldfeder. Była tam obok Marysi Ajzensztadt jedną z głównych atrakcji artystycznych. To, że była gwiazdą „Sztuki” znajduje potwierdzenie we fragmencie satyrycznego wiersza „Résumé, czyli krakowiaki makabryczne”, w którym Władysław Szlengel napisał: Motyka, piłka, spodnie w rzucik, Przeminęło i nie wróci, A po roku wspomni pan..., Znowu „Sztuka”. Wiera Gran... Podobnie, Antoni Marianowicz pisze, że Kawiarnia Sztuka była popularna, bo śpiewała w niej Wiera Gran.
Jednym z kompozytorów jej piosenek w tym okresie był Kuba Kahn.
Powodzenie Gran przyniósł utwór „Jej pierwszy bal”, utwór skomponowany w kwietniu 1942 przez Władysława Szpilmana, ze słowami Władysława Szlengla, na motywach walca „To dawny mój znajomy” z opery Ludomira Różyckiego „Casanova”. Według Wiery Gran, w pięciopokojowym mieszkaniu założyła ona wzorem Janusza Korczaka wraz z kuzynką Alą Gołąb-Grynberg sierociniec przy ul. Nowolipki 12 nazywany "Izba Zatrzymań". W 1941 r. zorganizowała specjalny koncert, z którego dochód był przeznaczony na utrzymanie tego miejsca. W sierocińcu przebywało do setki dzieci. Według Wiery Gran (pisze o tym w swojej książce „Sztafeta oszczerców” (s. 28)) za tę pracę miała dostać puderniczkę od żony Czerniakowa z plakietką "Wierze Gran – Dzieci Ulicy z Izb Zatrzymań przy III rejonie S.P. – styczeń 1942".
W połowie 1941 r. grała w sali kinoteatru Femina na Lesznie w rewii Jerzego Jurandota "Szafa Gra"; jej partnerami byli m.in. Michał Znicz, Minowicz, Regro, Stefa Grodzieńska, Franciszka Mann i Diana Blumenfeld. Występowała m.in. w kawiarni artystów rewiowych "Bon Apetit", w lokalu "Na Siennej" w benefisie na Dom Sierot Korczaka, w otwarciu Feminy, w benefisie z dochodem na Izbę Zatrzymań i na pomoc Boruńskiemu.
Jej ostatnią piosenką w "Sztuce" przed wyjściem z getta była „Umówmy się”, śpiewana w połowie lipca 1942. Z getta wyszła 2 sierpnia 1942 przez gmach sądów przy pomocy Kazimierza Jezierskiego. Po wyjściu z getta 2 sierpnia 1942 ukrywała się przez 2 miesiące w kilku miejscach, najpierw w Warszawie w szpitalu Świętego Rocha, na Mokotowie w mieszkaniu Mieczysławy i Klemensa Bednarskich. Następnie ukrywała się pod Warszawą w domu dra Kazimierza Jezierskiego w Starych Babicach jako Weronika Gacka i Wanda Czajkowska. Z tego okresu wspomina strach przed denuncjacją. 10 czerwca 1944 urodziła syna – Jerzego Zbigniewa, który umarł po trzech miesiącach. Z Kazimierzem Jezierskim była związana przez 36 lat. Deklaracje Jezierskiego dostępne w Instytucie Pamięci Narodowej wskazują, że wzięli ślub w 1947 albo w 1949 roku (podawał nazwisko żony Weronika Gacka, Weronika Grynberg, lub Weronika Zofia Tomaszewska).
Po wojnie.
Po wojnie ponownie rozpoczęła koncerty estradowe. Występowała przed mikrofonami Polskiego Radia. Pierwszy powojenny występ nastąpił 9 listopada 1945 w Polskim Radiu z orkiestrą Stefana Rachonia. Na fortepianach akompaniowali Władysław Szpilman i Czesław Aniołkiewicz; śpiewała wtedy „Jej pierwszy bal”. Dała koncert w Łodzi w Teatrze Syrena 15 grudnia 1945 przy akompaniamencie Franciszki Leszczyńskiej na zaproszenie Ludwika Sempolińskiego. Po wojnie postawiono jej zarzuty o współpracę z gestapo w czasie jej pobytu w getcie (patrz osobny rozdział Sprawa kolaboracji). Pomimo wyroków uniewinniających, zarzuty o kolaborację wpłynęły na resztę jej życia.
Pracowała w 1946 w Krakowie na występach w kawiarni "Casanowa". W 1946 dokonała nagrań w Poznaniu dla firmy "Odeon". W 1947 występowała z Mieczysławem Foggiem w Łodzi przy ulicy Narutowicza 20 w klubie pracowniczym (dawniej Tabarin). Występowała w kabarecie "Kukułka", koncertowała z orkiestrą Stefana Rachonia – piosenka „Nasza ulica” (muz. Olgierd Straszyński, słowa Janusz Odrowąż, 1946) i nagrała ją dla "Odeonu" w Poznaniu. W lipcu 1950 wzięła udział w teatrze radiowym "Eterek" w programie "Dancing Widmo" Jeremiego Przybory jako Lola van Szezlong.
W listopadzie 1950 wyemigrowała z Polski najpierw do Izraela, aby „znaleźć swój dom”. Odebrano jej wtedy polskie obywatelstwo. Pomimo tego, uważała się za Polkę. Wiele lat później w wywiadzie z Jerzy Płaczkiewiczem w sierpniu 1991 powiedziała: "to nie jest tylko pana kraj, to jest mój też. Ja jestem Polką". W Izraelu została oskarżona ponownie o współpracę z Niemcami w czasie II wojny światowej m.in. przez Adolfa Bermana, była nadal bojkotowana. 6 lipca 1952 wyjechała z Izraela do Francji, gdzie zaczęła występować w hotelu „Comodor” i w kabarecie „Dinarzade”. Wspominała wówczas, że "król Jordanii przez cały tydzień przychodził do "Dinarzade" słuchać jak śpiewam rosyjskie piosenki". 14 sierpnia 1953 wyjechała do Wenezueli, gdzie dawała koncerty. Według Grzeli "Zaszczuta przez Niemców, Polaków i Żydów uciekała z kraju do kraju, aż w końcu osiedliła się w Paryżu". W połowie lat 1950 stała się gwiazdą piosenki francuskiej przy pełnym uznaniu krytyki i aplauzie publiczności. Śpiewała w teatrze "Alhambra" Maurice’a Chevaliera, współpracowała z Charles’em Aznavourem i Jacquesem Brelem, nagrywała francuski repertuar. W kwietniu 1956 została zaproszona na występy do Izraela.
W Londynie grała gościnnie w teatrze polonijnym Mariana Hemara i Feliksa Konarskiego (Ref-Ren); nagrała wtedy piosenki dla Radia Wolna Europa.
Wystąpiła w Szwecji, Kanadzie, USA, Hiszpanii, Szwajcarii, Belgii, Meksyku, w polskiej sekcji radia francuskiego. Pojawiła się w filmie dokumentalnym o getcie warszawskim pt. "Le temps du ghetto" (1961) w reżyserii francuskiego reżysera Frederica Rossifa.
W 1965 przyjechała do Polski na trzy miesiące na koncerty i prezentowała swoje piosenki w "Teatrzyku na pięterku", wzięła udział w programie sylwestrowym Telewizji Polskiej i nagrała płytę długogrającą z zespołem Jerzego Abratowskiego (dla Polskich Nagrań). Według Haliny Szpilman Wiera Gran odwiedziła Szpilmana w jego domu na warszawskim Mokotowie. Występowała powtórnie w USA w 1969. Osiemnastego czerwca 1969 dała recital w Carnegie Recital Hall (154 West 57th Street, New York), a w 1970 wystąpiła z recitalem w Salle Pleyel w Paryżu. W 1971 pojechała do Izraela, jednak odmówiono jej tam występów ze względu na planowane protesty (patrz sekcja Sprawa kolaboracji). Starała się wtedy spotkać ze swoim oskarżycielem Jonasem Turkowem. Wytoczyła też innym swoim oskarżycielom proces o zniesławienie. Przestała śpiewać w 1971 roku. Wyjechała do Paryża 7 maja 1973, gdzie zaczęła pracę nad książką "Sztafeta oszczerców", którą pisała w „obronie swojej godności”. Książka ukazała się w 1980. Po powrocie z Izraela nie wróciła już na estradę. W latach 1970 wracała do Izraela na kilka rozpraw sądowych, które były odkładane ze względów proceduralnych.
Starość i śmierć.
Pod koniec życia: "Jej błyskotliwy intelekt i sprawny umysł z czasem coraz bardziej pozostawał w niewoli lęków, uprzedzeń i nieufności: nierzeczywistość stawała się rzeczywistością, a złe duchy przeszłości, mieszając się z nieliczną już garstką bliskich i życzliwych, zaczęły pukać nocą do drzwi i okien zagraconego mieszkanka przy Chardon Lagache 61, grożąc i przypominając o sobie". W dniu śmierci Wiery Gran Marcin Przybylski czytał w radiu ostatni odcinek inspirowanej jej historią książki "Bądź moim Bogiem". Po lekturze radio podało informację o śmierci artystki.
Pod koniec 2006 była pensjonariuszką w domu emeryta w Lailly-en-Val.
Zmarła w Domu Świętego Kazimierza przy 119 rue Chevaleret w Paryżu. Była pod opieką polskich sióstr zakonnych. Według Remigiusza Grzeli była ubezwłasnowolniona. "Siostra zakonna zaprowadziła mnie do jej pokoju. Stojąc w progu, najpierw usłyszałem niski głos „W końcu ktoś o mnie napisał!”... Nie była w dobrej formie... W czasie tego spotkania dużo mówiła po rosyjsku, czasami wtrącała jakieś słowa francuskie i angielskie... Pytała o Danutę Szaflarską, Irenę Kwiatkowską i o najbliższą przyjaciółkę, Stefanię Grodzieńską". Zmarła 19 listopada 2007 roku. Została pochowana 26 listopada w żydowskiej kwaterze na cmentarzu w podparyskim Pantin. Na uroczystości obecnych było 13 osób, w tym 4 zakonnice, 2 rabinów oraz mistrz ceremonii. W 2007 jej grób nie był oznaczony, a teren, gdzie spoczęła, był wykupiony na 10 lat. Zaprzyjaźniony z nią w ostatnich latach Aaron Halberstram próbował rozmawiać z polskimi władzami na temat sprowadzenia ciała artystki do Polski, ale bez skutku. Teresa Czekaj przygotowała oprawę muzyczną i Wierę Gran żegnał „Kadisz” Ravela i jej własne piosenki „Warszawa mego dzieciństwa”, „Błogosławiony niech będzie Paryż” i „Tango Notturno”. Obecnie jej oznaczonym grobem opiekuje się Towarzystwo Opieki nad Polskimi Zabytkami i Grobami Historycznymi we Francji. W 2017 dzięki dotacji Senatu RP oraz darowiźnie jej krewnego Andrew Greena, została wykupiona koncesja wieczysta na grób i wykonano granitowy nagrobek. Lokalizacja grobu to: cmentarz Pantin (stacja metra Aubervilliers - Quatre chemins lub Fort d'Aubervilliers), kwatera 122, rz. 20, g. 24.
Była odznaczona medalem Gloria Artis.
Nie była religijna; ceniła pamięć swojej matki, która była Żydówką. Uważała się za polską artystkę, była osobą, która swoje życie widziała przez pryzmat Polski; po polsku mówiła w sposób doskonały i pielęgnowała język.
Dorobek artystyczny.
Szlagierami Wiery Gran były m.in. „List” (muz. Eddy Courts), „Wir tańca nas porwał”, „Gdy odejdziesz”, „Trzy listy”, „Fernando”, „Ciemna dziś noc” (rosyjskie tango z polskim tekstem Juliana Tuwima), „Varsovie de mon enfance”, „Ma Patrie”, „Mazowiecki wiatr”. "Fascynowała słuchaczy pięknym niskim, aksamitnym głosem, prostotą interpretacji, naturalnym sposobem bycia, bezpretensjonalnością. Jej repertuar był ambitny. Niebanalne teksty przeznaczone dla publiczności inteligentnej, intelektualnie wybrednej, ekskluzywnej. Reprezentowała własny styl wykonawstwa. Ta gładko uczesana brunetka z dużym kokiem, w czarnej zapiętej pod szyję sukni z długimi rękawami, robiła duże wrażenie. Przebijała się do wielkiej sztuki bez krzykliwych reklam i sprytnych impresariów, wykorzystując własną energię i zdolności. Szybko też zyskała powodzenie..."
W 2008 Polskie Nagrania wydały płytę "Legendarna Wiera Gran". Komentarz do płyty opracowali Jerzy Płaczkiewicz oraz Remigiusz Grzela. Legendarna Wiera Gran 1916-2007 (Polskie Nagrania)
Sprawa kolaboracji.
Po wojnie została oskarżona o współpracę z gestapo po wyjściu z getta po tzw. aryjskiej stronie Warszawy od sierpnia 1942, m.in. przez Jonasa Turkowa, aktora i reżysera. Po wojnie Gran osobiście zgłosiła się do prokuratury, chcąc oczyścić się z zarzutów. W areszcie przebywała od 30 kwietnia 1945 roku. Po dwóch tygodniach została zwolniona. Prokuratura Specjalnego Sądu Karnego umorzyła dochodzenie 26 listopada 1945 wobec „braku cech przestępstwa”. W październiku 1945 sprawę rozpatrywał Sąd Centralny II Instancji Związku Artystów Scen Polskich pod przewodnictwem Aleksandra Zelwerowicza i uznał, że „zachowanie Wiery Gran-Jezierskiej podczas okupacji niemieckiej było bez zarzutu”. 20 kwietnia 1946 Komisja Weryfikacyjna dla Muzyków stwierdziła, że Wiera Gran „nie uchybiła w niczym honorowi Polki” i ma prawo wykonywania zawodu. Od grudnia 1946 roku sprawą zajął się Obywatelski Sąd Honorowy przy Centralnym Komitecie Żydów Polskich, który uznał ją za niewinną (odpis wyroku 28 kwietnia 1949). Przebieg procesu relacjonowały warszawskie gazety. Jego dokumentacja przechowywana jest w Żydowskim Instytucie Historycznym. W United States Holocaust Memorial Museum znajduje się oświadczenie złożone w Tel Awiwie w 1971 r. przez nieznaną (niezidentyfikowaną) osobę jakoby Wiera Gran współpracowała z gestapo w getcie. Proces wytoczony Turkowowi przed Sądem Najwyższym w Tel Awiwie rozpoczęty w 1971, został umorzony w 1982 roku, ponieważ jego oskarżyciele nie stawiali się przed sądem.
Irena Sendlerowa opisuje w oświadczeniu dla Żydowskiego Instytutu Historycznego w 1983 roku swoją wiedzę na temat Wiery Gran. Pisze w nim m.in., że Gran występowała po tak zwanej „stronie aryjskiej” w kawiarni Mocca, przy ul. Marszałkowskiej, pracując dla Gestapo. Antoni Marianowicz, świadek jej obecności w getcie, pisze – zarzuty stawiane Gran „uważam za żenujący idiotyzm. Wiera Gran była najpopularniejszą pieśniarką getta i nigdy nie słyszałem złego słowa na jej temat. Przeciwnie, znana była z uczynności i filantropii. Pretensje, że "zadawała się" z żydowskimi gestapowcami, uważam za nieuzasadnione”. Marianowicz uważa, że „w oskarżeniach chodzić więc może wyłącznie o osobiste animozje i zwykłą zawiść”. Podobne stanowisko zajmuje Joanna Szczęsna pokazując, że zarzuty wobec Gran opierały się na plotkach i pomówieniach. W dokumentacji z procesu przed Sądem Obywatelskim zapisane są wypowiedzi Jurandota (męża Stefani Grodzieńskiej), Krystyny Żywulskiej i Izabeli Czajki-Stachowicz stwierdzające, że zarzuty wobec Gran to „insynuacje i wyssane z palca brednie”.
W artykule Joanny Szczęsnej wspomniana jest także tzw. sprawa Hotelu Polskiego. Z kontekstu artykułu Szczęsnej wynika, że traktuje ona tę sprawę jako pogłoski. Według Szczęsnej Marek Edelman "był inicjatorem [jej] tekstu rehabilitującego pamięć Wiery Gran", chociaż w artykule Joanny Szczęsnej z 2008 nie ma mowy o rehabilitacji Wiery Gran przez Marka Edelmana. W swoim pamiętniku Edelman wspomina, że Wiera Gran powiadomiła go o możliwości akcji wysiedleńczej w getcie. Szczęsna uważa także, że Wiera Gran mogła być mylona z Franciszką Mann. W filmie dokumentalnym „Wiera Gran” ze scenariuszem Agaty Tuszyńskiej z 2011 r. Jacek Wilczur mówi, że artykuł z 1977 roku napisał ulegając sugestiom Jonasa Turkowa i w oparciu o błędne raporty wywiadu AK. W książce Wiery Gran opublikowanej w 1980 roku, artykułach Joanny Szczęsnej w 2008 i w 2010 oraz w roku 2010 w książce Agaty Tuszyńskiej "Oskarżona: Wiera Gran" analizowana jest sprawa domniemanej kolaboracji oraz jej relacje z Władysławem Szpilmanem.
Źródła.
Materiały źródłowe dotyczące Wiery Gran opierają się na stosunkowo nielicznych opracowaniach. Zostały one wykorzystane w tym artykule. Wiera Gran napisała autobiograficzną książkę "Sztafeta oszczerców". W maju 1993 przeprowadziła rozmowę w radio z Anną Retmaniak z okazji 50-lecia powstania w getcie warszawskim i w związku z książką "Sztafeta oszczerców". Jesienią 1991 zostały wyemitowane wywiady nagrane przez program III Polskiego Radia z artystką. Jerzy Płaczkiewicz przeprowadził w sierpniu 1991 wywiady z Wierą Gran zarejestrowane na taśmie radiowej, które są dostępne w serwisie YouTube. Biogramy piosenkarki napisali Tomasz Lerski i Jerzy Płaczkiewicz, który także doprowadził do wydania jej retrospektywnej płyty. Powieść "Bądź moim Bogiem" inspirowaną jej historią napisał Remigiusz Grzela w 2007. Zarzuty o kolaborację zostały omówione w artykule w „Wysokich obcasach” z 2008 Joanny Szczęsnej. Zdjęcia artystki z archiwum Aarona Halberstama, zostały opublikowane w „Wysokich Obcasach” w 2008. W 2010 ukazała się książka "" autorstwa Agaty Tuszyńskiej, której recenzja została opublikowana w Gazecie Wyborczej. Dokumenty sprawy kolaboracyjnej znajdują się też w Żydowskim Instytucie Historycznym w Warszawie. Od roku 2001 Aaron Halberstam był w kontakcie z Wierą Gran. Po śmierci Wiery Gran Halberstam powiedział francuskiemu radiu RFI, że ma w swoim domu znaczne archiwum Wiery Gran.

</doc>
<doc id="913422" url="https://pl.wikipedia.org/wiki?curid=913422" title="Palimpsest">
Palimpsest



</doc>
<doc id="913426" url="https://pl.wikipedia.org/wiki?curid=913426" title="Tupinambarana">
Tupinambarana

Ilha Tupinambarana – tradycyjna nazwa fluwialnej wyspy na Amazonce, otoczonej odnogami tej rzeki: Amazonką, Madeirą, Sucunduri oraz Abacaxis, w brazylijskim stanie Amazonas.
Obecnie w wyniku naturalnych procesów Tupinambarana została podzielona na cztery całkowicie oddzielne wyspy kanałami rzecznymi, takimi samymi jak ten oddzielający ją od stałego lądu Ameryki Południowej. Właściwie zatem nie jest wyspą, lecz grupą złożoną z czterech wysp. Ich łączna powierzchnia wynosi , co czyni Ilha Tupinambarana największą grupą wysp rzecznych na świecie.
Wyspy są gęsto zalesione, dostępne jedynie od strony rzeki lub z powietrza. Znajduje się na nich niewysoki łańcuch górski, a także miasto Parintins, znane z festiwalu folkloru. Są tu także pozostałości wioski założonej przez japońskich osadników, planujących uprawę na wyspie jutowca.

</doc>
<doc id="913427" url="https://pl.wikipedia.org/wiki?curid=913427" title="Palimpsest alkoholowy">
Palimpsest alkoholowy

Palimpsest – w medycynie termin oznaczający częściowy lub całkowity zanik pamięci w wyniku upojenia alkoholowego.

</doc>
<doc id="913433" url="https://pl.wikipedia.org/wiki?curid=913433" title="Sucellos">
Sucellos



</doc>
<doc id="913435" url="https://pl.wikipedia.org/wiki?curid=913435" title="António Antunes">
António Antunes

António Manuel Antunes Ferreira (ur. 6 lutego 1962 w Lizbonie) – portugalski szachista, arcymistrz od 1994 roku.
Kariera szachowa.
Od połowy lat 80. należał do ścisłej czołówki portugalskich szachistów. Pomiędzy 1984 a 1996 rokiem wziął udział w 7 kolejnych szachowych olimpiadach (w tym czterokrotnie na I szachownicy). Dwukrotnie wystąpił również w narodowym zespole na drużynowych mistrzostwach Europy (w latach 1989 i 1997).
Największe sukcesy osiągnął w połowie lat 90., dzięki którym w roku 1994 został pierwszym Portugalczykiem, który otrzymał tytuł arcymistrza. W tym roku zwyciężył w Lizbonie w turnieju "Portuguese Masters" oraz zajął II miejsce w memoriale Jose Raula Capablanki ("turniej B") w Matanzas. Podzielił również III miejsca w otwartym turnieju w Mondariz oraz w kołowym w Elgoibarze. W 1995 podzielił I miejsce (wraz z Lwem Psachisem, Walterem Arencibią, Mihailem Marinem i Vlastimilem Jansą) w silnie obsadzonym "openie" w Andorze. W następnym roku podzielił III miejsce w turnieju B w Wijk aan Zee.
Najwyższy ranking w karierze (2545) osiągnął 1 stycznia 1996 r., z wynikiem 2545 punktów zajmował wówczas 1. miejsce wśród portugalskich szachistów. Od 1999 r. nie występuje w turniejach klasyfikowanych przez Międzynarodową Federację Szachową.

</doc>
<doc id="913436" url="https://pl.wikipedia.org/wiki?curid=913436" title="Antonio Antunes">
Antonio Antunes



</doc>
<doc id="913439" url="https://pl.wikipedia.org/wiki?curid=913439" title="Salvelinus fontinalis">
Salvelinus fontinalis



</doc>
<doc id="913445" url="https://pl.wikipedia.org/wiki?curid=913445" title="Granatnik KBP GM-94">
Granatnik KBP GM-94

GM-94 (ros. "ГМ-94") – rosyjski granatnik powtarzalny skonstruowany i produkowany przez KBP z Tuły.
Granatnik GM-94 został skonstruowany specjalnie dla pododdziałów walczących w terenie zurbanizowanym. Budową przypomina powiększoną strzelbę Ryś. Do zasilania GM-94 opracowano rodzinę amunicji oznaczoną jako WGM-93. W jej skład wchodzą naboje z granatami odłamkowymi, paliwowo-powietrznymi, oświetlającymi, oślepiająco-obezwładniającymi, dymnymi i z gazem łzawiącym.
GM-94 jest bronią nieautomatyczną, powtarzalną. Zasilanie ze stałego magazynka rurowego umieszczonego nad lufą. Przeładowywanie przez przesunięcie lufy do przodu (usunięcie łuski), a następnie cofnięcie jej (załadowanie nowego naboju). Granatnik może być wyposażony w kolbę stałą, lub składaną na wierzch broni.

</doc>
<doc id="913447" url="https://pl.wikipedia.org/wiki?curid=913447" title="Fotorealizm">
Fotorealizm



</doc>
<doc id="913451" url="https://pl.wikipedia.org/wiki?curid=913451" title="Języki huro-urartyjskie">
Języki huro-urartyjskie

Języki huro-urartyjskie – wymarła rodzina językowa starożytnego Bliskiego Wschodu, w skład której wchodziły dwa języki: hurycki i urartyjski (Azja Mniejsza i Kaukaz).
Niewiele wiadomo na temat tych języków, ale z pewnością nie należą do języków semickich, ani indoeuropejskich. Według Diakonowa i Starostina języki huro-urartyjskie są blisko spokrewnione z językami północno-wschodniokaukaskimi, o czym świadczą wspólne cechy gramatyczne i fonetyczne, m.in. ergatywność i aglutynacja. Według innych teorii języki huro-urartyjskie są pozostałością języków najdawniejszych mieszkańców Bliskiego Wschodu, którzy pojawili się na tych terenach ponad 40 000 lat temu.
Język hurycki był językiem Hurytów, ludu, który ok. 1750 roku p.n.e. najechał północną Mezopotamię, prawdopodobnie z okolic Kaukazu i stworzył państwo Mitanni.
Język urartyjski był językiem królestwa Urartu na obszarze dzisiejszej Armenii i wymarł ok. 580 roku p.n.e., kiedy pojawiły się na tych terenach ludy indoeuropejskie.
Wiele pozostałości języków huro-urartyjskich można znaleźć w językach ormiańskim i kurdyjskim.

</doc>
<doc id="913453" url="https://pl.wikipedia.org/wiki?curid=913453" title="Hrabstwo Calvert">
Hrabstwo Calvert

Hrabstwo Calvert (ang. "Calvert County") – hrabstwo w stanie Maryland w Stanach Zjednoczonych. Hrabstwo zajmuje powierzchnię całkowitą 894 km², z czego 557 km² stanowi powierzchnia lądowa, co czyni je najmniejszym hrabstwem w Maryland pod względem powierzchni lądowej. Według szacunków US Census Bureau w 2006 roku hrabstwo Calvert liczyło 88 804 mieszkańców. Siedzibą administracyjną hrabstwa jest miasto Prince Frederick.
Historia.
Hrabstwo zostało utworzone w 1654 roku jako hrabstwo Patuxent (ang. "Patuxent County"). Obecną nazwę przyjęło w 1658 roku, i pochodzi ona od nazwiska Calvert, które nosili baroni Baltimore, właściciele kolonii Maryland. W 1695 roku część hrabstwa Calvert została połączona z częścią hrabstwa Charles i zostało w ten sposób utworzone nowe hrabstwo Prince George’s.
Geografia.
Całkowita powierzchnia hrabstwa wynosi 894 km², z czego 557 km² stanowi powierzchnia lądowa, a 336 km² (37,6%) powierzchnia wodna. Najwyższy punkt w hrabstwie ma wysokość 52 m n.p.m., zaś najniższy punkt położony jest na poziomie morza w zatoce Chesapeake.

</doc>
<doc id="913455" url="https://pl.wikipedia.org/wiki?curid=913455" title="Dyjament">
Dyjament

Dyjament (zwany także Dynamunt albo Dynemunt) (łot. "Daugavgrīva", niem. "Dünamünde") – silna twierdza leżąca u ujścia Dźwiny, osłaniająca Rygę od strony Bałtyku. Od 1959 roku dzielnica Rygi, dzisiejszej stolicy Łotwy.
Osada założona została w 1205 roku przez cystersów pochodzących z klasztoru Pforta około 20 km od rezydencji biskupa Rygi Alberta. Jednym z pierwszych rządców nowo założonego klasztoru został brat biskupa Alberta Dietrich, a po roku 1210, ale przed 1220, opatem był hrabia Lippe Bernhard II. Podczas powstania plemion łotewskich w 1228 roku klasztor został zniszczony wraz z grobowcami. Po zakończeniu walk mnisi odbudowali klasztor. W 1305 roku opat klasztoru sprzedał klasztor krzyżakom z inflanckiej gałęzi zakonu, ci zaś na miejscu klasztoru rozpoczęli budowę fortecy Dünamünde.
W 1329 roku należący do inflanckiej gałęzi zakonu krzyżackiego zamek przejęli mieszczanie Rygi. W roku 1435 zostali jednak zmuszeni do zwrócenia zamku Dyjament krzyżakom. W roku 1481 krzyżacy, chcąc zniszczyć handel ryski, zamknęli dla żeglugi ujście Dźwiny za pomocą przeciągniętego między brzegami żelaznego łańcucha. W odpowiedzi mieszczanie zdobyli i zniszczyli zamek Dyjament. Rycerze zakonni przystąpili do odbudowy zamku 8 lat później. Ponieważ Ryga była pod kontrolą arcybiskupa ryskiego, rzeczywista stolica inflanckiej gałęzi zakonu krzyżackiego mieściła się w Dyjamencie.
W 1561 roku podczas wojny litewsko-rosyjskiej Dyjament wraz z całymi Inflantami wszedł w skład Rzeczypospolitej. W 1582 roku jego fortyfikacje zostały rozbudowane przez Stefana Batorego, a pracami kierował włoski inżynier Simone Genga z Urbino. Podczas wojny polsko-szwedzkiej 1600-1611 twierdza w lipcu 1608 roku poddała się po oblężeniu szwedzkim wojskom hrabiego Fryderyka Joachima Mansfelda. W 1609 roku twierdza, broniona przez 250 szwedzkich żołnierzy, odzyskana została przez hetmana wielkiego litewskiego Jana Karola Chodkiewicza. Próba zdobycia twierdzy przez Szwedów w 1617 roku zakończyła się niepowodzeniem. Jednak w roku 1622 Gustaw Adolf zdobył Dyjament, a następnie rozkazał jego przebudowę. Nową twierdzę w stylu holenderskim zaprojektował w 1641 roku generał Rothenburg. Od 1680 roku Szwedzi nazywali twierdzę Neumünde.
Podczas wielkiej wojny północnej twierdza zdobyta została przez wojska saskie, została na krótko nazwana na cześć Augusta II Mocnego Augustusburg. Została następnie całkowicie przebudowana. W 1742 roku w Dyjamencie uwięziono regentkę Annę, jej męża Antona Ulricha von Braunschweiga oraz jej syna, przyszłego cara Iwana VI. W roku 1775 miejscowy kościół luterański przebudowano na cerkiew prawosławną.
Rząd Rosji w 1893 roku zmienił nazwę Dyjamentu (w którym mieszkali tylko rosyjscy żołnierze) na Усть-Двинск. Fortyfikacje twierdzy zostały całkowicie przebudowane przed wybuchem pierwszej wojny światowej. Podczas wojny Dyjament bombardowany był przez siły powietrzne Niemiec. Wkrótce Niemcy opanowali twierdzę, a w 1917 roku jej inspekcji osobiście dokonał cesarz niemiecki Wilhelm II.
Rząd łotewski kilkanaście lat później zburzył fortyfikacje Dyjamentu. W czasach zimnej wojny znajdowała się tutaj radziecka baza wojskowa. Dzisiaj Dyjament jest dzielnicą stolicy Łotwy Rygi.

</doc>
<doc id="913460" url="https://pl.wikipedia.org/wiki?curid=913460" title="Ołtarz Baranka Mistycznego">
Ołtarz Baranka Mistycznego



</doc>
<doc id="913462" url="https://pl.wikipedia.org/wiki?curid=913462" title="Nikolaj Ivanov">
Nikolaj Ivanov



</doc>
<doc id="913464" url="https://pl.wikipedia.org/wiki?curid=913464" title="Adoracja Mistycznego Baranka">
Adoracja Mistycznego Baranka



</doc>
<doc id="913469" url="https://pl.wikipedia.org/wiki?curid=913469" title="Dimitris Papadopulos">
Dimitris Papadopulos

Dimitris Papadopulos (gr. Δημήτρης Παπαδόπουλος; ur. 20 października 1981 w Gagarinie, Uzbecka SRR) – grecki piłkarz występujący na pozycji napastnika w US Lecce. Mierzy 177 cm, waży 71 kg.
Kariera.
W wieku 8 lat Papadopulos trafił do szkółki APO Akratitos, natomiast w pierwszej drużynie zadebiutował w 1999 roku. Dwa lata po debiucie 18-letniego wówczas napastnika Akratitos awansowało do I ligi, lecz Grek na tyle dobrze grał w niższej lidze, że za 700 tys. euro kupiło go angielskie Burnley F.C. Tu Papadopulosowi zupełnie się nie wiodło - przez 2 lata rozegrał 35 meczów i strzelił zaledwie 6 goli. W czerwcu 2003 roku Papadopoulos wrócił do Grecji, a konkretnie do Panathinaikosu AO. 2004 rok okazał się przełomowy dla filigranowego napastnika - wraz z "Koniczynkami" zdobył Mistrzostwo i Puchar Grecji, został królem strzelców tutejszej ekstraklasy, strzelając 17 goli w 26 meczach, a także wybrano go na najlepszego zawodnika ligi greckiej.
13 listopada 2008 na zasadzie wolnego transferu przeszedł do włoskiego US Lecce. Od 2009 roku reprezentuje chorwacki klub Dinamo Zagrzeb.
W reprezentacji Grecji zadebiutował w 2002 roku. Dwa lata później wraz z kolegami triumfował w Mistrzostwach Europy. Jak dotąd, Papadopulos w kadrze rozegrał 20 meczów i zdobył 2 bramki.

</doc>
<doc id="913471" url="https://pl.wikipedia.org/wiki?curid=913471" title="Andrzej Fischer">
Andrzej Fischer

Andrzej Lucjan Fischer (ur. 15 stycznia 1952 w Swarzędzu, zm. 22 listopada 2018 w Niemczech) – polski piłkarz grający na pozycji bramkarza, zawodnik m.in. Lecha Poznań i Górnika Zabrze. Reprezentant Polski, członek kadry na mistrzostwa świata w 1974 i brązowy medalista tej imprezy.
Przebieg kariery.
Pierwszym klubem Fischera była Unia Swarzędz, z której w 1968 przeniósł się do drugoligowej Olimpii Poznań. Wiosną 1972 zadebiutował w poznańskim Lechu, z którym w tamtym sezonie awansował do ekstraklasy. Kolejnym klubem, którego barwy reprezentował, był Górnik Zabrze. Zdobył z nim dwa medale mistrzostw Polski: srebrny w 1974 i brązowy w 1977. Po spadku do II ligi Fischer chciał zmienić otoczenie i w 1979 odszedł do GKS Żory. Grę łączył ze szkoleniem młodzieży.
W latach 80. piłkarz wyjechał do Niemiec, gdzie przez dwa lata występował w niższych ligach.
Fischer reprezentował Polskę w kategoriach juniorskiej i młodzieżowej. W reprezentacji A zagrał dwukrotnie: zadebiutował 13 kwietnia 1974 w meczu z Haiti, miesiąc później wystąpił też w spotkaniu z Grecją. Jako trzeci bramkarz pojechał na mistrzostwa świata 1974, jednak ani razu nie wyszedł na boisko.
Z wykształcenia był mechanikiem samochodowym. Zmarł 22 listopada 2018 w wieku 66 lat.

</doc>
<doc id="913474" url="https://pl.wikipedia.org/wiki?curid=913474" title="Liga Mistrzów Futsalu">
Liga Mistrzów Futsalu

Liga Mistrzów Futsalu (ang. "UEFA Futsal Champions League") – międzynarodowe, europejskie, klubowe rozgrywki futsalowe, utworzone z inicjatywy UEFA w 2001, jako kontynuacja Klubowych Mistrzostw Europy (które jednak nie były uznawane za oficjalne) i regularnie prowadzone przez tę organizację od sezonu 2001/2002) w ramach europejskich pucharów. Od sezonu 2018/19 rozgrywki nazywają się Liga Mistrzów Futsalu. Przeznaczone dla najlepszych męskich drużyn klubowych (mistrzów europejskich lig krajowych).
Historia.
Pierwszy trofeum oficjalnego turnieju organizowanego przez UEFA został rozegrany w sezonie 2001/02 w Lizbonie. Najpierw 27 mistrzów z krajów europejskich rywalizowało w rundzie kwalifikacyjnej, potem w turnieju finałowym osiem najlepszych drużyn zostały podzielone na dwie grupy. W finałowym meczu spotkały się zwycięzcy tych grup: hiszpański Playas de Castellón FS i belgijski Action 21 Charleroi. Hiszpanie wygrali z wynikiem 5:1 i zostali pierwszymi zwycięzcami turnieju.
Statystyka.
Klasyfikacja medalowa.
W dotychczasowej historii Ligi Mistrzów (Pucharu UEFA) trofeum oficjalnie zdobyło w sumie 11 drużyn. Liderem klasyfikacji jest Inter Movistar Alcalá, który ma na koncie 5 zwycięstw.
Stan na maj 2021.
Klasyfikacja według państw.
Stan na maj 2021.

</doc>
<doc id="913476" url="https://pl.wikipedia.org/wiki?curid=913476" title="Układ preferowany">
Układ preferowany

Układ preferowany – wyróżniony układ odniesienia, względem którego prawa fizyczne przyjmują szczególną i najprostszą postać.
Istnienie układu preferowanego stoi w sprzeczności z powszechnie obecnie akceptowaną wersją teorii względności. Koncepcja układu preferowanego, w swoich najprostszych wersjach, miała trudności z wyjaśnieniem doświadczenia Michelsona-Morleya z 1887.
Jego negatywny wynik można było wytłumaczyć korzystając z hipotezy emisyjnej Ritza, według której światło rozchodzi się w próżni ze stałą prędkością, ale tylko w układzie źródła. Ta teoria również nie zawierała wyróżnionego układu.
Eksperymentalna weryfikacja hipotezy układu preferowanego jest dyskusyjna i jak na razie brak powszechnej zgody co do możliwości przeprowadzenia takiego doświadczenia.
Układ preferowany umożliwia teoretyczny opis tachionów jak również konstrukcję relatywistycznego, kowariantnego operatora położenia dla cząstki masowej (bradionów).
Można wprowadzić układ preferowany korzystając z absolutnej synchronizacji zegarów.

</doc>
<doc id="913479" url="https://pl.wikipedia.org/wiki?curid=913479" title="Ursus C-335M">
Ursus C-335M

Ursus C-335M – ciągnik rolniczy produkcji zakładów Ursus w Warszawie; wersja rozwojowa ciągnika Ursus C-335.
Historia modelu.
Ciągnik posiada większą prędkość jezdną (ok. 9% więcej) niż model C-335 poprzez zastosowane w nim innego rodzaju kół zębatych w przekładni. Ciągnik nie był tak popularny jak poprzednie modele Ursusa. Produkcja trwała prawdopodobnie do 1993 roku.

</doc>
<doc id="913482" url="https://pl.wikipedia.org/wiki?curid=913482" title="Kszatrija">
Kszatrija

Kszatrija (dewanagari क्षत्रिय, trl. kṣatriya) – członek drugiej najwyższej warny w hinduizmie. Należeli do niej rycerze oraz władcy i rządcy. Głównym celem, do którego powinien dążyć kszatrija jest dharma. 
Bhagawadgita wymienia cechy, jakimi kszatrijowie winni się odznaczać:
Czasami za ojca warny kszatrijów uważano mędrca Angirasa ("Manusmryti", III,198), również wywodzeni z ramion Puruszy.

</doc>
<doc id="913483" url="https://pl.wikipedia.org/wiki?curid=913483" title="Pan Pancerny">
Pan Pancerny

Pan Pancerny – singel warszawskiej grupy Kult wydany w kwietniu 2006 roku przez wytwórnię S.P. Records. Singel promował album "Poligono Industrial".

</doc>
<doc id="913491" url="https://pl.wikipedia.org/wiki?curid=913491" title="Pamięć bieżąca">
Pamięć bieżąca



</doc>
<doc id="913498" url="https://pl.wikipedia.org/wiki?curid=913498" title="Łupacz">
Łupacz



</doc>
<doc id="913501" url="https://pl.wikipedia.org/wiki?curid=913501" title="Melanogrammus aeglefinus">
Melanogrammus aeglefinus



</doc>
<doc id="913510" url="https://pl.wikipedia.org/wiki?curid=913510" title="Gizałki-Las">
Gizałki-Las

Gizałki-Las – kolonia w Polsce położona w województwie wielkopolskim, w powiecie pleszewskim, w gminie Gizałki. Miejscowość wchodzi w skład sołectwa Wierzchy.
W latach 1975–1998 miejscowość administracyjnie należała do województwa kaliskiego.

</doc>
<doc id="913511" url="https://pl.wikipedia.org/wiki?curid=913511" title="New York Downtown">
New York Downtown

New York Downtown – amerykańskie środowisko muzyczne zlokalizowane na dolnym Manhattanie, związane z awangardowymi prądami w muzyce jazzowej i rockowej.
Historia.
W latach 80. na Manhattanie powstały dwie sceny jazzowe. Z jednej strony stali uważani za kontynuatorów sceny loftowej, związani z dolnym Manhattanem, muzycy New York Downtown Jazz Scene, czyli nowojorskiej śródmiejskiej sceny jazzowej. Diametralnie innym podejściem do jazzu charakteryzowała się powstała nieco wcześniej New York Uptown Jazz Scene, która grupowała muzyków o bardziej konserwatywnym podejściu do muzyki, w stylu Wyntona Marsalisa.
Wczesnymi progenitorami nowej awangardy byli saksofonista John Zorn i klarnecista Don Byron. Ruch rozwijał się wspierany przez trzy główne kluby dolnego Manhattanu: Smalls, nieistniejący już Tonic oraz Knitting Factory (otwarty w 1987 r.). Kosmopolityczność miasta sprawiła, że improwizatorski styl, który się tu rozwinął, czerpał z wielu źródeł łącznie z etnicznymi, takimi jak muzyka bliskowschodnia, wschodnioeuropejska lub azjatycka, ale także z muzyki współczesnej (np. z minimalizmu, serializmu i awangardy). Muzycy tej sceny mieszają klasyczne standardy z nowymi elementami, eksperymentują z formami 'free', wykorzystują nietypowe zestawienia instrumentów, mieszają rytmy bałkańskie, hiphopowe i rockowe, wykorzystując też dźwięki pochodzące z innych niż instrumenty źródeł, tworząc wymyślne 'tekstury' dźwiękowe. Naczelną filozofią jest unikanie wszelkich z góry przyjmowanych idei i wyeksploatowanych środków wyrazu i stylów.
Reprezentatywne dla całokształtu sceny Downtown są grupy Johna Zorna: Naked City, Painkiller i Masada. Muzyka Naked City była głośna i bezkompromisowa. Czerpała z wszelkich możliwych źródeł. Żaden element nie był stały; nawet najpiękniejsze momenty ulegały destrukcji w chaosie, z którego powstawało coś nowego. Z kolei Masada brzmiała tak, jakby sam Ornette Coleman grał muzykę żydowską, która stanowi ważny element integrujący scenę New York Downtown, pod nazwą Radical Jewish Culture. 
Z nowojorską śródmiejską sceną jazzową związanych było (i jest) wielu muzyków i wiele grup muzycznych takich jak: John Zorn, John Lurie, Bill Laswell, Fred Frith, Wayne Horvitz, Don Byron, Marc Ribot, Jamie Saft, Trevor Dunn, Ikue Mori, Laurie Anderson, Joey Baron, Dave Douglas, Bill Frisell, Charles Hayward, Stomu Takeishi, Michael Herring, John Medeski, Olu Dara, Cu Vuong, Naked City, Painkiller, Masada, Massacre, Keep the Dog, John Zorn's Cobra, The Lounge Lizards, Kamikaze Ground Crew, Material itd.

</doc>
<doc id="913512" url="https://pl.wikipedia.org/wiki?curid=913512" title="Tomice-Las">
Tomice-Las

Tomice-Las – osada w Polsce położona w województwie wielkopolskim, w powiecie pleszewskim, w gminie Gizałki. Miejscowość wchodzi w skład sołectwa Tomice.
W latach 1975–1998 miejscowość administracyjnie należała do województwa kaliskiego.

</doc>
<doc id="913513" url="https://pl.wikipedia.org/wiki?curid=913513" title="Tomice-Młynik">
Tomice-Młynik

Tomice-Młynik – osada w Polsce położona w województwie wielkopolskim, w powiecie pleszewskim, w gminie Gizałki. Miejscowość wchodzi w skład sołectwa Tomice.
W latach 1975–1998 miejscowość administracyjnie należała do województwa kaliskiego.

</doc>
<doc id="913516" url="https://pl.wikipedia.org/wiki?curid=913516" title="Studzianka (województwo wielkopolskie)">
Studzianka (województwo wielkopolskie)

Studzianka – kolonia w Polsce położona w województwie wielkopolskim, w powiecie pleszewskim, w gminie Gizałki. Miejscowość wchodzi w skład sołectwa Tomice.
W latach 1975–1998 miejscowość administracyjnie należała do województwa kaliskiego.

</doc>
<doc id="913520" url="https://pl.wikipedia.org/wiki?curid=913520" title="Moście Błota (Reda)">
Moście Błota (Reda)

Moście Błota (kaszb. "Mòstowsczé Błoto", niem. "Brücksches Bruch") – część miasta Redy w województwie pomorskim. Dawniej niewielka osada przyłączona w 2010 roku w granice administracyjne Redy.
Według danych z 2009 roku Moście Błota miały 165 mieszkańców.
W Mościch Błotach znajduje się stacja pomp i ujęcia wody gdyńskiego Przedsiębiorstwa Wodociągów i Kanalizacji.
Położenie.
Moście Błota są jednocześnie jedyną jednostką osadniczą położoną na terenie rozległej nadmorskiej niziny o tej samej nazwie (patrz: Moście Błota). Sama nazwa pochodzi od niedalekiej wsi Mosty.
Nizina Moście Błota, leżąca na pograniczu gmin Puck i Kosakowo oraz miasta Redy, podobnie jak i samo osiedle, to obszar słabo zaludniony (bardziej zabudowany przy granicy z Redą, gdzie z roku na rok przybywa nowych domów mieszkalnych). W krajobrazie dominują liczne łąki, pastwiska i nieużytki poprzecinane siecią rzek i kanałów melioracyjnych. Przez Moście Błota przepływają m.in. Reda, Zagórska Struga, Kanał Łyski i Kanał Leniwy. Na skraju niziny, nad samą Zatoką Gdańską utworzony został rezerwat przyrody Beka.
Historia.
Dawniej wieś leżała w powiecie puckim, gminie Puck. Stanowiła część sołectwa Połchowo.
W 1981 roku część obrębu geodezyjnego Moście Błota o powierzchni 38,66 ha została włączona do miasta Redy z gminy Puck.
Od 2004 roku mieszkańcy Mościch Błot starali się o przyłączenie ich miejscowości do miasta Redy, w wyniku czego część osady, o powierzchni 539,48 ha, została przyłączona 1 stycznia 2010 do tego miasta. Dwa tygodnie później Rada Miasta uchwaliła zmianę nazw ulic ze względu dublujące się z innymi w mieście nazwy z czasów przynależności do sołectwa Połchowo.

</doc>
<doc id="913524" url="https://pl.wikipedia.org/wiki?curid=913524" title="Księgi Wieczyste">
Księgi Wieczyste



</doc>
<doc id="913527" url="https://pl.wikipedia.org/wiki?curid=913527" title="Język judeo-gruziński">
Język judeo-gruziński

Język judeo-gruziński, zwany również żydowsko-gruzińskim, kiwruli lub gruzinit () – tradycyjna mowa Żydów zamieszkałych lub pochodzących z Gruzji.
Charakterystyka.
Judeo-gruziński jest jedynym kartwelskim językiem żydowskim. Posługuje się nim 85 tys. osób, w tym 20 tys. osób w Gruzji, 60 tys. w Izraelu oraz 4 tys. w USA, Belgii, Rosji oraz Kanadzie. Zapisywany jest alfabetem hebrajskim, niekiedy również alfabetem łacińskim.

</doc>
<doc id="913535" url="https://pl.wikipedia.org/wiki?curid=913535" title="Grupa nadodrzańska">
Grupa nadodrzańska

Grupa nadodrzańska – kultura epoki żelaza, lokalna grupa kultury Jastorf.
Kryteria wydzielenia.
Grupa ta została wydzielona z kultury Jastorfskiej we wczesnym okresie przedrzymskim. Było to związane z przejęciem przez miejscowa ludność związaną dotychczas z kulturą pomorską, jastorfskiego modelu kulturowego.
Chronologia, geneza i zanik.
Stanowiska ludności tej kultury datowane na fazę A1 – A2 (ok. 200–100 r. p.n.e.). Zanik nastąpił w środkowej fazie okresu przedrzymskiego, wskutek naporu ludności kultury oksywskiej lub wskutek ewolucji pod wpływem ludności z Pomorza Wschodniego.
Obszar występowania i kontekst kulturowy.
Obszar od dolnej Odry, po Parsętę, Wartę, Noteć, Pomorze Zachodnie od Regi.
Charakterystyczne wytwory kulturowe.
Wytwory ceramiczne:
Wytwory metalowe:
Osadnictwo.
Bardzo słabo rozpoznane.
Gospodarka.
Gospodarka ludności kultury jastorfskiej na Pomorzu Zachodnim opierała się na hodowli i uprawie zbóż – głównie jęczmienia i pszenicy. Z początkiem młodszego okresu przedrzymskiego silnie zaczęła rozwijać się metalurgia żelaza (2/3 wyrobów z rud miejscowych) i kolorowa, głównie odlewnictwo brązu, które stało na bardzo wysokim poziomie, o czym świadczyć może m.in. opanowanie umiejętności zdobienia przedmiotów brązowych emalią. Umiejętność tę ludność grupy nadodrzańskiej przejęła ze świata celtyckiego już w fazie A1.
Obrządek pogrzebowy.
Zmarłych chowano wyłącznie w grobach ciałopalnych, jamowych lub popielnicowych obsypanych resztkami stosu. Groby popielnicowe czasem były nakrywane misą. Często groby były w obstawie kamiennej lub pod brukiem.
Zmarłych wyposażano w ozdoby i części stroju z brązu. Brak w grobach broni i narzędzi. W grobie w Brzeźinku znaleziono części czterokołowego wozu, co wiąże się z przenikaniem kultury lateńskiej.

</doc>
<doc id="913537" url="https://pl.wikipedia.org/wiki?curid=913537" title="Carry On (album Chrisa Cornella)">
Carry On (album Chrisa Cornella)

Carry On – płyta Chrisa Cornella. Premiera płyty odbyła się 5 czerwca 2007 w Stanach Zjednoczonych. Album zawiera między innymi znany z filmu Casino Royale utwór "You Know My Name". Pierwszym singlem promującym album był "No Such Thing", drugim - "Arms Around Your Love" (do obu powstały teledyski).

</doc>
<doc id="913540" url="https://pl.wikipedia.org/wiki?curid=913540" title="Backbeat">
Backbeat

Backbeat – biograficzny film muzyczny, wydany w 1994 roku. Opowiada on o hamburskim okresie twórczości zespołu The Beatles, koncentrując się szczególnie na wątku przyjaźni lidera grupy, Johna Lennona i pierwszego basisty, Stuarta Sutcliffe’a, oraz miłości Sutcliffe’a do niemieckiej artystki Astrid Kirchherr. Scenariusz filmu oparto na książce Alana Claysona i Pauline Sutcliffe "The real life story behind Backbeat – Stuart Sutcliffe: The Lost Beatle". Film poza przyjaźnią Lennona i Sutcliffe’a pokazuje tryb życia członków zespołu, jaki wtedy prowadzili oraz ciemną stronę nocnego życia w Hamburgu.
Soundtrack.
W filmie nie użyto oryginalnych piosenek Beatlesów, lecz covery wykonywane przez muzyków punkowych, głównie po to, aby oddać buntowniczy i surowy charakter piosenek, jakie w okresie przedstawionym w filmie grali Beatlesi (producent filmu porównał nawet wczesną twórczość zespołu do muzyki punkowej).
Muzycy biorący udział w nagrywaniu muzyki do filmu:
Lista utworów użytych w filmie:
W roku 1994 soundtrack ten otrzymał nagrodę w kategorii "Najlepsza muzyka filmowa" przyznaną przez BAFTA.

</doc>
<doc id="913544" url="https://pl.wikipedia.org/wiki?curid=913544" title="APS">
APS

Akronim APS oznaczać może:

</doc>
<doc id="913550" url="https://pl.wikipedia.org/wiki?curid=913550" title="Zintegrowany System Katastralny">
Zintegrowany System Katastralny



</doc>
<doc id="913554" url="https://pl.wikipedia.org/wiki?curid=913554" title="Luksografia">
Luksografia

Luksografia (łc. lux ‘światło’ + gr. gráphein ‘pisać’) – metoda otrzymywania obrazów przez bezpośrednie naświetlenie materiałów światłoczułych, na które nałożone są przedmioty o różnym stopniu przeźroczystości. Uzyskany w ten sposób fotogram nazywany jest luksogramem.

</doc>
<doc id="913558" url="https://pl.wikipedia.org/wiki?curid=913558" title="Welcome to the Cruel World">
Welcome to the Cruel World

Welcome To The Cruel World - drugi studyjny album długogrający amerykańskiego muzyka Bena Harpera wydany w 1994 roku.

</doc>
<doc id="913561" url="https://pl.wikipedia.org/wiki?curid=913561" title="Naga Jolokia">
Naga Jolokia

Naga Jolokia (w wolnym przekładzie z hindi: "wężowa papryka chili") – kultywar papryki, którego owoce należą do grupy papryk typu chilli. Znana również jako Ghost Pepper, Borbih Jolokia, Nagahari, Bih Jolokia oraz Raja mirchi. Dojrzałe owoce mierzą od 6 do 8,5 cm długości i między 2,2 a 3 cm średnicy. Uprawiany jest w północno-wschodnich rejonach Indii (Asam, Nagaland i Manipur) oraz w Bangladeszu. Istnieje kontrowersja, czy kultywar ten należy do gatunku papryka roczna ("Capsicum annuum"), czy też do gatunku "Capsicum chinense" (nawet badania genetyczne nie zdołały dotychczas rozstrzygnąć tej kwestii).
Do niedawna nazywana najostrzejszą papryką świata (ponad milion jednostek w skali Scoville’a). 

</doc>
<doc id="913562" url="https://pl.wikipedia.org/wiki?curid=913562" title="Wartość katastralna nieruchomości">
Wartość katastralna nieruchomości

Wartość katastralna nieruchomości – wartość nieruchomości określana w celu ustalenia podstawy opodatkowania nieruchomości (podatku katastralnego).
Wartość katastralna w Polsce.
Pojęcie wartości katastralnej w Polsce definiuje ustawa o gospodarce nieruchomościami. W myśl jej zapisów, wartość katastralną nieruchomości stanowi wartość ustalona okresowo w procesie powszechnej taksacji nieruchomości. Celem jej określania jest ustalenie podstawy opodatkowania nieruchomości, albo przy określaniu wartości nieruchomości stanowiących własność Skarbu Państwa lub jednostek samorządu terytorialnego, albo przy wykonywaniu czynności urzędowych, do których wykonania niezbędne jest określenie wartości nieruchomości.
Podstawą ustalenia wartości katastralnej nieruchomości jest oszacowanie przez rzeczoznawcę majątkowego nieruchomości reprezentatywnych dla poszczególnych rodzajów nieruchomości (nieruchomość gruntowa, nieruchomość budynkowa, nieruchomość lokalowa) na obszarze danej gminy,
Podstawą ustalenia wartości katastralnej poszczególnych (właściwych) nieruchomości są mapy i tabele taksacyjne tworzone przez starostów (prezydentów miast na prawach powiatów). Jej ustalenie obejmuje całe nieruchomości lub ich części, jeżeli zostały wyodrębnione jako przedmioty opodatkowania w przepisach o podatku od nieruchomości, w rozbiciu na wartość katastralną gruntu oraz wartość katastralną jego części składowych. Jeżeli nieruchomość jest położona na obszarze kilku gmin, jej wartość katastralną ustala się odrębnie dla każdej części nieruchomości położonej w każdej z tych gmin. Wartość katastralna powinna uwzględniać różnice, jakie występują między poszczególnymi nieruchomościami, oraz zbliżenie do wartości rynkowej możliwe do uzyskania przy zastosowaniu zasad przyjętych dla masowej wyceny. Może być aktualizowana na wniosek właściciela lub użytkownika wieczystego oraz innej osoby, na której ciąży obowiązek podatkowy, a także z urzędu, na podstawie indywidualnego oszacowania nieruchomości.
Wartość katastralna nieruchomości w Polsce nie jest jeszcze ustalana, ponieważ będzie dotyczyć przyszłego procesu powszechnej taksacji nieruchomości (nie jest jeszcze rozpoczęty, termin rozpoczęcia i zakończenia powszechnej taksacji nieruchomości określi odrębna ustawa). Po wdrożeniu funkcjonalności i mechanizmów ZSIN, wartość katastralna zawarta będzie w katastrze nieruchomości, do czasu jego przekształcenia w ewidencji gruntów i budynków.

</doc>
<doc id="913566" url="https://pl.wikipedia.org/wiki?curid=913566" title="Grupa gubińska">
Grupa gubińska

Grupa gubińska – grupa kultury jastorfskiej, ukształtowała się w tym samym okresie co grupa nadodrzańska.
Stanowiska tej kultury znaleziono w dolnym biegu Nysy Łużyckiej na lewym brzegu Odry. Ludność chowała zmarłych w grobach popielnicowych, nakrywanych misą lub kamieniem. Wyposażano ich w zestawy podobne jak u grupy nadodrzańskiej tj. w ozdoby i części stroju z brązu. Grupa gubińska wykazuje znaczne różnice w stosunku do kultury przeworskiej (być może spowodowane różnicami kulturowymi, pochodzeniem).
Zanik stanowisk tej kultury datowany jest na fazę A2 młodszego okresu przedrzymskiego (I poł. I w. p.n.e.) a spowodowany był ekspansją ludności Europy Środkowej na zachód oraz południe.

</doc>
<doc id="913575" url="https://pl.wikipedia.org/wiki?curid=913575" title="C-335 M">
C-335 M



</doc>
<doc id="913578" url="https://pl.wikipedia.org/wiki?curid=913578" title="Skala Scoville’a">
Skala Scoville’a

Skala Scoville’a (oznaczana skrótem SHU, od Scoville Hotness Unit – z ang. jednostka ostrości Scoville’a) – skala ostrości, czyli pikantności danej potrawy, głównie używana w stosunku do papryk. Określa ona ilość kapsaicyny, czyli substancji powodującej uczucie ostrości w produkcie. Skala została wprowadzona przez amerykańskiego chemika Wilbura Scoville’a w roku 1912.
Zgodnie z pierwotną metodyką ostrość w skali Scoville’a wyznaczano organoleptycznie. Najpierw tworzono roztwór cukru z wodą, a następnie dodawano znaną ilość alkoholowego ekstraktu z badanej papryki do roztworu. Gdy testerzy (zazwyczaj pięciu) zaczynali odczuwać pieczenie, wyznaczano stopień rozcieńczenia roztworu, co dawało wynik na skali Scoville’a, np. SHU papryki habanero odmiany Red Savina o wartości 580 000 oznacza, że jej ekstrakt musi zostać rozcieńczony w stosunku 1:580 000, zanim przestanie być odczuwane uczucie ostrości.
Ponieważ wrażliwość na kapsaicynę i odczucie ostrego smaku różnią się u poszczególnych osób, a także w pewnym stopniu zależą od warunków wykonania testu, to otrzymane w powyższy sposób wartości były niedokładne – dla czystej kapsaicyny wartość SHU uzyskana tą metodą wynosi od 15 mln do 16 mln w zależności od badacza.
Poza tym oznaczanie tą metodą skali Scoville’a było żmudne i długotrwałe, ponieważ podczas każdej sesji tester mógł smakować tylko jeden roztwór. Dlatego po odkryciu, że odczucie ostrości wynika z zawartości kapsaicyny, Amerykańskie Stowarzyszenie Sprzedawców Przypraw (ang. "American Spice Trade Association"; ASTA) wprowadziło własną skalę ostrości i metodykę jej oznaczania pozwalającą na dokonanie szybkiej i powtarzalnej oceny. Wprowadzono mierzenie zawartości kapsaicyny w badanej substancji metodami analitycznymi i oznaczanie ostrości przy założeniu, że ostrość dla czystej kapsaicyny wynosi 1 mln jednostek (a zatem przykładowo, jeśli 5% masy badanej przyprawy stanowi kapsaicyna, to wartość ostrości wynosi 50 000).
Ponieważ istnienie dwóch skal ostrości było kłopotliwe, ostatecznie połączono je w jedną skalę, która otrzymała bardziej znaną nazwę skali Scoville’a (SHU). Zgodnie z metodyką wyznaczania ostrości w tej skali, jej wartość jest uzależniona od zawartości kapsaicyny, ale dla czystej kapsaicyny ostrość wynosi 16 mln SHU. Ponadto metodę organoleptyczną zachowano dla wyznaczania ostrości substancji (i mieszanin z ich udziałem) innych niż kapsaicyna. Dlatego też możliwe są wartości SHU przekraczające wartość dla czystej kapsaicyny (np. dla tiniatoksyny ostrość wynosi 5,3 mld SHU, a dla rezynyferatoksyny 16 mld). W praktyce po ustaleniu ostrości takiej substancji organoleptycznie przechodzi się na stosowanie metody analitycznej z innym przelicznikiem zawartości na wartość SHU.
Metoda analitycznego wyznaczania ostrości usunęła problemy związane z różnym odczuwaniem ostrego smaku, ale dla odmiany ma inne ograniczenia związane z tym, że nie zawsze odczuwana ostrość wynika z zawartości kapsaicyny – np. ostrość chrzanu wynika z obecności innych składników niż kapsaicyny (czyli ostrość „analityczna” jest zaniżona w stosunku do „organoleptycznej”), a z kolei duża zawartość lipidów w badanej substancji obniża ostrość „organoleptyczną” wobec „analitycznej”, bo związki te wiążą kapsaicynę.
Zwykła słodka papryka nie jest w ogóle ostra (0 SHU w skali Scoville’a). Ziarenka pieprzu mają 100–500 SHU, w zależności od gatunku. Papryka Tabasco ma od 30–50 tys. SHU. Indyjskie papryki Dorset Naga i Naga Jolokia osiągają ok. 1 mln SHU i są ok. 25 razy ostrzejsze niż papryka Tabasco (liczby uśrednione; faktyczne wartości SHU różnią się w zależności od warunków uprawy, odmian rośliny oraz wielu innych czynników). W latach 2011–2012 pojawiły się papryki Trinidad Scorpion Butch T i Carolina Reaper osiągające 1,5 mln SHU. W roku 2017 doniesiono o wyhodowaniu papryki Dragon’s Breath, której ostrość wynosi ok. 2,5 mln SHU. Popularny gaz łzawiący używany w Stanach Zjednoczonych do samoobrony ma od 2 500 000 do 5 000 000 SHU, zaś czysta kapsaicyna (bez dodatków) ma ostrość od 15 000 000 do 16 000 000 SHU.
W 2007 r. firma "Blair’s Death Sauces" wypuściła na rynek czystą kapsaicynę w buteleczce o objętości 1 ml. Wyprodukowano zaledwie 999 egzemplarzy produktu. Nie powinien być on spożywany, a nawet otwierany bez odpowiedniej ochrony rąk i oczu. Może on zabić astmatyków i być bardzo niebezpieczny przy kontakcie z wrażliwymi częściami ciała.

</doc>
<doc id="913583" url="https://pl.wikipedia.org/wiki?curid=913583" title="Celtyllus">
Celtyllus

Celtyllus – wódz plemienia celtyckiego Arwernów, członek jednego z najpotężniejszych i najmożniejszych rodów.
Brał prawdopodobnie czynny udział w konflikcie Arwernów z Eduami w latach 70 - 65 p.n.e. zakończonym klęską Eduów. Celtyllus dążył do uzyskania jedynowładztwa korzystając z szerokich wpływów wśród współplemieńców. Został jednak oskarżony przez konkurentów do władzy o chęć mianowania się królem Arwernów i skazany na śmierć. Według słów Cezara: "Sprawował najwyższą władzę w całej Galii i za to, że dążył do godności królewskiej, został przez swoich współplemieńców zabity" (Cezar, Wojna Galijska, ks. VII, 4). Jego synem był Wercyngetoryks, przywódca powstania Galów w 52 p.n.e. przeciwko Cezarowi.

</doc>
<doc id="913594" url="https://pl.wikipedia.org/wiki?curid=913594" title="Język mandejski">
Język mandejski

Język mandejski – jeden z dialektów nowoaramejskich. Nazwa może oznaczać język używany w liturgii przez mandejczyków lub współczesny język używany przez wyznawców tej religii w okolicach miasta Ahwaz w Iranie. Zapisywany alfabetem mandejskim, zbliżonym do pisma syryjskiego.
Charakterystyczny dla mandejskiego jest całkowity zanik spółgłosek gardłowych.

</doc>
<doc id="913596" url="https://pl.wikipedia.org/wiki?curid=913596" title="Karl Friedrich von Gärtner">
Karl Friedrich von Gärtner

Karl Friedrich von Gärtner (ur. 1 maja 1772 in Göppingen zm. 1 września 1850 w Calw) – niemiecki lekarz i botanik.
Syn lekarza i botanika, dyrektora ogrodu botanicznego w Sankt Petersburgu, Josepha Gärtnera. Studiował medycynę i farmację w Jenie, Getyndze i Tybindze. Po studiach objął w 1796 praktykę medyczną w Calw, ale w 1800 porzucił ją i zajął się botaniką.
Wydał m.in. tom uzupełniający do najważniejszej z prac botanicznych swego ojca o owocach i nasionach – "De fructibus et seminibus plantarum". Opracował też dział roślin zarodnikowych we "Flora sibirica" Johanna Georga Gmelina, nadto ogłosił "Beiträge zur Kenntnis der Befruchtung der vollkommenen Gewächse" (1844) i "Versuche und Beobachtungen über die Bastarderzeugungen im Pflanzenreich" (2 wyd., 1849).

</doc>
<doc id="913597" url="https://pl.wikipedia.org/wiki?curid=913597" title="Carl Friedrich von Gärtner">
Carl Friedrich von Gärtner



</doc>
<doc id="913606" url="https://pl.wikipedia.org/wiki?curid=913606" title="Bitwa pod Castiglione">
Bitwa pod Castiglione

Bitwa pod Castiglione – starcie zbrojne, które miało miejsce 5 sierpnia 1796 roku podczas wojny Francji z pierwszą koalicją.
Austriacki generał Wurmser, dowodząc armią liczącą 25 000 żołnierzy, wzmocnił załogę Mantui, po czym ruszył w kierunku armii francuskiej (30 000 żołnierzy) Bonapartego, by wziąć ją w dwa ognie wspólnie z idącym od północy austriackim korpusem Gvozdanovicia (17 000 żołnierzy). Bonaparte osłonił się od strony Wurmsera dywizją generała Augereau oraz jazdą generała Klimaine’a, a sam 3 sierpnia pobił pod Lonato korpus Gvozdanovicia. Klimaine i Augereau 4 sierpnia zatrzymali korpus Wurmsera koło Castiglione. Wurmser wycofał się w kierunku Solferino. Bonaparte po pokonaniu Gvozdanovicia dokonał błyskawicznego zwrotu na południe i zaatakował Wurmsera 5 sierpnia między Castiglione a Solferino. Na czoło Austriaków uderzyły dywizje Augereau i Massény, natomiast na tyły austriackie Bonaparte skierował dywizję Séruriera. Następnie na zmieszaną armię austriacką Bonaparte uderzył swym odwodem złożonym z 3 batalionów grenadierów, artylerii konnej i brygady jazdy. Austriacy ponieśli całkowitą klęskę, tracąc 6000 zabitych i rannych, 12 000 jeńców oraz 70 dział. Z resztkami swej armii Wurmser uszedł do Trydentu.

</doc>
<doc id="913610" url="https://pl.wikipedia.org/wiki?curid=913610" title="Chór Dana">
Chór Dana

Chór Dana (pierwotnie "hiszp." Coro Argentino V. Dano) – polski zespół rewelersów założony w 1928 roku przez Władysława Daniłowskiego (kierownika artystycznego i akompaniatora), początkowo męski kwartet wokalny. Inicjatorem powstania grupy był Leon Badowski.
Początki kariery.
Zespół debiutował w składzie: Wincenty Nowakowski (pierwszy tenor), Zachariasz Papiernik, Aleksander Kruszewski (obaj jako drudzy tenorzy), Mieczysław Fogg (w tym czasie również tenor), Tadeusz Bogdanowicz (bas) i W. Dan-Daniłowski na scenie teatrzyku Qui Pro Quo.
Pierwszym repertuarem Chóru Dana były tanga śpiewane po hiszpańsku. 
Skład zespołu.
Skład zespołu się zmieniał, pierwsi opuścili Chór Dana Papiernik i Kruszewski, a niedługo później również Nowakowski. Przybył za to student konserwatorium Adam Wysocki, na miejsce Nowakowskiego zaś Tadeusz Jasłowski. 
Ten skład (Wysocki, Jasłowski, Fogg i Bogdanowicz) śpiewał w Chórze Dana najdłużej. 
W końcu 1938 roku na miejsce Mieczysława Fogga przyszli Hanka Brzezińska i Wacław Brzeziński (rodzeństwo). Przez krótki okres w zespole śpiewała też Janina Godlewska (żona Andrzeja Boguckiego).
Działalność.
Z Qui Pro Quo chór związany był do 1931 roku. Od 1932 r. jako kwartet lub kwintet współpracował z innymi teatrami i rewiami – Banda, Rex, Polonia, Cyrulik Warszawski, Wielka Rewia, Małe Qui Pro Quo oraz Tip Top.
Dużo koncertował, nie tylko w Polsce, lecz również za granicą (Austria, Estonia, Finlandia, Łotwa, Norwegia, Szwecja, 32 stany USA, Włochy, ZSRR).
Na początku okupacji, kiedy zespół występował w kawiarni Mała Ziemiańska, akompaniatorem i aranżerem zespołu był Witold Lutosławski.
Jako chórek towarzyszył takim artystom, jak: Adolf Dymsza, Stefcia Górska, Hanka Ordonówna, Zula Pogorzelska. Wystąpił w wielu polskich filmach przedwojennych.

</doc>
<doc id="913613" url="https://pl.wikipedia.org/wiki?curid=913613" title="Matthew West">
Matthew West

Matthew "Joseph" West (ur. 25 kwietnia 1977 w Downers Grove (okolice Chicago), USA) – amerykański wokalista i autor piosenek.
Stał się dobrze rozpoznawany dzięki utworom "More", "Next Thing You Know" i "Only Grace".
Obecnie mieszka w Nashville z żoną Emily i dwiema córkami.

</doc>
<doc id="913618" url="https://pl.wikipedia.org/wiki?curid=913618" title="AB Argir">
AB Argir

AB Argir ("Argja Bóltfelag") – farerski klub piłkarski, powstały w 1973 roku w miejscowości Argir. Rozgrywa mecze w Betrideildin, duńskim terytorium zależnym położonym na Morzu Norweskim. 
Historia.
1973 - 1990.
Klub AB Argir został założony 15 sierpnia 1973 roku przez Duńczyka Johnny'ego Nyby oraz innych entuzjastów futbolu z miejscowości Argir. Rok później skompletowano zarząd, w którego skład wchodziło siedem osób: Johnny Nyby (prezes), Kristian Arge, Sonja á Argjaboða, Jens Hansen, Erling Olsen, Fróði Olsen oraz Sæmundur Mortenen. Początkowo klub wynajmował szkolne boisko, później uzyskał niewielką powierzchnię, mierzącą 20x40 m. Powierzchnia ta mogła służyć jedynie w celach treningowych, gdyż nie spełniała wymogów, które pozwoliłyby na rozgrywanie meczów ligowych. Zawodnicy rozgrywali je jednym z boisk wchodzących w skład kompleksu Gundadulur, wynajmowanym od klubów B36 Tórshavn i HB Tórshavn. Po dziesięciu latach istnienia, w 1983 roku dla AB Argir wybudowano osobny stadion, zwany Inni í Vika, zdolny pomieścić do 2000 widzów. W 1985 roku przy stadionie na potrzeby klubu powstał dwupiętrowy budynek. Parter został zagospodarowany przez AB Argir, a pierwsze piętro przeznaczono na klasy dla lokalnej szkoły. W tym samym roku AB Argir awansował z 4. deild do 3. deild. Podczas kolejnego sezonu zajął piąte miejsce w tabeli, a w 1987 ostatnie, co spowodowało jego degradację do niższego poziomu rozgrywek. 
1991 - 2010.
AB Argir ponownie awansował do trzeciego poziomu rozgrywek w 1990 roku, zajmując w kolejnym sezonie dziewiąte miejsce w tabeli, co spowodowało ponowną degradację. W roku 1998 boisko Vika Stadium zostało wyłożone sztuczną trawą, podobnie jak nawierzchnia większości boisk na Wyspach Owczych. W roku 2000 prezesem AB Argir został Tórálvur Stenberg. Klub awansował wówczas do 3. deild, gdzie w sezonie 2000 zajął czwarte miejsce w tabeli z dorobkiem dziesięciu zwycięstw na osiemnaście spotkań. Svend Eli Poulsen z AB został wówczas królem strzelców trzeciej ligi. Rok później zespół ponownie wygrał dziesięć meczów i zajął czwarte miejsce w ligowej tabeli. W 2002 roku został mistrzem 3. deild z trzynastoma zwycięstwami i dwoma remisami na szesnaście spotkań. Ponownie zawodnik AB (Johnny Samuelsen) zdobył największą liczbę bramek w sezonie. Podczas pierwszego sezonu na wyższym poziomie ligowym klub zajął czwarte miejsce w tabeli, a w trakcie kolejnego trzecie. W roku 2004, klub przejął cały budynek dzielony dotychczas z placówką edukacyjną. W 2005 roku ponownie znalazł się na miejscu czwartym, a najlepszym strzelcem drugiej ligi został Súni Fríði Barbá. Awans do Formuladeildin uzyskano rok później, kiedy klub znalazł się na drugim miejscu w tabeli, wygrywając piętnaście z dwudziestu jeden meczów. Klub dotarł wówczas do ćwierćfinału Pucharu Wysp Owczych. Debiut w najwyższej klasie rozgrywek zakończył się spadkiem do drugiej ligi. Klub zajął wówczas dziewiąte miejsce z siedemnastoma punktami na koncie. W roku kolejnym ponownie uzyskano awans, a najlepszym strzelcem 1. deild został gracz AB Tróndur Sigurðsson. Na koniec sezonu 2009 zespół znalazł się na szóstym miejscu w ligowej tabeli, wygrywając dziewięć z dwudziestu siedmiu spotkań. Korzystnego wyniku nie udało się jednak utrzymać w kolejnym roku i AB Argir ponownie spadł do 1. deild. Klub awansował jednak po raz pierwszy historii do półfinału Pucharu Wysp Owczych, gdzie przegrał 2-5 (1:1, 1:4) dwumecz z EB/Streymur. W tym samym roku rozbudowano także stadion, dodając między innymi miejsca siedzące.
Po 2011.
W 2011 AB Argir zajął trzecie miejsce w drugoligowej tabeli, a rok później drugie, ponownie awansując do najwyższej klasy rozgrywek. Królem strzelców drugiej ligi został wówczas Bjartur Kjærbo. W sezonie 2013 zespół zajął miejsce siódme w tabeli pierwszoligowej, z dorobkiem trzydziestu jeden punktów, a rok później miejsce ósme (25 punktów). W czerwcu 2013 rozpoczęto modernizację stadionu AB Argir, którą zakończono jeszcze w tym samym roku. Jego nazwę przemianowano wówczas na "Blue Water Arena", a kolejna zmiana nazwy nastąpiła w 2015, od kiedy zwany jest Skansi Arena. W sezonie 2015 AB zajął ósme miejsce w tabeli ligowej, a rok później dziewiąte, co spowodowało ponowny spadek do niższego poziomu rozgrywek. Podczas sezonu 2017 klub wygrał dwadzieścia z dwudziestu siedmiu spotkań, co dało mu pierwsze miejsce w tabeli ligowej, a królem strzelców został gracz AB, Bjarki Nielsen. W rozgrywkach sezonu 2018 AB Argir wygrał jedynie pięć z dwudziestu siedmiu meczów, co dało mu przedostanie miejsce w tabeli ligowej, uniknął jednak spadku do 1. deild z uwagi na zajęcie drugiego miejsca w tej lidzie przez NSÍ II Runavík, który nie mógł awansować.
Poszczególne sezony.
Objaśnienia:
Piłkarze.
 
Dotychczasowi trenerzy.
Następujący trenerzy prowadzili dotąd klub AB Argir:

</doc>
<doc id="913622" url="https://pl.wikipedia.org/wiki?curid=913622" title="Draa">
Draa



</doc>
<doc id="913626" url="https://pl.wikipedia.org/wiki?curid=913626" title="Układ odosobniony">
Układ odosobniony

Układ odosobniony - dowolny wyizolowany od otoczenia układ, na który nie działają żadne siły zewnętrzne. Jeżeli na przykład układ taki składa się z dwóch punktów materialnych, wówczas jedynymi siłami działającymi w układzie odosobnionym są siły wywierane przez te punkty materialne na siebie nawzajem.

</doc>
<doc id="913627" url="https://pl.wikipedia.org/wiki?curid=913627" title="Langenwaldschanze">
Langenwaldschanze

Langenwaldschanze – skocznia narciarska znajdująca się w miejscowości Schonach im Schwarzwald w kraju związkowym Badenia-Wirtembergia w Niemczech.
Na tej skoczni organizowane są m.in. zawody Pucharu Świata w kombinacji norweskiej. W 2002 roku odbyły się tu Mistrzostwa świata juniorów w narciarstwie klasycznym. Ponieważ homologacja dawnego profilu skoczni Langenwaldschanze wygasła w 2010 roku, obiekt musiał zostać przebudowany w celu dalszej organizacji zawodów Pucharu Świata w Kombinacji Norweskiej. 
Po zaledwie pół roku budowy (od wiosny do zimy 2010 roku) i kosztem 2 250 000 euro została ukończona nowa skocznia o punkcie K 95. Dzięki nowemu punktowi HS, który wynosi 106 metrów, normalna skocznia umożliwia skakanie na odległość około 110 metrów. Skocznia jest dobrze osłonięta przez las. Jak dotąd rekord odległości to 108 metrów, ustanowiony przez Japończyka Akito Watabe.

</doc>
<doc id="913628" url="https://pl.wikipedia.org/wiki?curid=913628" title="Ogród Różany w Szczecinie">
Ogród Różany w Szczecinie

Ogród Różany w Szczecinie, „Różanka” (do 1945 niem. "Staudengarten", "Rosengarten") – dwuhektarowy ogród założony na Łęknie (wówczas "Westend") w 1928 r. z okazji zjazdu ogrodników. W 1935 r. powstała „Ptasia Fontanna” z rzeźbami ptaków autorstwa Kurta Schwerdtfegera. II wojnę światową ogród przetrwał w stanie nienaruszonym i do lat 70. XX wieku był miejscem wypoczynku szczecinian. Z powodu braku pieniędzy na jego utrzymanie zaczął stopniowo popadać w ruinę. W roku 1983 teren został przekazany Archidiecezji szczecińsko-kamieńskiej, zaś w roku 2005 z powrotem trafił w ręce miasta. 
W latach 2006-2007 dzięki funduszom miasta Szczecina przeprowadzono odbudowę ogrodu w stylu z lat trzydziestych (projekt odbudowy opracowała Małgorzata Haas-Nogal). Po zakończeniu prac oddany do użytku 20 kwietnia 2007 r. Zasadzono tu ponad dziewięć tysięcy róż w 99 odmianach, wykonano schody, alejki oraz plac zabaw. Prócz kwiatów występują tutaj również egzotyczne drzewa i krzewy posadzone w czasie zakładania ogrodu, m.in. miłorząb dwuklapowy, kasztanowiec gładki, metasekwoja chińska, tawlina jarzębolistna, korkowiec amurski, jabłonie, wiśnie, grab amerykański, trzmielina oskrzydlona, różne gatunki głogów, klon kolchidzki oraz świerk serbski, na stanowiskach naturalnych występujący jedynie w górach wschodniej Bośni i zachodniej Serbii.
Jedną z atrakcji ogrodu jest „Ptasia Fontanna”, odtworzona z klinkieru i marmuru na podstawie zdjęć i rycin, na wzór budowli przedwojennej. Jej głównymi elementami są cztery betonowe gęsi osadzone na cokole (trzy z nich oryginalne, odrestaurowane, czwarta – stworzona od podstaw). Różanka znajduje się na obszarze Łękna, na skraju Parku Kasprowicza pomiędzy ulicami Jasienicy, Zaleskiego i Moczyńskiego oraz ścieżką rowerową (Fałata) w pobliżu nieczynnego przystanku kolejowego Szczecin Łękno.
Różanka jest miejscem ....
Organizowane są tu również spotkania autorskie i imprezy dla dzieci.
Jest też końcowym punktem turystycznej trasy pieszo-rowerowej, nazywanej „Złotym Szlakiem”, która rozpoczyna się przy Zamku Książąt Pomorskich. Przedłużeniem „Złotego Szlaku” jest parkowa promenada, prowadząca dalej przez Park Kasprowicza, w kierunku Syrenich Stawów, Parku Leśnego Głębokie i Parku Arkońskiego.

</doc>
<doc id="913629" url="https://pl.wikipedia.org/wiki?curid=913629" title="Dara">
Dara



</doc>
<doc id="913637" url="https://pl.wikipedia.org/wiki?curid=913637" title="Roger García">
Roger García

Roger García Junyent (ur. 15 grudnia 1976 w Sabadell) – piłkarz hiszpański grający na pozycji lewego pomocnika.
Kariera klubowa.
Roger jest wychowankiem FC Barcelona. Jeszcze jako nastolatek trafił do tego klubu i występował w zespołach FC Barcelona C, a potem FC Barcelona B. W 1994 roku awansował do kadry pierwszego zespołu i 6 maja 1995 zadebiutował w lidze za trenerskiej kadencji Johana Cruyffa meczem z Deportivo La Coruna (1:1). W pierwszym sezonie zagrał tylko w 5 meczach ligowych, ale w kolejnym był już podstawowym zawodnikiem zespołu i zdobył nawet 5 goli w lidze. Swój pierwszy sukces z "Barcą" Roger osiągnął w 1997 roku, gdy już pod wodzą Bobby'ego Robsona zespół wywalczył Puchar Zdobywców Pucharów (Roger nie wystąpił w wygranym 1:0 finale z Paris Saint-Germain). W tym samym roku mógł cieszyć się także ze zdobycia Pucharu Hiszpanii. Rok później Roger osiągnął podwójny sukces – był członkiem mistrzowskiego składu (18 meczów), a także po raz drugi zdobywcą krajowego pucharu. W sezonie 1998/1999 był już tylko rezerwowym i sporadycznie pojawiał się na boisku (6 meczów), miał więc niewielki udział w wywalczeniu drugi raz z rzędu mistrzostwa Hiszpanii.
Latem 1999 Roger odszedł do lokalnego rywala Barcelony, Espanyolu. Tam osiągnął formę i był zawodnikiem pierwszego składu. Już w pierwszm sezonie wywalczył puchar kraju, który był jego trzecim w karierze. W lidze z Espanyolem nie osiągał sukcesów, ale był jednym z filarów drużyny. Po 4 latach gry w barcelońskim klubie, w 2003 roku Roger zmienił barwy klubowe i został piłkarzem Villarrealu. W pierwszym sezonie w Villarrealu miał pewne miejsce w podstawowej jedenastce i zajął z tym klubem 8. miejsce w lidze. Rok później doznał jednak ciężkiej kontuzji i tylko raz pojawił się na boisku (Villarreal zajął 3. miejsce). Do gry wrócił dopiero w sezonie 2005/2006 i wystąpił ze swoim klubem w Lidze Mistrzów, dochodząc z nim aż do półfinału (porażka w dwumeczu z Arsenalem. Klub jednak nie przedłużył z Rogerem kontraktu i latem 2006 mógł odejść za darmo.
Roger w letnim oknie transferowym wybrał holenderski AFC Ajax, z którym podpisał roczny kontrakt. W Eredivisie zadebiutował 20 sierpnia w wygranym 5:0 meczu z RKC Waalwijk. W meczu z SBV Vitesse (3:0) zdobył swojego pierwszego gola na holenderskich boiskach. Nie prezentował jednak wysokiej formy i w Ajaksie był rezerwowym. Został wicemistrzem oraz zdobył Puchar Holandii. Po sezonie zakończył karierę, by przenieść się do ojczyzny i z żoną otworzyć firmę.
Kariera reprezentacyjna.
W swojej karierze Roger ani razu nie wystąpił w reprezentacji Hiszpanii. Za to zagrał w 11 meczach nieoficjalnej reprezentacji Katalonii. Grał też w reprezentacji U-18, U-20 i U-21.

</doc>
<doc id="913638" url="https://pl.wikipedia.org/wiki?curid=913638" title="Roger Garcia">
Roger Garcia



</doc>
<doc id="913647" url="https://pl.wikipedia.org/wiki?curid=913647" title="Astra Unceta y Cia">
Astra Unceta y Cia



</doc>
<doc id="913652" url="https://pl.wikipedia.org/wiki?curid=913652" title="SC Veendam">
SC Veendam

SportClub Veendam – holenderski klub piłkarski, mający siedzibę w mieście Veendam.
Klub został założony 4 września 1894 roku, dzięki czemu stanowi on jeden z najstarszych klubów w Holandii. Pierwsza nazwa klubu brzmiała "Look-Out", a w 1909 roku klub zmienił nazwę na "Prinses Juliana Veendam" (Księżniczka Juliana Veendam), a wkrótce później na "Veendam". W 1954 roku Veendam stał się zawodowym klubem (wtedy utworzono zawodową ligę w kraju). W 1974 roku podzielono zespół na część zawodową (Sportclub Veendam) oraz amatorską (Veendam 1894). Sportclub Veendam zmienił potem nazwę na BV Veendam.
Klub przez dłuższy czas grał w drugiej lidze Holandii (42 sezony). Sześciokrotnie grał w trzeciej lidze, a w Eredivisie występował przez 3 sezony: 1954/55 (13. miejsce), 1986/87 (17. miejsce) oraz 1988/89 (18. miejsce).
BV Veendam był pierwszym zagranicznym klubem w karierze reprezentanta Polski, Arkadiusza Radomskiego, który grał tutaj w latach 1994-1997.

</doc>
<doc id="913655" url="https://pl.wikipedia.org/wiki?curid=913655" title="De Langeleegte">
De Langeleegte

De Langeleegte – wielofunkcyjny stadion w mieście Veendam w Holandii. Najczęściej używany jest jako stadion piłkarski, a swoje mecze rozgrywa na nim drużyna BV Veendam. Stadion może pomieścić 5 290 widzów. Został wybudowany w 1998 roku.

</doc>
<doc id="913662" url="https://pl.wikipedia.org/wiki?curid=913662" title="Torpedowce typu 1939">
Torpedowce typu 1939

Torpedowce typu 1939 – niemiecka seria dużych torpedowców z okresu II wojny światowej, składająca się z 15 okrętów, nazywana też nieoficjalnie typem Elbing (Elbląg).
Historia rozwoju.
Niemiecka marynarka wojenna (Kriegsmarine) przed II wojną światową, oprócz budowy niszczycieli, rozwijała też w dalszym ciągu klasę torpedowców. Po skonstruowaniu dwóch zbliżonych serii niewielkich torpedowców ze słabym uzbrojeniem artyleryjskim typów 1935 i 1937, zaprojektowano całkiem nowy, powiększony typ 1939, zaklasyfikowany w Niemczech jako „torpedowiec floty” ("Flottentorpedoboot"). Dzięki znacznemu wzrostowi wielkości, miał on bardziej zrównoważone charakterystyki i był okrętem w pełni uniwersalnym. Jako jego podstawowe zadania przewidziano obronę większych okrętów przed okrętami podwodnymi, lotnictwem i kutrami torpedowymi, a także rozpoznanie i dozorowanie, przy czym obszarem działań miało być Morze Bałtyckie i Morze Północne. Przez swoje przeznaczenie, stosunkowo silne uzbrojenie i wielkość, okręty te w zasadzie odpowiadały małym niszczycielom. Wypełniały w ten sposób lukę między niemieckimi torpedowcami starszych typów a wielkimi niszczycielami, jaka powstała po rezygnacji z budowy średnich niszczycieli typu 1938B (miały być one uzbrojone w 4 działa 127 mm).
10 listopada 1939 zamówiono pierwsze 9 okrętów typu 1939 w stoczni Schichau w Elblągu (ówczesny niem. Elbing), znanej z budowy torpedowców. Otrzymały one numery T22 – T30, w miejsce zamówionych wcześniej i nie rozpoczętych torpedowców typu 1937. 20 stycznia 1941 zamówiono w stoczni Schichau dalsze 6 okrętów T31 – T36. Pierwsze 4 zbudowano w 1942, dalsze 5 w 1943 i ostatnie 6 w 1944. Od miejsca budowy, określane były w źródłach alianckich typem „Elbing”.
Początkowo planowano budowę dużej serii torpedowców tego typu, lecz jeszcze w październiku 1939 zrezygnowano z budowy nie rozpoczętych okrętów T37 – T60. Opracowano następnie ulepszony typ „torpedowca floty” 1941 i w latach 1942–1944 zamówiono okręty tego typu o numerach T37 – T51, lecz z powodu utrudnień wojennych i deficytów materiałów, tylko 4 pierwsze wodowano w 1944 (T37 – T40), ale nie ukończono ich przed zakończeniem wojny.
Ocena i opis konstrukcji.
Kadłub:
Torpedowce typu 1939 miały charakterystyczną, mało typową architekturę i sylwetkę. Kadłub był gładkopokładowy, z silnym wzniosem dziobu. Okręty miały dwie kotłownie i dwie maszynownie na śródokręciu w układzie przemiennym, co zwiększało odporność zespołu napędowego na uszkodzenia (od dziobu: kotłownia, maszynownia, przedział kotła pomocniczego, kotłownia, maszynownia). Spaliny z kotłowni były odprowadzane przez dwa kominy. Okręty zachowały niektóre cechy konstrukcyjne torpedowców typów 1935 i 1937, przede wszystkim taką samą siłownię, mimo zwiększenia wyporności, przez co osiągały niższą prędkość 33 w. Prędkość ta w praktyce okazała się jednak wystarczająca do pełnienia przewidzianych zadań. Na skutek zwiększenia zapasu paliwa, zwiększył się natomiast zasięg okrętów. Kadłub dzielił się poprzecznie na 13 przedziałów wodoszczelnych. Jak na swoją umiarkowaną wielkość, okręty te cechowały się sporą żywotnością; zwykle nie tonęły od jednej torpedy lub miny.
Uzbrojenie:
Uzbrojenie artyleryjskie było silniejsze od wszystkich wcześniejszych niemieckich torpedowców. Główne uzbrojenie stanowiły 4 działa uniwersalne kalibru 105 mm, w pojedynczych stanowiskach w osi podłużnej okrętu na pokładzie dziobowym, śródokręciu, nadbudówce rufowej i pokładzie rufowym. Działo nr 2 umiejscowione było nietypowo na platformie przed drugim kominem, przez co dysponowało nieco mniejszymi kątami ostrzału. Artyleria odpowiadała kalibrem torpedowcom budowanym na świecie, aczkolwiek była liczniejsza (standardem były 2-3 działa), natomiast była słabsza od większości niszczycieli, które na ogół miały działa kalibru 120 mm. Torpedowce miały dość zaawansowany system kierowania ogniem artylerii, zbliżony do niemieckich niszczycieli.
Okręty dysponowały silnym uzbrojeniem przeciwlotniczym, które stanowiły uniwersalne działa głównego kalibru oraz liczna artyleria małokalibrowa. Standardowo miały one dwa podwójnie sprzężone półautomatyczne działka 37 mm C/30 na platformach po obu stronach drugiego komina, wysoce skuteczne poczwórnie sprzężone działko 20 mm (2 cm Flakvierling 38) na platformie na nadbudówce rufowej nad działem nr 3, dysponujące dużym kątem ostrzału oraz 2 pojedyncze działka 20 mm na skrzydłach mostka (uzbrojenie małokalibrowe było porównywalne z niemieckimi niszczycielami). Działka 37 mm były stabilizowane, lecz ich wadą była niska szybkostrzelność z powodu pojedynczego ładowania.
W toku wojny uzbrojenie przeciwlotnicze było dodatkowo zwiększane, w różny sposób. W 1943-1944 pojedyncze działka 20 mm na skrzydłach mostka zamieniano na podwójne, a na torpedowcach T-22, 23, 24, 27, 31 na poczwórne. Niektóre otrzymały także dwa pojedyncze działka przed nadbudówką. Część otrzymała działka Bofors 40 mm. Pod koniec 1944, w ramach programu "Barbara", częściowo wzmocniono i wymieniono na ocalałych torpedowcach uzbrojenie przeciwlotnicze, które stanowiły głównie nowe bardziej szybkostrzelne automatyczne działka 37 mm, w różnych konfiguracjach. Według założeń, prawdopodobnie nie realizowanych w pełni, miały je stanowić: 8 działek 37 mm M/42 (4xII) w miejscu dotychczasowych 37 mm i rufowego "Flakvierlinga", 2 działka 37 mm 43М (2xI) na skrzydłach mostka, 8 działek 20 mm LM/44 (4xII) na burtach, na platformach przed nadbudówką dziobową i na torach minowych.
Podobnie jak w poprzednich typach niemieckich torpedowców, uzbrojenie torpedowe było dość silne dla tej klasy okrętów (przeciętne dla niszczycieli) i składało się z 6 wyrzutni torped typowego kalibru 533 mm w dwóch aparatach. Uniwersalność okrętów zwiększała możliwość stawiania 50 min oraz uzbrojenie przeciwpodwodne w postaci zrzutni i miotaczy bomb głębinowych, wraz ze stacją hydrolokacyjną do wykrywania okrętów podwodnych.
Ocena:
Torpedowce typu 1939 odpowiadały w zasadzie swoimi charakterystykami i zastosowaniem małym i średnim niszczycielom, używanym przez inne państwa, od których większości odbiegały jedynie kalibrem artylerii. Ich wielkość odpowiadała niszczycielom z początku lat 30., przewyższała natomiast nieco niszczyciele eskortowe (brytyjskie niszczyciele eskortowe typu "Hunt", z którymi często się ścierały, miały zresztą porównywalne uzbrojenie artyleryjskie – 4 działa uniwersalne 102 mm, przy znacznie słabszym torpedowym (2 wyrzutnie) i niższą prędkość lub więcej o 2 działa przy braku uzbrojenia torpedowego, zatem "Elbingi" były bardziej uniwersalne).
Wadą okrętów z punktu widzenia eksploatacji, podobnie jak niemieckich niszczycieli, okazało się wykorzystanie niedopracowanych siłowni z kotłami pracującymi pod wysokim ciśnieniem roboczym pary, co teoretycznie miało zwiększyć ich wydajność, lecz w praktyce prowadziło do licznych awarii, obniżających sprawność napędu. Siłownie te okazały się przy tym mało ekonomiczne, na skutek m.in. dużego rozchodu pary na mechanizmy pomocnicze, co zmniejszało też w praktyce prędkość do 31 w.
Służba.
Z 15 okrętów, dwa zatonęły w 1943, 8 w 1944, jeden w 1945, cztery przetrwały wojnę. Cztery z nich zatonęły na minach, z czego aż trzy na niemieckich (18 sierpnia 1944). Cztery zatopiono artylerią okrętów nawodnych zachodnich aliantów, jeden przez radzieckie kutry torpedowe, dwa zatopiło lotnictwo.
Służba u wybrzeży Francji.
Okręty typu 1939 zaczęły wchodzić do służby od jesieni 1942. Początkowo były używane wraz ze starszymi torpedowcami z baz zachodniej Francji, do eskortowania w Zatoce Biskajskiej wychodzących na Atlantyk i powracających okrętów podwodnych i statków przerywających blokadę (głównie przed atakami brytyjskiego lotnictwa) oraz do eskorty konwojów przybrzeżnych. W październiku skierowano tam pierwszy torpedowiec T 22, następnie T 23. Ich pierwszą akcją było eskortowanie 29–30 listopada 1942 łamacza blokady „Cortellazzo” kierującego się do Japonii (przechwyconego mimo to 1 grudnia przez Brytyjczyków).
W lutym 1943 sformowano w Breście dla okrętów typu 1939 4. Flotyllę Torpedowców. W maju-czerwcu 1943 T 22 i T 23 brały udział kilkakrotnie w stawianiu zagród minowych w kanale La Manche, wraz ze starszymi torpedowcami. W lipcu do Francji przebazowano T 24 i T 25, bezskutecznie atakowane w drodze przez brytyjskie baterie nadbrzeżne, kutry torpedowe i lotnictwo. Po drodze, w nocy na 10 lipca wzięły one udział w walce niemieckiego konwoju przybrzeżnego płynącego do Brestu pod osłoną 5 trałowców (M 9, M 12, M 10, M 84, M 153), zaatakowanego przez 3 alianckie niszczyciele eskortowe koło Ushant. W walce "Elbingi" poważnie uszkodziły niszczyciel HMS „Melbreak” i lekko „Wensleydale”, przy czym T 25 odniósł niewielkie uszkodzenia (w walce zatonął też trałowiec M 153). Podczas dalszych akcji, m.in. 29-31 sierpnia torpedowce eskortowały do Lorient japoński okręt podwodny I-8. 30 sierpnia do flotylli dołączyły T 26 i T 27.
W nocy 3/4 października 1943 doszło do starcia T 22, T 23, T 25 i T 27 z 2 brytyjskimi niszczycielami i 3 niszczycielami eskortowymi w kanale La Manche, w wyniku czego lekko uszkodzono artylerią niszczyciele HMS „Grenville” i „Ulster”. W nocy 22/23 października doszło do kolejnego spotkania torpedowców T 22, T 23, T 25, T 26 i T 27 eskortujących konwój z silnym brytyjskim zespołem w składzie krążownika przeciwlotniczego HMS „Charybdis”, 2 niszczycieli „Grenville” i „Rocket” i 4 niszczycieli eskortowych. W starciu koło Sept Îles Niemcy torpedami zatopili „Charybdis” i niszczyciel eskortowy HMS „Limbourne”.
28 grudnia 1943 doszło do boju spotkaniowego w Zatoce Biskajskiej wszystkich 6 torpedowców oraz 5 niszczycieli 8. Flotylli Niszczycieli (Z 27, Z 23, Z 24, Z 32, Z 37) z dwoma lekkimi krążownikami brytyjskimi HMS „Glasgow” i „Enterprise”, w którym, mimo niemieckiej przewagi liczebnej, w ciężkich warunkach atmosferycznych – podczas sztormu utrudniającego użycie uzbrojenia przez mniejsze okręty, alianci zatopili Z 27 oraz torpedowce T 25 i T 26.
Do 4. Flotylli dołączyły później nowe torpedowce T 28 i T 29, lecz T 22 i T 23 wycofano na remont do Niemiec. W nocy 25/26 kwietnia 1944 T 24, T 27, T 29 podczas operacji minowania natknęły się na silny zespół aliancki w składzie krążownika przeciwlotniczego HMS „Black Prince” i dużych niszczycieli typu "Tribal": HMCS „Haida”, „Huron”, „Athabaskan” i HMS „Ashanti”, u brzegów Bretanii. W starciu zatonął T 29 i uszkodzono T 24 i T 27. Podczas kolejnego starcia w nocy na 29 kwietnia z niszczycielami HMCS „Haida” i „Athabaskan”, T 27 został ciężko uszkodzony artylerią „Haidy”, po czym opuszczony przez załogę i wyrzucony na mieliznę wyspy Baz, lecz T 24 zatopił torpedą „Athabaskan”. Wrak T-27 został następnie 4 maja zniszczony przez kuter torpedowy MTB-673 i lotnictwo.
Na skutek strat, 4. Flotyllę rozformowano, a T 28 włączono do 5. Flotylli. T 24 został uszkodzony na minie i po remoncie włączony w skład 8. Flotylli Niszczycieli. Po inwazji w Normandii, 6 czerwca 1944 T 28 wraz z torpedowcami „Möwe” i „Falke” zaatakowały flotę inwazyjną na odcinku "Sword" i, mimo miażdżącej przewagi aliantów, zatopiły norweski niszczyciel „Svenner”, o mało nie trafiając brytyjskich pancerników, po czym pomyślnie wycofały się. W ciągu kolejnych dni podejmowały jeszcze bezskuteczne próby akcji. Między 21 a 27 lipca, po zatopieniu pozostałych torpedowców przez lotnictwo, T 28 został wycofany do Niemiec. T 24 wraz z niszczycielami Z 32, Z 24 i ZH1 został również wysłany w celu atakowania floty inwazyjnej i w nocy na 9 czerwca 1944 wziął udział w bitwie pod Ushant z ośmioma niszczycielami brytyjskiej 10. Flotylli (w tym polskie OORP „Błyskawica” i „Piorun”), lecz zdołał się wycofać bez strat. T 24 był następnie mało aktywnie używany, a 24 sierpnia 1944 został zatopiony wraz z niszczycielem Z 24 przez samoloty Bristol Beaufighter 236. dywizjonu RAF i 404. dywizjonu RCAF u ujścia Żyrondy.
Służba na Bałtyku.
W miarę postępów wojsk radzieckich, okręt niemieckie rozpoczęły aktywne działania na wschodnim Bałtyku. T 30 w marcu 1944 przebazowano do Tallinna, czasowo przydzielając do 6. Flotylli Niszczycieli. Od 14 do 26 kwietnia uczestniczył w 6 operacjach stawiania min, stawiając miny w 4 z nich. W nocy 19/20 czerwca T 30 i T 31 natknęły się na radzieckie siły dokonujące desantu na wyspę Nerwa (Narvi) w Zatoce Fińskiej i w toku walki lekko uszkodziły kutry artyleryjskie MO-106, MBK-503, MBK-505 i kutry torpedowe TK-53, TK-63, TK-153, TK-101 i TK-103, następnie jednak kutry torpedowe TK-37 i TK-60 (typu D-3) zdołały zatopić T 31 dwoma torpedami. Do sił w Zatoce Fińskiej dołączyły następnie T 22, T 23 i T 32, tworząc 6. Flotyllę Torpedowców. Podczas operacji stawiania min w nocy na 18 sierpnia 1944, flotylla omyłkowo weszła na niemiecką zagrodę minową Zeeigel IXb, nieprecyzyjnie postawioną z barek desantowych, na skutek czego na niemieckich minach zatonęły T 22, T 30 i T 32, jedynie T 23 ocalał.
Z ocalałych torpedowców T 23, T 28, T 33, T 34, do których dołączyły T 35 i T 36, sformowano nową 5. Flotyllę Torpedowców. Torpedowce kilkakrotnie ostrzeliwały pozycje radzieckie i eskortowały w misjach tego typu krążowniki, eskortowały też konwoje przybrzeżne, w tym ewakuacyjne. 18-20 listopada T 23 i T 28 ostrzeliwały pozycje na półwyspie Sworbe. 20 listopada 1944 świeżo ukończony T 34 podczas ćwiczeń artyleryjskich zatonął na minie, postawionej prawdopodobnie przez radziecki okręt podwodny Ł-3 lub brytyjskie lotnictwo. 7 stycznia 1945 T 33 atakował okręt podwodny (być może radziecki S-4, który zaginął w tym okresie). 30 stycznia 1945 T 36 uratował 545 rozbitków ze storpedowanego statku „Wilhelm Gustloff”. 3 maja 1945 T 36 został uszkodzony na brytyjskiej minie lotniczej, a następnie 4 maja 1945 zatopiony przez radzieckie samoloty Ił-2 z 7. pułku szturmowego. W nocy 7/8 maja 1945 T 23, a 8/9 maja 1945 T 23, T 28 i T 35, wraz z niszczycielami ewakuowały wojsko i ludność z oblężonego Półwyspu Helskiego do Kopenhagi. 10 maja 1945, już po poddaniu floty, dowódcy T 23 i T 28 zostali za to odznaczeni Krzyżami Rycerskimi.
Wojnę przetrwały tylko 4 okręty, z których w ramach podziału niemieckiej floty T 23 i T 28 przekazano w 1945 Wielkiej Brytanii, T 33 ZSRR i T 35 – USA.
Służba po wojnie.
Obie brytyjskie jednostki zostały 4 lutego 1946 przekazane Francji, gdzie weszły do służby: T 23 jako „L’Alsacien” 16 maja 1946 (T07, od 1952 D604), a T 28 jako „Le Lorrain” 1 czerwca 1946 (T08, od 1952 D605). Zaklasyfikowane zostały jako niszczyciele (franc. "Torpilleur"). Przeszły następnie ok. trzyletni remont, połączony z modernizacją uzbrojenia i wyposażenia. Działka 37 mm zamieniono na 4 pojedyncze 40 mm Boforsa i 2 podwójne działka 20 mm Oerlikon, zachowano poza tym poczwórne działka 20 mm, działa 105 mm i wyrzutnie torped. Zamontowano amerykańskie radary SC-1 i SG oraz zamieniono wyposażenie do wykrywania i zwalczania okrętów podwodnych. Oba torpedowce bazowały w Tulonie, służąc na Morzu Śródziemnym w składzie sił przeciwpodwodnych. 9 czerwca 1954 „Alsacien” wycofano i przekształcono w hulk Q-11, a w lutym 1955 oddano na złom. 1 maja 1955 „Lorrain” wycofano do rezerwy, a w październiku przemianowano na Q-59, po czym 21 lipca 1959 oddano na złom.
T 33 wszedł do radzieckiej służby w lutym 1946 pod nazwą „Primiernyj” (Примерный), w składzie Floty Północnobałtyckiej. Wycofano go ze służby 30 listopada 1954 i przekształcono w hulk koszarowy PKZ-63, a w listopadzie 1956 oddano na złom.
Amerykanie wcielili T 35 do służby jako niszczyciel, pod numerem DD-935 i w lipcu 1946 przepłynął on do USA (wraz z poniemieckim niszczycielem DD-939 – dawnym Z-39). Po zbadaniu konstrukcji, został w listopadzie 1947 przekazany Francji na części zamienne.
Dane taktyczno-techniczne.
Uzbrojenie (po wejściu do służby):
Wyposażenie

</doc>
<doc id="913664" url="https://pl.wikipedia.org/wiki?curid=913664" title="Ismaïl Aissati">
Ismaïl Aissati

Ismaïl Aissati (ur. 16 sierpnia 1988 w Utrechcie) – piłkarz holenderski grający na pozycji ofensywnego pomocnika.
Kariera klubowa.
Aissati urodził się w Utrechcie w rodzinie marokańskich emigrantów. Pierwsze kroki piłkarskiej kariery stawiał w klubach z rodzinnego miasta, DOS Utrecht oraz Elinkwijk Utrecht. Następnie trafił do młodzieżowej drużyny PSV Eindhoven, a w 2004 roku został włączony do kadry pierwszej drużyny. 19 października 2004 rozegrał swój pierwszy mecz w profesjonalnym futbolu. Był to mecz Ligi Mistrzów pomiędzy A.C. Milan, a PSV (0:0) i tym samym Aissati stał się najmłodszym w historii holenderskim piłkarzem w Lidze Mistrzów. Pobił rekord Ryana Babela, który w chwili debiutu był 8 miesięcy starszy. 9 dni później, 28 października Aissati zadebiutował w Eredivisie wygranym 3:0 meczem z Rodą JC Kerkrade (w 88. minucie zmienił Phillipa Cocu). W całym sezonie zagrał 18 razy i strzelił 2 gole (rewanżowym z Rodą oraz z Willem II Tilburg), a z PSV wywalczył mistrzostwo Holandii.
Sezon 2006/2007 Aissati rozpoczął także w PSV (10 meczów, 1 gol w rundzie jesiennej), a w zimie 2007 został wypożyczony do FC Twente, w którym wywalczył miejsce w podstawowej jedenastce. W Twente zadebiutował 20 stycznia 2007 w wygranym 2:1 wyjazdowym meczu z RKC Waalwijk. Jesienią 2007 wrócił do PSV i został mistrzem Holandii. Na początku sezonu 2008/2009 został zawodnikiem Ajaksu Amsterdam. Pierwszy ligowy występ w jego barwach zanotował 22 lutego przeciwko FC Volendam (2:1).
W sezonie 2010/2011 Aissati został wypożyczony do Vitesse Arnhem. W 2012 roku przeszedł do tureckiego Antalyasporu, a w 2013 roku został zawodnikiem Tereka Grozny. W 2016 przeszedł do Alanyasporu. Następnie grał w Balıkesirsporze, a w styczniu 2018 odszedł do Denizlisporu.
Kariera reprezentacyjna.
W 2006 roku Aissati był członkiem młodzieżowej reprezentacji Holandii U-21 na Młodzieżowe Mistrzostwa Europy. Zagrał na nich we wszystkich meczach, wywalczył mistrzostwo (90 minut w wygranym 3:0 finale z Ukrainą) i został wybrany do Najlepszej Jedenastki mistrzostw.
Posiadając zarówno paszport holenderski, jak i marokański Aissati mógł wybierać, czy chce grać w seniorskiej reprezentacji Holandii czy Maroka. Ostatecznie zaczął grać w tej drugiej. Zadebiutował w niej 10 sierpnia 2011 w wygranym 2:0 meczu z Senegalem.

</doc>
<doc id="913666" url="https://pl.wikipedia.org/wiki?curid=913666" title="Ismail Aissati">
Ismail Aissati



</doc>
<doc id="913669" url="https://pl.wikipedia.org/wiki?curid=913669" title="Moje miasto (film 2002)">
Moje miasto (film 2002)

Moje miasto – polski film fabularny w reżyserii Marka Lechkiego, zrealizowany w ramach cyklu "Pokolenie 2000". Zdjęcia do filmu powstały w kwietniu 2002.
Opis fabuły.
"Moje miasto" to opowieść o mieszkańcach pewnego bloku, stojącego samotnie na obrzeżach przemysłowego miasta. Bezrobocie, brak perspektyw, bezsilność tworzą szczególną aurę, w której rozgrywają się wydarzenia. Główny bohater, 25-letni Goździk, mieszka tu od urodzenia. Nie ma pracy, nie uczy się. Gra w hokeja w drużynie okręgowej; tutaj to jedyne zajęcie. Poznajemy też jego rodzinę oraz innych mieszkańców bloku-galerię barwnych, śmiesznych i smutnych zarazem postaci, próbujących żyć w tym zapomnianym miejscu. Jest tu pan Leon — sympatyczny staruszek, zadurzony bez pamięci w pani Joli — miejscowej piękności. Jest pani Kurkowa, starsza kobieta przesadnie dbająca o swój wygląd, zakochana w plastikowych kwiatach i figurkach z fajansu. Są bracia Dąbrowscy — znudzeni dresiarze wiecznie szukający zaczepki. W domku, stojącym tuż obok bloku, mieszka Cichy, przyjaciel Goździka. Cichy całymi dniami przesiaduje w garażu, reperuje stary samochód, jedyną pamiątkę, która została mu po ojcu. Marzy, by opuścić to miejsce, chce zabrać stąd schorowaną matkę. A przede wszystkim są rodzice Goździka. Ojciec, odkąd stracił pracę, całymi dniami przesiaduje nad stawem, w którym od dawna nic już nie złowił. Oraz matka, próbująca swoim ciepłem ocalić resztki domowego ogniska. Gdy rodzinę odwiedza wujo Janek, wszystko ożywa. Swoim pogodnym usposobieniem wprowadza trochę radości do życia mieszkańców. Z nim można się pośmiać, urządzić ognisko i na chwilę zapomnieć o szarej codzienności. Pewnego dnia w bloku pojawia się Zosia, piękna dziewczyna, uosabiająca cały powab świata znajdującego się tuż za horyzontem.

</doc>
<doc id="913672" url="https://pl.wikipedia.org/wiki?curid=913672" title="Marca (tango argentyńskie)">
Marca (tango argentyńskie)

Marca - termin tanga argentyńskiego oznaczający zaproszenie, wskazanie, lub sugestię następnego kroku.
La marca może być dana za pomocą sygnału klatki piersiowej lub objęcia.

</doc>
<doc id="913674" url="https://pl.wikipedia.org/wiki?curid=913674" title="Zamek w Heidelbergu">
Zamek w Heidelbergu

Zamek w Heidelbergu (niem. "Heidelberger Schloss") – zamek gotycko-renesansowy położony na zboczu góry Königstuhl w Heidelbergu w Niemczech.
Pierwsza wzmianka o zamku pochodzi z roku 1225. Jego budowę podzielić można na dwa okresy główne: późnośredniowieczno-gotycki w latach ok. 1400 do 1544, w których był zamkiem obronnym oraz renesansowy w latach ok. 1549 do 1620, kiedy pełnił funkcję reprezentacyjnej rezydencji.
Znajduje się w nim Wielka Beczka ("Großes Fass") – największa beczka do wina na świecie; oraz jedyne w swoim rodzaju Muzeum Aptekarstwa ("Apothekenmuseum").

</doc>
<doc id="913676" url="https://pl.wikipedia.org/wiki?curid=913676" title="Król Roger (opera)">
Król Roger (opera)

Król Roger – opera Karola Szymanowskiego, w trzech aktach z librettem kompozytora i Jarosława Iwaszkiewicza. Jej prapremiera odbyła się 19 czerwca 1926 r. w Warszawie.
Powstanie dzieła.
Szymanowski był zafascynowany kulturą orientu i starożytności, a także wczesnym średniowieczem, jego pierwsza opera "Hagith" napisana w duchu niemieckiego postromantyzmu, z silnymi wpływami muzyki Richarda Straussa ("Salome)", rozgrywała się w czasach biblijnych.
W latach 1911–1915 Szymanowski podróżował po Sycylii, wtedy poznał zapewne historię Rogera II. Pomysł opery powstał dopiero w Jelizawetgradzie, w 1918 roku, podczas wizyty Jarosława Iwaszkiewicza, którego kompozytor skłonił do napisania tekstu. Inspiracjami były "Bachantki" Eurypidesa, proza Waltera Patera i dramat Tadeusza Micińskiego "Bazylissa Teofanu", dzieła Fryderyka Nietzschego i Oscara Wilde’a, interpretacje antyku Tadeusza Zielińskiego.
Pierwotny tytuł dzieła brzmiał "Pasterz", pierwsza wersja libretta była gotowa w połowie 1920 roku, tekst ulegał wielu przeróbkom. Kompozytor kilka lat pracował nad muzyką. Partytura, której Szymanowski nadał ostatecznie tytuł "Król Roger", była gotowa w 1924 roku.
Wystawienia w kraju i za granicą.
"Król Roger" w Polsce.
Prapremiera miała miejsce w Warszawie 19 czerwca 1926 roku. Rolę tytułową kreował Eugeniusz Mossakowski, partię królowej Roksany zaśpiewała siostra kompozytora, Stanisława Korwin-Szymanowska, dyrygował Emil Młynarski. Recenzje były bardzo pozytywne, choć dzieło nie zdobyło trwałego powodzenia. Po wojnie po raz pierwszy wystawiono "Króla Rogera" dopiero w 1965 r, na otwarcie nowego gmachu Teatru Wielkiego, "Króla Rogera" (pod dyrekcją Mieczysława Mierzejewskiego i w reżyserii Bronisława Horowicza, ze scenografią Otto Axera) zaprezentowano obok "Halki" i "Strasznego dworu" Stanisława Moniuszki. W roli tytułowej wystąpił Andrzej Hiolski. W latach 70. i 80. XX wieku dzieło zaczęto wystawiać częściej: m.in.: 1974: Gdańsk (dyr. Zbigniew Chwedczuk, reż. Stanisław Hebanowski, 1974, wówczas Opera i Filharmonia Bałtycka), 1976: Kraków (dyr. Robert Satanowski, reż. Maciej Prus) 1979: Poznań (dyr. Wojciech Michniewski, reż. Maciej Prus), 1980: Bytom (dyr. Napoleon Siess, reż. Ludwik René), 1982: Wrocław (dyr. Marek Tracz, reż. Eugeniusz Korin) oraz 1983: Teatr Wielki w Warszawie (dyr. Robert Satanowski, reż. Andrzej Kreütz-Majewski wznowienie 1986 w reż. Laco Adamika), to przedstawienie prezentowano podczas tournée w Niemczech. 
Następne polskie inscenizacje zostały zrealizowane dopiero na początku XXI wieku: w 2000 roku w Warszawie (dyr. Jacek Kaspszyk, w roli tytułowej Wojciech Drabowicz) i w 2007 roku we Wrocławiu (dyr. Ewa Michnik, w roli tytułowej Andrzej Dobber) – obie w reżyserii Mariusza Trelińskiego. Ponownie "Króla Rogera" wystawiono w Warszawie w 2011 roku (dyr. Jacek Kaspszyk, reż. David Pountney, w roli tytułowej Mikołaj Zalasiński) oraz w 2018 roku (dyr. Grzegorz Nowak, reż. Mariusz Treliński, w roli tytułowej Łukasz Goliński).
W Operze Krakowskiej dzieło to zaprezentowano w 2015 roku pod kierownictwem muzycznym Łukasza Borowicza, w reżyserii Michała Znanieckiego, z udziałem Mariusza Kwietnia w partii Rogera.
W 2022 roku "Król Roger" został wystawiony w Operze na Zamku w Szczecinie (dyr. Jerzy Wołosiuk, reż. Rafał Matusz) oraz w Operze Bałtyckiej w Gdańsku (dyr. Yaroslav Shemet, reż. Romuald Wicza-Pokojski).
"Król Roger" za granicą.
W okresie międzywojennym dwukrotnie prezentowano dzieło za granicą: w Duisburgu (Stadttheater 28 X 1928, dyr. Paul Drach, reż. Alexander Schum; spektakl zakłóciła demonstracja niemieckich nacjonalistów z organizacji Stahlhelm) oraz Pradze (Národní Divadlo, 21 X 1932, dyr. Otakar Ostrčil, reż. Josef Munclingr), gdzie operę przyjęto entuzjastycznie. W 1949 roku wystawiono "Króla Rogera" w Palermo, dyrygował Mieczysław Mierzejewski, reżyserował Bronisław Horowicz, scenografia: Renato Guttuso), partię Rogera śpiewał , Roksany – Clara Petrella, Pasterza – .
Za granicą prezentowano dzieło m.in. w Londynie (Sadlers' Wells, 1975 i English National Opera, 1976; dyr. Charles Mackerras), Teatro Colon w Buenos Aires (dyr. Stanisław Wisłocki, reżyseria Aleksander Bardini, śpiewali Andrzej Hiolski, Bożena Betley i Wiesław Ochman, 1981), w Bremie (dyr. Pinchas Steinberg, reż. Krzysztof Zanussi, 1988), Los Angeles (Long Beach Opera, dyr. Murray Sidlin, śpiewali James Johnson, Nancy Shade i Jonathan Mack, 1988).
W Palermo dzieło zaprezentowano ponownie w 1992 r. W tym samym roku pokazano "Rogera" w Detroit i Buffalo (z udziałem Izabeli Kłosińskiej jako Roksany, dyr. Richard Woitach, reż. Marek Weiss-Grzesiński, scenografia Andrzej Kreütz-Majewski). Wspomnieć należy także produkcje w Stuttgarcie (reż. Peter Mussbach, 1997), Amsterdam (reż. Johannes Schaaf, 2000) i ponownie Palermo (reż. Yannis Kokkos. 2005).
Od roku Szymanowskiego (2007) zauważono wzrost zainteresowania "Królem Rogerem".
W 2005 roku "Król Roger" został wystawiony w Palermo (Teatro Massimo), w 2008 roku w Nowym Jorku (Bard Summer Scape Festival w Annandale-on-Hudson, główne partie, pod dyrekcją Leona Botsteina, śpiewali Adam Kruszewski, Iwona Hossa i Tadeusz Szlenkier,) i Edynburgu (Edinburgh Festival, orkiestrą Teatru Maryjskiego dyrygował Walerij Giergijew, w przedstawieniu, w reż. Mariusza Trelińskiego śpiewali m.in. Andrzej Dobber i Elżbieta Szmytka), w 2009 roku Bonn (Theater Bonn), Petersburgu (Teatr Maryjski), Barcelonie (Gran Teatre del Liceu) i Bregencji (podczas Bregenz Festival, reż. David Pountney). Kontrowersyjną inscenizację przygotował Krzysztof Warlikowski w paryskiej Opera Bastille (pod dyrekcją Kazushi Ono, z udziałem Mariusza Kwietnia i Olgi Pasiecznik, 2009), przedstawienie transmitowane poprzez telewizję Arte i Radio France Culture.
W czerwcu 2014 zaprezentowano nową produkcję opery w Wuppertalu (Opernhaus Wuppertal) w Niemczech. Z kolei w 2015 roku w norymberskim Staatstheater zrealizowano "Króla Rogera" (z udziałem stale współpracującego wówczas z tym teatrem Mikołaja Zalasińskiego, który namówił dyrektora do wystawienia tego dzieła), pod kierownictwem muzycznym Jacka Kaspszyka i w reżyserii Lorenzo Fioroniego.
Mariusz Kwiecień wystąpił także w produkcjach w Santa Fe (2012), Bilbao (2012, dyr. Łukasz Borowicz, reż. Michał Znaniecki, śpiewali również Iano Tamar i Jose Luis Sola), Royal Opera House w Londynie (2015, dyrygował Antonio Pappano, reżyserował Kasper Holten, przedstawienie wydane zostało na DVD). Była to koprodukcja z Opera Australia, w roku 2017 tę produkcję zaprezentowano Sydney i Melbourne, śpiewali Michael Honeyman (Roger), Lorina Gore (Roksana) i Saimir Pirgu (Pasterz), dyrygował Andrea Molino.
W 2019 roku miała miejsce premiera "Króla Rogera" w Bernie (Konzert Theater Bern) z udziałem Mariusza Godlewskiego w roli tytułowej; dyrygował Matthew Toogood, za reżyserię odpowiadał Ludger Engels. W tym samym roku w Operze Królewskiej w Sztokholmie (Kungliga Operan) zaprezentowano produkcję w reżyserii Mariusza Trelińskiego, która rok wcześniej została po raz pierwszy pokazana w Warszawie. W postać Króla Rogera ponownie wcielił się Łukasz Goliński. Premierę zarejestrowało Szwedzkie Radio. 
W 2022 roku wystawiono "Króla Rogera" w Oper Frankfurt (dyr. Sylvain Cambreling), w Staatstheater Cottbus (dyr. Alexander Merzyn), w Chicago Opera Theater (dyr. Lidiya Yankovskaya, w roli tytułowej Mariusz Godlewski). 
Wystawienia koncertowe za granicą.
Wielokrotnie prezentowano dzieło na estradzie koncertowej, m.in. Stanach Zjednoczonych (St. Louis Symphony w St. Louis, dyr. Leonard Slatkin, 1981), Royal Festival Hall (BBC Symphony Orchestra dyrygował Andrew Davis, śpiewali David Wilson-Johnson, Eilene Hannan, Wiesław Ochman i Martyn Hill, 1990), Radio France, (dyr. Charles Dutoit, śpiewali Wojciech Drabowicz, Zofia Kilanowicz, Ryszard Minkiewicz, 1996), The Proms w Londynie (dyr. Simon Rattle, 1998). W 1999 r. zaprezentowano dzieło w Montrealu i Carnegie Hall w Nowym Jorku, Montreal Symphony Orchestra dyrygował Charles Dutoit). W 2003 r. wykonano "Króla Rogera" w Théâtre du Châtelet w Paryżu.
W 2011 przedstawiono dzieło Karola Szymanowskiego Królewskim Teatrze La Monnaie w Brukseli (orkiestrą symfoniczną La Monnaie dyrygował Hartmut Haenschen, śpiewali Andrzej Dobber, Olga Pasiecznik, John Graham-Hall, Eric Cutler, Jarosław Kitała, Beata Morawska). W tym samym roku w Operze Narodowej w Kijowie zaprezentowano wersję koncertową "Króla Rogera" pod dyrekcją Michała Klauzy. Główne role wykreowali: Iwona Hossa jako Roksana, Mikołaj Zalasiński jako Roger, Karol Kozłowski jako Edrisi oraz Eric Cutler jako Pasterz.
14 kwietnia 2013 zaprezentowano (wykonanie koncertowe) na Amazońskim Festiwalu Operowym w Manaus w Brazylii, w Teatro de Amazonas, partię tytułową wykonał Marcin Bronikowski.
W marcu 2015 r. Charles Dutoit dwukrotnie poprowadził operę w Bostonie, (z Bostońską Orkiestra Symfoniczną, śpiewali: Mariusz Kwiecień, Olga Pasiecznik, Edgaras Montvida, Rafał Maijzner, Raymond Aceto i Yvonne Naef).
Opinie.
Wielu znawców tej opery nazywa ją "wielkim odkryciem współczesności" i "niedocenioną operą"
Józef Kański pisał:
"Trudna w percepcji muzyka tych dzieł ["Hagith" i "Króla Rogera"] nie pozwala wielu odbiorcom, a nawet wykonawcom ocenić w pełni ich wartości, w Królu Rogerze znacznie wyższych niż w młodzieńczej Hagith. (...) Król Roger jest operą niezwykłą. Niezwykły był już sam poczęty w wyobraźni kompozytora i z mistrzostwem przez Jarosława Iwaszkiewicza zrealizowany pomysł libretta, które czyniąc miejscem akcji średniowieczną Sycylię, splata atmosferę surowego ascetyzmu wczesnego chrześcijaństwa z barwnym i tajemniczym światem kultury arabsko-bizantyjskiej oraz z kultem wysublimowanego erotyzmu i radości życia (...)".
Charakterystyka znaczeniowa.
W operze obecny jest mit Dionizosa i Apollina. Król jest personifikacją Apolla, Pasterz symbolizuje Dionizosa, jest burzycielem kosmosu. Apollo to pierwiastek dobra i stałości (Swaróg, Gabriel, Brahman), Dionizos – pierwiastek szału i niszczenia (Weles, Lucyfer, Śiwa).
Opera posiada osobliwy immanentny ruch ekspresji , podobny do "Dziadów" Mickiewicza (wśród znawców literatury występuje pojęcie „arcydzieła w ruchu” opisujące przypadek "Dziadów"). Ruch ten dzieli się na cykle. W trzech aktach występuje cykl powtarzający się w kilku wymiarach – wymiar fabularny (walka – sąd Króla na Pasterzu zamienia się w walkę-sąd na Królu ostatecznie nierozwiązany w trzecim akcie), wymiar muzyczny (powtarzające się leitmotivy, ruch dzieła od śpiewów cerkiewnych do ekspresji szału greckiego; ruch od warstwy surowej, chorałowej, przez impresjonizm do ekspresjonizmu w całym dziele; narastający chaos harmoniki w partiach „czaru” Pasterza, melancholia i niepokój). W nieustającym, kosmicznym ruchu zachwiania fabularnego i muzycznego wyzwalają się jak z mitycznego chaosu poszczególne zmysły i uczucia. Z Króla-Apolla wyzwala się agape, miłość wyższa, egzystencjalna i syntetyczna, a z Pasterza-Dionizosa eros, miłość dozgonna, ekspresyjna, erotyczna. Ta pierwsza skierowana jest tylko do Roksany, powstaje rozpacz – nowy paradygmat życia Króla. Ta druga jest miłością pankosmiczną, szaloną, która sama siebie wyraża poprzez wieczne zaprzeczenie. Akt pierwszy określa utratę, akt drugi – żal. Akt trzeci zbudowany jest na poetyce zupełnej niejednoznaczności i improwizacji. Można go porównać z "Wielką improwizacją" z III części "Dziadów" (1832) Adama Mickiewicza ("Ku mnie! Ku mnie! Wzywam Was!" przypomina "Kocham was, me dzieci wieszcze!").
W całym dziele można dostrzec nawiązania do "Nie-boskiej komedii" Zygmunta Krasińskiego poprzez ciągłą rewolucję i agresywne zachowanie tłumu. Jest kilka zaczerpniętych z "Nie-boskiej" fraz, np. "Ku mnie!", a także paralelne szaleństwo Roksany do szaleństwa żony w sztuce Krasińskiego. Szał, ekspresja, rozpacz króla tracącego Roksanę, wybuchająca nagle potęga Pasterza, narastający ruch, chaos muzyki przechodzący przez różne rytmy i tempa do monumentalnej kulminacji ostatecznie przechodzi w taniec bachiczny, rytualny i szalony (w improwizacyjnym szale greckim) zarazem. Muzyka milknie, a Król śpiewa hymn na cześć Słońca. Ostatecznie pojedynek Dionizosa z Apollinem nie jest rozstrzygnięty, obie postacie się przenikają, bóg nigdy nie wygrywa nad bogiem.
Streszczenie.
Akt pierwszy – „Imperium Bizantyjskie, akt chrześcijański”.
Sycylia, połowa XII wieku. Król Roger przybywa do katedry, w której trwa msza (śpiewy chóralne "Hagios, hagios, hagios" ["Święty, święty, święty]"). Archiereios i Diakonissa żądają, aby zabronił szerzenia herezji przez tajemniczego Pasterza, który głosi wiarę w nowego boga. Roksana prosi, aby przed skazaniem, Roger go wysłuchał. Pojawia się Pasterz, tłum żąda jego śmierci. Pasterz śpiewa bluźnierczą arię "Mój Bóg jest piękny jako ja", która na wszystkich zgromadzonych robi wielkie wrażenie, oczarowuje Roksanę. Roger skazuje Pasterza na wygnanie, szybko jednak zmienia zdanie i każe mu przyjść do siebie do pałacu. Tłum modli się do Boga.
Akt drugi – „Orient, akt arabski”
W atmosferze niepokoju, oczekując Pasterza, Król rozmawia z mędrcem z Edrisim, swoim arabskim doradcą. Roksana śpiewa pieśń "Uśnijcie krwawe sny Króla Rogera". Przybywa Pasterz z garstką swoich wyznawców. Pozdrawia króla w imieniu wiecznej miłości, opowiada, że przybywa z daleka i jest wysłannikiem Boga. Roger denerwuje się, ale uspokaja go Roksana. Wszyscy ulegają urokowi Pasterza, oczarowuje tłum tańcem dionizyjskim. Król każe go pojmać w kajdany, Pasterz zrywa łańcuchy i odchodzi, wraz z nim odchodzi także Roksana. Król pozostaje z Edrisim, po chwili decyduje się iść za Pasterzem.
Akt trzeci – „Antyk, akt grecko-rzymski”
Król, wraz z Edrisim dociera do ruin starożytnej świątyni greckiej. Na wołanie odpowiadają mu głosy Roksany i Pasterza. Zjawia się Roksana, która mówi, że nowa wiara przywróciła jej radość życia, Pasterz objawia się jako Dionizos. Po złożeniu ofiary i rozpaleniu ognia przed ołtarzem przybywają nowi wyznawcy Pasterza. Po ekstatycznym tańcu, w którym Roksana jawi się jako menada, wszyscy odchodzą. Wschodzi słońce, Król, pozostając z Edrisim, wita z radością jego blask.

</doc>
<doc id="913678" url="https://pl.wikipedia.org/wiki?curid=913678" title="Petar Blagojević">
Petar Blagojević

Petar Blagojević, serb. Петар Благојевић, ang. Peter Plogojowitz, pol. Piotr Blagojewicz (zm. 1725) – serbski wieśniak, któremu przypisywano pośmiertne przeistoczenie się w wampira i zabójstwo dziewięciu osób z jego rodzimej wioski o nazwie Kisilova (współcz. prawdopodobnie: Kisiljewo) na terenie ówczesnych Dolnych Węgier (Nieder Ungarn) w obecnej Serbii. 
Po jego śmierci w 1725 nastąpiło kilka innych, nagłych zgonów poprzedzonych krótkimi chorobami, co dało podstawy do pogłosek o wampiryzmie Blagojevicia. Wedle podań zmarli ci przed śmiercią mieli być nawiedzani przez Blagojevicia w nocy i przez niego duszeni. Pod presją publiczną ciało Blagojevicia wykopano z grobu, a poddane oględzinom uznano za naznaczone "cechami wampiryzmu". Następnie ciało przebite zostało kołkiem w okolicach serca i spalone. Oficjalne organa imperium austriackiego niechętnie przyzwoliły na te działania w obliczu populacji wioski "zdjętej przemożnym strachem" i przekonanej, że historia z "czasów tureckich" (panowania na tych ziemiach imperium osmańskiego) ma się powtórzyć i ludność zostanie zdziesiątkowana przez wampira. 
Raport urzędników cesarskich na ten temat jest jednym z pierwszych udokumentowanych relacji na temat wierzeń w wampiry na terenie Europy Wschodniej. Dokument ten szeroko tłumaczono, co było wodą na młyn ówczesnych (nasilonych) przesądów dotyczących istnienia wampirów w Niemczech, Francji i Anglii. 
Analogicznym przypadkiem była późniejsza sprawa Arnolda Paole. Jego ciało zostało oficjalnie uznane za noszące "cechy wampiryczne" przez ówczesne europejskie naukowe eminencje. Cechy te, czyli niezaawansowany rozkład oraz "świeża skóra i paznokcie", krwawienie przy zadaniu rany oraz "reagowanie" na próby przebicia serca kołkiem zostały dopiero współcześnie ocenione jako możliwe objawy naturalnego rozkładu pośmiertnego zwłok. 

</doc>
<doc id="913685" url="https://pl.wikipedia.org/wiki?curid=913685" title="Sava Savanović">
Sava Savanović

Sava Savanović (serb. Сава Савановић) – wampir, fikcyjna postać w literaturze serbskiej. Najbardziej znany wampir w folklorze bałkańskim.
Rozsławiona została w powieści Milovana Glišicia, inspirowanej folklorem. W serbskim horrorze "Leptirica" (= "motyl" r. żeńskiego) postać Savy Savanović jest motywem przewodnim.

</doc>
<doc id="913690" url="https://pl.wikipedia.org/wiki?curid=913690" title="Aschabad">
Aschabad



</doc>
<doc id="913709" url="https://pl.wikipedia.org/wiki?curid=913709" title="Tytuły arystokratyczne">
Tytuły arystokratyczne



</doc>
<doc id="913716" url="https://pl.wikipedia.org/wiki?curid=913716" title="ʙ">
ʙ



</doc>
<doc id="913717" url="https://pl.wikipedia.org/wiki?curid=913717" title="Ɐ">
Ɐ



</doc>
<doc id="913718" url="https://pl.wikipedia.org/wiki?curid=913718" title="Ɒ">
Ɒ



</doc>
<doc id="913719" url="https://pl.wikipedia.org/wiki?curid=913719" title="ɘ">
ɘ



</doc>
<doc id="913720" url="https://pl.wikipedia.org/wiki?curid=913720" title="Ɜ">
Ɜ



</doc>
<doc id="913721" url="https://pl.wikipedia.org/wiki?curid=913721" title="ɞ">
ɞ



</doc>
<doc id="913722" url="https://pl.wikipedia.org/wiki?curid=913722" title="ʆ">
ʆ



</doc>
<doc id="913726" url="https://pl.wikipedia.org/wiki?curid=913726" title="Java Agent DEvelopment framework">
Java Agent DEvelopment framework

Java Agent DEvelopment framework, w skrócie "JADE", jest napisanym w języku Java frameworkiem wspomagającym budowę systemów wieloagentowych. Jednym słowem framework ten pozwala konstruować oraz administrować agentów zgodnych z Foundation for Intelligent Physical Agents. JADE jest dostępne na licencji GNU Lesser General Public License i jest aktywnie rozwijane przez Telecom Italia Lab oraz społeczność WiOO.

</doc>
<doc id="913733" url="https://pl.wikipedia.org/wiki?curid=913733" title="Tygodnik Warszawski">
Tygodnik Warszawski

Tygodnik Warszawski – pismo katolickie wydawane w Warszawie w latach 1945–1948 przez powołany przez ks. Zygmunta Choromańskiego Katolicki Komitet Wydawniczy (późniejsze katolickie Towarzystwo Wydawnicze "Rodzina Polska" spółka z o.o). Było jednym z trzech ukazujących się wówczas pism wydawanych przez, bardziej lub mniej uległych wobec powojennej władzy komunistycznej, działaczy katolickich (pozostałe dwa konkurencyjne pisma to „Tygodnik Powszechny” Jerzego Turowicza oraz „Dziś i Jutro” Bolesława Piaseckiego). „Tygodnik Warszawski” był najbardziej niepokornym spośród wymienionych czasopism katolickich. 
Pierwszy numer tygodnika ukazał się 11 listopada 1945 roku, pod roboczym tytułem "Pismo katolickie poświęcone zagadnieniom życia narodowego". Wśród działaczy katolickich, którzy pracowali przy tworzeniu pisma dominującą rolę odgrywały osoby związane z przedwojennym obozem narodowym (do połowy 1946 roku) a następnie z chrześcijańską demokracją (SP, Unia). Redaktorem naczelnym od 1946 był ks. Zygmunt Kaczyński. Tworzy on linię ideową pisma. Na jego łamach opowiadano się za państwem odwołującym się do wartości chrześcijańskich, prywatną własnością, dobrymi stosunkami z ZSRR. Uznawano granice powojennej Polski i potrzebę reformy rolnej. Jednakże zdecydowanie sprzeciwiano się kolektywizacji rolnictwa, nacjonalizacji całej gospodarki oraz władzy i działalności aparatu bezpieczeństwa.
Zmiana sytuacji politycznej po sfałszowanych wyborach do sejmu w 1947 roku spowodowała zwiększenie napięć między redakcją pod przewodnictwem ks. Kaczyńskiego a władzami. Urząd Kontroli Prasy wzmógł kontrolę artykułów mających się ukazać w „Tygodniku”. Poglądy prezentowane w „Tygodniku Warszawskim” były ostro atakowane w prasie rządowej. Sprzyjały temu powojenne postawy opozycyjne oraz działalność niepodległościowa w czasie wojny osób związanych z „Tygodnikiem” (m.in. Wiesław Chrzanowski, Adam Grabowski, Jerzy Braun). Środowisko „Tygodnika” było rozpracowywane przez UB w ramach operacji „Miecz”. Jako pierwszych aresztowano: ks. Edwarda Grzechnika, Hannę Iłowiecką, i Kazimierza Studentowicza. 31 sierpnia 1948 roku płk Julia Brystgier z MBP wydała polecenie zrewidowania pomieszczeń redakcji „Tygodnika” oraz mieszkań jego redaktorów i współpracowników, których następnie aresztowano. Ostatnim zatrzymanym w ramach tej akcji był Jerzy Braun z żoną, za którymi wysłano ogólnopolski list gończy (aresztowano ich 11 grudnia 1948 roku w Zakopanem).
Sądy wojskowe wydały następujące wyroki na wszystkie osoby wówczas aresztowane:

</doc>
<doc id="913736" url="https://pl.wikipedia.org/wiki?curid=913736" title="Gwinea (ujednoznacznienie)">
Gwinea (ujednoznacznienie)



</doc>
<doc id="913745" url="https://pl.wikipedia.org/wiki?curid=913745" title="Hrabstwo Morgan (Utah)">
Hrabstwo Morgan (Utah)

Hrabstwo Morgan (ang. "Morgan County") – hrabstwo w stanie Utah w USA. Hrabstwo zajmuje powierzchnię lądową 1 577 km². Według szacunków United States Census Bureau w roku 2005 liczyło 7 906 mieszkańców. Siedzibą hrabstwa jest miasto Morgan. Na terenie hrabstwa leży Park stanowy East Canyon. 

</doc>
<doc id="913746" url="https://pl.wikipedia.org/wiki?curid=913746" title="DB Schenker">
DB Schenker

DB Schenker – niemieckie przedsiębiorstwo logistyczne o globalnym zasięgu. DB Schenker przy świadczeniu usług logistycznych wykorzystuje transport lądowy, lotniczy i morski. Grupa DB Schenker jest korporacją transnarodową działającą w branży TSL. Zatrudnia około 76,1 tys. pracowników w około 2000 oddziałach na świecie. 
Historia.
Gottfried Schenker założył Schenker &amp; Co. w Wiedniu w 1872 r. 
W 2002 r. spółka została przejęta przez Deutsche Bahn, podczas przejęcia spółki Stinnes AG, ówczesnego właściciela Schenker AG. 
W 2006 r. kupuje amerykańską firmę logistyczną BAX Global za kwotę 1,1 miliarda dolarów.
W grudniu 2022 roku Deutsche Bahn zdecydowało się na sprzedaż przedsiębiorstwa.
DB Schenker w Polsce.
W Polsce działa spółka-córka koncernu – Schenker Polska Sp. z o.o. z siedzibą w Warszawie. W latach 2005–2008 Schenker Polska Sp. z o.o. była klasyfikowana na pierwszym miejscu w kategorii: usługi logistyczne według wielkości przychodów ze sprzedaży podstawowej.
W marcu 2004 r. spółka DB Schenker połączyła się z polską spółką Spedpol, w grudniu tego samego roku nastąpiła fuzja spółek Spedpol oraz Schenker Polska Sp. z o.o.. 
Od 7 listopada 2008 r. przy stacji w Węglińcu funkcjonuje wspólna dyspozytura DB Schenker i PKP Cargo.
W lipcu 2009 DB Schenker wykupił grupę PCC Logistics, w tym polskiego prywatnego przewoźnika kolejowego PCC Rail, który w listopadzie 2009 zmienił nazwę na DB Schenker Rail Polska S.A., a w marcu 2016 na DB Cargo Polska S.A.
6 września 2017 r. otworzył w Warszawie Schenker Technology Center (Warsaw), dostarczające rozwiązania IT dla Grupy DB Schenker w regionie Europy, Bliskiego Wschodu, Afryki. Jedno z czterech takich centr na świecie, jedyne w Europie.
Kontrowersje.
W 2016 roku firma została ukarana przez prokuraturę w Kolonii za przypadki korupcji w Sankt Petersburgu w Rosji, polegające na przekupywaniu lokalnych celników od 2010 do połowy 2012 roku. W tym czasie DB Schenker zaangażował rosyjską agencję, aby umożliwić szybki przepływ przesyłek do zakładu producenta samochodów Forda w Petersburgu. DB Schenker musiał zapłacić karę w wysokości 2 mln euro.
W 2020 roku DB Schenker został oskarżony o nieuczciwy dumping w czasie pandemii COVID-19 i związanych z tym zawirowań rynkowych. Podobno wykorzystywał swój status przedsiębiorstwa państwowego (jako spółki zależnej Deutsche Bahn) do żądania od podwykonawców cen poniżej ich kosztów produkcji na niektórych europejskich trasach lądowych za pośrednictwem giełdy transportowej TimoCom. Firma odrzuciła zarzuty, wskazując, że nie ma wglądu w strategie cenowe i koszty produkcji podwykonawców. Zapowiedział jednak, że tymczasowo zrezygnuje ze stosowania stałych cen dla przewozów publikowanych za pośrednictwem giełd transportowych.

</doc>
<doc id="913747" url="https://pl.wikipedia.org/wiki?curid=913747" title="Hrabstwo Clay (Arkansas)">
Hrabstwo Clay (Arkansas)

Hrabstwo Clay (ang. "Clay County") to hrabstwo w północno-wschodniej części stanu Arkansas w Stanach Zjednoczonych. Hrabstwo zajmuje powierzchnię lądową 1655 km². Według szacunków United States Census Bureau w roku 2005 liczyło 16 578 mieszkańców. Siedzibą zachodniej części hrabstwa jest miasto Corning, a wschodniej miasto Piggott. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="913749" url="https://pl.wikipedia.org/wiki?curid=913749" title="Hrabstwo McLean (Dakota Północna)">
Hrabstwo McLean (Dakota Północna)

Hrabstwo McLean (ang. "McLean County") – hrabstwo w stanie Dakota Północna w Stanach Zjednoczonych. Hrabstwo zajmuje powierzchnię lądową 5462 km². Według szacunków US Census Bureau w roku 2005 liczyło 8604 mieszkańców. Siedzibą hrabstwa jest miasto Washburn.

</doc>
<doc id="913752" url="https://pl.wikipedia.org/wiki?curid=913752" title="Juan Gregorio Navarro Floria">
Juan Gregorio Navarro Floria

Juan Gregorio Navarro Floria (ur. 15 kwietnia 1961 w Buenos Aires, Argentyna) – prezydent Konsorcjum Ameryki Łacińskiej do spraw Wolności Religijnej od 2005 (CLLR).

</doc>
<doc id="913753" url="https://pl.wikipedia.org/wiki?curid=913753" title="Jokutsi">
Jokutsi



</doc>
<doc id="913754" url="https://pl.wikipedia.org/wiki?curid=913754" title="Jokutowie">
Jokutowie



</doc>
<doc id="913755" url="https://pl.wikipedia.org/wiki?curid=913755" title="Jokuci">
Jokuci



</doc>
<doc id="913756" url="https://pl.wikipedia.org/wiki?curid=913756" title="Park stanowy Denali">
Park stanowy Denali

Park stanowy Denali (ang. "Denali State Park") - jeden z największych amerykańskich parków stanowych, leżący na Alasce. Ze swą powierzchnią 325 240 akrów (1 316 km²) sięga niemal połowy najmniejszego stanu Rhode Island. Został założony przez Alaska Parks Authority w roku 1970 i powiększony do obecnego stanu w roku 1976. Jego zachodnia granica przylega do jeszcze większego, Parku Narodowego Denali (wcześniej Parku Narodowego Mt.McKinley). "Denali", w języku Indian Tanana znaczy "wysoki"i tak nazywali oni najwyższy szczyt Ameryki Północnej.
Park położony jest około 160 km na północ od Anchorage i jest rozlokowany po obu stronach George Parks Highway – głównej autostrady łączącej Anchorage z Fairbanks. Usytuowany pomiędzy górami Talkeetna na wschodzie i Alaska na zachodzie zawiera w sobie pasma górskie porośnięte alpejską tundrą, jak i kręte potoki w dolinach. Nad tym zróżnicowanym terenem dominują pasma górskie Curry i Kesugi – około 50-kilometrowy łańcuch ciągnący się z północy na południe poprzez środek wschodniej części parku.
Szczyt Mt. McKinley (6 194 m n.p.m.) dominuje nad całą okolicą, a z punktu widokowego u południowego wejścia do parku wygląda imponująco, toteż tu właśnie na przełomie XIX i XX wieku, kiedy podróż koleją z Anchorage do Fairbanks trwała dwa dni, zbudowano stację postojową dla podróżnych. Jadący tędy po raz pierwszy zatrzymywali się z reguły w Curry jeszcze przez jeden dzień, by podziwiać widoki gór i spływających spod ich szczytów lodowców. Trzy lodowce – Ruth, Buskin i Eldridge – mają od 23 do 60 kilometrów długości i do 6 kilometrów szerokości. U ich czoła powstają liczne potoki, które zasilają płynącą głębokim kanionem rzekę Chulitna, dopływ rzeki Tokositna.
Miejsca przy autostradzie, z których roztacza się najlepszy widok na pasmo gór Alaska, są wyraźnie oznakowane, ale zdecydowanie (co podkreślają przewodniki) najlepszy widok rozciąga się ze szczytów pasna Peter's Hills na zachodnim krańcu parku. Inny niezapomniany widok daje punkt widokowy Curry Lookout – niewielki, ośmiokątny budynek z kamienia wzniesiony na jednej z przełęczy w paśmie o tej samej nazwie.
Przyroda.
W tak zróżnicowanym terenie żyją liczne gatunki zwierząt. Spotyka się tu łosie, niedźwiedzie grizzly, wilk szary i jeleń karibu, a także rysie, kojoty, rude lisy, zające śnieżne, wydry, polatuchy syberyjskie i rude wiewiórki. Bogato reprezentowana jest rodzina łasicowatych: gronostaje, kuny, norki i rosomaki. Spotyka się piżmowce syberyjskie i bobry.
Park zamieszkują, albo zatrzymują się podczas migracji, liczne (ponad 130) gatunki ptaków. Stałymi mieszkańcami są kruk, sójka i pardwa (symbol stanu), ale ogromna większość to ptaki wędrowne. Absolutnym rekordzistą wśród długodystansowców jest mewa arktyczna, która pokonuje blisko 20 000 kilometrów gniazdując w Denali, by na zimę odlecieć do Antarktyki. Siewka szara przylatuje na Alaskę aż z Polinezji. Zjawiają się łabędź krzykliwy i rybołów.
W strumieniach żyją liczne odmiany ryb wędrownych (łosoś, troć, lipień arktyczny), ale rzeki są raczej ubogie w ryby, podobnie jak jeziora i stawy.
Z roślin najpopularniejszymi i najbardziej widocznymi są świerk biały i brzoza. Powyżej granicy lasów występują kosówki i mchy. Zagajniki brzozowe są miejscami tak gęste, że uniemożliwiają poruszanie się turystom schodzącym ze szlaku. Nad brzegami rzek rosną topole balsamiczne.
Klimat.
Klimat w parku, ograniczonym od północy, wschodu i zachodu łańcuchami górskimi i otwartym od strony relatywnie ciepłego Pacyfiku, można uznać za umiarkowany. Latem temperatury utrzymują się około 15 °C, ale czasami sięgają nawet 30°, przy czym dzień trwa tu nawet 21 godzin.
W zimie temperatury wahają się od -20 do 0 °C, ale mogą spadać nawet do -40°.
Rocznie spada tu 900 mm deszczu, a w zimie nawet 6 metrów śniegu. Śnieg zaczyna padać w październiku, a topnieć w maju, chociaż w wyższych partiach gór leży nawet do lipca.

</doc>
<doc id="913758" url="https://pl.wikipedia.org/wiki?curid=913758" title="Hrabstwo Ward (Dakota Północna)">
Hrabstwo Ward (Dakota Północna)

Hrabstwo Ward (ang. "Ward County") – hrabstwo w stanie Dakota Północna w Stanach Zjednoczonych. Hrabstwo zajmuje powierzchnię lądową 5211 km². Według szacunków US Census Bureau w roku 2005 liczyło 55 767 mieszkańców. Siedzibą hrabstwa jest miasto Burlington.

</doc>
<doc id="913769" url="https://pl.wikipedia.org/wiki?curid=913769" title="PZInż. 703">
PZInż. 703



</doc>
<doc id="913772" url="https://pl.wikipedia.org/wiki?curid=913772" title="Dolina Aleksandrowicka">
Dolina Aleksandrowicka

Dolina Aleksandrowicka – niewielka dolina rozcinająca Garb Tenczyński na Wyżynie Krakowsko-Częstochowskiej w miejscowości Aleksandrowice. Ma długość 3 km i płaskie szerokie dno, które jest w dużym stopniu zabudowane. Dnem doliny prowadzi droga z Aleksandrowic do Kleszczowa. W wylocie doliny znajdują się 2 stawy, na jednym z nich jest wysepka porośnięta wierzbami. W porośniętych lasem zboczach doliny znajdują się skały wapienne, jednak w większości ukryte wśród drzew. Najbardziej znaną z nich i największą jest skała zwana Krzywym Sądem (lub Krzywosądem). Znajduje się w zachodnim zboczu, ma stromą ścianę kilkudziesięciometrowej wysokości i związana z nią jest legenda tłumacząca nazwę skały. W 2007 r. usunięto porastające ją chaszcze, dzięki czemu skała stała się widoczna, a dolina zyskała na atrakcyjności. Skała ta, oraz znajdująca się niedaleko od niej na południe Głowa Słonia są atrakcyjnym obiektem wspinaczki skalnej. W środku doliny znajduje się stadion sportowy "KS Topór Aleksandrowice" założony w 2005 oraz "Jurajski Raj".
Dolinę Aleksandrowicką wyżłobił płynący jej dnem od końca trzeciorzędu potok Aleksandrówka. Początkowo żłobił on miękkie utwory miocenu tworzące góry pokład, później twardsze podłoże wapienne z okresu jury. W niektórych miejscach doliny znajdują się odsłonięcia wapienne. Twardsze podłoże skutkuje tym, że zbocza w nim wyżłobione są bardziej strome. Dolina znajduje się na terenie Tenczyńskiego Parku Krajobrazowego. W celu udostępnienia turystom najbardziej atrakcyjnych jej miejsc przygotowano parking i wyznakowano ścieżkę dydaktyczną prowadzącą grzbietem prawego zbocza doliny. Porasta go las typu grąd. Oprócz grabów rosną w nim lipy drobnolistne, dęby, klony, jawory, sosny. Z rzadkich i chronionych roślin występują: lilia złotogłów, wawrzynek wilczełyko, kruszczyk szerokolistny, bluszcz pospolity, rojnik pospolity, marzanka wonna, kopytnik pospolity, konwalia majowa. Na dnie doliny znajdują się pomniki przyrody. Są to 4 dorodne okazy dębów szypułkowych i jeden klon pospolity w parku podworskim.
Orograficznie prawe zbocza Doliny Aleksandrowickiej tworzy porośnięte lasem wzgórza Zachruście ze skałami Krzywy Sąd i Głowa Słonia. W jego zboczach znajdują się trzy jaskinie: Jaskinia w Wąwozie Aleksandrowickim Pierwsza, Jaskinia w Wąwozie Aleksandrowickim Druga i Jaskinia w Wąwozie Aleksandrowickim Trzecia. Prawe zbocza tworzą wzniesienia Pękacz i Winna Góra. Wcina się w nie wąwóz Zbrza o stromych lessowych ścianach.
W górnej części Dolina Aleksandrowicka przechodzi w porośnięty lasem Wąwóz Kleszczowski.

</doc>
<doc id="913773" url="https://pl.wikipedia.org/wiki?curid=913773" title="Wojna estońsko-bolszewicka">
Wojna estońsko-bolszewicka

Wojna estońsko-bolszewicka, wojna o niepodległość Estonii (est. "Vabadussõda") – wojna stoczona w latach 1918–1920 między Estonią i Rosyjską Federacyjną Socjalistyczną Republiką Radziecką.
Tło.
Jesienią 1917 odbyła się ostatnia faza wyborów do Maapäev (parlamentu Autonomicznej Guberni Estońskiej, utworzonego na mocy decyzji rosyjskiego rządu tymczasowego). Równocześnie na terytorium Estonii silna była od połowy 1917 r. partia bolszewicka. Utworzony przez nią Komitet Wojskowo-Rewolucyjny kierowany przez Iwana Rabczinskiego i Viktora Kingisseppa 23 października 1917 r. przeprowadził udany przewrót w Tallinnie, a w następnych dniach, na wieść o udanym przejęciu władzy w samej stolicy Rosji, także w kolejnych miastach. Rządy bolszewików w Estonii trwały do lutego 1918 r., gdy po zerwaniu rokowań pokojowych w Brześciu przez stronę radziecką armia niemiecka rozpoczęła ofensywę na zachodnie ziemie dawnego Imperium Rosyjskiego. 28 lutego oddziały marynarzy Floty Bałtyckiej i czerwonogwardzistów pod dowództwem Pawła Dybienki, bez walki zbiegły z Narwy; w tym momencie bolszewicy stracili kontrolę nad ostatnim ośrodkiem w Estonii.
Gdy oddziały bolszewickie odeszły z Tallinna, a wojska niemieckie jeszcze nie nadeszły, podziemny Maapäev proklamował 24 lutego 1918 niepodległość Estonii i sformował rząd tymczasowy. Już jednak 25 lutego do Tallinna wkroczyły wojska niemieckie, które do 28 lutego opanowały całe terytorium kraju, kładąc tym samym kres nadziejom na zbudowanie niepodległego państwa estońskiego.
Po kapitulacji Niemiec, w listopadzie 1918, estoński rząd tymczasowy wznowił swoją działalność, ale już kilka dni później na młodą republikę spadło uderzenie Armii Czerwonej.
Działania wojenne.
Pierwsze uderzenie rosyjskie na Narwę 22 listopada przyjęły wycofujące się na zachód wojska niemieckie, wspierane przez tworzone dopiero formacje wojsk estońskich. 29 listopada 1918 r. Armia Czerwona zdobyła Narwę, a bolszewicy utworzyli w tym mieście lokalne władze komunistyczne, nazywane Estońską Komuną Robotniczą ("Eesti Töörahva Kommuun"). Siły radzieckie podeszły na odległość 34 km od Tallinna. Ofensywa radziecka została powstrzymana dzięki wsparciu, jakiego udzielił Estończykom brytyjski korpus interwencyjny, osłaniany przez operujący na Morzu Bałtyckim zespół Royal Navy. W styczniu 1919 wojska estońskie pod wodzą Johana Laidonera przeszły do kontrofensywy, wypierając w lutym Armię Czerwoną z terytorium Estonii. Armia estońska liczyła wówczas dwie dywizji z ok. 13 tysiącami żołnierzy. Wojska estońskie były zaopatrywane w broń przez Wielką Brytanię i Finlandię, która przekazała 5000 karabinów i 20 dział; w ich składzie walczyli też ochotnicy z Finlandii (3500), Szwecji (178) i Danii (213). Brytyjczycy przekazali Estonii również dwa zdobyte niszczyciele radzieckie: „Wambola” i „Lennuk”.
Estończycy zajęli północną Łotwę, co spowodowało zatarg z niemieckimi władzami okupacyjnymi Łotwy, które zażądały niezwłocznego opuszczenia jej terytorium. 23 czerwca 1919 pod Cēsis wojska estońskie starły się z Landeswehrą Bałtycką, złożoną z oddziałów Niemców bałtyckich. Do dzisiaj rocznica tej bitwy jest świętowana w Estonii jako Dzień Zwycięstwa.
Estonia stała się w tym czasie centrum oporu antybolszewickiego w tym rejonie, tworzonego przy wsparciu brytyjskim, obejmującego białą armię gen. Judenicza i formowane tam oddziały łotewskie. 13 maja 1919 wojska estońskie, wspierane przez korpus białych, wykonały uderzenie na terytorium Rosji radzieckiej i przeprowadziły na ziemiach uwolnionych spod władzy bolszewików zaciąg ochotniczy do oddziałów białych. Na południu udało się opanować Psków. Bolszewicy wkrótce odzyskali utracone tereny.
28 września rozpoczęła się kolejna ofensywa wojsk estońskich, połączona z uderzeniem armii białych (pod dowództwem gen. Nikołaja Judenicza) osłanianej przez zespół floty brytyjskiej, w kierunku Piotrogrodu. Oddziały te podeszły na odległość około 15 km od miasta, jednak wobec groźby wywołania bolszewickiej rewolty na swoich tyłach zostały zmuszone do wycofania się. Udało się jednak rozbić tworzoną przez bolszewików Czerwoną Armię Estońską i doprowadzono do zlikwidowania Estońskiej Komuny Robotniczej.
3 stycznia 1920 podpisano zawieszenie broni.
Pokój.
2 lutego 1920 Republika Estońska i Rosyjska Federacyjna Socjalistyczna Republika Radziecka podpisały traktat w Tartu, uznający "de iure" niepodległość Estonii.

</doc>
<doc id="913775" url="https://pl.wikipedia.org/wiki?curid=913775" title="Władysław Daniłowski">
Władysław Daniłowski



</doc>
<doc id="913777" url="https://pl.wikipedia.org/wiki?curid=913777" title="Władysław Dan">
Władysław Dan



</doc>
<doc id="913778" url="https://pl.wikipedia.org/wiki?curid=913778" title="Tu alfagra land mitt">
Tu alfagra land mitt



</doc>
<doc id="913779" url="https://pl.wikipedia.org/wiki?curid=913779" title="Miłość i inne nieszczęścia">
Miłość i inne nieszczęścia

Miłość i inne nieszczęścia (, ) – brytyjsko-francusko-amerykańska komedia romantyczna w reżyserii Alka Keshishiana.
O filmie.
"Miłość i inne nieszczęścia" jest drugim fabularnym dziełem reżysera kontrowersyjnego filmu dokumentalnego pt. "W łóżku z Madonną" ("Madonna: Truth or Dare") z 1991 roku. Opiera się na serii aluzji do filmu "Śniadanie u Tiffany’ego": począwszy od plakatu nawiązującego do dzieła Blake’a Edwardsa, przez makijaż bohaterki przywołujący Audrey Hepburn, do uważnego i krytycznego oglądania samego filmu przez Petera Simona i Jacks.
Treść.
Jacks, asystentka w redakcji brytyjskiego "Vogue'a", mieszka w Londynie z Peterem Simonem, początkującym scenarzystą. Istniejąca między nimi relacja zaufania związana jest m.in. z tym, że Peter jest gejem, co daje Jacks poczucie bezpieczeństwa i jednoznacznie aseksualnego charakteru ich przyjaźni. Oboje mają jednak problemy w nawiązywaniu stałych relacji, a przyczyna tych problemów zidentyfikowana jest jako idealizacja związków na podstawie dzieł fikcji, które zdaniem bohaterów filmu tworzą iluzję idealnej i wiecznej miłości.

</doc>
<doc id="913781" url="https://pl.wikipedia.org/wiki?curid=913781" title="Love and Other Disasters">
Love and Other Disasters

Love and Other Disasters – trzeci album studyjny zespołu Sonic Syndicate. W edycji rozszerzonej wraz z albumem dołączona została płyta DVD. Album osiągnął sukces komercyjny za sprawą aż 4 singli promujących go.

</doc>
<doc id="913782" url="https://pl.wikipedia.org/wiki?curid=913782" title="Chotelek Zielony">
Chotelek Zielony



</doc>
<doc id="913786" url="https://pl.wikipedia.org/wiki?curid=913786" title="Horacjusz Kokles">
Horacjusz Kokles

Horacjusz Kokles (łac. "Horatius Cocles", dosł. Horacjusz Jednooki) – bohater z legendy rzymskiej, który obronił w pojedynkę ważny most na Tybrze ("Pons Sublicius") w wojnie przeciwko Etruskom Porsenny.
Horacjusz miał odpierać ataki Etrusków wraz z dwoma towarzyszami, Spuriuszem Larcjuszem i Tytusem Herminiuszem, dając oddziałom rzymskim czas na zerwanie belek podtrzymujących most. W ostatniej chwili odesłał druhów i samotnie stawiał opór wrogowi. Gdy most się ostatecznie zawalił, Horacjusz wezwał boga Tiberinusa i wskoczył w pełnej zbroi do rzeki. W zależności od wersji legendy dopłynął bezpiecznie do brzegu lub zginął w nurtach Tybru.
Do jego legendy nawiązuje również opera "Mucjusz Scaevola", gdzie Horacjusz jest jedną z postaci.

</doc>
<doc id="913787" url="https://pl.wikipedia.org/wiki?curid=913787" title="Błoniec-Nowa Wieś">
Błoniec-Nowa Wieś



</doc>
<doc id="913793" url="https://pl.wikipedia.org/wiki?curid=913793" title="Deportivo Táchira FC">
Deportivo Táchira FC

Deportivo Táchira Fútbol Club – wenezuelski klub piłkarski założony 11 stycznia 1974, z siedzibą w mieście San Cristóbal, leżącym w stanie Táchira.
Historia.
W roku 1970 urodzony we Włoszech Gaetano Greco założył w San Cristóbal klub o nazwie Juventus (na cześć słynnego klubu z Turynu).
W roku 1974 Greco zauważył, że w stanie Táchira nie ma ani jednego klubu zawodowego. Postanowił zatem na bazie amatorskiego klubu Juventus założyć klub zawodowy i 11 stycznia dwunastu ludzi założyło klub o nazwie "San Cristóbal Futbol Club", który jeszcze przed przystąpieniem do rozgrywek ligi wenezuelskiej zmienił nazwę na "Deportivo San Cristóbal FC". Na początku większość piłkarzy nowego klubu wywodziła się z amatorskiego Juventusu. Niebiesko-białe barwy nowego klubu przyjęto na wzór reprezentacji Włoch.
W styczniu 1975 roku klub zmienił barwy na złoto-czarne, ponieważ taki kolor lepiej kojarzył się ze stanem Táchira. Ponadto barwy te forsował urugwajski trener José "Pocho" Gil, gdyż przypominały mu one jego ulubiony klub, Peñarol. W 1978 roku klub zmienił nazwę na "Deportivo Táchira FC".
Debiut w pierwszej lidze w 1978 roku nie był olśniewający - dopiero 9. miejsce. Ale już w następnym roku klub sięgnął po najwyższe trofeum - mistrzostwo Wenezueli.
W 1986 roku z powodów finansowych doszło do zmiany nazwy klubu na "Unión Atlético Táchira" (na ogół używano skrótu "UAT"), jednak po mistrzowskim sezonie 1998/99 klub powrócił do poprzedniej nazwy.

</doc>
<doc id="913794" url="https://pl.wikipedia.org/wiki?curid=913794" title="Kilwa Kisiwani">
Kilwa Kisiwani

Kilwa Kisiwani () – obecnie zamieszkana przez muzułmanów miejscowość w Tanzanii, położona na przybrzeżnej wyspie o tej samej nazwie, u wybrzeży wschodniej Afryki.
W IX wieku została sprzedana kupcowi Ali bin Al-Hasanowi i przez następne stulecia wyrosła na jedno z ważniejszych miast i centrów handlowych tej części wybrzeża. Handlowano głównie złotem i żelazem z Zimbabwe, kością słoniową i niewolnikami z Tanzanii oraz odzieżą, biżuterią, porcelaną i przyprawami z Azji. 
W XIII wieku pod władzą rodziny Mahdali stała się najpotężniejszym miastem wschodniego wybrzeża Afryki, którego wpływy sięgały na południe aż po Mozambik. Abu Abdullah Ibn Battuta odwiedził miasto w 1330 i przychylnie odniósł się do pokory i religijności ówczesnego władcy, sułtana al-Hasan ibn Sulaimana. W tym właśnie okresie rozpoczęto budowę pałacu Husuni Kubwa oraz znaczną rozbudowę Wielkiego Meczetu.
Na początku XVI wieku wyspę penetrowali Portugalczycy, w tym Vasco da Gama i na krótko opanowali ją między 1505 a 1512, kiedy to została odbita przez Arabów. Miasto odzyskało część dawnej świetności, lecz w 1784 przeszło pod kontrolę omańskich władców Zanzibaru. Następnie Francuzi wybudowali i obsadzili fort na północnym krańcu wyspy, lecz samo miasto zostało opuszczone w latach 40. XIX wieku. Stało się później częścią Niemieckiej Afryki Wschodniej (1886–1918).
Poważne prace archeologiczne rozpoczęto w latach 50. XX wieku. W 1981 Kilwa Kisiwani wraz z pobliskim Songo Mnara wpisano na listę światowego dziedzictwa UNESCO, uznając za cenne obiekty Wielki Meczet, Pałac Mkutini i inne znaczące ruiny.
W 2004 na liście UNESCO oznaczono ten obiekt jako zagrożony. Istnieje poważne zagrożenie zniszczenia tutejszych zabytków, spowodowane różnymi czynnikami, głównie erozją i wegetacją roślinną. Wschodnia część pałacu Husuni Kubwa sukcesywnie znika. Zniszczenia terenu powodują ulewne deszcze, sukcesywnie podmywana konstrukcja jest zagrożona osunięciem się z klifu i zawaleniem. Częściowo proces ten spowalniają bujnie tu rosnące przybrzeżne rośliny, z drugiej strony jednak także one stwarzają zagrożenie, gdyż ich wzrost powoduje zniszczenie konstrukcji murów zabytku.
Miasteczko administracyjnie należy do dystryktu Kilwa w regionie Lindi. Współrzędne geograficzne: .

</doc>
<doc id="913795" url="https://pl.wikipedia.org/wiki?curid=913795" title="Horatius Cocles">
Horatius Cocles



</doc>
<doc id="913796" url="https://pl.wikipedia.org/wiki?curid=913796" title="Błoniec">
Błoniec

Błoniec (1992-2007 Błoniec-Nowa Wieś) – wieś w Polsce położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Wieś sołecka - zobacz jednostki pomocnicze gminy Busko-Zdrój w BIP 
Położenie.
Wieś Błoniec zlokalizowana jest na północ od Szczaworyża, u podnóża najwyższego wzniesienia w gminie Busko, stanowiącego część Garbu Pińczowskiego (nazywanego też Garbem Wójczańsko-Pińczowskim) – wzgórza Błoniec, wysokiego na 333 m n.p.m.
Przez wieś przechodzi zielony szlak turystyczny z Wiślicy do Grochowisk.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
Historia.
W Słowniku Geograficznym Królestwa Polskiego” z 1888 r. wymieniony jest Błoniec jako osada w ówczesnym powiecie stopnickim, gminie Pęczelice parafii Szczaworyż.
W spisie z roku 1827 osada nie ujęta.
W spisie powszechnym z roku 1921 Błoniec występuje jako wieś z 12 budynkami i 97 mieszkańcami.
Zachował się oryginał z 1916 r. planu podziału gruntów – wydzielenia indywidualnych pastwisk dla włościan z Błońca, przechowywany obecnie u sołtysa wsi.
W latach 30. XX w. na wzgórzu Błoniec wybudowano wysoką na kilkadziesiąt metrów wieżę triangulacyjną, służącą do celów pomiarowych i obserwacyjnych. W czasie II wojny uległa ona zniszczeniu. Po wojnie w jej miejscu wybudowano punkt triangulacyjny. Obecnie na wzgórzu Błoniec stoi charakterystyczny i z daleka widoczny maszt telefonii komórkowej.
Okres okupacji.
W latach okupacji hitlerowskiej, 30 lipca 1944 r. w stojącym po dziś dzień drewnianym domu, na końcu wsi, opodal zakrętu do wąwozu, odbyła się konferencja scaleniowa AK i BCh. Uczestniczyli w niej:
ze strony AK:
ze strony Batalionów Chłopskich:
Ciekawostka.
Do 1993 r. Błoniec był jedyną wsią w gminie Busko-Zdrój, w której nie było żadnego krzyża czy to figury przydrożnej. Wtedy to, z inicjatywy proboszcza parafii Szczaworyż, ks. Stanisława Kondraka w centrum wsi wybudowano z głazów postument na którym ustawiono figurę Matki Boskiej z napisem „Matce Rodzin 1993 r.”

</doc>
<doc id="913810" url="https://pl.wikipedia.org/wiki?curid=913810" title="Jumbo-jet">
Jumbo-jet



</doc>
<doc id="913811" url="https://pl.wikipedia.org/wiki?curid=913811" title="Nyanga">
Nyanga

Nyanga jest jedną z gabońskich prowincji. Jej obszar wynosi 21 285 km², a liczba mieszkańców 54 330 (2005). ośrodkiem administracyjnym (stolicą) jest Tchibanga.
Departamenty.
Nyanga jest podzielone na departamenty:

</doc>
<doc id="913813" url="https://pl.wikipedia.org/wiki?curid=913813" title="Obóz karno-śledczy w Żabikowie">
Obóz karno-śledczy w Żabikowie

Więzienie Policji Bezpieczeństwa i Wychowawczy Obóz Pracy Poznań-Junikowo () – działający podczas II wojny światowej (w latach 1943–1945) niemiecki obóz karno-śledczy w Żabikowie, w którym więziono głównie przedstawicieli inteligencji z ziem polskich włączonych do III Rzeszy, członków organizacji konspiracyjnych, jeńców radzieckich, komunistów niemieckich, Świadków Jehowy, a także obywateli innych państw.
Historia.
Pierwotnie, obóz miał powstać w ramach sieci obozów tworzonych wzdłuż wytyczonej autostrady łączącej Poznań z Berlinem. Projekt ten w III Rzeszy był realizowany od 1933 r. a po przyłączeniu terenów Wielkopolski do Niemiec wdrożono go również i tu. Pierwszymi więźniami tego obozu pracy przymusowej miała być głownie ludność żydowska.
Od kwietnia 1943 r. - po likwidacji miejsca kaźni, prawie w centrum Poznania, na terenie starej pruskiej warowni – tzw. Fortu VII – Obóz w Żabikowie funkcjonował jako kontynuacja formalno-organizacyjna więzienia Fortu VII – obóz karno-śledczy. 
Przebywało w nim przeciętnie około 2000 osób, z których większość kierowano następnie do innych obozów koncentracyjnych. W Żabikowie przetrzymywano więźniów przesłuchiwanych przez Gestapo. Tu też wykonywane były wyroki śmierci. Cały obóz składał się z ośmiu baraków dla więźniów oraz dziesięciu budynków administracyjnych. W środku znajdował się basen przeciwpożarowy, używany przez hitlerowców jako miejsce kaźni. Dodatkowo zbudowano kilka murowanych bunkrów karnych, żelazny bunkier – karcer oraz specjalnie skonstruowane klatki z drutu kolczastego.
Załogę obozu stanowiło od 80 do 100 SS-manów. Przez obóz żabikowski, zwany przez nazistów "obozem krwawej zemsty", przeszło około 40 tysięcy więźniów, z których znaczna część zginęła, m.in. wskutek nieludzkich warunków bytowania, tortur i egzekucji (np. w czerwcu 1944 Niemcy rozstrzelali kierowniczą grupę Szarych Szeregów).
Pełnej liczby ofiar do dziś nie ustalono. W aktach miejscowego Urzędu Stanu Cywilnego znajduje się 251 aktów zgonu więźniów tego obozu.
W nocy z 20 na 21 stycznia 1945 r. rozpoczęła się ewakuacja całego więziennego stanu obozu, których w tzw. „marszu śmierci” pognano w kierunku zachodnim. Po tygodniowej wędrówce, do obozu w Sachsenhausen dotarło zaledwie 208 z 500 osób wyprowadzonych z Żabikowa. Sprawcy zbrodni na więźniach nie zostali nigdy postawieni przed sądem. Około osiemdziesięciu chorych i niezdolnych do tego marszu więźniów zostało umieszczonych w jednym z baraków (w pobliżu głównej bramy), który następnie został podpalony. Wszyscy zginęli w płomieniach.
W 1946 r. część baraków zostało gruntownie odremontowanych z przeznaczeniem na miejsca hotelowe, m.in. dla osób pracujących przy organizacji Targów Poznańskich.
Od 1979 r. na terenie byłego funkcjonuje Muzeum Martyrologiczne w Żabikowie. Jego elementem jest pomnik „Nigdy wojny” autorstwa Józefa Gosławskiego.

</doc>
<doc id="913816" url="https://pl.wikipedia.org/wiki?curid=913816" title="Poczerwienienie">
Poczerwienienie



</doc>
<doc id="913818" url="https://pl.wikipedia.org/wiki?curid=913818" title="Jan Zamoyski (ujednoznacznienie)">
Jan Zamoyski (ujednoznacznienie)



</doc>
<doc id="913821" url="https://pl.wikipedia.org/wiki?curid=913821" title="Halowy hokej na trawie">
Halowy hokej na trawie

Halowy hokej na trawie – zespołowa gra sportowa.
W halowej odmianie hokeja na trawie gra się w 6 zawodników (+ 6 rezerwowych). Bramki mają 2 metry długości i 3 metry szerokości. W odmianie halowej kije są lżejsze niż na boisku otwartym.
W halowej odmianie hokeja na trawie rozgrywa się między innymi Mistrzostwa świata i Mistrzostwa Europy.
Halowe mistrzostwa świata zarówno mężczyzn jak i kobiet rozgrywane są co cztery lata, a pierwsza edycja odbyła się w 2003 roku w Lipsku. W rozegranych do tej pory edycjach męska reprezentacja Polski trzykrotnie zajęła 2 miejsce, wywalczając srebrne medale w 2003, w 2007 oraz w 2011 roku.
Halowe mistrzostwa Europy w hokeju na trawie mężczyzn po raz pierwszy zostały rozegrane w 1974 roku w Berlinie Zachodnim. Rozgrywki zostały zdominowane przez reprezentantów Niemiec, którzy do tej pory (łącznie z RFN) zdobyli 16 złotych medali. Polacy dotychczas wywalczyły dwa srebrne krążki w 1999 i 2006 roku oraz jeden brązowy w roku 2001.
Halowe mistrzostwa Europy w hokeju na trawie kobiet po raz pierwszy zostały rozegrane w 1975 roku w Arras. Rozgrywki zostały zdominowane przez reprezentantki Niemiec, które do tej pory (łącznie z RFN) zdobyły 15 złotych medali. Polki dotychczas wywalczyły jeden srebrny medal w 2016 roku oraz dwa brązowe krążki w 2012 i 2014 roku.
Halowe mistrzostwa Polski w hokeju na trawie mężczyzn po raz pierwszy rozegrano w 1961 roku. Najwięcej dziewiętnaście tytułów zdobył Grunwald Poznań.
Żeńska edycja halowych mistrzostw Polski pierwszy raz odbyła się w 1971 roku. Najwięcej do tej pory dziewięć triumfów święciła Polonia Wrocław i Start Brzeziny.

</doc>
<doc id="913823" url="https://pl.wikipedia.org/wiki?curid=913823" title="Gałczyn">
Gałczyn

Gałczyn – wieś w Polsce położona w województwie mazowieckim, w powiecie ciechanowskim, w gminie Glinojeck.
W latach 1975–1998 miejscowość administracyjnie należała do województwa ciechanowskiego.

</doc>
<doc id="913824" url="https://pl.wikipedia.org/wiki?curid=913824" title="Gmach Główny Muzeum Narodowego w Szczecinie">
Gmach Główny Muzeum Narodowego w Szczecinie

Gmach Główny Muzeum Narodowe w Szczecinie – jedna z sześciu siedzib Muzeum Narodowego w Szczecinie mieszcząca się na Wałach Chrobrego. 
O zabudowaniu Wałów Chrobrego (ówczesnych "Hakenterrasse") zadecydowano w roku 1901 roku. Gmach wybudowany w latach 1908–1911 według projektu Wilhelma Meyera-Schwartau. Pierwotnie znajdowało się tutaj Muzeum Miejskie, otwarte oficjalnie 23 czerwca 1913 roku, mieszczące zbiory sztuki.
Wybudowany na planie litery E nawiązuje swoim stylem do modernizmu i secesji. Pomiędzy arkadami portyku fasady głównej – od strony Odry – znajdują się reliefy, przedstawiające cztery obiekty symbolizujące epoki kultury: piramidę Cheopsa (kultura egipska), Partenon (kultura grecko-rzymska), katedrę w Kolonii (kultura średniowieczna) oraz bazylikę św. Piotra (kultura renesansu włoskiego). Na ścianie południowej znajdują się kobiece postacie symbolizujące malarstwo, grafikę i rzeźbę. Powierzchnia wystawowa obiektu to 5563. Wysokość gmachu wraz z kopułą wynosi 54 m. Gmach nigdy nie został ukończony. Otwarcie pierwszej części – mniej więcej połowy założenia w 1913 roku, było jednocześnie końcem inwestycji. W następnym roku wybuchła pierwsza wojna światowa. Pierwotne założenie przewidywało czteroskrzydłowy budynek z traktem na osi, i dwoma dziedzińcami wewnętrznymi. Do ukończenia pierwotnego założenia nigdy nie powrócono.
W roku 1944 podczas trwających nalotów gmach został uszkodzony w obrębie kondygnacji dachowej. 21 marca 1945 r. najcenniejsze eksponaty wywieziono do zamku w Koburgu. 29 czerwca 1948 r. otwarto tutaj Muzeum Morskie, wcielone dwa lata później w oddział Muzeum Narodowego w Szczecinie.
Od 1 stycznia 1976 na piętrze budynku znajduje się Teatr Współczesny.
Zbiory.
Oprócz zbiorów nautycznych, w budynku eksponowane są zbiory archeologiczne, etnograficzne (kolekcja afrykańska). Z dostępnej dla turystów wieży rozciąga się widok na Szczecin i okolice, szczególnie Międzyodrze.

</doc>
<doc id="913828" url="https://pl.wikipedia.org/wiki?curid=913828" title="Działy (Sulerzyż)">
Działy (Sulerzyż)

Działy – kolonia wsi Sulerzyż w Polsce, położona w województwie mazowieckim, w powiecie ciechanowskim, w gminie Glinojeck.
W latach 1975–1998 Działy administracyjnie należały do województwa ciechanowskiego.

</doc>
<doc id="913829" url="https://pl.wikipedia.org/wiki?curid=913829" title="Historia Kołobrzegu">
Historia Kołobrzegu

Historia Kołobrzegu, jednej z najstarszych miejscowości na Pomorzu, sięga VIII wieku, kiedy istniała tu osada znana z pozyskiwania soli z solanek. Znacznie rozwinął się Kołobrzeg w następnym stuleciu, zastępując starszy ośrodek w Bardach-Świelubiu. Około 880 roku na terenie Budzistowa powstał pierwszy gród i tam znajdował się pierwotnie Kołobrzeg. W X wieku Mieszko I włączył ten ważny gród do państwa polskiego i rozbudowywał po 979 roku co potwierdzają charakterystyczne dla Piastów izbice w konstrukcji wałów. Komunikacja z Wielkopolską odbywała się wzdłuż Parsęty i Gwdy. Syn Mieszka, Bolesław I Chrobry podczas Zjazdu w Gnieźnie w roku 1000 postanowił utworzyć tu biskupstwo z biskupem Reinbernem, co potwierdza wielkie znaczenie Kołobrzegu w skali państwa Piastów, równe Wrocławiowi i Krakowowi. Po śmierci Chrobrego i klęskach poniesionych przez Mieszka II, Pomorze wróciło do pogaństwa. W 1103 roku Bolesław III Krzywousty, jak pisał Gall Anonim, musiał zdobywać sławne miasto Kołobrzeg. W 1107 roku Krzywousty przyjął tu hołd księcia pomorskiego. W 1125 do miasta przybył Otto z Bambergu i wzniósł kościół pod wezwaniem NMP. W 1140 roku wzmiankowano w Kołobrzegu targ. Przed 1222 zbudowano kościół św. Jana Chrzciciela i Jana Ewangelisty. W 1255 roku na północ od grodu Mieszka I lokowano miasto na prawie lubeckim.
W ciągu kilkuset lat znajdowało się pod rządami: Duńczyków, książąt pomorskich, Brandenburgii, Prus i Niemiec; w 1945 zostało wcielone do Polski.
Dzieje osadnicze.
Dzieje osadnictwa na terenie współczesnego Kołobrzegu sięgają okresu przedpiastowskigo. Prawdopodobnie już w VII wieku na Wyspie Solnej u wybrzeży Bałtyku istniała osada, w której pozyskiwano sól ze źródeł solankowych. Szybko stało się to źródłem bogactwa okolicznych mieszkańców. W IX wieku ok. 4 km od wybrzeża w dół rzeki Parsęty wzniesiono gród. Jego ślady do dziś można odnaleźć na przedmieściach miasta, na terenie dzisiejszego Budzistowa. Wokół grodu rozwijało się osadnictwo. Eksportowano stąd sól m.in. do Wielkopolski i na Śląsk. Miejscowi rzemieślnicy wyspecjalizowali się w obróbce żelaza, poroża i bursztynu, którym handlowali z wikingami. Wieści o bogactwie grodu dotarły na Ostrów Lednicki. Wkrótce nad Parsętę przybyli woje Mieszka I. Gród został zdobyty i obsadzony załogą. Stał się silnym ośrodkiem władzy Piastów na Pomorzu Zachodnim. Towarzyszyła temu (datowana na l. 80. X wieku) przebudowa grodu oraz zmiany w produkcji rzemieślniczej miasta. 
Wczesnośredniowieczny Kołobrzeg składał się z grodu właściwego, warownego podgrodzia, kilku osad otwartych oraz położonego przy ujściu Parsęty zespołu osad warzelniczych z gródkiem strażniczym.
Biskupstwo.
Na zjeździe gnieźnieńskim w 1000 r. Bolesław I Chrobry wraz z cesarzem Ottonem III powołali arcybiskupstwo gnieźnieńskie, któremu podporządkowali biskupstwa w Krakowie i Wrocławiu. Wtedy także powstało biskupstwo w Kołobrzegu, a dzięki niemieckiemu kronikarzowi Thietmarowi z Merseburga znamy imię pierwszego biskupa: "„...arcybiskupowi Radzimowi, bratu męczennika, podlegać miał Reinbern, biskup kościoła Soli Kołobrzeskiej (łac. "Salsae Cholbergiensis aecclesiae episcopus"), krakowski Poppo i wrocławski Jan. Poza jego jurysdykcją pozostał tylko poznański Unger." Jak wyjaśnia Lech Leciejewicz: 
Kołobrzeg stał się stolicą biskupstwa, tym samym został wyróżniony i usytuowany na równi z takimi grodami jak Kraków, Wrocław czy Poznań. "„Chloberg”" nie cieszył się długo tak wysoką pozycją. Być może sprawiła to nazbyt gorliwa działalność biskupa, który "„niszczył i palił świątynie z posągami bożków i oczyścił morze zamieszkane przez złe duchy, wrzuciwszy w nie cztery kamienie pomazane świętymi olejami i skropiwszy je wodą święconą”". Nawrót pogaństwa zmusił biskupa do ucieczki i opuszczenia diecezji, a Kołobrzeg stracił status stolicy biskupiej na rzecz położonego dalej na zachód Wolina a późnej Kamienia. Słowiański Cholberg odzyskał niezależność, którą cieszył się aż do czasów Bolesława III Krzywoustego. W 1103 umocnienia grodu okazały się zbyt potężne – nie zdołano go opanować mimo zaskoczenia obrońców. Co nie udało się w 1103, zakończyło się sukcesem w 1107 lub 1108 Mieszkańcy w obawie o życie poddali się, a całe Pomorze Środkowe ponownie znalazło się w granicach państwa piastowskiego. Z dumą pisał wówczas o Kołobrzegu Gall Anonim, który uznał je za "„miasto sławne”".
Kołobrzeg w XII-XVIII wieku.
Już w latach 30. XII w. Kołobrzeg znalazł się pod zwierzchnictwem cesarstwa. W latach 1187–1227, gdy w Polsce powiększało się rozbicie dzielnicowe, Pomorze z Kołobrzegiem znalazło się pod władzą Duńczyków. Związani z nim więzami krwi książęta zachodniopomorscy powoli odzyskali niezależność. 23 maja 1255 książę Warcisław III i biskup kamieński Hermann von Gleichen lokowali nowe miasto na prawie lubeckim, zwolnione przez pięć lat z płacenia wszelkich należności. Miasto miało też 100 łanów ziemi uprawnej, kołobrzeski las oraz prawo połowu ryb w morzu pomiędzy ujściami Regi i Parsęty. Powstało ono bliżej wybrzeża. Opuszczono dawny gród, który w pamięci potomnych zachował się jako Stare Miasto (niem. "Altstadt"). Znajdują się tam m.in. pozostałości kilku kościołów: katedry biskupa Reinberna, kościoła św. Ottona, kaplicy św. Piotra czy klasztoru benedyktynek. Pamiątką po dawnych czasach pozostał kościółek św. Jana Chrzciciela, wymieniany w kronikach już w 1222 W średniowieczu do miasta przybywali liczni osadnicy, zwłaszcza z Niemiec – m.in. z Lubeki i Gryfii. Na przełomie XIII i XIV w. Kołobrzeg był już silnym miastem hanzeatyckim. Wkrótce został otoczony murami i fosą, stając się ważnym ośrodkiem handlowym i gospodarczym. Równocześnie powoli znikał jego słowiański charakter, ustępując żywiołowi niemieckiemu. W XVI w. władze miejskie zakazały m.in. przyjmować do cechów rzemieślników z Polski.
W połowie XVII w. nadbałtyckie potęgi Szwecja i Brandenburgia zaczęły przygotowywać się do walki z Austrią o panowanie w Starej Rzeszy. Jak się wkrótce okazało, teren Pomorza Zachodniego stał się areną przemarszów wojsk, a także działań wojennych. W okresie wojny trzydziestoletniej (1618–1648) Kołobrzeg opanowały wojska szwedzkie. Opuściły miasto dopiero w 1653, odstępując na drodze układów Brandenburgii. Wcześniej towarzysząca wojsku epidemia spowodowała śmierć ponad 3,5 tys. mieszkańców. W tym czasie miasto nad Parsętą zdominowane było przez niemiecki patrycjat. W drugiej połowie XVII w. Kołobrzeg otoczono potężnymi umocnieniami ziemnymi, ufortyfikowano nawet latarnie morskie. Miasto stało się jedną z najsilniejszych twierdz regionu. W 1701 rada miasta przysięgła wierność królowi pruskiemu, a nad starym gotyckim ratuszem zawisł sztandar z orłem dwugłowym. W granicach Prus, a potem Niemiec Kołobrzeg pozostał aż do 1945. Zerwanie stosunków z Polską oznaczało jednak dla mieszkańców miasta kryzys gospodarczy. Przynoszący od wieków dochody handel solą zaczął zamierać, a prywatni właściciele zmuszeni byli odsprzedawać swoje przedsiębiorstwa.
W okresie wojny siedmioletniej (1756–1763) miasto trzykrotnie oblegali Rosjanie, pragnąc założyć tu bazę floty. Zdobyli Kołobrzeg 17 grudnia 1761 i okupowali do 9 sierpnia 1762. Po zakończeniu wojny siedmioletniej Kołobrzeg powoli dźwigał się z zapaści. Zaczął rozwijać się tu przemysł włókienniczy.
Wojny napoleońskie.
Podczas wojen napoleońskich i ataku wojsk francuskich na Prusy, Kołobrzeg pozostał jednym z nielicznych, niezdobytych przez Francuzów skrawków państwa pruskiego. Armie francuskie oblegały Kołobrzeg od 26 kwietnia 1807 do 2 lipca 1807 roku. Miasto bronione było skutecznie przez oddziały pod przywództwem Augusta von Gneisenau mimo znacznej przewagi liczebnej Francuzów (obrońców było 5700 wobec 18 000 żołnierzy Napoleona). Wojska napoleońskie odstąpiły dopiero w obliczu zawarcia traktatu pokojowego w Tylży. Zdarzenie to wykorzystane zostało przez nazistowską propagandę w końcu wojny – na bazie wydarzeń z 1807 roku powstał film „Kolberg”.
Kołobrzeski kurort.
W 1830 otwarto tu pierwszy zakład kąpieli solankowych i przed nadmorskim miastem pojawiła się zupełnie nowa perspektywa. Przebadana przez specjalistów solanka zawierała brom, jod, sód, jony wapni, żelaza, magnezu i inne korzystne dla zdrowia pierwiastki. Z rozmachem zaczęły powstawać coraz to nowe zakłady kąpieli solankowych. W kilkanaście lat miasto stało się znanym uzdrowiskiem w tej części Europy. Bogacenie się mieszkańców widocznie było w działaniach miejscowych władz. Odbudowano ratusz w stylu neogotyckim, kolegiatę, powstało nowe kamienne molo portowe, wzniesiono nowy gmach Urzędu Miejskiego, otwarto teatr. Kołobrzeg uzyskał połączenie kolejowe ze Szczecinem, Gdańskiem, Poznaniem oraz Koszalinem. Już pod koniec XIX w. ulice rozświetliły latarnie gazowe, a na początku XX w. zaczęły sprawnie działać wodociągi. Aż do wybuchu II wojny światowej miasto rozwijało się z dala od politycznego zgiełku, ciesząc się sławą znakomitego uzdrowiska.
Po II wojnie światowej.
W końcowym okresie II wojny światowej Niemcy ogłosili Kołobrzeg twierdzą i z wielką determinacją bronili miasta. Po przełamaniu głównej linii obrony Wału Pomorskiego szturm na Kołobrzeg (Bitwa o Kołobrzeg) podjęła 1 Armia Wojska Polskiego oraz wojska radzieckie I Frontu Białoruskiego. Niemcy bronili każdego skrawka miasta, każdego budynku. Dopiero ostrzał z baterii katiusza, które m.in. obróciły w gruz zabytkową kolegiatę, przyniósł przełom. Ostatnie walki toczyły się o fort Ujście. Miasto zdobyto 18 marca 1945. Tego samego dnia uroczyście odnowiono Zaślubiny Polski z morzem, zapowiedź zdobycia przez Polskę Pomorza. Po ustaniu działań wojennych w gruzach znalazło się ponad 90% budynków. W okresie powojennym miasto utrzymało status siedziby władz powiatowych. Szybko rozpoczęto odbudowę, początkowo urządzeń portowych, a następnie zabudowy mieszkalnej. W 1956 uruchomiono uzdrowisko, w 1976 powstało PP „Polska Żegluga Bałtycka”. W okresie PRL-u słynęło z Festiwalu Piosenki Żołnierskiej, w 1975 miasto odznaczono Orderem Odrodzenia Polski II Klasy.
Historyczne części miasta.
Kołobrzeg posiadał kilkanaście części miasta. Niektóre były dawniej podmiejskimi wsiami. W 1947 i 1948 roku zmieniono niemieckie nazwy na polskie.

</doc>
<doc id="913830" url="https://pl.wikipedia.org/wiki?curid=913830" title="Obietnica (film 2001)">
Obietnica (film 2001)

Obietnica – amerykański film fabularny (thriller psychologiczny) z 2001 roku w reżyserii Sean Penna.
Scenariusz filmu powstał na podstawie powieści z 1958 pod tym samym tytułem szwajcarskiego pisarza Friedricha Dürrenmatta.
Fabuła.
Jerry Black, policyjny detektyw w małym amerykańskim miasteczku ma właśnie odejść na zasłużoną emeryturę, kiedy dochodzi do brutalnej zbrodni na kilkuletniej dziewczynce. Przez przypadek to właśnie on ma poinformować rodziców, że ich córka została zgwałcona i zamordowana. W trakcie rozmowy Black złożył matce dziewczynki uroczystą przysięgę, że złapie mordercę.

</doc>
<doc id="913833" url="https://pl.wikipedia.org/wiki?curid=913833" title="Bitwa pod Cecorą (1595)">
Bitwa pod Cecorą (1595)

Bitwa pod Cecorą miała miejsce 19–20 października 1595 roku podczas wyprawy Zamoyskiego do Mołdawii.
Latem 1595 roku armia koronna (około 5000 jazdy, 2300 piechoty i kilka dział) dowodzona przez hetmana wielkiego koronnego Jana Zamoyskiego wkroczyła do Mołdawii i 27 sierpnia zajęła Chocim. Po zdobyciu 3 września stolicy hospodarstwa – Jass, wódz polski osadził na tronie mołdawskim przychylnego Rzeczypospolitej Jeremiego Mohyłę. Akcja Zamoyskiego związana była z jego planami utworzenia w tej strefie zależnych od Rzeczypospolitej niewielkich państw buforowych, które chroniłyby Koronę przed zagrożeniem tureckim (miały to być Mołdawia, Siedmiogród i Wołoszczyzna).
Wkroczenie wojsk polskich do Mołdawii spotkało się z szybką reakcją Osmanów. Ponieważ sułtan Mehmed III zajęty był walką z Michałem Walecznym, na teren Mołdawii wkroczyła silna armia tatarska wspomagana przez posiłki tureckie (około 25 000 żołnierzy) dowodzona przez chana krymskiego Ğazı II Gireja. Na wieść o zbliżaniu się do Jass idącego od strony Kiszyniowa nieprzyjaciela Zamoyski przeprawił swą armię na lewy brzeg Prutu w celu obrony przeprawy przez rzekę. Wojska polskie założyły 6 października warowny obóz, którego tyły i oba skrzydła chroniła rzeka Prut, natomiast z przodu wybudowano wał z 13 bastionami i 4 bramami wypadowymi. Wieczorem 18 października nadciągnęła armia chańska i wkrótce doszło do pierwszych starć harcowników (m.in. kniaź Kirył Różyński (Kirył Rużyński) postrzelił z łuku siostrzeńca samego chana’). Kolejnego dnia, 19 października, doszło do większych starć. Chan miał przy sobie niewiele piechoty – miał więc niewielkie szanse na zdobycie polskich umocnień. Duże straty wojskom oblegającym zadawały piechota i jazda wypadające przez obozowe bramy. Ponieważ 20 października walki przebiegały podobnie, Ğazı II Girej doszedł do wniosku, że nie jest w stanie pokonać Zamoyskiego i zgodził się przystąpić do rokowań.
Ostatecznie 21 października podpisano pokój, na mocy którego Tatarzy uznali władzę Jeremiego Mohyły w Mołdawii i zgodzili się, by na obszarze hospodarstwa pozostały polskie wojska. Dwa dni po zawartym układzie armia tatarska rozpoczęła odwrót.

</doc>
<doc id="913834" url="https://pl.wikipedia.org/wiki?curid=913834" title="Huta (Dukt)">
Huta (Dukt)

Huta – przysiółek wsi Dukt w Polsce, położony w województwie mazowieckim, w powiecie ciechanowskim, w gminie Glinojeck.
W latach 1975–1998 przysiółek administracyjnie należał do województwa ciechanowskiego.
Wierni Kościoła rzymskokatolickiego należą do parafii św. Stanisława Biskupa Męczennika w Glinojecku.

</doc>
<doc id="913836" url="https://pl.wikipedia.org/wiki?curid=913836" title="Huta Arnold">
Huta Arnold

Huta Arnold − kolonia robotnicza zbudowana w 1841 roku przez wrocławskiego kupca Arnolda Lüschwitza dla pracowników huty cynku "Arnold", w rejonie obecnej ul. Strumiennej w Katowicach, na terenie dzielnicy Janów-Nikiszowiec.
W 1841 roku nad Boliną (obecnie tereny dzisiejszego Janowa Miejskiego w Mysłowicach) kupiec wrocławski Arnold Lüschwitz założył swoją drugą w Janowie – po hucie "Amalie" (obecnie obszar Mysłowic) hutę cynku – "Arnold". Wraz z nią założono kolonię robotniczą, którą nazwano "Huta Arnold". Większość zabudowy kolonii stanowiły parterowe domki, prawdopodobnie drewniane. Sama zaś huta należała do jednej z mniejszych na Górnym Śląsku. W 1859 roku posiadała siedem pieców do wytopu cynku i zatrudniała 39 robotników. W 1867 roku hutę "Arnold" i "Amalie" połączono w jedną. Rok później łączna produkcja cynku wynosiła 530 ton, co stanowiło wówczas 1,5% całej produkcji tego surowca na Górnym Śląsku. Połączoną hutę zlikwidowano trzy lata po konsolidacji – w 1870 roku, a w 1880 roku nie było już śladów po niej.
W grudniu 1885 kolonia liczyła łącznie 50 mieszkańców, natomiast maju 1939 roku w kolonii mieszkało 28 osób. W 1924 roku kolonię włączono do gminy Janów, natomiast 31 grudnia 1959 roku wraz z Szopienicami weszła w skład Katowic. Zabudowa historycznej kolonii sąsiaduje obecnie z Parkiem Bolina.

</doc>
<doc id="913838" url="https://pl.wikipedia.org/wiki?curid=913838" title="Anna Orzelska">
Anna Orzelska

Anna Karolina Orzelska, także Anna Katarzyna Orzelska (ur. w końcu lipca albo z początkiem sierpnia, 6 października lub 23 listopada 1707 w Warszawie, zm. 27 września 1769 w Grenoble) – córka naturalna Augusta II Mocnego, hrabina, skandalistka, uważana za jedną z piękniejszych kobiet doby baroku.
Życiorys.
W czasie pobytu w Warszawie w końcu 1706 roku August II poznał Henriettę Renard, mieszczankę, córkę handlarza win. Rezultatem związku były narodziny Anny Katarzyny, o których ojciec dziecka dowiedział się po powrocie do Drezna. Nie wykazywał on zainteresowania losem córki aż do 1723 roku, kiedy została ona przedstawiona królowi. 19 września 1724 roku otrzymała nazwisko Orzelska. Uważa się, że pochodzi ono od „orła”. Król chciał w ten sposób podkreślić jej urodzenie w Polsce, w odróżnieniu np. od Maurycego Saskiego, urodzonego w Saksonii i którego matką była Aurora von Königsmarck.
Anna została oficjalnie uznana za królewską córkę z przyznaniem tytułu hrabiny Orzelskiej. Pierwszy raz jej nazwisko pojawia się w dokumentach 21 listopada 1726 roku. W czasie trwania sejmu grodzieńskiego król podpisał darowiznę dla niej w postaci Pałacu Błękitnego w Warszawie, która została wpisana do "Kancelarii Wielkiej".
Orzelska nie otrzymała żadnego formalnego wykształcenia, co nie przeszkodziło jej we włączeniu się w wir bujnego życia dworskiego. Reputacja dworu Augusta II Mocnego w Europie nie była wysoka, a życie pięknej hrabiny nie odbiegało od jego standardów. Współcześni wspominali o jej skłonności do napojów alkoholowych, tytoniu i licznych romansów. Lubiła też polowania, tańce, jazdę konną.
W 1728 roku została przedstawiona kronprinzowi pruskiemu Fryderykowi, z którym nawiązała romans. Istnieje pogląd, że dodatkową motywacją schadzek miało być podejmowane przez nią szpiegostwo.
W 1730 roku otrzymała posag w wysokości 300 tysięcy talarów i została wydana (30 sierpnia) za księcia Szlezwiku-Holsztyna-Sønderborg-Beck, Karola Ludwika Fryderyka. "Karol był tylko podrzędną bardzo osobą w małżeńskim związku Anny i brał od niej całe swoje znaczenie, jeżeli miał jakie na dworze. A i sam sposób podróżowania państwa dowodzi, że Annie należało się pierwszeństwo. Ten biedny mąż jechał zawsze z tyłu, zawsze sam jeden, oddzielnie, bez orszaku i wielkiej służby". Miała z nim syna Karola Fryderyka, późniejszego generała-majora armii saskiej. 3 lata po ślubie Orzelska zażądała rozwodu, który został jej udzielony i wyjechała do Wenecji, gdzie wiodła życie rozwódki-skandalistki. Zmarła w Grenoble, została pochowana w kościele św. Ludwika, w kaplicy św. Jana Chrzciciela.
Znane wizerunki.
Jej znany portret, pędzla Antoine’a Pesne’a znajduje się w pałacu-muzeum w Nieborowie. Inny jej portret, pędzla Loiusa de Silvestre'a znajduje się w Pałacu Na Wyspie w Warszawie. Znany jest również miedzioryt Jaroczyńskiego przedstawiający Orzelską z lwim pieskiem. Z kolei Rosalba Carriera jest autorką jej portretu znajdującego się w Galerii Obrazów Starych Mistrzów w Dreźnie.

</doc>
<doc id="913839" url="https://pl.wikipedia.org/wiki?curid=913839" title="Janowo (Bielawy)">
Janowo (Bielawy)

Janowo – część wsi Bielawy w Polsce, położona w województwie mazowieckim, w powiecie ciechanowskim, w gminie Glinojeck.
W latach 1975–1998 Janowo administracyjnie należało do województwa ciechanowskiego.

</doc>
<doc id="913842" url="https://pl.wikipedia.org/wiki?curid=913842" title="Kamionka (Dukt)">
Kamionka (Dukt)

Kamionka – osada wsi Dukt w Polsce, położona w województwie mazowieckim, w powiecie ciechanowskim, w gminie Glinojeck.
W latach 1975–1998 osada administracyjnie należała do województwa ciechanowskiego.

</doc>
<doc id="913844" url="https://pl.wikipedia.org/wiki?curid=913844" title="Historia Ziemi">
Historia Ziemi

Historia Ziemi – okres około 4,5 miliarda lat (4,467 miliarda lat; 32,5% wieku Wszechświata), od uformowania się planety z mgławicy słonecznej do czasów współczesnych. Niniejszy artykuł przedstawia zarys jej historii i podsumowuje główne teorie naukowe. Aby ułatwić umiejscowienie opisywanych zdarzeń na osi czasu, w artykule posłużono się analogią, odwzorowując dzieje naszej planety na 24-godzinną dobę. Godzinie 00:00 w tym modelu odpowiada moment powstania Ziemi 4,467 miliarda lat temu, natomiast godzinie 24:00 odpowiadają czasy nam współczesne. Oznacza to, że każdej sekundzie umownego "życia" Ziemi w naszym modelu odpowiada 51 700 lat czasu rzeczywistego. Wielki Wybuch, podczas którego powstał Wszechświat, nastąpił około 13,82 miliardów lat temu (dane z misji Planck z lutego 2013), co oznacza, że nastąpił około trzech "dób" temu, czyli dwie "doby" przed rozpoczęciem historii Ziemi.
Powstanie Ziemi.
Ziemia powstała jako część tworzącego się Układu Słonecznego, który uformował się z wielkiej wirującej chmury gazu, pyłu i skał. Zawarty w mgławicy wodór i hel pochodziły głównie z Wielkiego Wybuchu. Cięższe pierwiastki aż do żelaza mogły powstać w wyniku syntezy termojądrowej w gwiazdach, a pierwiastki o większych liczbach atomowych powstały podczas wybuchów supernowych. Oznacza to, że przynajmniej część materii obecnego Układu Słonecznego pochodzi z wcześniejszych gwiazd, w tym i z supernowych.
Około 4,5 miliarda lat temu prawdopodobnie nieodległa gwiazda zapadła się w supernową, wyrzucając z siebie z dużą prędkością zewnętrzne fragmenty. Powstała w ten sposób fala uderzeniowa (strumień materii), przechodząc przez mgławicę słoneczną, zainicjowała zagęszczanie się materii, wprawiając ją w lub zwiększając jednocześnie jej ruch obrotowy. W wyniku przyciągania grawitacyjnego zagęszczenie zapadało się coraz szybciej. Zmniejszanie rozmiarów zwiększało prędkość obrotową mgławicy, materia znajdująca się w płaszczyźnie obrotu obracająca się odpowiednio szybko zapadała się w mniejszym stopniu i w wyniku tego obłok przekształcił się w dysk protoplanetarny. Większość masy (ponad 99%) dysku skoncentrowała się w jego centralnej części. Zapadanie grawitacyjne materiału mgławicy przekształcało energię grawitacyjną obłoku w energię cieplną. W centrum mgławicy szybkość przemiany energii grawitacyjnej w cieplną przewyższała szybkość przenoszenia tej energii na zewnątrz, co prowadziło do znacznego rozgrzania się centralnej części dysku. Powstała w efekcie gwiazda typu T Tauri. Dalsze zapadanie wywołało reakcję termojądrową przemieniającą atomy wodoru w hel i Słońce stało się gwiazdą ciągu głównego w swej wczesnej fazie egzystencji.
Jednocześnie z tworzeniem się Słońca w wirującym dysku zachodziły procesy tworzenia się planet. Materia wirująca z odpowiednią prędkością nie spadała do centrum. Powstające w dysku niejednorodności narastały i powiększały się, różnice w prędkości obrotowej sprawiały, że zagęszczenia przyjmowały najpierw formę pierścieni, później, gdy wystąpiły w nich większe gęstości, pod wpływem grawitacji trwał lokalny proces dalszego ich zagęszczania. Sukcesywnie dochodziło do kolizji różnych obiektów, co prowadziło do powiększania ich masy. Ważną rolę odegrały w tym gazy, które wyhamowywały obiekty i umożliwiały im zlepianie się. W ten sposób powstały protoplanety. Jedną z nich, oddaloną od Słońca o około 150 milionów kilometrów, była Ziemia.
Podczas dalszego zagęszczania się i ogrzewania Słońca, reakcja termojądrowa nabrała odpowiedniej wydajności. Powstająca energia rozgrzała Słońce, zapobiegając dalszemu jego zapadaniu. Wysoka temperatura wywołała świecenie gwiazdy oraz wiatr słoneczny, które wywiały z jej okolic resztki gazu i drobnego pyłu. Brak gazu uniemożliwił tworzenie się kolejnych skupień materii. W zderzających się z dużą prędkością drobnych ciałach dominowało kruszenie, takie, jakie obserwuje się obecnie w pierścieniach planetarnych. Większość istniejących wówczas drobnych obiektów w późniejszych okresach spadła na planety. Tylko niewielka część tych okruchów pozostała do dziś w Układzie Słonecznym i są one klasyfikowane jako drobne ciała niebieskie.
Księżyc.
Powstanie Księżyca jest nadal niezbadane, ale podobieństwo składu skorupy Księżyca i Ziemi wskazuje na teorię wielkiego zderzenia. Możliwe, że Ziemia nie była jedyną planetą formującą się w odległości 150 milionów kilometrów od Słońca. Teoria ta zakłada istnienie drugiego skupiska materii oddalonego 150 milionów kilometrów od Słońca i Ziemi w ich czwartym lub piątym punkcie libracyjnym. Ta planeta, nazwana Thea, była mniejsza od Ziemi w jej aktualnej postaci, przypominała swoją masą i rozmiarami Marsa. Jej orbita mogła w początkowych stadiach być stabilna, lecz w miarę zbierania przez Ziemię coraz większych ilości materii rosło przyciąganie między tymi planetami, przyciąganie planet destabilizowało stopniowo układ. Thea zmieniała swoje położenie w stosunku do Ziemi do około 4,533 miliarda lat temu, czyli o 00:10 według założonego "dobowego" czasu istnienia Ziemi, kiedy to uderzyła skosem w Ziemię. Mała prędkość (7 - 10 km/s) i mały kąt przy jakich przebiegło zderzenie, nie były wystarczające do zniszczenia (rozerwania i rozrzucenia) Ziemi, lecz były na tyle silne, by wybić pewną część jej skorupy daleko za atmosferę. Większość materiału Thei pozostała na Ziemi, a jej cięższe fragmenty wniknęły w jądro Ziemi. Część wybitego z Ziemi materiału wraz z pozostałościami gazowymi Thei, które nie brały udziału w zderzeniu, pod wpływem własnej siły grawitacji, w ciągu kilku tygodni zbiły się w jedno ciało niebieskie, przybierając formę kuli - Księżyca. Teoria ta wyjaśnia też istnienie w Ziemi dużego i ciężkiego jądra, które odpowiada za wiele zjawisk na Ziemi w tym ziemskie pole magnetyczne i utrzymujące się do dziś ruchy tektoniczne, (na sąsiednich planetach dawno zanikły) które utworzyły kontynenty. Ta sama teoria zakłada również, że zderzenie doprowadziło do przechylenia osi obrotu Ziemi względem jej płaszczyzny wędrówki naokoło Słońca, które odpowiedzialne jest za ziemskie pory roku. Prosty, idealny model powstania Ziemi z dysku protoplanetarnego zakładałby brak takiego nachylenia, co odbiłoby się na braku zróżnicowanych pór roku. Możliwe, że zderzenie przyspieszyło też ruch obrotowy.
Hadeik.
Młoda Ziemia we wczesnym hadeiku bardzo się różniła od współczesnej. Nie istniały na jej powierzchni oceany, a atmosfera pozbawiona była tlenu. Była często bombardowana przez planetoidy i materiały pozostałe po uformowaniu się planet Układu Słonecznego. Energia bombardowania, rozpadów radioaktywnych oraz kurczenia się kuli ziemskiej rozgrzewała jej wnętrze i sprawiała, że ówczesna Ziemia była ciałem płynnym. Cięższe substancje wchodzące w jej skład przemieszczały się do jądra planety, zaś lżejsze pozostawały na powierzchni, tworząc poszczególne jej warstwy (patrz Budowa wnętrza Ziemi). Możliwe, że wczesna atmosfera Ziemi powstała z materiału mgławicy słonecznej miała taki sam skład jak atmosfera Słońca i składała się głównie z wodoru i helu, ale zarówno gorąco samej planety, jak i wiatr słoneczny doprowadziły do rozwiania jej najlżejszych składników.
Sytuacja zmieniła się, gdy promień Ziemi osiągnął około 40% swojej dzisiejszej długości, a grawitacja ciała pozwoliła na zatrzymanie w jej pobliżu atmosfery zawierającej wodę. Temperatura Ziemi gwałtownie spadła, ukształtowała się też stała skorupa ziemska. Część obszarów Ziemi była topiona przez większe uderzenia następujące co kilka dekad lub wieków. Mogły one doprowadzać do lokalnego topnienia powierzchni Ziemi i częściowego jej zróżnicowania, w którym lżejsze pierwiastki pozostawały na powierzchni lub były uwalniane do wilgotnej atmosfery.
Powierzchnia Ziemi schładzała się względnie szybko, tworząc w ciągu 150 milionów lat (i kończąc około 00:45 na hipotetycznym zegarze) skorupę. Nowsze badania sugerują, że tworzenie się skorupy ziemskiej trwało 100 milionów lat, co zdaje się potwierdzać pomiar poziomu hafnu dokonany podczas badań w zachodnioaustralijskich wzgórzach Jack Hills. W górach tych znaleziono najstarszy kryształ cyrkonu, którego wiek oszacowano na 4,4 mld lat. Na podstawie badań kryształów z najstarszych skał uważa się, że skorupa ziemska istniała już 4,5 mld lat temu. Z tej pierwotnej skorupy nie pozostało prawie nic (poza niewielkimi kryształkami). Wiek najstarszych zachowanych skał szacuje się na 4,2 mld lat. Około 4 do 3,8 miliarda lat temu (czyli o trzeciej lub czwartej nad ranem) Ziemia przeżyła okres wyjątkowo ciężkiego bombardowania asteroidami. Z powłoki ziemskiej wydalana była woda, wulkany odprowadzały do atmosfery także inne gazy, tworząc w ten sposób drugą atmosferę Ziemi. Woda była dostarczana również przez uderzające w Ziemię meteoroidy, pochodzące najprawdopodobniej z asteroid pasa zewnętrznego, dostających się w zasięg pola grawitacyjnego Jowisza, które kierowało je w stronę środka Układu Słonecznego. Ziemia nadal się ochładzała, a w jej atmosferze powstawały chmury. Opady atmosferyczne doprowadziły w ciągu 750 milionów lat (3,8 miliarda lat temu, odpowiednik godziny 4:00 nad ranem, lub nieco wcześniej) do utworzenia się oceanów. Niedawno opublikowane wyniki prac naukowych sugerują, że oceany mogły wytworzyć się już 4,2 miliarda lat temu (o 1:50 według zakładanego 24-godzinnego modelu istnienia Ziemi). Nowo utworzona atmosfera najprawdopodobniej zawierała amoniak, metan, parę wodną, dwutlenek węgla, azot oraz małe ilości innych gazów. Wolny tlen praktycznie nie istniał, najprawdopodobniej reagował z wodorem lub minerałami. W tej fazie egzystencji Ziemi działalność wulkaniczna była znacznie wzmożona, a planeta nieposiadająca warstwy ozonowej była wystawiona na silne promieniowanie ultrafioletowe.
Zaczątki życia.
Szczegóły powstania życia nie są znane, choć doszło już do ustalenia ogólnych zasad tego procesu. Sugerowano, że życie, a przynajmniej substancje organiczne, mogły przybyć na Ziemię z przestrzeni kosmicznej (patrz "panspermia"), inne zakładają większe prawdopodobieństwo tego, że substancje takie wytworzyły się bezpośrednio na Ziemi. Wszystkie teorie opisujące powstanie życia na Ziemi są do siebie podobne. Jeśli życie powstało na Ziemi, czas jego zaistnienia jest wysoce ulotny – istnieją głosy, że nastąpiło to 4 miliardy lat temu. Analizując skład izotopowy węgla, naukowcy potrafią rozpoznać czy dany węgiel brał udział w procesach życiowych. Najstarszy węgiel o składzie świadczącym o pochodzeniu organicznym datowany jest na 3,7 mld lat temu. W jakiś sposób jedna z cząsteczek (lub inny fragment materii) przebywająca wewnątrz naładowanej energią chemiczną mieszanki ziemskiej, uzyskała możliwość powielania samej siebie, za pomocą replikatora. Natura takiej cząsteczki nie jest do końca odkryta, gdyż do czasów współczesnych została ona zastąpiona przez współczesne metody replikacji organizmów – DNA. Tworząc kopie samego siebie, replikator nie zawsze był dokładny: niektóre kopie zawierały "błędy". Jeśli wprowadzona w wyniku błędu zmiana niszczyła możliwość samopowielania, stworzona w ten sposób "linia" materii organicznej wymierała. Z drugiej strony, bardzo nieliczne zmiany mogły spowodować, że replikator działał szybciej lub lepiej – takie "obciążenia" materiału biologicznego stawały się coraz częstsze i "udane". W miarę kurczenia się zasobów materiałowych (swoistego "pożywienia" dla replikowanej materii), przeżywała materia obciążona takimi cechami, które pozwalały na wykorzystanie innych zasobów energii lub zatrzymanie rozwoju innych "odgałęzień" wczesnego życia, kradnąc ich zasoby.
Zasugerowano kilka modeli rozwoju replikatora. Postulowano replikatory o różnej strukturze, w tym składające się z elementów chemii organicznej, takich, jak współcześnie rozumiane proteiny, kwasy nukleinowe, fosfolipidy, kryształy, a nawet systemy kwantowe. Aktualnie nie istnieje metoda badawcza pozwalająca na ustalenie, który z zaproponowanych modeli powstania życia na Ziemi odpowiada prawdzie – o ile którykolwiek ze wspomnianych modeli jest w ogóle bliski prawdy. Za przykład w tym artykule posłuży jedna ze starszych teorii, w znacznym stopniu opracowana i uszczegółowiona. Teorię tę poparły doświadczenia, w których w roztworach soli, wystarczy dowolne źródło energii (wyładowania elektryczne, promieniowanie elektromagnetyczne, gradient temperatury) by z prostych substancji powstały złożone substancje uznawane za organiczne. Na ówczesnej Ziemi były ogromne ilości energii pochodzącej z działalności wulkanów, błyskawic i promieniowania ultrafioletowego czynniki te wywoływały reakcje chemiczne, których produkty to coraz bardziej skomplikowane molekuły, budowane z prostych związków, takich jak metan i amoniak. Wśród utworzonych w ten sposób prostych substancji organicznych znajdowała się spora liczba "klocków" budujących współczesne życie. W miarę zwiększania się stężenia tej "organicznej zupy", znajdujące się w niej molekuły reagowały ze sobą. W wyniku tych reakcji pojawiały się jeszcze bardziej skomplikowane cząsteczki, możliwe że w zbieraniu i koncentracji materiału organicznego znaczącą rolę odegrała glina. Obecność określonych cząsteczek mogła przyspieszać reakcje chemiczne, które następowały jeszcze przez jakiś czas, w sposób mniej więcej losowy. W pewnym momencie jako produkt jednej z reakcji pojawił się replikator. Miał on ciekawą właściwość wywoływania reakcji, które skutkowały samopowielaniem cząsteczki, co rozpoczęło ewolucję. Inne teorie przedstawiają inny sposób powstania replikatora. Niezależnie jednak od przyjętej teorii, w którymś momencie ewolucji role replikatora przejęła struktura DNA, na której opiera się każda znana dziś forma życia, z wyjątkiem niektórych wirusów (patrz kod genetyczny).
Pierwsza komórka.
Dzisiejsze formy życia trzymają materiał genetyczny w przestrzeni ograniczonej błoną komórkową. Łatwiej jest zrozumieć powstanie błony komórkowej niż replikatora. Cząsteczki fosfolipidów składające się na błonę komórkową najczęściej organizują się w środowisku wodnym, w sposób spontaniczny w dwuwarstwę. W specyficznych warunkach może dojść do utworzenia wielu kulistych tworów fosfolipidowych (patrz "Powstanie życia", teoria bąbelkowa). Nie wiadomo czy błona komórkowa powstała wcześniej, czy później od replikatora (czy też może sama stanowiła jedną z form replikatora). Przeważająca teoria (najpierw replikator, później metabolizm) w tej kwestii mówi, że replikator, najprawdopodobniej w postaci istniejącego już wtedy RNA (patrz hipoteza świata RNA) zdążył już powstać, wraz z mechanizmem samopowielania i być może innymi biomolekułami, ale teorie przeciwne (najpierw metabolizm, później replikator) znajdują także liczne poparcie. Początkowe prakomórki mogły po prostu pękać, gdy stawały się zbyt wielkie, a ich zawartość mogła zajmować inne dostępne w środowisku lipidowe bąbelki. Białka stabilizujące błonę (i wspomagające w późniejszych czasach podział komórek) mogły wspierać rozpowszechnianie się takich właśnie skupisk materii. RNA wydaje się sensownym przedmiotem teorii wczesnego replikatora, gdyż jest on zarówno w stanie przechowywać informacje genetyczne, jak i przyspieszać reakcje chemiczne. W pewnej fazie ewolucji funkcje przechowywania zapisów genetycznych przejął kwas DNA, a proteiny (enzymy) przejęły funkcje katalizatora. Coraz bardziej uzasadnione wydaje się stwierdzenie, że ewolucja wczesnych komórek związana jest z podziemnymi wulkanami, kominami hydrotermalnymi, lub nawet głęboko położonymi gorącymi skałami. Powstała również sugestia, ze przetrwała tylko jedna z wielu wczesnych komórek czy prakomórek. Aktualny materiał naukowy sugeruje, że ostatni uniwersalny wspólny przodek istniał w początkach archaiku, najprawdopodobniej około 3,5 miliarda lat temu (na naszym hipotetycznym zegarze była wtedy godzina 5:30 rano), a nawet wcześniej. Ta komórka może być przodkiem wszystkich komórek na Ziemi, a przez to zaczątkiem całego ziemskiego życia, była ona najprawdopodobniej prokariotem wyposażonym w błonę komórkową i rybosomy, lecz nie posiadającym jądra komórkowego, czy zatrzymywanych wewnątrz komórki przez jej błonę organelli, takich, jak mitochondria czy chloroplasty. Podobnie do współczesnych komórek, wykorzystywała ona jednak w roli nośnika informacji genetycznych kwas deoksyrybonukleinowy, transferem informacji i syntezą białek zajmował się w niej kwas RNA, a reakcje chemiczne przyspieszały enzymy. Istnieją naukowcy postulujący teorię, że zamiast pojedynczego organizmu w roli ostatniego uniwersalnego wspólnego przodka wystąpiła populacja organizmów wymieniających geny między sobą na zasadzie transferu genów.
Fotosynteza i tlen.
Prawdopodobnie wszystkie wczesne komórki były cudzożywne, pozyskując energię ze znajdowanych w swoim sąsiedztwie cząsteczek materii organicznej, w tym innych komórek. W miarę kurczenia się zapasów pożywienia, niektóre komórki opracowały alternatywną strategię pozyskiwania energii. Zamiast polegać na wolnodostępnych cząsteczkach materii o dużej energii, zaczęły wykorzystywać prostsze substancje a energię pozyskiwać ze światła słonecznego. Podaje się różne szacunki, lecz prawdopodobnie około 3 miliardy lat temu, czyli około 8:00 rano według umownego zegara, powstał mechanizm podobny do współczesnej fotosyntezy. Energia słoneczna stała się w ten sposób przydatna nie tylko dla autotrofów, lecz również dla wykorzystujących je w formie pożywienia heterotrofów. Fotosynteza korzystała z obficie wówczas dostępnego dwutlenku węgla i wody, przetwarzając je z pomocą energii słonecznej na wysoce energetyczne cząsteczki materii organicznej (węglowodany).
Jako produkt uboczny fotosyntezy powstawał tlen. Początkowo był on wiązany przez żelazo i inne minerały. Jednocześnie obniżanie się temperatury skorupy ziemskiej sprzyjało wiązaniu dwutlenku węgla w wapieniach. Wystarczających dowodów dostarczają bogate złoża tlenku żelaza w warstwach Ziemi pochodzących właśnie z tego okresu. W wyniku reakcji tlenu z minerałami wody oceaniczne nabrały zielonego koloru. Po zatrzymaniu takich reakcji, z powodu braku substratów, tlen miał szansę przeniknąć do atmosfery. Mimo że każda komórka produkowała znikome ilości tego pierwiastka, łączny metabolizm wielu komórek występujący w znacznym czasie spowodował zmiany w atmosferze Ziemi, ustalając jej skład pierwiastkowy na zbliżony do dzisiejszego.
W ten sposób powstała trzecia atmosfera w historii Ziemi. Część uwolnionego do atmosfery tlenu, znajdującego się w jej górnych warstwach, została przez promieniowanie ultrafioletowe przemieniona w ozon. Warstwa ozonowa pochłaniała (i nadal pochłania) znaczną część promieniowania ultrafioletowego, które przed jej uformowaniem przenikało do niższych warstw atmosfery. To z kolei pozwoliło komórkom na kolonizację powierzchni oceanów, a później lądów: bez warstwy ozonowej, ultrafiolet docierający na powierzchnię Ziemi powodowałby znaczne uszkodzenia w tym i mutacje wystawionych na jego działanie komórek. Oprócz udostępniania wczesnym formom życia znacznych pokładów energii i blokowania promieni ultrafioletowych, fotosynteza wpłynęła też na życie na Ziemi w jeszcze jeden znaczący sposób. Tlen dla pierwszych organizmów był toksyczny; najprawdopodobniej wzrost jego poziomu w atmosferze spowodował „katastrofę tlenową” odpowiedzialną za śmierć wielu organizmów. Organizmy odporniejsze na działanie tlenu przeżyły wzrost stężenia tego pierwiastka, umacniając swoją egzystencję, a część z nich opracowała sposoby na wykorzystanie tlenu w procesach metabolicznych i pozyskiwanie większych ilości energii z utleniania związków wytworzonych przez inne komórki.
Endosymbioza i trzy domeny życia.
Współczesna taksonomia dokonuje klasyfikacji życia w trzech domenach. Czas powstania organizmów należących do każdej z nich jest tylko spekulatywny. Domena bakterii najprawdopodobniej była pierwszą grupą, która odłączyła się od innych form życia (zwanych "Neomura"), choć to przypuszczenie jest kontrowersyjne. Niedługo potem, około 2 miliardy lat temu, czyli około 14:00, grupa Neomura rozdzieliła się na archeowce i jądrowce. Komórki jądrowców, zawierające jądra komórkowe, były większe i miały o wiele bardziej skomplikowaną strukturę, niż komórki bakterii i archeowców (czyli prokariotów), a przyczyna takiego skomplikowania struktury dopiero jest odkrywana. Mniej więcej w tym samym czasie komórka bakteryjna spokrewniona ze współczesną "Rickettsia" weszła w skład większej komórki prokariotycznej. Możliwe, że większy organizm próbował wchłonąć mniejszą komórkę w swoją komórkę prokariotyczną. Możliwe, że większa komórka próbowała pochłonąć mniejszą, lecz to się nie udało (być może z powodu rozwoju mechanizmów obronnych). Sugeruje się też, że mniejsza komórka próbowała pasożytować na większej. Tak czy inaczej, mniejsza komórka przetrwała w większej, a korzystając z tlenu, mogła wykorzystać produkty uboczne większej komórki i uzyskać w ten sposób więcej energii. Część wytworzonej energii była oddawana żywicielowi. Mniejsza komórka dzieliła się w większej i niedługo potem obydwa rodzaje zaczęły żyć w symbiozie. Z czasem komórka żywiciela uzyskała dostęp do genów mniejszej komórki i od tego momentu dwa organizmy nie mogły już istnieć bez siebie: większy nie mógłby przetrwać bez energii tworzonej przez mniejszy, a mniejszy bez produktów ubocznych przemiany materii większego. Pomiędzy większą komórką a komórkami rezydującymi w niej utworzyła się symbioza i od tego czasu uważane były za jeden organizm, natomiast mniejsze komórki zostały sklasyfikowane jako organella nazwane mitochondriami. Podobne wydarzenie miało miejsce w wypadku fotosyntetycznych sinic, które weszły w skład cudzożywnych komórek, stając się chloroplastami. Prawdopodobnie jako rezultat tych zmian komórki zdolne do fotosyntezy oddzieliły się od innych jądrowców około miliard lat temu (około 18:00 na naszym zegarze). Podczas rozwoju życia miało najprawdopodobniej miejsce kilka przypadków takiego "wchłonięcia' pewnych organizmów przez inne, co sugerowane jest też w rysunku po prawej stronie. Prócz mającej już spore poparcie endosymbiotycznej teorii zakładającej komórkowe pochodzenie mitochondriów i chloroplastów, sugerowano też, jakoby komórki spowodowały powstanie peroksyzomów, krętki były początkiem rzęsek, a wirus DNA przeistoczył się w jądro komórkowe; żadna z tych teorii nie jest jednak ogólnie akceptowana. Podczas tego okresu rozwoju życia na Ziemi istniał prawdopodobnie superkontynent Columbia - możliwe, że było to około 1,8 - 1,5 miliarda lat temu (między 14:30 a 16:00). Columbia byłaby w ten sposób najstarszym superkontynentem, którego istnienie jest zakładane.
Wielokomórkowość.
Archeowce, bakterie i eukarionty różnicowały się, stając się organizmami bardziej skomplikowanymi i coraz lepiej przystosowanymi do środowiska. Każda domena wielokrotnie dzieliła się na wiele mniejszych grup, choć o historii archeowców i bakterii wiadomo niewiele. Około 1,1 miliarda lat temu (według umownego zegara o godzinie 18:15) formował się superkontynent Rodinia. Z żywych organizmów wyodrębniły się grupy roślin, zwierząt oraz grzybów, choć nadal istniały one jeszcze jako pojedyncze komórki. Część typów komórek żyła jednak w koloniach, co po pewnym czasie doprowadziło do wytworzenia podziału pracy; komórki położone na obrzeżach kolonii mogły zajmować się innymi aspektami życia kolonii, niż komórki położone w jej środku. Mimo że linia podziału pomiędzy kolonią wyspecjalizowanych komórek a organizmem wielokomórkowym nie zawsze jest jednoznaczna, około miliard lat temu, czyli o godzinie 19:00, powstały pierwsze rośliny wielokomórkowe - najprawdopodobniej były to zielenice. Możliwe, że około 900 milionów lat temu, czyli o godzinie 19:15, właściwa wielokomórkowość pojawiła się w świecie zwierząt. W początkowej fazie wielokomórkowe zwierzęta przypominały zapewne współczesne gąbki, w których wszystkie komórki były totipotentne, a rozczłonkowany organizm mógł się odbudować. W miarę zamykania się procesu podziału pracy u wszystkich linii organizmów wielokomórkowych, komórki uzyskiwały coraz większe stopnie specjalizacji, co czyniło je coraz silniej zależne od siebie nawzajem (komórki odizolowane od reszty skupiska obumierały). Wielu naukowców uważa, że około 770 milionów lat temu (ok. godziny 19:56) nadeszło srogie zlodowacenie - srogie do tego stopnia, że zamarzła powierzchnia oceanów (patrz Ziemia-śnieżka). Po 20 milionach lat (o godzinie 20:02) z wulkanów wydostały się wystarczające ilości dwutlenku węgla, by spowodować efekt cieplarniany i podnieść temperaturę Ziemi. Mniej więcej w tym samym czasie, około 750 milionów lat temu, rozpoczął się rozpad superkontynentu Rodinia.
Kolonizacja lądu.
Jak już zaznaczono, gromadzenie się tlenu w atmosferze Ziemi doprowadziło do powstania ozonu i utworzenia warstwy ozonowej pochłaniającej większość emitowanego przez Słońce ultrafioletu. Wynikiem tego była zmniejszona śmiertelność tych organizmów jednokomórkowych, które dotarły na ląd. Organizmy prokariotyczne zaczęły się rozmnażać i lepiej przystosowywać do przeżycia w środowisku lądowym. Prawdopodobnie skolonizowały ląd 2,6 miliarda lat temu (o 10:17), nawet zanim na planecie pojawiły się organizmy eukariotyczne. Przez dłuższy czas lądy były pozbawione życia w postaci organizmów wielokomórkowych. Około 600 milionów lat temu powstał superkontynent Pannocja, który niedługo, bo 60 milionów lat później, rozpadł się (jego egzystencja obejmowała czas od 20:50 do 21:05). Około 530 milionów lat temu w oceanach pojawiły się pierwsze strunowce - Cathaymyrus (godzina 21:10). Pod koniec kambru nastąpiło masowe wymieranie organizmów, które uległo zatrzymaniu 488 milionów lat temu (godzina 21:25).
Kilkaset milionów lat temu na wybrzeżach zaczęły się rozwijać rośliny (prawdopodobnie przypominające algi) i grzyby. Najstarsze okazy kopalne grzybów lądowych oraz roślin datowane są na 480-460 milionów lat temu (około godziny 21:28-21:34), choć dowody naukowe pochodzenia molekularnego sugerują, że kolonizacja lądów przez grzyby mogła nastąpić już miliard lat temu (o 18:40), a rośliny lądowe pojawiły się 700 milionów lat temu (o 20:20). Organizmy te początkowo trzymały się blisko zbiorników wodnych, lecz ich mutacje i wariacje coraz szybciej kolonizowały nowe środowisko. Czas, w którym na ląd wyszły pierwsze zwierzęta, nie jest znany: najstarszym znanym przypadkiem są w tej kwestii stawonogi, których pojawienie się poza środowiskiem wodnym nastąpiło około 450 milionów lat temu (godzina 21:40). Rozwijały się w środowisku lądowym i przystosowywały się do niego coraz lepiej, dzięki bogatym źródłom pożywienia dostarczanego przez rośliny lądowe. Istnieją również dowody, niemające jednak jak dotąd jednoznacznego pokrycia, na pojawienie się stawonogów na lądzie już 530 milionów lat temu, czyli o 21:12. Pod koniec ordowiku, czyli 440 milionów lat temu (o 21:40), nastąpiła kolejna fala wymierania organizmów, co prawdopodobnie było skutkiem kolejnej epoki lodowcowej. Między 380 a 375 milionów lat temu (około 22:00) z ryb wyewoluowały pierwsze czworonogie. Istnieje teoria mówiąca o tym, że płetwy ryb wyewoluowały do postaci kończyn (Mięśniopłetwe), które dały pierwszym czworonogom możliwość podniesienia głów ponad powierzchnię wody i oddychania powietrzem. Była to szansa przeżycia w wodach ubogich w tlen lub poszukiwania pokarmu (mniejszych organizmów) w płytkich wodach. Czworonogi mogły wybierać się na krótkie okresy na ląd, a w końcu pewne ich rodzaje tak przystosowały się do warunków lądowych, że spędzały w tym środowisku całość dojrzałego życia, chociaż składały jaja w wodzie, regularnie zmieniając swoje miejsce pobytu. W ten sposób tłumaczy się pochodzenie płazów. Około 365 milionów lat temu (o godzinie 22:04), nastąpił późnodewoński okres zagłady organizmów żywych, związany prawdopodobnie z globalnym ochłodzeniem. Rośliny wykształciły nasiona, które znacznie dopomogły w przetrwaniu gatunkom okresów trudnej aury i ekspansję na nowe tereny Ziemi (również nastąpiło to około 22:00, czyli 360 milionów lat temu).
Około 20 milionów lat później (czyli 340 milionów lat temu, o godzinie 22:12), pojawiły się owodniowce, które dzięki jajom składanym na lądzie dawały swoim czworonogim embrionom większe szanse przeżycia. W ten sposób owodniowce odłączyły się od płazów. Kolejne 30 milionów lat później (310 milionów lat temu, o godzinie 22:22), nastąpiło odłączenie się od nielotnych gadów i ptaków kolejnej grupy - synapsyd, w tym ssaków. Oczywiście inne grupy - ryby, owady, bakterie i tak dalej - również ewoluowały i różnicowały się, lecz nie istnieje tyle samo materiału naukowego opisującego ich ewolucję, co w przypadku wyżej wspomnianych organizmów. 300 milionów lat temu (o 22:25) pojawił się najmłodszy superkontynent - Pangea, a 250 milionów lat temu (22:40) nastąpiła najpoważniejsza w skutkach zagłada żywych organizmów, przypadająca na schyłek permu i początek triasu. Szacuje się, że zginęło w niej 95 procent żyjących na Ziemi organizmów, najprawdopodobniej w wyniku działalności wulkanicznej w obrębie trapów syberyjskich. Odkrycie krateru pod lądolodem wschodnioantarktycznym spowodowało powstanie teorii, według której za zagładę życia na Ziemi odpowiedzialny jest meteoryt, który mógł też zapoczątkować rozpad superkontynentu Gondwana, tworząc w miejscu uderzenia ryft, który odepchnął między innymi Australię w kierunku północnym. Życie na Ziemi jednak nie wyginęło całkowicie - około 230 milionów lat temu (o 22:47), od gadów odłączyły się dinozaury. Części z nich udało się nawet przeżyć zagładę mającą miejsce między triasem a jurą 200 milionów lat temu (o 22:56), a późniejszy okres doprowadził nawet do ich dominacji wśród kręgowców. W tym czasie wprawdzie dochodziło do wyodrębniania pewnych grup ssaków, lecz ssaki tamtego okresu były małe, przypominając dzisiejsze ryjówkowate. 180 milionów lat temu (około 23:03) Pangea rozdzieliła się na Laurazję i Gondwanę. Podział między dinozaury latające i prowadzące naziemny tryb życia nie jest jednoznaczny, lecz Archaeopteryx, uznawany za pierwszy gatunek ptaka, żył około 150 milionów lat temu (około godziny 23:12). Najdawniejsze okrytonasienne wytwarzające kwiaty pojawiły się w kredzie, 20 milionów lat później (132 miliony lat temu, o umownej godzinie 23:18). Rywalizacja z ptakami doprowadziła do zagłady wielu pterozaurów, a i pozostałe gatunki dinozaurów już w tym czasie zapewne wymierały z rozmaitych względów. W tym czasie, około 65 milionów lat temu (godzina 23:39) w Ziemię (niedaleko półwyspu Jukatan) zapewne uderzył dziesięciokilometrowy meteoryt, wyrzucając do atmosfery (stratosfery) duże ilości pyłów i pary. Doprowadziło to do sytuacji, w której na Ziemię nie docierały promienie Słońca, a w konsekwencji do zahamowania fotosyntezy i spadku temperatury. Większość zwierząt prowadzących naziemny tryb życia, w tym dinozaury wyginęła właśnie w tym okresie (między kredą a trzeciorzędem). Wydarzenie to zamknęło okres kredowy i całą erę mezozoiczną. W paleocenie nastąpiło szybkie zróżnicowanie ssaków, wraz z ich wzrostem oraz uzyskaniem przez nie dominującej pozycji wśród kręgowców. Możliwe, że kilka milionów lat później (63 miliony lat temu, o umownej godzinie 23:40) na Ziemi żył ostatni wspólny przodek naczelnych. Pod koniec eocenu, czyli 34 miliony lat temu (o godzinie 23:49) niektóre gatunki lądowych ssaków powróciły do wód, przykładem są prawalenie (np. "Basilosaurus"), z których później wyewoluowały delfiny i wieloryby.
Człowiek.
Około 7 milionów lat temu (o umownej godzinie 23:58) w Afryce żyła mała małpa Sahelanthropus tchadensis, która była ostatnim zwierzęcym przodkiem współczesnych ludzi oraz blisko z nimi spokrewnionych szympansów karłowatych oraz szympansów. Potomkowie tylko dwóch odgałęzień tego gatunku przetrwali do czasów dzisiejszych. Krótko po rozdzieleniu się gatunku - z przyczyn, które ciągle są tematem spornym - członkowie jednej z gałęzi wykształcili dwunożność i zaczęli chodzić w pozycji wyprostowanej. Znacznemu powiększeniu ulegał mózg małp, a 2 miliony lat temu pojawiły się pierwsze zwierzęta, które można sklasyfikować jako "Homo" - człowiek. Naturalnym jest to, że granica pomiędzy poszczególnymi gatunkami czy nawet rodzajami, jest raczej umowna, gdyż organizmy zmieniają się z pokolenia na pokolenie. Mniej więcej w tym samym czasie od wczesnych ludzi odłączył się gatunek dający początek szympansowi zwyczajnemu i przodkowi szympansa karłowatego - ewolucja postępowała równocześnie w wielu formach życia. Umiejętność kontrolowanego użycia ognia pojawiła się u "Homo erectus" (lub "Homo ergaster" co najmniej 790 tysięcy lat temu, lecz mogło się to stać już 1,5 miliona lat temu (czyli 15 lub 28 sekund temu). Trudniejsze jest ustalenie pojawienia się języka - nie wiadomo, czy "Homo erectus" potrafił mówić, czy umiejętność ta pojawiła się dopiero u "Homo sapiens". Wraz ze zwiększaniem się rozmiarów mózgu skracał się czas wydawania na świat potomstwa, gdyż musiało ono przyjść na świat, zanim jego główka stała się zbyt duża dla kości miednicznej matki. Zwiększała się neuroplastyczność przedstawicieli gatunku, co powodowało zwiększenie możliwości uczenia się, lecz powodowało też konieczność wydłużenia opieki nad potomstwem. Skomplikowaniu ulegały też umiejętności społeczne, wraz z językiem oraz zaawansowaniem wykorzystywanych narzędzi. Przyczyniło się to do nawiązywania szerszej współpracy między osobnikami i dalszego rozwoju mózgu. Anatomicznie, współczesny człowiek - "Homo sapiens" - prawdopodobnie powstał około 200 tysięcy lat temu (czyli umowne 4 sekundy temu) lub nawet później, jak podaje hipoteza zakładająca afrykańskie korzenie człowieka rozumnego; najstarsze wykopaliska mają około 150 tysięcy lat. Najstarsze dowody na życie duchowe ludzi wiązane są z Neandertalczykami (klasyfikowanymi jako odrębny gatunek bez żyjących współcześnie potomków); ludzie ci grzebali swoich zmarłych, bardzo często wkładając do grobów pożywienie i narzędzia. Dowody na bardziej skomplikowane wierzenia, jak na przykład malarstwo jaskiniowe wczesnego człowieka kromaniońskiego (być może o znaczeniu religijnym) pojawiło się około 32 tysiące lat temu - sześć dziesiątych umownej sekundy temu. Ludzie kromaniońscy pozostawili po sobie również kamienne figurki (na przykład Wenus z Willendorfu), co również może być oznaką wierzeń religijnych. Około 11 tysięcy lat temu (0,2 sekundy temu) "Homo sapiens" dotarł już na południowe wybrzeża Ameryki Południowej, ostatniego niezamieszkanego przez niego fragmentu Ziemi. Stałemu usprawnieniu podlegał język i narzędzia wykorzystywane przez ludzkość, a relacje interpersonalne stawały się coraz bardziej skomplikowane.
Cywilizacja.
Przez ponad dziewięćdziesiąt procent swojej historii "Homo sapiens" żył w niewielkich grupach wędrownych, prowadzących zbieracko-łowiecki tryb życia. Gdy język stał się bardziej złożony, zdolności do zapamiętywania i przekazywania informacji stały się przyczyną stworzenia nowego rodzaju replikatora: memu. Pomysły mogły być natychmiast rozwijane i przekazywane potomstwu. Ewolucja kulturalna szybko prześcignęła ewolucję biologiczną i rozpoczęła się właściwa historia świata. Pomiędzy 8500 a 7000 p.n.e. (0,20 do 0,17 sekund temu) ludzie zamieszkujący Żyzny Półksiężyc w Mezopotamii rozpoczęli systematyczną uprawę roli i hodowlę zwierząt: zapoczątkowali rolnictwo. Rolnictwo przeniknęło na inne obszary, zostało też niezależnie opracowane w obszarach, gdzie ówczesny postęp cywilizacyjny nie docierał. Z czasem większość przedstawicieli "Homo sapiens" zaczęła żyć trybem osiadłym jako farmerzy. Niektóre społeczeństwa nie porzuciły koczownictwa, głównie te w zamkniętych obszarach o słabej żyzności gleb, jak na przykład Australia. Jednak to pośród cywilizacji, które przejęły rolnictwo względnie wyższe bezpieczeństwo i produkcja pochodząca z farm pozwoliła na rozwój. Ludzie mogli wpływać na środowisko jak nigdy wcześniej. Nadwyżka jedzenia pozwoliła na wytworzenie klas rządzącej i religijnej, co przyczyniło się do dalszego podziału pracy. To z kolei spowodowało pomiędzy 4000 i 3000 p.n.e. (około 0,10 sekund temu) utworzenie pierwszej cywilizacji na Ziemi: cywilizacji Sumerów. Krótko potem powstały cywilizacje starożytnego Egiptu i doliny Indusu.
Wynalezienie pisma około 3000 roku p.n.e. (0,09 sekund temu na naszym zegarze) umożliwiło rozrost społeczeństw: zapisywane informacje i biblioteki służyły jako magazyny wiedzy i zwiększyły możliwości przekazywania informacji. Odtąd ludzie mogli zająć się edukacją, nie musząc myśleć wyłącznie o przetrwaniu. Tworzyły się kolejne cywilizacje, społeczności handlowały z innymi lub wypowiadały im wojny o terytoria i zasoby: zaczęły powstawać imperia. Na początku II tysiąclecia p.n.e. (0,068 sekundy temu) powstał judaizm, a ok. XV w. p.n.e. (0,063 sekundy temu) hinduizm (Rygweda). Obie te religie praktykowane są do dziś. Około 500 p.n.e. (0,048 sekundy temu) istniały imperia na Bliskim Wschodzie, w Iranie, Indiach, Chinach i Grecji, wszystkie mniej więcej równe sobie.
W XIV wieku (około 0,012 sekundy temu) we Włoszech rozpoczęła się epoka renesansu wraz z postępem w sztuce, nauce i religii. Od 1500 roku (0,0096 sekundy temu) cywilizacja europejska przechodziła duże zmiany, doprowadzając do rewolucji naukowej i przemysłowej: kontynent ten zaczął dominować politycznie i kulturalnie nad innymi społeczeństwami na Ziemi. Od 1914 do 1918 (około 0,0017 sekundy temu) i od 1939 do 1945 (około 0,0012 sekundy temu) narody świata były wplątane w wojny światowe. Utworzona po I wojnie światowej Liga Narodów była pierwszym krokiem do stworzenia światowego rządu. Po II wojnie światowej została zastąpiona Organizacją Narodów Zjednoczonych. W 1993 kilka państw Europy utworzyło Unię Europejską, do której wkrótce dołączyły kolejne. Wraz z doskonaleniem się transportu i komunikacji, gospodarka i polityka narodów świata zaczęły coraz bardziej od siebie zależeć. Globalizacja, choć często powodowała spory, znacząco przyczyniła się do zwiększenia współpracy pomiędzy narodami.
Od lat 40. XX wieku zmiany na Ziemi zajęły mniej niż dwie ostatnie milisekundy życia Ziemi. Ekonomiczna globalizacja, spowodowana rozwojem komunikacji i transportu, wpłynęła na codzienne życie wielu części świata. Swój wpływ rozszerzyły idee społeczne i państwowe, takie jak demokracja, kapitalizm i ochrona środowiska. Mimo tego, wciąż problemami są choroby, wojny, globalne ocieplenie i bieda.
W 1957 ZSRR wystrzelił na orbitę Ziemi pierwszego sztucznego satelitę, a wkrótce Jurij Gagarin został pierwszym człowiekiem w Kosmosie, zaś Neil Armstrong w 1969 roku został pierwszym, który postawił stopę na innym obiekcie astronomicznym, Księżycu Ziemi. Pięć agencji kosmicznych, reprezentujących piętnaście państw, pracowało nad wybudowaniem Międzynarodowej Stacji Kosmicznej. Na jej pokładzie nieprzerwanie od 2000 roku obecna jest ekipa z Ziemi.
Przyszłość planety.
Od czasu odkrycia ewolucji gwiazd, której podlega też Słońce, naukowcy budują scenariusze dotyczące przyszłości planet Układu Słonecznego - w szczególności Ziemi. Panuje zgoda, że w ostateczności Słońce stając się czerwonym olbrzymem, rozszerzy się aż do obecnej orbity Ziemi, ale nie ma jednoznaczności w poglądach czy Słońce pochłonie Ziemię, czy nie. Utrata masy przez Słońce oraz siły pływowe dążą do zwiększenia promienia orbity Ziemi, ale opór materii wyrzucanej ze Słońca i oddziaływanie z ciałami znajdującymi się na orbitach o większym promieniu hamują ruch Ziemi, a tym samym zmniejszają promień orbity Ziemi. Wśród naukowców nie ma zgody, czy wzrost orbity Ziemi będzie wystarczający do tego, by Ziemia uniknęła wchłonięcia przez Słońce.
Odrębną kwestią jest to, jak długo Ziemia będzie nadawała się do zamieszkania przez istoty żywe. Jasność Słońca powoli, lecz stale rośnie, co oznacza, że średnia temperatura na Ziemi będzie się podnosić. Jest to zjawisko bardzo powolne, niezależne od zmian klimatycznych związanych z wulkanizmem, efektem cieplarnianym czy rozwojem cywilizacji. W przyszłości doprowadzi ono do tego, że oceany Ziemi wyparują (za około 3,5 miliarda lat temperatura na powierzchni naszej planety przekroczy 100 °C), a cała planeta zamieni się w pustynię. Do wymarcia znanego nam życia może dojść na dużo wcześniej, nim Słońce zamieni się w czerwonego olbrzyma, według części uczonych już za miliard lat.

</doc>
<doc id="913845" url="https://pl.wikipedia.org/wiki?curid=913845" title="Erich Daniken">
Erich Daniken



</doc>
<doc id="913846" url="https://pl.wikipedia.org/wiki?curid=913846" title="Pieńki Faustynowskie">
Pieńki Faustynowskie

Pieńki Faustynowskie – część wsi Faustynowo, położona w Polsce, w województwie mazowieckim, w powiecie ciechanowskim, w gminie Glinojeck.
W latach 1975–1998 miejscowość administracyjnie należała do województwa ciechanowskiego.

</doc>
<doc id="913850" url="https://pl.wikipedia.org/wiki?curid=913850" title="Kolonia (Wkra)">
Kolonia (Wkra)

Kolonia – część wsi Wkra w Polsce, położona w województwie mazowieckim, w powiecie ciechanowskim, w gminie Glinojeck.
W latach 1975–1998 Kolonia administracyjnie należała do województwa ciechanowskiego.
Mieańcy należą do rzymskokatolickiej parafii św. Stanisława Biskupa Męczennika w Glinojecku.

</doc>
<doc id="913851" url="https://pl.wikipedia.org/wiki?curid=913851" title="Zawiłka">
Zawiłka

Zawiłka – część wsi Bielawy w Polsce, położona w województwie mazowieckim, w powiecie ciechanowskim, w gminie Glinojeck.
W latach 1975–1998 Zawiłka administracyjnie należała do województwa ciechanowskiego.

</doc>
<doc id="913852" url="https://pl.wikipedia.org/wiki?curid=913852" title="Jan Zamoyski (zm. 1614)">
Jan Zamoyski (zm. 1614)

Jan Zamoyski herbu Grzymała (ur. w Zamościu, zm. 30 marca 1614 we Lwowie) – polski duchowny rzymskokatolicki, cysters, dyplomata, przedstawiciel dyplomatyczny Rzeczypospolitej w Imperium Osmańskim w latach 1590–1591 biskup pomocniczy płocki w latach 1595–1604, arcybiskup metropolita lwowski w latach 1604–1614, sekretarz królewski Stefana Batorego.
Życiorys.
Studiował na Akademii Krakowskiej. Był cystersem i opatem komendatoryjnym w Płocku. Za królów Stefana Batorego i Zygmunta III Wazy pełnił poselstwa m.in. do imperium osmańskiego.
30 sierpnia 1595 został biskupem pomocniczym diecezji płockiej, a 4 lutego 1604 arcybiskupem metropolitą lwowskim.
Jako senator brał udział w sejmach: 1605, 1607, 1609, 1611, 1613 (I) i 1613 (II).
Pochowany w archikatedrze Wniebowzięcia NMP we Lwowie.

</doc>
<doc id="913857" url="https://pl.wikipedia.org/wiki?curid=913857" title="Kolonia Amandy">
Kolonia Amandy

Kolonia Amandy, dawniej również Kolonia Agnieszki Amandy − dawna kolonia robotnicza, powstała dla pracowników nieistniejącej już kopalni węgla kamiennego "Agnes Amanda". Obszar dawnej kolonii znajduje się w Katowicach, na terenie jednostki pomocniczej Janów-Nikiszowiec, u podnóża Mrówczej Górki.
Kolonia powstała w pierwszej połowie XIX na terenach leśnych gminy Janów, za dzisiejszą hutą "Ferrum". Kolonię założono przy kopalni węgla kamiennego "Amanda" nadaną 3 maja 1837 roku. Kopalnię tę 14 maja 1840 roku połączono z sąsiednią kopalnią "Agnes" (nadana 5 grudnia 1838 roku), tworząc zakład "Agnes Amanda". Kopalnia miała wielu właścicieli, spośród których większość udziałów na początku miał mistrz murarski z Dębu – Józef Heintze. Do 1881 roku kopalnia została wykupiona przez koncern "Georg von Giesches Erben", a w 1883 roku włączono ją do kopalni "Giesche" (obecnie "Wieczorek"). Maksymalne wydobycie węgla kamiennego w kopalni w 1847 roku wynosiło 18,5 tysięcy ton.
Zabudowę stanowiły parterowe i piętrowe familoki, w których mieszkania były ciasne i przeludnione, pozbawione wody i kanalizacji. Mapa z 1883 roku wskazuje, iż od strony drogi do huty cynku "Kunegunda" w Zawodziu znajdowały się trzy budynki mieszkalne. W 1871 roku w kolonii mieszkało 27 osób, a w grudniu 1885 kolonia liczyła łącznie 314 mieszkańców. W maju 1939 roku w kolonii mieszkało 245 osób. Kolonia Amandy do 1951 roku znajdowała się w gminie Janów, w latach 1951−1954 wchodziła w skład miasta Szopienice, a w 1954 roku wraz z terenami leśnymi w pobliżu została włączona do Katowic. Kolonia nie była rozbudowywana – podobny stan zabudowy zachował się do końca XX wieku. Kolonia została wyburzona przed rokiem 1990.
Obecnie po kolonii pozostała jedynie nazwa ulicy – Kolonia Anandy. Kolonia zlokalizowana była pod Mrówczą Górką, a w jej pobliżu znajduje się Staw Upadowy. Trasami leśnymi w rejonie dawnej kolonii przebiega żółta trasa rowerowa nr 5, łącząca Dolinę Trzech Stawów z granicą Katowic i Sosnowca w rejonie Borek przez Szopienice i Roździeń.

</doc>
<doc id="913858" url="https://pl.wikipedia.org/wiki?curid=913858" title="Distant Tides - reedycja">
Distant Tides - reedycja



</doc>
<doc id="913860" url="https://pl.wikipedia.org/wiki?curid=913860" title="Dolley Madison">
Dolley Madison

Dolley Payne Todd Madison (ur. 20 maja 1768 w hrabstwie Guilford, zm. 12 lipca 1849 w Waszyngtonie) – żona prezydenta Stanów Zjednoczonych Jamesa Madisona oraz pierwsza dama USA w latach 1809-1817.
Życiorys.
Dorothy Madison urodziła się 20 maja 1768 roku w hrabstwie Guilford jako córka plantatorów Johna i Mary Payne. Naukę pobierała od nauczyciela w Scotchtown. Została wychowana zgodnie z regułami kwakrów. Rodzina Madisonów była uboga i w 1783 roku przeniosła się do Filadelfii. Tam popadła w długi, co zmusiło ich do przekształcenia swojego domu w pensjonat. Pomocy finansowej udzielił im także prawnik John Todd, który zakochał się w Dorothy. W 1790 Dolley Payne poślubiła Todda i wkrótce potem urodziła dwóch synów. Trzy lata później, mąż i syn Dolley Todd zmarli w wyniku epidemii żółtej febry.
Dolley Madison była obiektem zainteresowań wielu mężczyzn, m.in. Aarona Burra. W 1794 roku poznała Jamesa Madisona. Ich ślub odbył się 15 września 1794 roku w Harewood w Kościele episkopalnym. Oboje zamieszkali w Filadelfii, mieszkając na początku w domu Jamesa Monroe’a, a następnie w posiadłości Montpelier w Wirginii. Już w czasach, gdy Madison był członkiem Izby Reprezentantów jego żona angażowała się w życie towarzyskie stolicy. W 1801 roku oboje przenieśli się do Waszyngtonu, gdzie Madison został sekretarzem stanu w gabinecie Thomasa Jeffersona. Dolley Madison pełniła wówczas obowiązki pierwszej damy, gdyż urzędujący prezydent był wdowcem. Sama w niewielkim stopniu interesowała się polityką, choć wypytywała swojego męża o sytuację w kraju. Federaliści, przeciwnicy polityczni Madisona, rozsiewali w prasie nieprawdziwe posądzenia o romansowanie Dolley z urzędującym prezydentem. Kiedy w 1808 Madison kandydował na prezydenta, pojawiły się dodatkowe zarzuty o jej relacjach z dyplomatami i politykami, które miały zapewnić zwycięstwo w głosowaniu Kolegium Elektorów.
Po przeprowadzce do Białego Domu, który nie był jeszcze wykończony, Dolley postanowiła przyspieszyć ukończenie prac. W tym celu zwróciła się o fundusze do Kongresu i otrzymała 11 tysięcy dolarów. Za te pieniądze wynajęła architekta wnętrz Benjamina Latrobe’a, wykończyła Wschodnie Skrzydło, a także udekorowała i umeblowała rezydencję. Następnie aktywnie włączyła się w życie towarzyskie, organizując środowe przyjęcia, na które zapraszani byli nie tylko politycy i dyplomaci, ale także pisarze i artyści. Z powodu jej otwartości i doskonałej pamięci do nazwisk i twarzy, rozpuszczano plotki, że Dolley Madison flirtuje z obcymi mężczyznami.
Kiedy na przełomie I i II kadencji Madisona, toczyła się niepopularna w USA wojna brytyjsko-amerykańska, Dolley spotykała się z żołnierzami i zagrzewała ich do walki. Starała się także zyskać poparcie dla swojego męża, które było zachwiane, z powodu rosnącej opozycji wobec działań wojennych. W tym okresie rzadko organizowała też przyjęcia w Białym Domu, m.in. dlatego, że musiała przejąć część obowiązków współpracownika prezydenta Neda Colesa, a także samego Madisona, którzy byli niedysponowani z powodu choroby. W 1814, kiedy Brytyjczycy oblegali Waszyngton, Madison nalegał, by jego żona opuściła stolicę. Gdy 24 sierpnia tr. wojska brytyjskie wkroczyły do miasta, Dolley opuściła Biały Dom i udała się do Falls Church, ratując m.in. oryginał Deklaracji Niepodległości. Kiedy trzy dni później Brytyjczycy zostali wyparci z Waszyngtonu, Madisonowie powrócili do siedziby prezydenckiej, która nie nadawała się już do zamieszkania. Przez pewien czas para prezydencka zamieszkiwała w Octagon House przy rogu Pennsylvania Avenue i 18th Street. Po zakończeniu kadencji prezydenckiej oboje powrócili do Montpelier.
Madison zmarł w 1836 roku. Rok później jego żona powróciła do Waszyngtonu, by ponownie włączyć się w życie towarzyskie stolicy. Popadła wówczas w poważne kłopoty finansowe, gdyż musiała płacić kaucje za swojego syna, który często odsiadywał wyroki w więzieniu. Zmuszona była sprzedać posiadłość w Montpelier, a także notatki męża z Konwencji Konstytucyjnej.
W wieku 79 lat przyjęła chrzest w Kościele episkopalnym. Zmarła 12 lipca 1849 w Waszyngtonie. Została pochowana w posiadłości Madisonów w Montpelier.
Życie prywatne.
W 1790 roku wyszła za mąż za Johna Todda. Z tego związku urodziło się dwóch synów: William i Payne. W 1793 John i William Todd zmarli na żółtą febrę w czasie jej epidemii w Filadelfii. 15 września 1794 roku poślubiła w Harewood Jamesa Madisona. Para nie miała dzieci.

</doc>
<doc id="913861" url="https://pl.wikipedia.org/wiki?curid=913861" title="Marc Laidlaw">
Marc Laidlaw

Marc Laidlaw (ur. 1960) – amerykański pisarz horrorów i fantastyki naukowej oraz były projektant gier komputerowych dla Valve Software.
Życiorys.
Laidlaw urodził się w 1960 i dorastał w Laguna Beach w Kalifornii. Uczęszczał do University of Oregon, gdzie spróbował programowania poprzez karty dziurkowane, czym się później zraził. Jego pierwsza powieść, "Dad's Nuke", została wydana w 1985.
Do czasu wydania gry "Myst" Laidlaw nie interesował się tworzeniem gier komputerowych. "Myst" spowodowała u niego ogromne zainteresowanie grami, przez co napisał w 1996 książkę "The Third Force" (1996), powieść o świecie stworzonym na potrzeby gry "Gadget". Jego ulubioną grą wszech czasów jest "".
Znalazł pracę w Valve Software, gdy tworzona była gra "Half-Life" (1998). Pracował nad jej fabułą i projektem poziomów. Następnie pracował nad dodatkami do gry "Half-Life" oraz nad "Half-Life 2".
Dzielił biuro w Valve z twórcami strony Old Man Murray, Erikiem Wolpawem (zwycięzcą nagrody GDC w 2006 za współtworzenie scenariusza gry "Psychonauts") i Chetem Faliszkiem.

</doc>
<doc id="913862" url="https://pl.wikipedia.org/wiki?curid=913862" title="Itachi Uchiha">
Itachi Uchiha

 – fikcyjna postać w mandze i anime "Naruto". Był jednym z ostatnich żyjących potomków klanu Uchiha. Jest starszym bratem Sasuke.
W wieku lat 4 był świadkiem wielu śmierci spowodowanych wojną. W wieku lat 7 w ciągu roku ukończył Akademię, zaś rok później aktywował Sharingan. Chūninem został w wieku 10 lat, a jako dwunastolatek był już dowódcą oddziału ANBU. Przewyższał siłą i umiejętnościami wszystkich pozostałych członków klanu Uchiha. Aby posiąść wyższy poziom Sharingan (Mangekyō Sharingan), jego najlepszy przyjaciel, Shisui Uchiha, upozorował własną śmierć, przekazując mu swoje oczy, aby dzięki ich mocy Itachi był w stanie powstrzymać rozlew krwi. Itachi oskarżony o morderstwo pobił oddział policji mówiąc, że ludzie nienawidzą i lękają się tych, których nie rozumieją oraz że przywiązanie ogranicza potencjał. By zapobiec nadchodzącej wewnątrz klanowej wojnie Itachi, wraz z Obito Uchiha (Tobim), z rozkazu Danzō dokonuje mordu na wszystkich jego członkach, pozostawiając przy życiu jedynie młodszego brata, Sasuke. Okazało się, jednak, że rodzice młodzieńca o wszystkim wiedzieli, ale ich miłość do syna kazała im zgodzić się na dobrowolną śmierć dla dobra dzieci. Itachi jest głównym obiektem obsesyjnej zemsty, jaka ogarnęła umysł Sasuke od czasu upadku klanu. Pragnienie zabicia brata, świadomie przez niego podsycane, jest podstawowym motywem działań Sasuke.
Po opuszczeniu wioski Itachi dołącza do tajemniczej organizacji zwanej Akatsuki. Po latach nieobecności, wraz ze swoim partnerem Kisame Hoshigakim, zbiera Bijū potrzebne Painowi do całkowitego zawładnięcia światem Shinobi. Itachi udawał przed Sasuke niezrównoważonego, aby zaraz po zabiciu będącego w nim Orochimaru, wszczepić w niego swoje moce, ginąc przy tym z powodu ciężkiej choroby i wycieńczenia. Dzięki temu Sasuke, gdy ujrzy twarz Obito, aktywuje się jego Mangekyō Sharingan. Wtedy Obito zostaje zaatakowany przez Amaterasu.
Osobowość.
Itachi rzadko okazuje emocje. Charakteryzuje się zimnym, ale skutecznym kalkulowaniem sytuacji w walce. Jest cichy, tajemniczy i chłodny. Posiada mroczną, nie ukazującą uczuć osobowość. Wszystkie swoje uczucia i emocje tłumi w głębi serca, nie pozwalając by były widoczne na jego twarzy czy w zachowaniu. Wyjątkami są momenty, kiedy spogląda zamyślony w niebo.
Zdolności.
Podczas walki Itachi przeważnie stosuje taktykę defensywną i rzadko atakuje. Kiedy staje do walki z przeciwnikiem korzystającym z technik genjutsu korzysta z Sharingana do wykonania Magen: Kyōten Chiten, aby skierować genjutsu przeciwko jego użytkownikowi.
Mangekyō Sharingan umożliwia Itachiemu wykonanie najpotężniejszych technik klanu Uchiha. Tsukuyomi, który wykonuje przy pomocy lewego oka, więzi przeciwnika w iluzorycznym świecie, gdzie jest on poddawany torturom psychicznym pozornie trwającym kilka dni, a w rzeczywistości tyle, ile czasu zajmuje mrugnięcie okiem. Amaterasu, które wykonuje przy pomocy prawego oka, tworzy czarny, gorący jak słońce ogień, którym jest w stanie przepalić każdą przeszkodę. Susanoo jest zaś wielkim eterycznym wojownikiem, który chroni użytkownika tej techniki przed każdym atakiem.

</doc>
<doc id="913863" url="https://pl.wikipedia.org/wiki?curid=913863" title="Przepona (budowa maszyn)">
Przepona (budowa maszyn)

Przepona (budowa maszyn) – sprężysta przegroda (membrana, przepona) oddzielająca dwie komory. Dzięki swojej elastyczności może wyrównywać ciśnienie pomiędzy dwoma ośrodkami lub pełnić funkcję tłoka w pompach membranowych.

</doc>
<doc id="913868" url="https://pl.wikipedia.org/wiki?curid=913868" title="Iva Toguri">
Iva Toguri

 − Amerykanka japońskiego pochodzenia, spikerka radiowa pracująca dla japońskiej, publicznej rozgłośni radiowej NHK ("Nihon Hōsō Kyōkai"). Podczas II wojny światowej stała się najbardziej znaną „Tokijską Różą”, czyli nazywaną tak przez Amerykanów kobietą prowadzącą na falach eteru audycje propagandowe.
Lata młodości.
Urodziła się 4 lipca 1916 r. w Los Angeles, jako , córka Juna i Fumi Toguri (osoba japońskiego pochodzenia urodzona na terenie USA nazywana jest nisei).
Ukończyła studia na Uniwersytecie Kalifornijskim w Los Angeles. Pracowała później w sklepie rodziców. W lipcu 1941 wyjechała do Japonii odwiedzić chorą ciotkę. Po japońskim ataku na Pearl Harbor i wypowiedzeniu przez Stany Zjednoczone wojny Japonii nie mogła powrócić do Stanów.
Program radiowy „Godzina zero”.
Pracowała krótko jako nauczycielka muzyki, a później znalazła pracę w japońskiej agencji informacyjnej Dōmei Tsūshinsha (ang. Dōmei News Agency).
Wskutek szykan związanych z posiadaniem amerykańskiego obywatelstwa oraz kłopotów finansowych, zatrudniła się jako sekretarka w tokijskim radiu. Wkrótce została zauważona i stała się spikerką w programie propagandowym „Godzina zero”. Pod nadzorem japońskiego oficera, Shigetsugu Tsuneishiego, realizowała audycje propagandowe skierowane do żołnierzy amerykańskich. W ich żargonie była tzw. „Tokijską Różą”. Tym określeniem nazywano również inne spikerki rozgłośni propagandowych. Swoją działalność prowadziła do końca wojny.
Aresztowanie i proces.
Po kapitulacji Japonii władze amerykańskie postanowiły ją aresztować. W dniu 17 października 1945 r. została zatrzymana i przewieziono ją do więzienia Sugamo, gdzie przetrzymywano ją pod zarzutem współpracy z Kempeitai, po czym zwolniono. Została ponownie aresztowana w 1948 r. pod zarzutem zdrady i działalności antyamerykańskiej. Jej proces rozpoczął się 5 lipca 1949 przed federalnym sądem okręgowym w San Francisco. Wysunięto przeciwko niej osiem zarzutów, lecz została winna tylko w jednym punkcie (obniżanie morale żołnierzy podczas bitwy w zatoce Leyte we wrześniu 1944 roku).
Późniejsze lata.
Spędziła w więzieniu 10 lat. Przebywała w nim do 1956 roku. 19 stycznia 1977 r. Iva Toguri została zrehabilitowana przez prezydenta Geralda Forda i wyjechała do Chicago.
Iva Toguri D'Aquino była mężatką, jej mężem był Felipe D'Aquino (pochodził z rodziny japońsko-portugalskiej), którego poślubiła 19 kwietnia 1945 r. Zmarł w 1996 roku.
Zmarła 26 września 2006 r. w jednym z chicagowskich szpitali z przyczyn naturalnych.

</doc>
<doc id="913869" url="https://pl.wikipedia.org/wiki?curid=913869" title="Iva Toguri D'Aquino">
Iva Toguri D'Aquino



</doc>
<doc id="913870" url="https://pl.wikipedia.org/wiki?curid=913870" title="Lübecker Schachverein">
Lübecker Schachverein

Lübecker Schachverein, wł. Lübecker Schachverein von 1873 e. V. (LSV, Lubecki klub szachowy) - jeden z najstarszych niemieckich klubów szachowych istniejący od 1873 w Lubece.
Początki.
W 1846 roku - pierwszym roku publikacji poprzednika Niemieckiej Gazety Szachowej - można m.in. przeczytać notatkę o partii korespondencyjnej granej między Lubeką i Lipskiem. Lubeka wygrała czarnymi w 42 posunięciach. Nie było to partia najwyższej jakości, ale pierwszy znak istnienia zorganizowanych szachów w Lubece. W 1873 roku, z inicjatywy redaktora Gazety Kolejowej Eda, powstał pierwszy klub szachowy Szlezwiku-Holsztyna „Lubecki klub szachowy” (niem. "Lübecker Schachverein"). Pierwsze lata klubu nie zaowocowały wybitnymi osiągnięciami sportowymi. W ówczesnych czasach traktowano szachy jako hobby a nie dyscyplinę sportową. Dlatego też kroniki opisują raczej pozycję społeczną członków: profesor, aptekarz, konsul. Przez pierwsze dziesięciolecia istnienia klubu niewiele się zmieniało. Sporadycznie organizowano mecze i turnieje z okolicznymi klubami. W 1886 roku zorganizowano turniej z udziałem klubu z Kilonii. Zawody odbyły się w Plön w Prusach. Lubeka wygrała wówczas 9:7.
W 1923 roku w 50. rocznicę istnienia, LSV mogło się poszczycić 50 członkami. Ich struktura społeczna nie uległa zasadniczym zmianom.
Zarząd klubu mądrze inwestował. Znaczącą darowiznę zamiast w nieruchomości ulokował w 1922 roku w akcjach. Składka członkowska wynosiła 300.000 Marek, ale z powodu inflacji stowarzyszenie zbankrutowało. Dodatkowo w Niedzielę Palmową 1942 spłonął hotel, w którym znajdowała się siedziba klubu, wraz z bogatym archiwum, biblioteką i przyborami do gry.
Nowy początek po 1945 roku.
W roku 1945 ilość członków LSV zmalała do około tuzina. Przewodniczącym klubu, a wkrótce Krajowego Związku Szachowego Szlezwiku-Holsztyna, został dr. Hans Steen. Udało mu się pozyskać nowych zawodników. Częściowo byli to zawodnicy powracający do swoich domów, częściowo rzuceni przez wojnę do Lubeki, jak np. Fricis Cinovskis, który osiągał sukcesy z pierwszą drużyną aż do lat 70. Niektórzy, młodzi wówczas zawodnicy jak honorowy członek klubu Fritz Longwitz, mistrz klubu z 1954 i 1992, są aktywni do dzisiaj.
W latach 50. następuje powolna zmiana w kierunku nowoczesnego klubu sportowego. Odmłodzenie klubu pozwoliło na szybkie osiągnięcie sukcesów. Po zagwarantowaniu sobie wiodącej pozycji w Lubece klub stał się jednym z wiodących w Szlezwiku-Holsztynie. W latach 60. klub wielokrotnie zdobywał tytuł mistrza kraju (związkowego), uczestniczył w Mistrzostwach Niemiec jak również w turniejach międzynarodowych. Przyniosło to sukcesy w postaci zwycięstw w drużynowym turnieju w Kopenhadze w 1969 i 1971. Efekty pracy z młodzieżą stały się widoczne gdy Andreas Longwitz i Lutz Klibor dotarli do czołowych pozycji w niemieckich i europejskich szachach.
Kryzys na początku lat 70..
Z powodu wewnętrznych sporów pierwsza drużyna rozpadła się na początku lat 70. Nowe władze stowarzyszenia postawiły konsekwentnie na pracę z młodzieżą, która miał przynieść efekty w przyszłości. W 1976 klub był organizatorem Mistrzostw Niemiec Juniorów. Ulrich Sieg, wówczas 16-letni, a obecnie jeden z mocniejszych zawodników klubu, uplasował się w środku stawki.
Awans do 2. Ligi Niemieckiej.
W 1980 rozpoczął się awans nowosformowanej drużyny męskiej. Po awansie do, wówczas niepodzielonej, regionalnej Ligi Północnej w następnym sezonie zespół awansował dp niemieckiej 2. Bundesligi. Od tej pory klub utrzymuje wiodącą pozycję w Szlezwiku-Holsztynie zdobywając liczne mistrzostwa kraju w szachach błyskawicznych, turniejach pucharowych, jak też 10 indywidualnych mistrzostw Szlezwiku-Holsztyna.
Mistrz Niemiec 2001-2003.
w 1999 klub awansował do najwyższej klasy rozgrywkowej czyli 1. Bundesligi. Jest to jedna z najsilniejszych lig drużynowych świata z ponad 100 arcymistrzami. Poza Garrim Kasparowem i Władimirem Kramnikem występują tam prawie wszyscy najwybitniejsi światowi szachiści. W związku z tym awans był możliwy tylko dzięki wsparciu sponsorów. W pierwszym sezonie LSV zajął 11. miejsce na 16 grających zespołów. Aby utrzymać poziom do ówczesnych mistrzów grających w barwach LSV, którymi byli: Aleksiej Szyrow, Jewgienij Bariejew, Jonathan Speelman, Nick de Firmian, John Nunn, Lars Bo Hansen i Jonny Hector dołączyli tacy gracze światowej klasy jak Michael Adams, Władimir Jepiszyn, Julian Hodgson i Simen Agdestein.
W sezonie 2000/2001 zespół zdobył zarówno Mistrzostwo Niemiec jak i Puchar Niemiec. Sukces został powtórzony w następnym sezonie 2001/2002.
Sezon 2002/2003 oznaczał kolejne zmiany. Zespół opuścili Jewgienij Barejew i Francisco Vallejo Pons. Na ich miejsce zespół zasilili Aleksandr Griszczuk, Joël Lautier i Laurent Fressinet. Skutkiem tego było ponowne zdobycie tytułu Mistrza Niemiec. Rozgrywki Pucharu Niemiec LSV zakończył w ćwierćfinale.
Wycofanie pierwszej drużyny.
Od sezonu 2003/2004 LSV zdecydował wycofać swoją pierwszą drużynę z 1. Ligi Niemieckiej. Powodem tego były względy finansowe, a zwłaszcza brak możliwości lokalnej promocji, gdyż regulamin rozgrywek przewidywał tylko 2 mecze w sezonie na własnym terenie.
Aktualnie drużyny LSV grają w różnych ligach niemieckich aż do ligi okręgowej. LSV ma jednak w swoich szeregach prawdziwego Mistrza Świata. W 1998 do Lubeki przeprowadził się z Rosji Siergiej Sałow, wielokrotny zdobywca tego tytułu wśród szachistów głuchoniemych.

</doc>
<doc id="913871" url="https://pl.wikipedia.org/wiki?curid=913871" title="Alfred (Katowice)">
Alfred (Katowice)

Alfred – osada robotnicza, założona w połowie XIX wieku dla pracowników nieistniejącej obecnie kopalni "Alfred", założonej w 1834 roku i w 1859 roku połączonej z kopalnią "Hohenlohe" na terenie obecnych Katowic, w dzielnicy Wełnowiec-Józefowiec, przy Lasku Alfreda, placu Alfreda i alei Wojciecha Korfantego. Obecna, zabytkowa zabudowa powstała pod koniec XIX wieku została po 1923 roku wraz z zamknięciem szybu Alfred zagospodarowana m.in. na cele mieszkalne. Obecnie część budynków jest dzierżawiona przez Fundację Pomocy Dzieciom i Seniorom "Wioska Serca im. Jana Pawła II".
Historia.
Kolonia Alfred została założona w połowie XIX wieku wokół założonej w 1834 roku kopalni węgla kamiennego "Alfred". Sama zaś nazwa pochodzi od imienia jednego z synów Johna Baildona, który wraz z książętami Hohenlohe-Öhringen założyli kopalnię "Alfred". Kopalnię tę w 1859 roku połączono z zakładem "Hohenlohe". W 1923 roku unieruchomiono szyb "Alfred", a dziesięć lat później zamknięto całą kopalnię "Hohenlohe". Pozostałą zabudowę przystosowano do innych celów, m.in. dla mieszkania robotnicze. Dobudowano również komórki na węgiel oraz piec do wypieku chleba. 
W 1924 roku wraz z likwidacją obszarów dworskich część rejonu Alfreda włączono do Siemianowic (Śląskich), zaś część z obecną zabudową do gminy Wełnowiec. Po nacjonalizacji przemysłu, w latach 40. XX wieku zabudowę Alfreda przekazano kopalni "Prezydent". W 1951 roku tereny kolonii weszły w skład Katowic. W sierpniu 1978 roku kolonia, zlokalizowana przy placu Alfreda 1-13, została wpisana do rejestru zabytków. W latach 1980–1982 w rejonie ulicy L. Waryńskiego i T. Patalonga wybudowano osiedle domów jednorodzinnych.
Alfred do XXI wieku nie był podłączony do podstawowej infrastruktury technicznej, a także brakowało obiektów handlowo-usługowych. Dzieci z kolonii uczęszczały wówczas do szkoły w Siemianowicach Śląskich. Ostatni mieszkańcy Alfreda wyprowadzili się około 2012 roku i od tego czasu władze Katowic szukały pomysłu na jej zagospodarowanie. W 2015 roku Rada Miasta Katowice zgodziła się na przekazanie trzech budynków – nr 3, 4 i 9 nowemu dzierżawcy – Fundacji Pomocy Dzieciom i Seniorom. Fundacja ta wmurowała kamień węgielny pod budowę "Wioski Serca Jana Pawła II", a także zaadaptowała dawny piec do wypieku chleba na kaplicę. Dodatkowo w ciągu kilku lat część z dachów pokryto dachówką bitumiczną z miejsce ceramicznej i zainstalowano na nich panele fotowoltaiczne.
Architektura.
Obecna zabudowa kolonii Alfred stanowi zaadaptowane po 1923 roku budynki dawnego szybu "Alfred", powstałe pod koniec XIX wieku. Składają się przeważnie z jednopiętrowych domów mieszkalnych wybudowanych w stylu historyzmu. Budynki nr 10 i 11 posiadają ryzalit sięgający pierwszego piętra, będący pozostałością po ołtarzu św. Barbary. W dniu 19 sierpnia 1978 roku zabudowę wpisano do rejestru zabytków, zaś 25 czerwca 2007 roku uchwalono miejscowy plan zagospodarowania przestrzennego dla Alfreda. Administratorem budynków kolonii jest Komunalny Zakład Gospodarki Mieszkaniowej w Katowicach. 
Zabytkową kolonię Alfred, położoną przy placu Alfreda, tworzą współcześnie następujące budynki:

</doc>
<doc id="913872" url="https://pl.wikipedia.org/wiki?curid=913872" title="Fontanna Manzla">
Fontanna Manzla

Fontanna Manzla (także Sedina) – obiekt składający się z basenu fontanny autorstwa Otto Rietha oraz kompozycji figuralnej Ludwiga Manzla, znajdujący się kiedyś przy placu Tobruckim, u zbiegu współczesnych ulic Dworcowej i Nowej w Szczecinie. W miejscu niezachowanej kompozycji powstał Pomnik z Kotwicą. Pomnik był inspiracją dla fontanny Sediny zbudowanej po wojnie według projektu Mieczysława Gliba i umieszczonej na placu Bolesława Chrobrego w Policach.
Projekt i wymowa.
Kompozycję figuralną wykonaną z miedzi w technice trybowania ustawiono na cokole z czerwonego piaskowca. Grupa figuralna złożona była ze wspartej na kotwicy postaci kobiecej, szybko po odsłonięciu nazwanej przez mieszkańców Sediną, trzymającej na ramieniu reję z rozpiętym na jej jaksztagu żaglem, mitologicznego bóstwa handlu – Merkurego, żeglujących w łodzi oraz bóstw morskich. Grupę umieszczono na skale, poniżej której znajdował się basen.
Symbolizowała Szczecin jako hanzeatyckie miasto handlu, żeglugi i przemysłu.
Historia.
Ufundowaną przez Zarząd Pruskiego Funduszu Sztuki i Zarząd Miasta Szczecina fontannę odsłonięto 23 września 1898 w obecności cesarza Wilhelma II (w połączeniu z uroczystością oddania do użytku Basenu Wschodniego w porcie wolnocłowym na Łasztowni) w północnym narożniku obecnego placu Tobruckiego (wówczas "Marktplatz"), u zbiegu współczesnych ulic Dworcowej i Nowej. Całość obiektu nazwano "Manzelbrunnen" (pol. „fontanna Manzla”) od nazwiska autora kompozycji figuralnej – prof. Ludwiga Manzla.
Rzeźba została zdemontowana 29 lipca 1942 roku podczas II wojny światowej, po czym została przetopiona na cele wojenne. Oryginał kompozycji figuralnej, stanowiącej główny element fontanny, nie zachował się. W jej miejsce ustawiono kotwicę.
W 2004 zawiązał się społeczny komitet mający na celu restaurację fontanny poprzez zrekonstruowanie kompozycji figuralnej z dobrowolnych składek. W 2008 na zlecenie stowarzyszenia „Kupcy dla Szczecina” w Centrum Rzeźby Polskiej w Orońsku powstał ponad dwumetrowy model rzeźby, prezentowany podczas dorocznych Dni Morza.
Kontrowersje wokół odbudowy.
Według przeciwników odbudowy fontanny kompozycja figuralna z Sediną była inspirowana pangermańskimi poglądami XIX wiecznych studentów. Niemcy utożsamiali ptolemeuszowych Sedinów, umiejscawianych przez niego w górnym biegu Odry, z plemionami germańskimi i przypisywali im boginię Sedinę. W tym świetle przeciwnicy inicjatywy uznają Sedinę za propagandowy symbol germańskiej dominacji i rdzenności Pomorza Zachodniego.
Wśród głosów sprzeciwu znalazły się głosy profesora historii Tadeusza Białeckiego (twórcy Encyklopedii Szczecina) i szczecińskiego historyka prof. Władysława Filipowiaka, publikowana na łamach miejscowej prasy.
Jan M. Piskorski, publicysta i historyk z Uniwersytetu Szczecińskiego na łamach Gazety Wyborczej napisał:
Także miejscowy oddział Stowarzyszenia na rzecz Tradycji i Kultury „Niklot” wystosował list otwarty w sprawie odbudowy pomnika Sediny, w którym napisał:
Popierający projekt rekonstrukcji kompozycji figuralnej z Sediną argumentują, że fontanna Manzla, a szczególnie centralna postać Sediny, stała się symbolem miasta. Nie widzą w niej pangermańskiej symboliki, gdyż została ufundowana przez miejscowych przedsiębiorców, a nie ruchy nacjonalistyczne. Nie ma znaczenia czy jest prawdziwym mitem czy jedynie fikcją, ważne jest, że stanowi symbol miasta.

</doc>
<doc id="913874" url="https://pl.wikipedia.org/wiki?curid=913874" title="Mykwa w Krakowie">
Mykwa w Krakowie



</doc>
<doc id="913875" url="https://pl.wikipedia.org/wiki?curid=913875" title="Metoda Bridgmana-Stockbargera">
Metoda Bridgmana-Stockbargera

Metoda Bridgmana-Stockbargera, zwykle skrótowo metoda Bridgmana – technika otrzymywania monokrystalicznych materiałów gemmologicznych oparta na stopniowym schładzaniu wcześniej stopionej masy krystalizowanego materiału. W metodzie tej kryształy formują się na dnie tygla i rosną aż do całkowitego wyczerpania się masy stopionego substratu.
Metoda ta stosowana jest do krystalizacji substancji o bardzo wysokiej temperaturze topnienia. Osiąganie wysokiej temperatury bez szkody dla tygla jest możliwe dzięki wytwarzaniu się tak zwanego autotygla, który formuje się z tej samej, ale niestopionej substancji, która ulega procesowi. Autotygiel zapobiega topieniu się warstwy przylegającego bezpośrednio do ścian tygla właściwego i stanowi ochronę przed działaniem wysokiej temperatury i reaktywnością stopionego materiału. Korzyścią stosowania tej metody jest łatwość zachowania wysokiej czystości procesu, ponieważ ściany autotygla mają ten sam skład chemiczny co stop.
Wytwarzanie czerepu autotygla może być inicjowane na następujące sposoby:
W metodzie tej jest też możliwy wzrost kryształów w warunkach ruchomego gradientu temperatury. W momencie gdy zastosuje się ruchomy tygiel wypełniony stopioną masą, który opuszcza się stopniowo przez obszar stałego gradientu temperatury, wzrost kryształów zachodzi na powierzchni mającej temperaturę zbliżoną do temperatury topnienia krystalizowanego materiału.

</doc>
<doc id="913882" url="https://pl.wikipedia.org/wiki?curid=913882" title="Julia Tyler">
Julia Tyler

Julia Gardiner Tyler (ur. 4 maja albo 23 lipca 1820 w East Hampton, zm. 10 lipca 1889 w Richmond) – druga żona dziesiątego prezydenta Stanów Zjednoczonych Johna Tylera oraz pierwsza dama Stanów Zjednoczonych od 26 czerwca 1844 do 4 marca 1845.
Życiorys.
Julia Gardiner urodziła się 4 maja albo 23 lipca 1820 roku w stanie Nowy Jork, jako córka senatora Davida Gardinera i jego żony Juliany McLachlan. Miała dwóch starszych braci: Davida i Alexandra oraz młodszą siostrę Margaret. Mieszkając na Long Island początkowo pobierała wraz z siostrą nauki w domu, by potem zacząć chodzić do szkoły Madame Chagaray.
Po zakończeniu edukacji powróciła do domu, jednak ze względu na burzliwe życie towarzyskie, jakie prowadziła, rodzice postanowili wyjechać z córkami do Europy. W 1840 roku wypłynęli do Anglii, a następnie odwiedzili też m.in. Francję. Po powrocie do Stanów Zjednoczonych, zamieszkali w Waszyngtonie. Na początku 1842 roku, uczestnicząc w przyjęciu w Białym Domu poznała prezydenta Johna Tylera. Pięć miesięcy po śmierci pierwszej żony, Tyler oświadczył się Julii, lecz ta nie dała mu wówczas odpowiedzi. Opuściła Waszyngton, prowadząc jednak z Tylerem korespondencję listowną. Powróciła do stolicy w 1844 roku i została zaproszona na rejs po Potomaku. Podczas rejsu wydarzył się wypadek, w wyniku którego zginęło kilku członków gabinetu oraz ojciec Julii. Prezydent zatroszczył się wówczas o nią i w kwietniu 1844 napisał list do jej matki, prosząc o rękę dziewczyny. Dwa miesiące później para pobrała się w całkowitej tajemnicy w Howards Hotel w Nowym Jorku.
Wprowadzając się do Białego Domu, Julia aktywnie włączyła się w życie towarzyskie: organizowała przyjęcia, wprowadziła nowe porządki i zwyczaje. Jednym z nowych zwyczajów było to, aby obok portretów prezydentów, znajdowały się także portrety ich żon oraz to by widać głowę państwa melodią „Hail to the Chief”. Jej sposób bycia nie przysparzał sympatii innych kobiet, zwłaszcza córek Tylera z pierwszego małżeństwa. Niechętni byli jej także członkowie Partii Republikańskiej. Julia nie wpływała na decyzje polityczne męża, z którymi zgadzała się w całości.
Rok po opuszczeniu Białego Domu, w prasie pojawiła się plotka, głosząca że Julia planuje się rozwieść z mężem. Rodzina byłej pierwszej damy podjęła częściowo skuteczne próby sprostowania tej informacji. Tylerowie nadal aktywnie uczestniczyli w życiu politycznym, popierając ekspansjonistyczną politykę wobec Meksyku, a następnie prokonfederacką stronę podczas wojny secesyjnej. Na początku 1862 roku przebywali w Richmond na obradach legislatury stanowej. 18 stycznia John Tyler doznał wylewu i zmarł. Julia osiedliła się wówczas na Staten Island. Podczas wojny secesyjnej jej posiadłość została zdewastowana, przez co Julia domagała się potem odszkodowania od rządu federalnego. W 1881 roku otrzymała od Kongresu pensję jako była pierwsza dama, w wysokości pięciu tysięcy dolarów rocznie. Znacznie poprawiło to jej sytuację finansową.
10 lipca 1889 roku doznała wylewu. Zmarła tego samego dnia w Richmond.
Życie prywatne.
Julia Gardiner poślubiła Johna Tylera 26 czerwca 1844 w Kościele episkopalnym w Nowym Jorku. Mieli razem siedmioro dzieci. W 1872 roku Julia przeszła na katolicyzm.

</doc>
<doc id="913883" url="https://pl.wikipedia.org/wiki?curid=913883" title="Ján Zelenčík">
Ján Zelenčík

Ján Zelenčík (ur. 17 października 1979) – słowacki skoczek narciarski.
Reprezentował klub LKS Dukla Bańska Bystrzyca. Kilka razy dostał szanse występu w Pucharze Świata, jednak tylko raz zdołał zapunktować, gdy w 1998 zajął 29. pozycję w Sapporo. Dzięki dużemu doświadczeniu trenerzy wystawiali go w konkursach lotów narciarskich.

</doc>
<doc id="913886" url="https://pl.wikipedia.org/wiki?curid=913886" title="Cereja">
Cereja

Cereja – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Llívia.
Według danych INE z 2005 roku miejscowość zamieszkiwało 26 osób.

</doc>
<doc id="913887" url="https://pl.wikipedia.org/wiki?curid=913887" title="Gorguja">
Gorguja

Gorguja – miejscowość w Hiszpanii, w Katalonii, w prowincji Girona, w comarce Baixa Cerdanya, w gminie Llívia.
Według danych INE z 2005 roku miejscowość zamieszkiwało 38 osób.

</doc>
<doc id="913889" url="https://pl.wikipedia.org/wiki?curid=913889" title="Świątynia Ise">
Świątynia Ise



</doc>
<doc id="913894" url="https://pl.wikipedia.org/wiki?curid=913894" title="Les Essarts">
Les Essarts



</doc>
<doc id="913899" url="https://pl.wikipedia.org/wiki?curid=913899" title="Avrille">
Avrille



</doc>
<doc id="913900" url="https://pl.wikipedia.org/wiki?curid=913900" title="Aze">
Aze



</doc>
<doc id="913902" url="https://pl.wikipedia.org/wiki?curid=913902" title="Babenhausen">
Babenhausen

Niemcy:
Zobacz też:

</doc>
<doc id="913906" url="https://pl.wikipedia.org/wiki?curid=913906" title="Niedźwiada Łowicka">
Niedźwiada Łowicka

Niedźwiada Łowicka – przystanek kolejowy w Niedźwiadzie, w województwie łódzkim, w Polsce.
W roku 2017 przystanek obsługiwał 150–199 pasażerów na dobę.

</doc>
<doc id="913909" url="https://pl.wikipedia.org/wiki?curid=913909" title="Wielka Beczka">
Wielka Beczka

Wielka Beczka (niem. "Großes Fass"), wyjątkowo dużych rozmiarów beczka wina znajdująca się w piwnicach zamku w Heidelbergu w Niemczech. Jej pojemność wynosi 221 726 litrów i zbudowana została w 1751 roku.
Do skonstruowania użytych zostało ponoć 130 dębowych drzew. Ma 7 metrów szerokości i 8,5 m długości. Na beczce zamontowana jest platforma, która dawniej służyła jako parkiet do tańca. W historii zamku zapisały się 4 olbrzymie beczki. Wielka beczka jest ostatnią z nich.

</doc>
<doc id="913916" url="https://pl.wikipedia.org/wiki?curid=913916" title="Port lotniczy Girona">
Port lotniczy Girona

Port lotniczy Girona (katal.: "Aeroport de Girona – Costa Brava", hiszp.: "Aeropuerto de Gerona", "Girona-Costa Brava Airport", kod IATA: GRO, kod ICAO: LEGE) – port lotniczy położony 8 km na południe od Girony i 74 km na północny wschód od centrum Barcelony w Katalonii, Hiszpanii. W 2014 roku obsłużył 2,2 mln pasażerów

</doc>
<doc id="913920" url="https://pl.wikipedia.org/wiki?curid=913920" title="Plac Grunwaldzki w Szczecinie">
Plac Grunwaldzki w Szczecinie

Plac Grunwaldzki – największy i najokazalszy plac gwiaździsty w Szczecinie. Położony w dzielnicy Śródmieście, na osiedlu Centrum. Plac jest jednym z miejsc, gdzie najczęściej w Szczecinie organizowane są manifestacje. Układ geometryczny placu jest motywem znaku graficznego projektu pt. „Szczecin Europejską Stolicą Kultury 2016”. Autorem logo jest Ireneusz Kuriata.
Historia.
Historia placu sięga lat sześćdziesiątych XIX wieku, kiedy to opracowano pierwszy plan urbanizacji tego terenu. – architekt i planista, specjalista w zakresie sieci wodociągowo-kanalizacyjnych. Głównym założeniem planu był rozwój miasta w kierunku północno-zachodnim poprzez połączenie komunikacyjne terenu ówczesnego śródmieścia Szczecina (dzisiaj: południowa część osiedla Stare Miasto) z budującą się ekskluzywną dzielnicą Westend (obecnie teren osiedla Łękno). Drugim ważnym traktem tej dzielnicy miała być aleja łącząca tereny nadodrzańskie z Nowym Turzynem (dziś północna część osiedla Turzyn). Na przecięciu tych dwóch alei (noszących obecnie imię Papieża Jana Pawła II oraz Marszałka Piłsudskiego) planowano budowę reprezentacyjnego placu (pierwotnie o kształcie prostokątnym) – dziś Placu Grunwaldzkiego.
Władze miasta podjęły żmudne pertraktacje z wojskiem (do którego należał teren planowanej inwestycji). Nie udało się jednak uzyskać porozumienia i plany inwestycyjne musiały ulec zawieszeniu.
Powrócono do nich w następnej dekadzie, kiedy to Szczecin przestał być twierdzą, a tym samym zniknęły ograniczenia jego rozbudowy. 31 marca 1874 roku na posiedzeniu Rady Miasta omówiono plany rozwoju miasta. . ).
Plac powstał pod koniec lat 80. XIX wieku w centrum zlikwidowanego w 1884 roku Fortu Wilhelma. Pierwotnie nazywał się placem Kościelnym Westend, a później – Cesarza Wilhelma. Zabudowa placu reprezentacyjnymi kamienicami wzniesionymi głównie w stylu eklektycznym trwała do początku XX wieku. W 1944 r. bombardowania alianckie zburzyły kamienice na narożnikach placu z ulicą Śląską, ulicą Generała Ludomiła Rayskiego i ulicą Marszałka Józefa Piłsudskiego. Ponadto nie zachowała się część zdobień kamienic ocalałych od zniszczeń wojennych. W 1945 r. plac Grunwaldzki był jednym z pierwszych miejsc zasiedlonych przez przybyłą do miasta ludność polską.
13 września 1949 r. plac Grunwaldzki posłużył za plan dla krótkometrażowego filmu „Jak zmusiliśmy energię elektryczną do pracy”, obejmującego tematyką historię elektryczności. W scenie końcowej po torowisku tramwajowym na placu przejeżdża tramwaj konny.
W 1964 r. parcele powstałe po usunięciu gruzów kamienic zabudowano dwoma ośmiopiętrowymi wieżowcami projektu Tadeusza Ostrowskiego i jednym czteropiętrowym blokiem.
Polską nazwę "Plac Grunwaldzki" nadano 15 lipca 1945 roku, w 535. rocznicę bitwy pod Grunwaldem. Tablicę z polską nazwą placu odsłonił pierwszy polski prezydent Szczecina Piotr Zaremba.
Projektant placu.
Po II wojnie światowej w polskich, popularnych opracowaniach i przewodnikach turystycznych zaczęła pojawiać się teza jakoby Plac Grunwaldzki i cały układ gwiaździsty Szczecina został zaprojektowany przez francuskiego urbanistę, autora dziewiętnastowiecznej przebudowy Paryża Georges’a Haussmanna. Pogląd ten zrodził się z zaobserwowanej, dużej zbieżności rozwiązań urbanistycznych zastosowanych w Szczecinie i Paryżu. Teza ta nie była przez ówczesne władze dementowana ponieważ była ona dla niej korzystna ze względów ambicjonalnych (podnosiła prestiż miasta) oraz polityczno-ideologicznych (francuski projektant miasta był znacznie lepiej przez władze widziany niż niemiecki). Przekonanie to, tak mocno zakorzeniło się w umysłach wielu szczecinian, że można je spotkać w amatorskich publikacjach do dnia dzisiejszego.
Zgodnie z obecnym stanem wiedzy (patrz: bibliografia) Georges Haussmann nie był projektantem gwiaździstych placów Szczecina. Prawdą jest natomiast, że szczecińskie projekty wzorowane były na rozwiązaniach paryskich – podobnie czyniło wówczas wiele miast europejskich – czerpiąc rozwiązania urbanistyczne z Paryża, który pod koniec XIX wieku stał się centrum ówczesnej Europy.
Urbanistyka.
Do placu zbiegają się pasy jezdni z ośmiu stron. Krzyżują się tutaj: al. Jana Pawła II, al. Piłsudskiego (Droga wojewódzka nr 115) oraz ulice: Rayskiego i Śląska. Plac obsadzony jest starodrzewem, wśród którego są rzadkie okazy: budleja oraz krzewy cisowe. Nawierzchnię jezdną placu stanowi obecnie asfalt, dawniej bruk. Nawierzchnię pieszą na placu stanowi kostka brukowa. Na oświetlenie składają się latarnie uliczne, ustawione wokół jezdni oraz mniejsze lampy ustawione w strefie pieszej. Mniejsze lampy charakteryzują się wizerunkiem gryfa umieszczonym na stopce. Obecna nawierzchnia piesza oraz lampy zamontowane zostały w latach 90. podczas ostatniego remontu placu. Współczesne lampy nawiązują do tych, które stały na placu w latach 30. XX wieku.
Zabudowa.
Poniższa tabela zawiera opis wybranych budynków przylegających do placu.
Komunikacja miejska.
Jednotorową trasę tramwaju elektrycznego na ówczesnym "Kaiser-Wilhelm-Platz" zbudowano w 1897 r., a pierwszą linią przebiegającą przez plac była linia łącząca "Arndtplatz" (plac Szarych Szeregów) z Dworcem Głównym. W 1904 r. trasę linii rozbudowano o drugi tor. Od 1905 r. linia przebiegająca przez plac otrzymała numer 4, a jej trasa była następująca: "Arndtplatz" – "Cap Cherie/Tiergarten". W 1927 r. torowisko tramwajowe przeniesiono z jezdni na środek placu. Pod koniec 1944 r. zawieszono linie nr 4 z powodu zniszczeń wojennych. Po przejęciu miasta przez administrację polską, w listopadzie 1945 r. przywrócono ruch tramwajowy na pl. Grunwaldzkim; przez plac ponownie zaczęła kursować linia nr 4. W latach 1957–1960 plac Grunwaldzki był jednym z przystanków na trasie tramwajowej linii wspomagającej D. W końcu lat 50. XX wieku plac zaczęły obsługiwać tramwaje nocnej linii 4N. W 1973 r., na skutek likwidacji torowisk tramwajowych w centrum, na placu pojawiły się tramwaje linii dziennych nr 1 i nr 5 oraz nocnych 1N i 5N. Zimą 1976 r. uruchomiona została linia nr 11 ze Stoczni Remontowej do Pomorzan przez plac Grunwaldzki, a w 1985 r. linia nr 12. W 1992 r. przeprowadzono remont torowiska tramwajowego przecinającego plac. Zimą 1996 r. zlikwidowano nocne linie tramwajowe 1N, 4N i 5N. W 2015 r., po 110 latach, z placu Grunwaldzkiego zniknęła linia tramwajowa nr 4.

</doc>
<doc id="913922" url="https://pl.wikipedia.org/wiki?curid=913922" title="RFE">
RFE



</doc>
<doc id="913923" url="https://pl.wikipedia.org/wiki?curid=913923" title="Torino Porta Nuova">
Torino Porta Nuova

Torino Porta Nuova (włoski: "Stazione di Torino Porta Nuova") – największy dworzec kolejowy w Turynie. Dworzec obsługuje około 192 tys. osób dziennie i około 70 mln rocznie, co daje mu trzecie miejsce we Włoszech . Obok dworca znajduje się stacja metra – Porta Nuova.
Historia.
Prace nad budową pierwszej części stacji rozpoczęły się w 1861 roku pod kierunkiem Alessandro Mazzucchetti i przy współpracy z Carlo Ceppi. Została częściowo otwarta dla ruchu w grudniu 1864, a prace zakończono w 1868. Stacja była powiększana kilka razy.
Po zniszczeniach II wojny światowej kompleks został całkowicie zreorganizowany w latach 1948 i 1953 w ramach projektu Paolo Perilli.

</doc>
<doc id="913924" url="https://pl.wikipedia.org/wiki?curid=913924" title="Klubowe Mistrzostwa Europy w futsalu">
Klubowe Mistrzostwa Europy w futsalu

Klubowe Mistrzostwa Europy w Futsalu coroczne europejskie rozgrywki klubów futsalowych. Stworzone w 1984 roku, rozgrywane do 2000 roku, kiedy to powstał Puchar UEFA w Futsalu.

</doc>
<doc id="913929" url="https://pl.wikipedia.org/wiki?curid=913929" title="Jane Pierce">
Jane Pierce

Jane Means Appleton Pierce (ur. 12 marca 1806 w Hampton, zm. 2 grudnia 1863 w Andover) – żona 14. prezydenta Stanów Zjednoczonych Ameryki Franklina Pierce’a oraz pierwsza dama USA w latach 1853-1857.
Życiorys.
Jane Appleton urodziła się 12 marca 1806 roku w Hampton, jako córka pastora Jessego Appletona i Elizabeth Means. Miała troje rodzeństwa. Około 1824 roku poznała swojego przyszłego męża Franklina Pierce’a, którego poślubiła dziesięć lat później.
Po zawarciu małżeństwa Jane przeprowadziła się do Waszyngtonu, gdyż jej mąż pełnił rolę kongresmana. Ponieważ źle znosiła atmosferę stolicy, powróciła do domu swojej matki w Amherst. Wkrótce potem urodziła pierwszego syna, który zmarł po trzech dniach. Jane Pierce przeniosła się następnie do domu swojej siostry. W 1842 roku Franklin zawiesił karierę polityczną i powrócił do domu w Concord. Oboje skupili się na wychowaniu dwóch synów, którzy urodzili się kilka lat wcześniej. Starszy z nich, Frank, zmarł na tyfus w 1843 roku, co spowodowało głęboką depresję Jane Pierce.
W 1852 roku Franklin został kandydatem na prezydenta z ramienia Partii Demokratycznej i wygrał wybory. Na trzy miesiące przed objęciem urzędu, 6 stycznia 1853 państwo Pierce uczestniczyli wypadku pociągu, wracając z pogrzebu krewnego. Jedyną ofiarą śmiertelną tego wypadku był ich ostatni syn, Benjamin. Utrata wszystkich trojga dzieci oraz perspektywa przeprowadzki do Waszyngtonu, pogłębiła depresję Jane i znacznie pogorszyła jej stan zdrowia. W czasie prezydentury męża, prawie wcale nie podejmowała obowiązków pierwszej damy – zastępowały ją jej ciotka, Abby Kent Means oraz żona ówczesnego sekretarza wojny Jeffersona Davisa, Varina. Nie wydawała też żadnych przyjęć i zakazała sobotnich koncertów piechoty morskiej Po raz pierwszy pokazała się publicznie 1 stycznia 1855. W dwóch ostatnich latach prezydentury Franklina, Jane zaczęła nieco udzielać się towarzysko i organizowała nieduże przyjęcia. Włączała się także w ruch abolicjonistyczny.
Po opuszczeniu Białego Domu, Pierce’owie pojechali w dwuletnią podróż, odwiedzając m.in.: Włochy, Indie Zachodnie i Maderę. Po powrocie, zamieszkali w Concord. Stan zdrowia Jane coraz bardziej się pogarszał. Zachorowała na gruźlicę, co doprowadziło do śmierci 2 grudnia 1863 w Andover.
Życie prywatne.
Jane Appleton poślubiła Franklina Pierce’a 10 listopada 1834 roku w Amherst. Para miała trzech synów: Franklina (1836-1836), Franka Roberta (1839-1843) oraz Benjamina (1841-1853).

</doc>
<doc id="913933" url="https://pl.wikipedia.org/wiki?curid=913933" title="Twardnik japoński">
Twardnik japoński

Twardnik japoński, twardziak jadalny ("Lentinula edodes" (Berk.) Pegler), jap. shiitake 椎茸 lub シイタケ – gatunek grzybów należący do rodziny "Omphalotaceae".
Systematyka i nazewnictwo.
Pozycja w klasyfikacji według Index Fungorum: "Lentinula, Omphalotaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1878 roku Miles Joseph Berkeley, nazywając go "Agaricus edodes". Obecną, uznaną przez Index Fungorum, nazwę nadał mu w 1976 roku David Norman Pegler, przenosząc go do rodzaju "Lentinula".
Niektóre synonimy naukowe:
Polską nazwę temu grzybowi nadał Władysław Wojewoda, w 1998 roku; wcześniej w polskich publikacjach mykologicznych opisywany był jako twardziak jadalny lub twardziak uprawny.
Morfologia.
Brązowy lub brązowawy grzyb o kapeluszu dochodzącym do 20 cm średnicy i trzonie o 3–4 cm grubości. Kolor trzonu jasnoczerwonobrązowy z łuskami nieco ciemniejszymi w górnej części powierzchni. Hymenofor białawy, gęsty i szeroki, w późniejszym okresie przechodzący w czerwonawą plamistość. Miąższ biały w smaku lekko kwaskowatym.
Występowanie i siedlisko.
Występuje na terenach Azji Wschodniej, w Chinach, Japonii, na Półwyspie Indochińskim. W Chinach i Japonii grzyb ten jest grzybem uprawianym w szklarniach i na wolnym powietrzu. W Europie podjęto próby uprawy w Eberswalde w Niemczech jeszcze przed II wojną światową.
Owocniki wyrastają w grupach, na martwym drewnie liściastym ("Carpinus, Castanea, Fagus, Pasania, Quercus").
Zastosowanie.
Twardniki japońskie nadają się do spożycia w stanie świeżym, suszonym, nadają się do marynowania. Grzyby shiitake należy poddawać obróbce cieplnej bardzo krótko, gdyż w przeciwnym razie twardnieją. Są wykorzystywane w japońskiej diecie opartej na ryżu brązowym, grzybach i warzywach genmai-saishoku.
Uprawia się go na martwych kłodach drzewnych.

</doc>
<doc id="913934" url="https://pl.wikipedia.org/wiki?curid=913934" title="Władimir Astapowskij">
Władimir Astapowskij



</doc>
<doc id="913937" url="https://pl.wikipedia.org/wiki?curid=913937" title="Anatolij Baniszewskij">
Anatolij Baniszewskij



</doc>
<doc id="913938" url="https://pl.wikipedia.org/wiki?curid=913938" title="Jelcz 120MT">
Jelcz 120MT

Jelcz 120MT – trolejbus produkowany w latach 1997–2000 przez polską firmę Jelcz, gdyńskie PNTKM oraz MPK Lublin. Jest następcą modelu Jelcz PR110E.
Charakterystyka.
W oczy rzuca się duża, gięta szyba przednia oraz okna boczne nowego typu. Zastosowanie w przedniej oraz tylnej ścianie nadwozia elementów z tworzywa sztucznego spowodowało obniżenie jego masy oraz wpłynęło na zwiększenie trwałości oraz estetyki. Fotele pasażerów posiadają konstrukcję utrudniającą ich dewastację. Dwa takie pojazdy eksploatowane były na Litwie, w Wilnie w latach 1998–2011 i Kownie w latach 1999–2012. W latach 1999–2000 zbudowano 3 trolejbusy tego typu w warsztatach MPK Lublin, a w 2005 już po oficjalnym okresie produkcji, kolejne 3.

</doc>
<doc id="913939" url="https://pl.wikipedia.org/wiki?curid=913939" title="Grupa gustowska">
Grupa gustowska

Grupa gustowska – kultury epoki żelaza, nad dolną Odrą. Nazwa tej kultury pochodzi od eponimicznego stanowiska Gustow na Rugii. W inwentarzu i tradycjach ludności grupy gustowskiej widoczne są wpływy kultury wielbarskiej, które wyrażają się w obrządku birytualnym, gdzie zmarłych chowano w kłodach i nie wyposażano ich w narzędzia. Sięgały tu również wpływy ludności nadłabskiego kręgu kulturowego – formy zapinek, formy naczyń zdobionych radełkiem.
Najbardziej znanym stanowiskiem jest cmentarzysko w Lubieszewie.

</doc>
<doc id="913940" url="https://pl.wikipedia.org/wiki?curid=913940" title="Orochimaru (Naruto)">
Orochimaru (Naruto)

 – fikcyjna postać występująca w mandze i anime "Naruto".
Jest jednym z Sanninów. Pragnie poznać wszystkie istniejące techniki ninja.
Historia.
Od młodości miał wielki talent do ninjutsu. Stał się on ulubieńcem swego mistrza – Hiruzena. Niestety jego psychika stawała się z czasem coraz bardziej skrzywiona. Widać to już podczas retrospekcji Tsunade, gdy powiadamia ją o śmierci jej brata, czy też we wspomnieniach Jiraiyi, gdy na drodze Trzech Sanninów pojawia się Nagato, Yahiko i Konan. Z czasem staje się bardzo utalentowanym i potężnym shinobi znającym wiele technik. Podpisuje on również pakt z wężowym rodem. Podczas wielkiej wojny shinobi i walk jakie za sobą toczyła Konoha i Amegakure – Hanzō, przywódca Wioski Deszczu w uznaniu za waleczność na polu bitwy przyznał trzem, młodym wówczas shinobi (Orochimaru, Tsunade, Jiraiya) tytuł trójki sanninów z Konohy.
Wygnanie.
Gdy doszło do wyboru osoby na stanowisko Czwartego Hokage, nienawiść Orochimaru do swojej wioski (która narodziła się po stracie rodziców) spotęgowała się, gdyż na tę posadę Hiruzen Sarutobi postanawia wybrać młodego ucznia Jirayi – Minato Namikaze, a nie jego. Zaczyna potajemnie prowadzić eksperymenty, wykorzystując do tego shinobi z wioski, próbując stworzyć technikę dającą mu nieśmiertelność. Gdy z wioski zaczynają znikać kolejni ninja, Sarutobi wraz z członkami ANBU wkraczają do kryjówki Orochimaru, który bez ogródek przyznaje się do zbrodni i ucieka, gdyż Trzeci nie potrafi go zatrzymać ze względu na sympatię i sentyment jaki czuł do swego byłego ucznia. Sannin opuszcza wioskę. Zatrzymać próbuje go Jiraiya, jednak i to nie przynosi skutku.
Orochimaru w Akatsuki.
Itachi złapany przez Orochimaru.Orochimaru po zostaniu poszukiwanym ninja rangi S, przyłącza się do Akatsuki, gdzie zostaje sparowany z Sasorim. Tam poznaje dokładnie Itachiego Uchihę i postanawia przejąć jego Sharingana. Itachi okazuje się jednak potężniejszym shinobi, a jego genjutsu bez trudu przewiduje i niweczy intencje wężowego sannina. Ten rozgoryczony swoją bezradnością opuszcza organizację i zaczyna gromadzić swoich popleczników, którzy często są byłymi ninja Konohy, tak jak Anko Mitarashi, która przed ucieczką Orochimaru z wioski zostaje jego uczennicą. Porzuca ją jednak, nadając jej demoniczną pieczęć.
Późniejsza działalność.
Kolejnym zaufanym sługą Orochimaru zostaje początkowy szpieg Sasoriego – Kabuto Yakushi, którego z genjutsu wyzwala sam Orochimaru, czyniąc z niego swą prawą rękę. Orochimaru wyznacza mu rolę szpiega w Konohagakure. Zakłada on wioskę – Otogakure (Wioska Ukryta w Dźwięku) i tworzy również wiele kryjówek na terenie różnych krajów, gdzie dalej prowadzi swe wynaturzone eksperymenty. Jednym z nich jest Jūgo, dzięki któremu Orochimaru udaje się wynaleźć przeklętą pieczęć (wyzwalającą z osoby olbrzymie pokłady czakry, niestety w wypadku odrzucenia przez organizm mogła ona doprowadzić do śmierci). Podczas swych wędrówek Orochimaru przygarnia chłopca – Kimimaro, jedynego ocalałego członka Klanu Kaguya i werbuje go, szkoląc na bezgranicznie oddanego sługę. Po pewnym czasie daje mu przeklętą pieczęć, która później przyczynia się do jego nieodwracalnej choroby. Gdy okazuje się, że Itachi Uchiha jest dla niego zbyt silny, obiera sobie nowy cel – Sasuke Uchihę – aby zdobyć wymarzonego Sharingana.
Atak na Konohę.
Orochimaru jako Shiore.Po wielu latach badań udaje mu się zakończyć technikę transmigracji duszy
Orochimaru zabija Czwartego Kazekage. innego ciała, dzięki czemu Orochimaru może uniknąć śmierci spowodowanej starością. Porzuca on Anko i planuje atak na Konohę, by ją doszczętnie zniszczyć. By tego dokonać sprzymierza się z Sunagakure przed Egzaminami na Chūnina, które mają odbyć się w Konohagakure. Potajemnie wraz ze sługami morduje Kazekage i przyszywa się pod niego na czas trwania finałów. W eliminacjach pieczętuje Sasuke, uszkadza pieczęć Naruto i znika. Podczas finału egzaminów rozpoczyna atak, jego ninja z Otogakure atakują Konohę wraz z ninja Suny. Sam Orochimaru porywa Trzeciego Hokage i na szczycie dachu rozpoczyna z nim walkę. Do pomocy dzięki swej technice przywołania zmarłych w zamian za ciała swych geninów udaje mu się przyzwać I i II Hokage, którzy pozbawieni osobowości walczą z Sarutobim. Ten doprowadzony do ostateczności używa techniki pieczętującej – Shiki Fūjin, przyzywając samego Shinigami (Boga Śmierci). Z braku chakry i podeszłego wieku udaje mu się zapieczętować jedynie ręce swego byłego ucznia oraz dusze I i II Hokage. Przypłaca to swym życiem. Orochimaru niezdolny Orochimaru i jego kobiecy „pojemnik” odtąd do wykonania żadnej techniki ucieka przy pomocy Czwórki Dźwięku. Plan zniszczenia Konohy nie kończy się sukcesem, dodatkowo następstwa techniki Sarutobiego pozbawiają sannina swych technik, powodując przy tym niewyobrażalny ból.
Po ataku na Konohę.
Razem z Kabuto znajdują oni Tsunade, która jako mistrzyni w leczeniu jest w stanie uleczyć jego ręce. W zamian proponuje wskrzeszenie jej ukochanego oraz brata, którzy zginęli podczas wojen ninja. Ta ostatecznie nie zgadza się i dochodzi do walki między nią a Kabuto. Później z pomocą przychodzą jej Naruto Uzumaki, sparaliżowany Jiraiya i Shizune. Po długiej potyczce Orochimaru wraz ze swym sługą zmuszeni są do odwrotu. Wężowy sannin postanawia użyć techniki transmigracji na Sasuke, jednak musi czekać, aż Czwórka Dźwięku go sprowadzi do jego kryjówki. Nawet ostatnie poświęcenie Kimimaro nie przynosi skutku i nie udaje się sprowadzić młodego Uchichy na czas. Gdy limit obecnego ciała Orochimaru jest na wyczerpaniu, Kabuto wybiera dla niego inne ciało przetrzymywanego w jego więzieniu shinobi. Sasuke w końcu przybywa do kryjówki Orochimaru, rozpoczynając pod jego okiem 3-letni trening.
Most Nieba i Ziemi.
Po tym okresie Orochimaru wraz z Kabuto udaje się na most Nieba i Ziemi, przygotowując zasadzkę na Sasoriego. Gdy okazuje się, że zamiast niego na most przybywa Yamato wraz z Naruto, Sakurą i Saiem, chakra Kyūbiego daje o sobie znać i pod wpływem złości Naruto aktywuje cztery ogony, atakując Orochimaru. Sannin po serii spektakularnych uników ucieka razem z Kabuto i Saiem, wykonującym swą tajną misję. Naruto wraz z resztą drużyny podąża za nimi aż do kryjówki, gdzie spotykają Sasuke. Orochimaru, widząc skuteczność, z jaką shinobi Konohy walczą z Akatsuki, nie widzi sensu walki z nimi i znika razem z podopiecznymi.
Sasuke atakuje Orochimaru.
Na skraju odrzucenia przez swoje obecne ciało Orochimaru rozważa, w jaki sposób najlepiej przejąć ciało Sasuke. Również tylko w anime on i Kabuto wspominali wszystkie wydarzenia, które przedstawiały skazę Sasuke i to jak bardzo poprawił się od tego czasu. Zanim zdążył sformułować swój plan, Sasuke atakuje go, decydując, że Orochimaru był osobą niegodną, by posiąść ciało Uchiha i próbuje go zabić Ostrą Włócznią Chidori, ale tylko udaje mu się przebić ramię. Orochimaru następnie ujawnia swoje prawdziwe ciało, czyli dużego, białego węża wykonanego z wielu mniejszych węży, w celu wszczęcia procesu zamiany ciał.
Sasuke pokonuje Orochimaru.
Jednakże Sasuke przecina ogromne wężowe ciało Orochimaru, tylko by zrozumieć, że parująca krew zmienia się w truciznę, po czym Orochimaru udaje się rozpocząć proces zamiany ciał. Jednakże Sasuke zatrzymuje proces, tak jak to zrobił Itachi parę lat wcześniej, ale wykonał krok dalej przez odwrócenie procesu przeciwko Orochimaru, absorbując go w swoje własne ciało. Sasuke zdobywa część umiejętności Orochimaru, ale tym samym musi poświęcić część swojej chakry, by stłumić go.
Orochimaru przebity przez Miecz Totsuka.
Podczas swojej walki z Itachim, Sasuke wyczerpuje się chakra i Orochimaru był w stanie połączyć się z jego popisową Techniką Ośmiu Głów. Jest zdziwiony faktem, że nareszcie ma szansę zdobyć ciało Sasuke, ale zostaje natychmiastowo przebity przez Susanoo Itachiego. Na początku Orochimaru chwalił się, że jego przeciwnik będzie musiał zrobić coś więcej, niż tylko go zabić, ale nagle zaczyna zauważać, że coś jest nie tak, i że został przekłuty przez Miecz Totsuka, którego sam poszukiwał. Orochimaru zostaje wtedy natychmiastowo zapieczętowany przez Susanoo Itachiego, jak również usuwając Przeklętą Pieczęć z Sasuke. Mały, biały wąż uciekł przed Susanoo, ale zostaje później zabity przez czarne płomienie Amaterasu.
W osobnym spotkaniu, Kabuto spotkał się z Naruto, i ujawnił, że połączył z sobą niektóre komórki Orochimaru pozostałe z jego ciała, chcąc prześcignąć swego dawnego pana, ale ten powoli zaczął go przejmować. Teraz Orochimaru stara się posiąść Kabuto, co z kolei spowodowało, że Kabuto zaczął bardziej przypominać Sannina.
Charakter.
Zawsze chłodny, bezwzględny i zaślepiony wizją nieśmiertelności. Poszukujący siły, zemsty i możliwości wiecznego życia za wszelką cenę. Ciężko doświadczony będąc dzieckiem, staje się on złym do szpiku kości kryminalistą w świecie shinobi. Pewne jest to, że jest on jedną z najbardziej wyrazistych i intrygujących postaci w Naruto, obok której nie można przejść obojętnie. Jest najczystszą personifikacją samego zła, która nie cofnie się przed niczym, by osiągnąć swój cel.
Wygląd.
Pierwotnie Orochimaru pojawiał się jako białoskóry człowiek z długimi czarnymi włosami. Miał bursztynowe oczy i fioletowe oznaczenia wokół nich, co jest odniesieniem do jego wężowej natury. Mimo iż wielokrotnie zmieniał organy, za każdym razem wracał do pierwotnej formy z wyjątkiem różnic wysokości. Zwykle nosi zwykłą szarą szatę i fioletowy pas grubości liny, związany wieloma węzłami na swoich plecach oraz niebieskie kolczyki.
Po niezliczonej ilości eksperymentów na swoim ciele, jego prawdziwą postacią stał się wielki, biały wąż, który składał się z ogromnej ilości małych węży. Wąż ten miał wyskalowaną twarz: zęby, język, czarne znaczne oko oraz szpiczasty podbródek.
Umiejętności.
Bez wątpienia Orochimaru to jedna z najpotężniejszych postaci w całej serii. Dysponuje wieloma niebezpiecznymi technikami na poziomie Kage. Jedną z takich technik jest Yamata no Jutsu. Jego największą specjalnością jest regeneracja, której działanie można zobaczyć podczas walki sannina z Naruto na Moście Nieba i Ziemi.

</doc>
<doc id="913941" url="https://pl.wikipedia.org/wiki?curid=913941" title="Kościół Świętego Ducha w Heidelbergu">
Kościół Świętego Ducha w Heidelbergu

Kościół Świętego Ducha (niem. "Heiliggeistkirche"), gotycka świątynia powstała w latach 1400-1441 na miejscu późnoromańskiej bazyliki. Jest najstarszą świątynią Heidelbergu. 
Posiada charakterystyczną cechę - w jej przyporach na stałe wbudowane są stragany.
Na początku był to kościół katolicki, a obecnie jest protestancki.

</doc>
<doc id="913945" url="https://pl.wikipedia.org/wiki?curid=913945" title="Jelcz M121E">
Jelcz M121E

Jelcz M121E – niskowejściowy trolejbus, produkowany przez polską firmę Jelcz, gdyńskie PNTKM oraz MPK Lublin. Jest kontynuacją modelu Jelcz 120MT.
Historia.
Pierwszy Jelcz M121E opuścił warsztaty PNTKM w Gdyni w 1999 roku. Dzięki zastosowaniu niskiej podłogi w części od drzwi przednich do środkowych znacznie ułatwione korzystanie z tego pojazdu mają osoby starsze, niepełnosprawne oraz pasażerowie z dziećmi w wózkach. Dzięki zastosowaniu nowej generacji napędu chopperowego i przetwornicy statycznej uzyskano, oprócz zwiększenia płynności jazdy przy zmianie prędkości, także zmniejszenie zużycia energii elektrycznej do 30% w porównaniu do napędu zaopatrzonego w tradycyjny układ stycznikowy. Podczas hamowania lub zjazdu z góry istnieje możliwość zwrotu energii elektrycznej do sieci. Dzięki zastosowaniu układów elektronicznych udało się w radykalnym stopniu zredukować czynności obsługowe. W 2000 roku wybudowano trolejbus tego typu w warsztatach MPK Lublin. Przez dłuższy czas był to jedyny niskopodłogowy trolejbus w Lublinie.

</doc>
<doc id="913946" url="https://pl.wikipedia.org/wiki?curid=913946" title="Ivica Raczan">
Ivica Raczan



</doc>
<doc id="913947" url="https://pl.wikipedia.org/wiki?curid=913947" title="Mercedes-Benz O405NE">
Mercedes-Benz O405NE

MB O405NE – trolejbus, produkowany przez PKT Gdynia na bazie autobusu Mercedes O405N / Mercedes O405N2.
Historia.
Po dostawach do PKT Gdynia w 2001 oraz w 2003 roku pierwszych niskopodłogowych trolejbusów Solaris wzrosła wśród mieszkańców potrzeba pojazdów niskopodłogowych. PKT nie posiadało środków na zakup takiej ilości fabrycznie nowych wozów, aby zastąpiły one wysłużone pojazdy średniopodłogowe. W 2004 r. zapadła decyzja o zakupie używanych autobusów, które po przełożeniu napędu z wyeksploatowanych Jelczów oraz dorobieniu pantografów stałyby się trolejbusem. Pomysł ten okazał się bardzo dobry, również ze względów finansowych (koszt zakupu nowego trolejbusu to ok. 1,2 mln zł, a koszt przeróbki to ok. 200 tys. zł). 6 grudnia 2004 r. wyjechał na ulice Gdyni pierwszy pojazd tego typu o numerze taborowym 3046.
Rodzaje pojazdów.
O405NE.
Są to pojazdy pierwszej generacji. Charakteryzują się linią okien biegnącą na jednym poziomie wzdłuż całego wozu. Z dnia na dzień wozów tego typu ubywa, są rozbierane i wywożone na złom. Na chwilę obecną pojazdów tego typu jest 2. Posiadają numery: 3064, 3065. Wóz o numerze 3047 obecnie przebywa na Ukrainie.
O405N2E.
Od 2007 r. dostarczane są nadwozia II generacji. Są one rozwinięciem swoich poprzedników. Posiadają nowe, bardziej przyjazne pasażerom, rozmieszczenie elementów wnętrza, estetyczniejszy wygląd zewnętrzny i wewnętrzny oraz wiele unowocześnień. Można je poznać po „łamanej” linii okien. Na dzień dzisiejszy wozów tego typu nie ma w komunikacji miejskiej z powodu wprowadzenia w ich miejsce nowych Solaris Trollino IV.
O405N2I.
W celu poprawy komfortu jazdy postanowiono o montowaniu do Mercedesów napędów impulsowych z zastosowaniem choppera. Kwestie techniczne sprawiły, że trolejbus wyjechał na ulice z półrocznym opóźnieniem, dlatego zaniechano dalszych przeróbek z napędem tego typu. Nadwozie pojazdu jest II generacji. Posiada numer 3052.
O405N3E.
W 2008 r. dostarczone zostało pod przeróbkę nadwozie III generacji. Od pojazdów II generacji różni się głównie aranżacją wnętrza, unowocześnionym pulpitem kierowcy oraz wygodniejszymi siedzeniami. Posiada on stary napęd oporowo-stycznikowy. Posiada numer 3014 (w latach 2018-2019 - 3314 po wprowadzeniu do Gdyni nowych trolejbusów marki Solaris czwartej generacji). W 2020 roku został wywieziony na złom.
O405N2AC.
Zgodnie z decyzją MZKZG wszystkie nowo przerabiane Mercedesy muszą mieć nowoczesny napęd asynchroniczny. Przetarg na dostawę 5 pierwszych napędów wygrała Enika. W obecnej chwili (stan na kwiecień 2020 r.) tego typu jest 3 (3317, 3318, 3320).

</doc>
<doc id="913950" url="https://pl.wikipedia.org/wiki?curid=913950" title="John Robert Fowles">
John Robert Fowles



</doc>
<doc id="913953" url="https://pl.wikipedia.org/wiki?curid=913953" title="Kolonia Agnieszki">
Kolonia Agnieszki

Kolonia Agnieszki (niem. "Agnes-Kolonie"; pol. "kolonia Huta Agnieszki") – kolonia robotnicza, założona w latach 40. XIX wieku dla pracowników huty cynku "Agnes", w rejonie ul. Bytkowskiej na wysokości ul. Bytomskiej, na obszarze jednostki pomocniczej Wełnowiec-Józefowiec w Katowicach.
Kolonia została założona w latach 40. XIX wieku na terenie gminy Dąb. Hutę "Agnes" założył w 1842 roku inspektor hutniczy Chorzela z Dębu. Pod koniec lat 50. XIX wieku huta została zlikwidowana, lecz kolonia nie utraciła przemysłowego charakteru, ze względu na lokalizację w pobliskim Wełnowcu innych zakładów przemysłowych, w których pracowali mieszkańcy Agnieszki. W tym samym okresie, w 1859 roku w kolonii mieszkały 24 osoby. W Agnieszce znajdował się szyb wydobywczy i domy robotnicze kopalni "Król" (później "Prezydent") w Chorzowie. W okresie pierwszego powstania śląskiego w kolonii trwała krótka walka powstańców z oddziałem Grenzschutzu broniącym stacji transformatorowej.
15 października 1924 roku Huta Agnieszki została przyłączona wraz z sąsiednim Józefowcem do gminy Wełnowiec. W latach międzywojennych intensywnie odbywało się nielegalne wydobywanie węgla kamiennego z biedaszybów, gdyż węgiel, będący tu dobrej jakości, zalegał na głębokości 20 metrów. Było ich w tamtym okresie około 300, a pracowało w nich około 3000 osób. W roku 1951 cała gmina weszła w skład Katowic. Obecnie zachowały się tylko fragmenty dziewiętnastowiecznej zabudowy.

</doc>
<doc id="913955" url="https://pl.wikipedia.org/wiki?curid=913955" title="Zatoka Botaniczna">
Zatoka Botaniczna

Zatoka Botaniczna (ang. "Botany Bay") – głębokowodna zatoka na wschodnim wybrzeżu Australii, w Nowej Południowej Walii. Nad zatoką położona jest aglomeracja Sydney. Zatoka została odkryta 29 kwietnia 1770 roku przez Jamesa Cooka i początkowo została nazwana Sting Ray Harbour (Przystań Ogończowatych), ze względu na ogromną liczbę ryb tego gatunku, jakie w niej zaobserwowano. Dopiero później, pod wpływem odkryć roślin dokonanych przez płynących wraz z Cookiem przyrodników, skłoniła go do przemianowania zatoki na Botany Bay (nazwa Botanist Bay również była z początku używana). Pod koniec XVIII wieku Anglicy utworzyli w Botany Bay kolonię karną (pierwsi więźniowie przybyli 18 stycznia 1788 roku), z której wzięła początek europejska kolonizacja Australii.
Ujście Zatoki (tak z północnej, jak i z południowej strony) zostało objęte ochroną jako Park Narodowy Zatoki Botanicznej ("Botany Bay National Park"), a oba przeciwlegle krańce upamiętniają przybycie do Australii dwóch wypraw żeglarskich – na południu angielskiej pod dowództwem kpt. James Cooka (1770), a na północy francuskiej, którą dowodził kpt. Jean-François de La Pérouse (1788, La Perouse Point). Wyprawa nie wróciła do Francji i ślad po niej zaginął. Dopiero w roku 1964 stwierdzono niezbicie, że wyprawa rozbiła się na rafach atolu Vanikoro w grupie Wysp Santa Cruz, a cała załoga została zgładzona i zjedzona przez tubylców.
Do zatoki nawiązują pieśni żeglarskie: "Ballada o Botany Bay", "Chłopcy z Botany Bay", "Marynarz z Botany Bay", "Pola Athenry" oraz ballada Jacka Kaczmarskiego "1788".

</doc>
<doc id="913956" url="https://pl.wikipedia.org/wiki?curid=913956" title="Taraki Sivaram">
Taraki Sivaram

Taraki Sivaram, Dharmeratnam Sivaram, tam. தர்மரத்தினம் சிவராம் (ur. 11 sierpnia 1959 w Batticaloa, zm. 28 kwietnia 2005) - tamilski dziennikarz, pracujący na Sri Lance. 
28 kwietnia 2005 został porwany przez czterech mężczyzn i wciągnięty do białego samochodu typu van. Następnego dnia jego ciało zostało znalezione w dystrykcie Himbulala, w pobliżu parlamentu Sri Lanki. Bezpośrednim powodem jego śmierci był strzał w głowę.

</doc>
<doc id="913957" url="https://pl.wikipedia.org/wiki?curid=913957" title="Książęce groby grupy lubieszewskiej w Lubieszewie">
Książęce groby grupy lubieszewskiej w Lubieszewie

Książęce groby grupy lubieszewskiej w Lubieszewie – cmentarzysko w okolicach wsi Lubieszewo, w powiecie gryfickim, w województwie zachodniopomorskim, datowane na okres od IV w. p.n.e. (kultura jastorfska) do I w. n.e. (grupa gustowska).
Groby grupy lubieszewskiej mają charakter ponadregionalny. Występują w środkowej i północnej Europie. Wyróżniają się określonym obrządkiem pogrzebowym, o wspólnych cechach i regule dla grobów tej grupy.
Badania archeologiczne.
Pierwsze prace archeologiczne przeprowadzone zostały w (niem.) Lübsow/Greifenberg in Pommern (Lubieszewo koło Gryfic), w latach 1908–1925 przez niemieckich archeologów. Odkrycia w latach 1937–1939 spowodowały, że wszystkie groby tego okresu, posiadające wspólne cechy pochówku, zostały nazwane grobami grupy lubieszewskiej. Nazwę tę nadał ówczesny kustosz (niem.) Pommersches Landesmuseum/Stettin – Hans Jürgen Eggers. Kolejne prace badawcze zostały przeprowadzone pod kierunkiem Ryszarda Wołągiewicza w latach 1964–1969 oraz Adama Cieślińskiego, Magdaleny Nowakowskiej i Jana Schustera (2006–2007). 
Cmentarzysko w Lubieszewie składa się z trzech nekropolii. W dwóch z nich odnaleziono ponad 150 grobów (w tym 3 kurhanowe), w trzeciej – 3 kurhanowe groby, w uroczysku (niem.) "Tunnehult" (złożonego z elity książęcej). We wszystkich grobach znajdowały się pochówki jamowe, popielnicowe i bezpopielnicowe, tzw. ciałopalne (także inhumowane) oraz szkieletowe (bez broni i narzędzi żelaznych) – bogato wyposażone. Wspólną cechą wszystkich kurhanów jest jednolita konstrukcja z podobnym wyposażeniem grobów (tzw. importy rzymskie). Nasypy kurhanów miały średnicę 20 m i wysokość ok. 2 m. Kurhany są położone poza właściwym cmentarzyskiem, w odrębnych nekropoliach. W pozostałych pochowano tzw. "ludność rodową", według obrządku ciałopalnego. Charakterystyczną cechą tych grobów jest brak importów rzymskich.
Stanowiska archeologiczne w Lubieszewie.
Podczas przeprowadzanych badań w XX w. wyodrębniono 3 stanowiska archeologiczne. 
Fazy rozwoju osadniczego.
W rozwoju tego regionu wyróżnia się 6 faz chronologicznych:
Na podstawie analizy badawczej wysunięty został pogląd, że książęta lubieszewscy odgrywali ogromną rolę, w kształtowaniu polityki i gospodarki tego regionu. Zawartość inwentarza grobowego stanowi natomiast dowód, na rozległe kontakty i wymianę handlową z Cesarstwem rzymskim (I w. n.e.). Odkopano między innymi zastawy naczyń z brązu do picia wina oraz kilka srebrnych, ceramicznych i szklanych pucharów (ze scenami walk gladiatorów), pochodzących z południowej Europy. Według współczesnych badań archeologicznych region lubieszewski charakteryzował się ciągłością osadniczą (IV w. p.n.e. – I w. n.e.).
O rozwoju osadnictwa zadecydowały warunki naturalne i położenie. Osada była położona w mikroregionie lubieszewskim, który stanowi płaskowyż o pow. 16 km², w kształcie czworoboku. Naturalną granicę tworzyły: dolina rzeki Regi – od północy (N) i południowego zachodu (SW), struga Lubieszowa – od północnego wschodu (NE), pasmo lasu – od południowego wschodu (SE). Obszar osady wynosił ok. 1,5 ha. Ekumena była zasobna w wodę, dobre gleby oraz lasy. Te ostatnie zostały częściowo wytrzebione na potrzeby osadnictwa oraz wypasu trzody chlewnej.

</doc>
<doc id="913958" url="https://pl.wikipedia.org/wiki?curid=913958" title="Dharmeratnam Sivaram">
Dharmeratnam Sivaram



</doc>
<doc id="913959" url="https://pl.wikipedia.org/wiki?curid=913959" title="Jade">
Jade

Niemcy:
Inne:
Osoby:

</doc>
<doc id="913960" url="https://pl.wikipedia.org/wiki?curid=913960" title="Agawam">
Agawam

Agawam - miasto w Stanach Zjednoczonych, w stanie Massachusetts.

</doc>
<doc id="913961" url="https://pl.wikipedia.org/wiki?curid=913961" title="Zamek Heidelberger">
Zamek Heidelberger



</doc>
<doc id="913963" url="https://pl.wikipedia.org/wiki?curid=913963" title="Blandford (miejscowość w Stanach Zjednoczonych)">
Blandford (miejscowość w Stanach Zjednoczonych)

Blandford – miejscowość w stanie Massachusetts w hrabstwie Hampden, USA.
Jest częścią aglomeracji Springfield.

</doc>
<doc id="913968" url="https://pl.wikipedia.org/wiki?curid=913968" title="Brimfield (Massachusetts)">
Brimfield (Massachusetts)

Brimfield – miejscowość w hrabstwie Hampden stanu Massachusetts, USA.

</doc>
<doc id="913970" url="https://pl.wikipedia.org/wiki?curid=913970" title="Chester (Massachusetts)">
Chester (Massachusetts)

Chester – miejscowość w USA, w hrabstwie Hampden stanu Massachusetts.
Jest częścią zespołu miejskiego Springfield

</doc>
<doc id="913976" url="https://pl.wikipedia.org/wiki?curid=913976" title="Grupa lubuska">
Grupa lubuska

Grupa lubuska - stanowiska tej grupy datowane są od okresu wczesnorzymskiego, aż do początku młodszego okresu rzymskiego, kiedy zanikły pod wpływem naporu ludności kultury luboszyckiej. Grupa lubuska została wydzielona w wyniku nakładania się wpływów kultury przeworskiej oraz nadłabskiego kręgu kulturowego, a stanowiska tej kultury swym obszarem obejmowały na terenach środkowego i dolnego Nadodrza.

</doc>
<doc id="913982" url="https://pl.wikipedia.org/wiki?curid=913982" title="Stary Czekaj">
Stary Czekaj

Stary Czekaj (niem. "Alt Czakai") – historyczna część Katowic, położona na terenie jednostki pomocniczej Dąbrówka Mała, powstała w XVIII wieku na zachód od rzeki Brynicy, wzdłuż obecnej ulicy Milowickiej i Żwirowej.
Historia.
Czekaj powstał w połowie XVIII wieku nad rzeką Brynicą jako przysiółek Dąbrówki Małej. Wówczas to znajdował się nad rzeką młyn, będący własnością Mateusza Czekaja z Kopanin Dąbrowskich, od którego nazwiska osada wzięła swoją nazwę. Wraz z powstaniem Nowego Czekaja w XIX wieku, przysiółek zaczęto nazywać Starym Czekajem. Przekształcił się on w osadę rolniczą usytuowaną wzdłuż ulic Milowickiej i Żwirowej. W 1926 roku w rejonie Starego Czekaja koncern Giesche uruchomił kopalnię piasku, która dostarczała piasek podsadzkowy na potrzeby kopalni "Giesche" (obecnie "Wieczorek"). Po wyczerpaniu się zasobów, 19 lipca 1954 roku kopalnię zlikwidowano. W 1951 Stary Czekaj wraz z całą gminą Dąbrówka Mała włączono do powiatu miejskiego Szopienice, a w 31 grudnia 1959 roku do Katowic. Do lat 60. XX przez Stary Czekaj, równolegle do ulicy Strzelców Bytomskich wybudowano linię Północnej Magistrali Piaskowej nr 201. Magistralę tę zlikwidowano do połowy sierpnia 2013 roku.
Charakterystyka.
Stary Czekaj położony jest w północnej części Katowic, na terenie jednostki pomocniczej Dąbrówka Mała, przy granicy z Sosnowcem. Osada ta ciągnie się wzdłuż ulicy Milowickiej, pomiędzy Dąbrówką Małą a sosnowiecką dzielnicą Milowice. Ulica ta jest drogą powiatową o klasie drogi zbiorczej. Wzdłuż niej kursują autobusy na zlecenie ZTM. W Starym Czekaju znajdują się dwa przystanki autobusowe: Dąbrówka Mała Milowicka oraz Dąbrówka Mała Oczyszczalnia. Wzdłuż tej ulicy znajduje się jeszcze sześć budynków, stanowiących obiekty dziedzictwa kulturowego:
Według niektórych źródeł danych, zabudowa Starego Czekaja koncentruje się również przy ulicy Żwirowej.
Dolina Brynicy w Starym Czekaju stanowi teren otwarty będącego częścią zdegradowanego korytarza ekologicznego Brynicy. W Starym Czekaju znajduje się Gminny Punkt Zbiórki Odpadów MPGK, mechaniczno-biologiczno-chemiczna oczyszczalnia ścieków Dąbrówka Mała-Centrum (ul. Milowicka 9), której właścicielem są Katowickie Wodociągi oraz Dział Robót Drogowych Miejskiego Zarządu Ulic i Mostów w Katowicach. Wierni rzymskokatoliccy ze Starego Czekaja przynależą parafia pw. św. Antoniego z Padwy w Katowicach-Dąbrówce Małej.

</doc>
<doc id="913985" url="https://pl.wikipedia.org/wiki?curid=913985" title="Janusz Nawrocki">
Janusz Nawrocki

Janusz Nawrocki (ur. 8 lipca 1961 w Krakowie) – polski piłkarz, były reprezentant Polski, obrońca. Jako zawodnik na boisku mierzył 173 cm i ważył 70 kg. W europejskich ekstraklasach zawodnik Wisły Kraków, GKS Katowice, VfB Mödling, Sokoła Tychy i Ruchu Chorzów. W I lidze polskiej rozegrał 349 spotkań i strzelił 14 bramek. Po zakończeniu kariery został trenerem oraz grywał w amatorskich klasach.
Kariera klubowa.
Wisła Kraków (1979-1986).
Karierę sportową rozpoczynał w krakowskiej Wiśle. Wówczas „Biała Gwiazda” grała w I lidze. W sezonie 1980/1981 na boisku wystąpił sześć razy, nie strzelając bramki. W następnych rozgrywkach ekstraklasy rozegrał 23 spotkania i zdobył jednego gola. Później, 1982/1983, był obecny przez 26 meczów, umieszczając raz piłkę w siatce rywala. W kolejnym sezonie, grając przez 25 spotkań, strzelił jedną bramkę. W 1985 roku zanotował z drużyną spadek do II ligi. W 1986 roku zakończył pracę w krakowskim klubie, wyjeżdżając do Katowic.
GKS Katowice (1986-1992).
W I-ligowym GKS-ie grał przez ponad cztery lata. W sezonie 1986/1987 rozegrał wszystkie oprócz jednego spotkania, strzelając jedną bramkę. W następnych latach, 1987/1988, w ekstraklasie wystąpił w 28 meczach, zdobywając już trzy gole. W kolejnej „porze” ligowej (198]/1989) również umieścił trzy razy piłkę w bramce przeciwnika, a wziął udział w 22 zmaganiach rozgrywkowych. W sezonie 1989/1990 rozegrał 28 spotkań i na swoim koncie zanotował trzy „trafienia do siatki”. W 1991 roku z katowiczanami sięgnął po puchar krajowy, a rok później po superpuchar (grał do rundy jesiennej). Tym drugim osiągnięciem pożegnał się z klubem z Katowic.
VfB Mödling (1991-1995).
W 1991 roku wyjechał do Austrii, by reprezentować barwy miejscowego VfB Mödling, który był wówczas I-ligowym zespołem. W pierwszym sezonie ligowym strzelił jedną bramkę. W następnym, grając 18 spotkań, również zdobył jednego gola. W kolejnych latach: 1993/1994 – uczestnicząc w 28 meczach, 1994/1995 – w 32, nie strzelił żadnej bramki. W 1995 roku wrócił do Polski.
Sokół Tychy (1995-1997).
W drużynie z Tychów zadebiutował w przegranym meczu I-ligowym 5:0 z Widzewem Łódź. W sezonie 1995/1996 zaliczył 31 występów, z czego 29 razy znalazł się w wyjściowej jedenastce. Nie zdobył żadnej bramki. Ujrzał trzy razy żółtą kartkę. W następnym sezonie wystąpił w 25 spotkaniach, zachowując bezbramkowy stan konta. Tylko raz nie rozegrał pełnego meczu. Dwa razy został ukarany żółtym kartonikiem. Ostatnią grę zanotował przeciwko Górnikowi Zabrze, kiedy to drużyna z Tychów uległa rywalowi 6:0 (19 kwietnia 1997).
Ruch Chorzów (1997-1998).
W chorzowskim Ruchu rozegrał trzy sezony ekstraklasy, w tym jeden pełny. W owym klubie zadebiutował w wygranym meczu 2-0 z Rakowem Częstochowa. W tym sezonie rozegrał osiem spotkań. W następnych rozgrywkach ligowych, 1997/1998, uczestniczył w 30 meczach, a 23 razy znalazł się w wyjściowej jedenastce. Ujrzał dwie żółte kartki. W sezonie 1998/1999 zanotował 14 występów oraz został ukarany trzy razy żółtymi kartonikami. Z drużyną pożegnał się w zaległym meczu trzeciej kolejki I ligi przeciwko Polonii Warszawa. Gra zakończyła się bezbramkowym rezultatem.
Tułaczka po klubach niższych klas.
Po grze w chorzowskim klubie, rozpoczął tułaczkę po klubach z niskich klas ligowych. Występował kolejno w klubach: Grunwald Ruda Śląska, Unia Jaroszowiec, Tempo Rzeszotary, Niegoszowianka Niegoszowice, Wróblowianka Wróblowice (tam również pełnił rolę trenera), Lotnik Kryspinów, Tempa Rzeszotary (A-klasa). Obecnie pełni rolę trenera Węgrzcanki Węgrzce Wielkie (A klasa Wieliczka).
Kariera reprezentacyjna.
W reprezentacji Polski rozegrał, w latach 1989-1991, 23 spotkania bez gola.

</doc>
<doc id="913986" url="https://pl.wikipedia.org/wiki?curid=913986" title="Juan Carlos Muñoz">
Juan Carlos Muñoz

Juan Carlos Muñoz (ur. 4 marca 1919 w Avellanedzie, zm. 22 listopada 2009 w Buenos Aires) - piłkarz argentyński, członek słynnego napadu River Plate zwanego "La Máquina".
W River Plate grał od roku 1939 do roku 1950. Wraz z takimi piłkarzami jak Ángel Labruna, José Manuel Moreno, Adolfo Pedernera i Félix Loustau współtworzył słynny napad klubu znany pod nazwą "La Máquina". Po rozegraniu dla River Plate 184 meczów (w których zdobył 39 goli) Muñoz przeniósł się do Platense, w którym w latach 1951-1953 rozegrał 39 meczów i zdobył 3 bramki.
Wraz z reprezentacją Argentyny wygrał Copa América w 1945 roku.

</doc>
<doc id="913987" url="https://pl.wikipedia.org/wiki?curid=913987" title="Historia Żydów w Szczecinie">
Historia Żydów w Szczecinie

Historia Żydów w Szczecinie - liczy około 200 lat i wiąże się z ponownym osiedlaniem się ludności żydowskiej w mieście. Były w niej długie okresy religijnej tolerancji i pomyślnej koniunktury dla szczecińskiej wspólnoty żydowskiej, ale również niemal całkowita eksterminacja podczas holocaustu.
Początki osadnictwa.
Pierwsi Żydzi w Szczecinie pojawili się już 1261 roku, kiedy to oficjalnie potwierdzono pozwolenie na osiedlanie się ludności mojżeszowej w mieście. Jednak w tym samym roku Żydzi zostali wygnani z miasta. W okresie tym nie zdążono powołać gminy żydowskiej ani wybudować synagogi i cmentarza.
W 1812 roku w mieście zaczęli ponownie osiedlać się Żydzi i od tego okresu rozpoczyna się świetność lokalnej gminy żydowskiej. W 1816 roku powołano Towarzystwo Żydowskie, które spełniało zadania gminy żydowskiej. Liczyło ono w początkowej fazie istnienia 18 członków. W tym okresie powstał również, mały, zajmujący mniej niż 200 metrów kwadratowych cmentarz żydowski.
Rozwój gminy żydowskiej.
W 1822 roku powołano bractwo pogrzebowe Chewra Kadisza, której zadaniem było sprawowanie opieki nad cmentarzem oraz dokonywania pochówków zgodnie z tradycją judaistyczną. Wkrótce również dokupiono dodatkowe 720 metrów kwadratowych terenu cmentarza i wybudowano nowe ogrodzenie.
W latach 1834-1835, przy ówczesnej Grüne Schanze Strasse, na obrzeżach Starego Miasta zbudowano pierwszą drewnianą synagogę. W 1854 roku z inicjatywy gminy żydowskiej wzniesiono dom sierot oraz znacznie rozbudowano synagogę, według projektu mistrza ciesielskiego Hämmerlinga. 25 stycznia 1873 roku w synagodze odbyło się ostatnie nabożeństwo.
W 1873 roku na jej miejscu rozpoczęto budowę nowej, eklektyczno-mauretańskiej synagogi, którą ukończono w 1875 roku. Projektantem był szczeciński architekt Krühl. W kolejnych latach synagoga przechodziła liczne renowacje oraz modernizacje, m.in. dodano organy, elektryczne oświetlenie i centralne ogrzewanie. 
W międzyczasie do Szczecina przeniesiono siedzibę Związku Gmin Żydowskich Pomorza. W 1885 roku mieszkało tu 923 Żydów, co stanowiło 0,9% ludności miasta. W 1889 roku wybudowano przytułek dla starców, a w 1899 roku na cmentarzu żydowskim, monumentalny dom przedpogrzebowy.
W przededniu I wojny światowej znacznie powiększono obszar cmentarza, zaś w okresie międzywojennym znacznie go pomniejszono, ze względu na rozbudowę dzisiejszej ulicy Leszczyńskiego. W 1927 roku w mieście mieszkało 6300 Żydów.
Po dojściu do władzy narodowych socjalistów, zaczęła się powolna emigracja ludności żydowskiej ze Szczecina. W związku z tym ich liczba zmalała w 1933 roku do 2701 osób. Najtragiczniejszym momentem w historii żydostwa była noc kryształowa, podczas której spalono synagogę, dom przedpogrzebowy, zdewastowano cmentarz, domy, sklepy oraz domy towarowe. W 1939 roku rozebrano ruiny domu przedpogrzebowego, a w 1941 roku wysadzono w powietrze zgliszcza synagogi, które następnie usunięto.
Po II wojnie światowej.
Po zakończeniu II wojny światowej do Szczecina zaczęła napływać liczna ludność żydowska, głównie repatrianci ze Związku Radzieckiego. Osiedlali się oni głównie rejonie Dworca Niebuszewo, na Pogodnie i w Śródmieściu. Wówczas założono gminę żydowską oraz synagogę przy ulicy Niemcewicza. W 1946 roku odzyskano cmentarz i ponownie otwarto do celów pochówkowych.
W latach 50. nastąpiła znaczna emigracja członków gminy głównie do Europy Zachodniej, Izraela oraz USA. W latach 60. XX wieku na polecenie ówczesnych władz komunistycznych zamknięto cmentarz i zaczęto powoli zmniejszać jego teren, na którym utworzono park miejski. W 1962 roku na cmentarzu odbył się ostatni pogrzeb. Władze w zamian za kirkut, oddały Żydom kwaterę na Cmentarzu Centralnym, która służy im do dnia dzisiejszego.
W 1982 roku dokonano ekshumacji szczątków ze zlikwidowanego cmentarza żydowskiego i przeniesienia ich na Cmentarz Centralny. W 1988 roku na terenie parku utworzono lapidarium z ocalałych macew, z treścią: "Tu znajdował się cmentarz żydowski od 1821 do 1962 r".
Obecnie w Szczecinie mieszka tylko kilkudziesięciu Żydów, istnieje Gmina Wyznaniowa Żydowska w siedzibie której znajduje się synagoga, koszerna kuchnia, wydającą dziennie 30 obiadów. W Szczecinie działa również Towarzystwo Społeczno-Kulturalne Żydów.

</doc>
<doc id="913992" url="https://pl.wikipedia.org/wiki?curid=913992" title="Grupa dębczyńska">
Grupa dębczyńska

Grupa dębczyńska – kultura archeologiczna; stanowiska datowane są od III wieku n.e. do początku V wieku n.e. Swoim zasięgiem obejmowały one Środkowe Pomorze w dorzeczu Parsęty i Regi. Przeważał szkieletowy obrządek pogrzebowy. Występowały także groby książęce. Na rozwój inwentarza grupy dębczyńskiej niewątpliwy wpływ miał nadłabski krąg kulturowy oraz w późniejszej fazie kontakty ze Skandynawią.

</doc>
<doc id="913993" url="https://pl.wikipedia.org/wiki?curid=913993" title="East Longmeadow (Massachusetts)">
East Longmeadow (Massachusetts)

East Longmeadow – miejscowość w USA, w stanie Massachusetts, w hrabstwie Hampden.

</doc>
<doc id="913999" url="https://pl.wikipedia.org/wiki?curid=913999" title="Kopaniny (Katowice)">
Kopaniny (Katowice)

Kopaniny – historyczna osada na terenie Katowic, w dwóch jednostek pomocniczych: Podlesie (Kopaniny) i Zarzecze (Kopaniny Lewe i Kopaniny Prawe) oraz na terenie Mikołowa (Kopaniny Lewe). Jej początki sięgają połowy XIX wieku jako przysiółki Zarzecza i Podlesia, włączone do Katowic 1975 roku, a częściowo potem do Mikołowa w 1986 roku. Intensywny rozwój urbanistyczny osady rozpoczął się po 1989 roku poprzez budowę nowych osiedli mieszkaniowych, przeważnie domów jednorodzinnych i szeregowych. W 2007 roku katowicką część Kopanin zamieszkiwało około 1,2 tys. osób. 
Historia.
Początki Kopanin sięgają połowy XIX wieku, w czasie którym na pograniczu Mikołowa, Podlesia i Zarzecza powstały dwa przysiółki, których rozdzielał rów Kaskadnik. Kopanina-Zarzecze powstała na terenie gminy Zarzecze i stała się osadą typowo rolniczą, zaś Kopanina-Podlesie na terenie gminy Podlesie i kształtowała się w rejonie dzisiejszych ulic: Nagietek i Kaskady, a także R. Pomorskiego i Rolniczej. W 1894 roku Kopaniny zamieszkiwały 440 osoby. Były one wówczas częścią powiatu pszczyńskiego (niem. "Landkreis Pless"). Starsza zabudowa Kopanin powstała głównie w latach 20., 30. i 60. XX wieku. W 1939 roku zarzecka część Kopanin została włączona do Podlesia, a w 1973 roku Podlesie wraz z Kopaninami do Kostuchny. Obszar Kopanin 27 maja 1975 roku wraz z całą Kostuchną włączono do Katowic, zaś 1 lipca 1986 roku część Kopanin Lewych wyłączono z Katowic i włączono do sąsiedniego Mikołowa. 
Duży rozwój urbanistyczny Kopanin nastąpił po 1989 roku. Rozwój Kopanin jako południowej dzielnicy Katowic sprzyja temu, iż znajdują się tutaj niezagospodarowane dotąd obszary, peryferyjne w stosunku do centrum miasta. Nowe zespoły domów, do 2011 roku powstały m.in. przy ulicach: Kopaniny Lewe (osiedle szeregowych domów jednorodzinnych), T. Fijewskiego (osiedle Pod Dębem; domy indywidualne i bliźniacze), Nagietek (Dolina Nagietek; domy jednorodzinne wolnostojące), Pomorskiego (domy jednorodzinne) i Rolniczej (m.in. osiedle Domy we Wrzosach). Pod nowe budownictwo mieszkaniowe miasto Katowice prowadziło również inwestycję polegające na budowie nowych dróg, chodników i infrastruktury technicznej, w tym wodociągu i kanalizacji. Inwestycje rejonie ulic: Kaskady, Kopaniny Lewe, K. Swinarskiego i T. Fijewskiego oraz do osiedla Zagajnik zrealizowano w latach 2008–2010. W 2013 roku w Kopaninach powołano Stowarzyszenie Kopaniny Lewe, które działa na rzecz lokalnych mieszkańców.
Charakterystyka.
Kopaniny położone są na terenie dwóch miast: Katowic i Mikołowa. W Katowicach Kopaniny są położone na terenie dwóch jednostek pomocniczych: Podlesie (na mapach zapisywane jako Kopanina-Podlesie; na powojennych jako Kopaniny) i Zarzecze (Kopanina-Zarzecze; na powojennych jako dwie części: Kopaniny Lewe i Kopaniny Prawe). Część Kopanin Lewych znajduje się na terenie Mikołowa, włączonych do miasta 1 lipca 1986 roku. W 2007 roku katowicką część Kopanin zamieszkiwało 1,2 tys. osób.
Obszar Kopanin położony jest na Wyżynie Katowickiej, z czego północna część Kopanin (Kopaniny Prawe) stanowi część Płaskowyżu Bytomsko-Katowickiego, zaś reszta Zrębu Mikołowskiego. Podleską i zarzecką część Kopanin oddziela Kaskadnik. Ponadto przez Kopaniny przepływa kilka innych cieków, będących dopływami Mlecznej: Bagnik, Cetnik i Bielawka. Południowo-zachodnią część Kopanin zajmuje las Gniotek, stanowiącym remizę leśną o powierzchni 159,5 ha, będącą siedliskiem kilku rzadkich i chronionych gatunków roślin. 
Obecna zabudowa Kopanin pochodzi z różnego okresu. Starsza zabudowa powstała głównie w latach 20., 30. i 60. XX wieku, zaś po 1989 roku notuje się w dzielnicy duży rozwój urbanistyczny. Przy ulicy Kopaniny Lewe wybudowano osiedle szeregowych domów jednorodzinnych. Osiedle to, składające się z 66 domów wybudowała firma DOMBUD. Udział powierzchni zabudowanej w powierzchni terenu zarzeckich Kopanin Lewych wynosił w 2007 roku 31%, wskaźnik intensywności zabudowy netto 0,58, zaś średnia ważona liczby kondygnacji wynosiła wówczas 1,87. Ponadto do 2011 roku powstały również inne osiedla i grupy domów. Przy ulicy T. Fijewskiego oddano do użytku osiedle Pod Dębem, będące osiedlem zamkniętym, składającym się z 44 domów jednorodzinnych w zabudowie indywidualnej i bliźniaczej, zaś przy ulicy Nagietek Dolina Nagietek – również osiedle zamknięte składające się z 18 wolnostojących domów jednorodzinnych. Przy ulicy Pomorskiego wybudowano 15 domów jednorodzinnych, przy ulicy Rolniczej wzniesiono Domy we Wrzosach (cztery domy-bliźniaki i jeden wolnostojący) oraz 18 wolnostojących domów jednorodzinnych. W 2008 roku ukończono budowę osiedla Zagajnik, będącego zespołem domów wielorodzinnych.
Główne trasy przebiegające przez Kopaniny biegną równoleżnikowo i są to ulice: T. Kościuszki (fragment drogi krajowej nr 81, biegnącej na północ od Kopanin Prawych; łączy Kopaniny w kierunku północnych dzielnic i Katowic, a w druga stronę z Mikołowem), Pstrągowa (główna trasa w Kopaninach Prawych); gen. S. Grota-Roweckiego (główna trasa w rejonie Kopanin Lewych; łączy Kopaniny z innymi południowymi dzielnicami Katowic w jednym kierunku i z Mikołowem w drugim) i Kaskady (trasa w podleskiej części Kopanin). Połączenia z Kopanin zapewniają autobusy ZTM-u. Przystanki znajdują się przy ulicach: T. Kościuszki, Pstągowej i gen. S. Grota-Roweckiego. Autobusy łączą Kopaniny z innymi dzielnicami Katowic oraz sąsiednimi miastami, głównie z Mikołowem.

</doc>
<doc id="914001" url="https://pl.wikipedia.org/wiki?curid=914001" title="Stare Miasto (Toruń)">
Stare Miasto (Toruń)

Stare Miasto w Toruniu – najstarsza część Zespołu Staromiejskiego w Toruniu (pozostałe dwie to Nowe Miasto i zamek krzyżacki), ograniczona ulicami Fosa Staromiejska, pl. Teatralnym, ul. Podmurną i murami miejskimi od strony Wisły. Na Starym Mieście znajduje się większość najcenniejszych zabytków Torunia.
Historia.
Najstarsza część Starego Miasta została wytyczona po 1236. Jest to jego obecna część południowa, w średniowiecznych źródłach nazywana wyspą – "werder", z placem na którym później wzniesiono kościół św. św. Janów. Powiększono je do dzisiejszych rozmiarów między latami 1252 i 1259. Centrum stanowi Rynek Staromiejski z ratuszem. W narożniku północno-zachodnim rynku znajduje się teren dawnego klasztoru franciszkanów, z kościołem NMP, południowa część zachodniego bloku przyrynkowego jest zajmowana przez późnobarokowy kościół Ducha Świętego. Układ ulic w części południowej Starego Miasta jest regularny, z podziałem na prostokątne bloki zabudowy, z szerokimi ulicami prowadzącymi na nadbrzeże wiślane (ulice Piekary, Ducha Św., Żeglarska, Łazienna, Mostowa). Część północna, a szczególnie północno-wschodnia jest mniej regularna, co przyjmuje się za konsekwencję włączenia w obręb miasta wcześniej istniejących tu elementów zabudowy przedlokacyjnej.
Główne szlaki komunikacyjne to ciągi ul. Żeglarska – wschodnia pierzeja Rynku – ul. Chełmińska oraz (obecnie) ul. Różana – południowa pierzeja Rynku – ul. Szeroka. Przejście w ciągu ul. Różanej powstało na początku XX w., pierwotnie jedyną ulicą wychodząca w kierunku zachodnim z miasta była dzisiejsza ul. Kopernika. Pierwsze kamienice murowane pojawiły się w końcu XIII w., w XIV w. większość, a w końcu XV w. prawie wszystkie były już zbudowane z cegły. Od XVI do XVIII w. zmiany w zabudowie były wynikiem stopniowych przebudów w stylach renesansowym, barokowym i klasycystycznym.
Znaczne zniszczenia były skutkiem ostrzału w czasie oblężenia przez Szwedów w 1703. Uległ wtedy spaleniu ratusz, a wiele kamienic legło w gruzach, m.in. w zachodniej pierzei Rynku Staromiejskiego, gdzie w XVIII w. zbudowano kościół ewangelicki (obecnie kościół św. Ducha). Od końca XVII w. powstało kilka pałaców miejskich: Dąmbskich (biskupów kujawskich), Riessa, Jakuba Fengera, Meissnera. Największych przekształceń dokonano w ciągu XIX i na początku XX w. Wyburzono wtedy wiele domów o średniowiecznej metryce (m.in. tzw. Szklany Dom, gotycko-renesansowy Dwór Artusa), na ich miejscu stawiając nowe budynki, a większość pozostałych przebudowano na kamienice czynszowe, zacierając ich historyczny układ wnętrza i zmieniając kompozycję fasad. Powstałe wtedy budynki są ciekawymi przykładami historyzmu, secesji i wczesnego modernizmu, szczególnie w ciągu ul. Szerokiej. W tym czasie wyburzono również większość murów obronnych wraz z basztami i bramami Chełmińską, Starotoruńską, Paulińską, Kotlarską i Łazienną a także kompleks zabudowań klasztoru franciszkanów, na miejscu którego powstała gazownia. W okresie międzywojennym przeprowadzono prace konserwatorskie przy niektórych kamienicach, przebudowano również ul. Różaną wprowadzając tam podcienia i przebito kamienice sąsiadujące z tzw. Łukiem Cezara tworząc ciąg komunikacyjny łączący Stare Miasto z Bydgoskim Przedmieściem. Po 1945 kontynuowano prace restauratorskie, których szczególne nasilenie przypadało na lata 70. XX w..
Zabytki.
Wybrane zabytki na terenie Starego Miasta:

</doc>
<doc id="914003" url="https://pl.wikipedia.org/wiki?curid=914003" title="Waza François">
Waza François

Waza François – starożytny ateński krater wolutowy z VI w. p.n.e., wykonany w technice czarnofigurowej.
Naczynie zostało odnalezione w 1844 w etruskim grobie w Chiusi przez Alessandro François i odtąd znajduje się w zbiorach muzeum archeologicznego we Florencji (nr inw. 4209).
Krater o wysokości 0,66 m i obwodzie 1,8 m datowany jest na ok. 570 p.n.e. Dzięki inskrypcjom wiadomo, że jego wykonawcą był garncarz Ergotimos, a zdobił je malarz Klitias. 
Bogata dekoracja naczynia ujęta jest w sześciu poziomych pasach i przedstawia sceny z mitów greckich. Przedstawiono m.in. polowanie na dzika kalidońskiego, wesele rodziców Achillesa, Peleusa, zasadzkę Achillesa na Troilosa, powrót Hefajstosa na Olimp, walkę Lapitów z centaurami, korowód Dionizosa, epizody wojny trojańskiej. Pas zdobiący dolną partię brzuśca wypełnia fryz z przedstawieniami zwierząt, m.in. sfinksów. Poniżej umieszczono ornament promienisty. Fryz na stopce przedstawia walkę Pigmejów z żurawiami. Karły walczą za pomocą maczug i proc, dosiadając kozłów lub pieszo. Zdobienia na imadłach (uchwytach) naczynia przedstawiają Gorgonę i Artemidę.
Ogółem na kraterze umieszczono 270 postaci ludzkich i zwierzęcych. Ich rozpoznanie ułatwia 121 inskrypcji objaśniających. Naczynie nazywane jest niekiedy „Biblią grecką”.
Kiedy początkowo wystawiono je w muzeum we Florencji, wielka popularność i natłok zwiedzających spowodowały, że rozstrojony nerwowo strażnik muzealny rozbił je na 638 kawałków. Poddano je rekonstrukcji, a ubytki uzupełniono gipsem.
Na podstawie Wazy François powstał spektakl Akademii Praktyk Teatralnych Ośrodka Praktyk Teatralnych Gardzienice.

</doc>
<doc id="914004" url="https://pl.wikipedia.org/wiki?curid=914004" title="Grupa Nowocerekwiańska">
Grupa Nowocerekwiańska



</doc>
<doc id="914006" url="https://pl.wikipedia.org/wiki?curid=914006" title="Grupa Nadodrzańska">
Grupa Nadodrzańska



</doc>
<doc id="914007" url="https://pl.wikipedia.org/wiki?curid=914007" title="Asphalt Urban GT 2">
Asphalt Urban GT 2

Asphalt: Urban GT 2 – komputerowe wyścigi wydane w 2005 przez Gameloft. Gra wyszła na przenośne konsole N-Gage, PlayStation Portable, Nintendo DS, a także w formacie Java ME na telefony komórkowe.
Rozgrywka.
W grze istnieje możliwość wizualnego tuningu auta, poza zmianą koloru lakieru również zmianę felg, dodanie naklejek, dodanie neonów, oraz zmianę bodykitu. Gra oferuje duży wybór samochodów i motocykli. W Asphalt przedstawiono świat nielegalnych wyścigów, a co za tym idzie pościgi policyjne z udziałem policyjnych wozów np.: Ford Crown Victoria, policyjny Hummer a także policyjne Lamborghini Gallardo, w przypadku wysokiego poziomu zainteresowania w pościgu bierze udział również policyjny helikopter.

</doc>
<doc id="914009" url="https://pl.wikipedia.org/wiki?curid=914009" title="Andy Hicks">
Andy Hicks

Andy Hicks (ur. 10 sierpnia 1973) − angielski snookerzysta. Plasuje się na 51 miejscu pod względem zdobytych setek w profesjonalnych turniejach, ma ich łącznie 164.
Pochodzi z Devon w Anglii. Obecnie mieszka w Liskeard w Kornwalii.
Pierwszym ważnym wydarzeniem w jego karierze było dojście do półfinałów Mistrzostw świata 1995, pokonując po drodze Steve’a Davisa, Williego Thorne’a oraz finalistę 1996 Petera Ebdona. Mimo że w drugiej połowie lat 90. utrzymywał się w rankingu blisko czołowej szesnastki, to nigdy tam się nie znalazł. W sezonie 2003/04 spadł aż na 62 pozycję. W sezonie 2004/05 dotarł do ćwierćfinałów British Open, pokonując m.in. Kena Doherty'ego. W sezonie tym powrócił do czołowej „32”. W Mistrzostwach świata 2006 odpadł w pierwszej rundzie pokonany przez Steve’a Davisa. W 2007 także odpadł w pierwszej rundzie, pokonany przez Allistera Cartera.
Do końca listopada 2016 na swoim koncie zapisał 149 breaków stupunktowych.

</doc>
<doc id="914010" url="https://pl.wikipedia.org/wiki?curid=914010" title="Waza Francois">
Waza Francois



</doc>
<doc id="914012" url="https://pl.wikipedia.org/wiki?curid=914012" title="Zespół Arnolda-Chiariego">
Zespół Arnolda-Chiariego

Zespół Arnolda-Chiariego (malformacja Arnolda-Chiariego, aktualna nazwa: malformacje Chiariego ang. Arnold-Chiari malformation, Chiari malformations, ACM, CM) – malformacja mózgowia polegająca na przemieszczeniu struktur tyłomózgowia do kanału kręgowego. Może współistnieć z przepukliną oponowo-rdzeniową. Według najnowszej nomenklatury termin ,malformacja Arnolda-Chiariego" zarezerwowany jest dla malformacji Chiari typu 2 (dziecięcy), a termin ,malformacja Chiari" typowo odnosi się do malformacji Chiari typu 1 (dorosłych). Z uwagi na wprowadzone typy 1.5 i 0 używa się obecnie cyfr arabskich, zamiast rzymskich
Objawy i przebieg.
Wyróżniamy aktualnie sześć typy malformacji Chiari, z których typ I i typ II występują najczęściej.
Historia.
Pierwszy opis malformacji pnia mózgu i móżdżku u dzieci z przepukliną rdzenia kręgowego przedstawił szkocki lekarz John Cleland, ale jego odkrycie nie zostało dostrzeżone. Kilka lat później austriacki patolog Hans von Chiari opublikował pracę, w której przedstawił szereg przypadków malformacji i zaproponował teorię powstawania wodogłowia u tych pacjentów. Pięć lat później przedstawił klasyczną monografię na ten temat. Niemiecki patolog Julius Arnold, trzy lata po pierwszej pracy Chiariego, opisał przypadek niemowlęcia z przepukliną rdzenia kręgowego w odcinku piersiowo-lędźwiowym, zaburzonym rozwojem pnia mózgu, z częścią móżdżku i IV komorą przemieszczonymi do kanału rdzenia. Dwóch studentów Arnolda, w tym Ernst Schwalbe, w 1907 napisało pracę, w której podkreślili związek między przepukliną rdzeniową a deformacją tylnego dołu czaszki i wprowadzili termin "Arnoldsche und Chiarische Missbildung".

</doc>
<doc id="914013" url="https://pl.wikipedia.org/wiki?curid=914013" title="Ekosystem wodny">
Ekosystem wodny

Ekosystemy wodne – ekosystemy, których biotop stanowi środowisko wodne: oceany, morza, jeziora, rzeki, źródła. Cechą charakterystyczną ekosystemów wodnych są specyficzne formacje (biocenozy): plankton, bentos, nekton, pleuston, neuston. Problematyczne może być zaliczenie do ekosystemów wodnych takich typów ekosystemów jak: bagna, torfowiska, moczary (używa się raczej określeń "tereny podmokłe").
W środowiskach wodnych wyróżniamy kilka grup organizmów w zależności od miejsca występowania. Główne z nich to: plankton, nekton i bentos. 
W każdym środowisku występuje strefowe rozmieszczenie gatunków roślin i zwierząt tworzących biocenozę. 
W ekosystemach wodnych (morza, jeziora) występuje strefowość zarówno pozioma - od brzegu do środka zbiornika wodnego jak i - pionowa od powierzchni do dna. W jeziorze wyróżnia się trzy główne strefy: przybrzeżną, czyli litoralną (litoral), otwartej toni wodnej, czyli pelagiczną (pelagial), głębinową, czyli profundalną (profundal).

</doc>
<doc id="914014" url="https://pl.wikipedia.org/wiki?curid=914014" title="Krążek (hokej)">
Krążek (hokej)

Krążek – niewielki walec wykonany z czarnej, wulkanizowanej gumy, służący do gry w hokeja na lodzie.
Krążek może mieć nadruki z logo zespołu lub imprezy, na której jest używany. Standardowy krążek powinien mieć średnicę nie większą niż 7,62 cm, grubość nie większą niż 2,54 cm a jego waga waha się pomiędzy 156 a 170 gramów.

</doc>
<doc id="914015" url="https://pl.wikipedia.org/wiki?curid=914015" title="Juan Carlos Munoz">
Juan Carlos Munoz



</doc>
<doc id="914025" url="https://pl.wikipedia.org/wiki?curid=914025" title="Stacking">
Stacking

Stacking - technika poprawiania ostrości obrazu w zdjęciach astronomicznych, których słaba ostrość wynika z małej ilości światła oraz drgań atmosferycznych. Do wykorzystania tej techniki wykonuje się kilka takich samych zdjęć. W technice wykorzystuje się różnice w jasności punktów obrazu do określenia obrazów tych samych punktów, następnie tworzy się obraz przez uśrednianie jasności poszczególnych obrazów. W wyniku tych zabiegów zmniejsza się szum obrazu, zwiększa się ostrość.

</doc>
<doc id="914029" url="https://pl.wikipedia.org/wiki?curid=914029" title="Nadłabski krąg kulturowy">
Nadłabski krąg kulturowy

Nadłabski krąg kulturowy – stanowiska tej jednostki występowały w dorzeczu Łaby od początku okresu rzymskiego.
Cechy charakterystyczne:
Występowały także groby książęce z licznymi importami rzymskimi, co może być świadectwem istnienia ośrodków władzy, dla których pracowały lokalne warsztaty (według wzorców rzymskich).
Krąg rozpadał się na liczne grupy lokalne odpowiadające zapewne siedzibom poszczególnych odłamów Swebów.

</doc>
<doc id="914030" url="https://pl.wikipedia.org/wiki?curid=914030" title="Rhizopoda">
Rhizopoda



</doc>
<doc id="914031" url="https://pl.wikipedia.org/wiki?curid=914031" title="Plaża Sword">
Plaża Sword

Plaża „Sword” – kryptonim jednego z pięciu miejsc lądowania wojsk alianckich w północnej Francji 6 czerwca 1944. 
Odcinek plaży rozciągał się na długości ok. 8 km pomiędzy miejscowościami Ouistreham i Saint-Aubin-sur-Mer. Miejsce inwazji podzielone było na cztery sektory: „Oboe”, „Peter”, „Queen” i „Roger”.
Zadanie opanowania plaży otrzymała brytyjska 3 Dywizja Piechoty pod dowództwem gen. Thomasa Renniego w sile 28 845 żołnierzy wchodząca w skład brytyjskiej 2 Armii gen. Milesa Dempseya. Niemiecką obronę stanowiła 716 Dywizja Piechoty dowodzona przez gen. Wilhelma Richtera. 
Głównym celem natarcia było uchwycenie przyczółka na plaży i opanowanie, odległego o 15 km, miasta Caen.
Bitwa.
Inwazję rozpoczęto o godz. 7:25, koncentrując się w sektorach „Queen” i „Roger”. Niemiecki opór był stosunkowo słaby. W ciągu 45 minut opanowano rejon plaży i rozpoczęto atak w głąb lądu. Nie zdołano, w bezpośrednim natarciu, nawiązać kontaktu z jednostkami kanadyjskimi walczącymi na plaży Juno.
Ok. godz. 16:00 niemiecka 21 Dywizja Pancerna zdołała przeprowadzić kontratak, odrzucając nacierających od Caen. W późnych godzinach wieczornych kontratak został odparty. Niemcy stracili 54 z 98 czołgów. Do końca dnia cała dywizja znalazła się na lądzie, tracąc 630 ludzi. Wobec rosnącego oporu Niemców, jednostki brytyjskie zatrzymały się w odległości 6 km od Caen. Następnego dnia rozpoczęła się operacja Perch.

</doc>
<doc id="914039" url="https://pl.wikipedia.org/wiki?curid=914039" title="Alessandro François">
Alessandro François

Alessandro François (ur. 1796 we Florencji, zm. 1857 tamże) – włoski archeolog, badacz kultury etruskiej. Znany jako odkrywca Grobu François oraz czarnofigurowego krateru, tzw. wazy François.

</doc>
<doc id="914041" url="https://pl.wikipedia.org/wiki?curid=914041" title="Vurnon Anita">
Vurnon Anita

Vurnon San Benito Anita (ur. 4 kwietnia 1989 w Willemstad, Antyle Holenderskie) – piłkarz holenderski pochodzący z Curaçao, grający na pozycji ofensywnego pomocnika w holenderskim klubie RKC Waalwijk.
Kariera klubowa.
Anita urodził się na Antylach Holenderskich, a jeszcze jako dziecko wyemigrował z rodzicami do Amsterdamu. Swoje piłkarskie kroki stawiał w szkółce piłkarskiej Ajaksu Amsterdam. W 2005 awansował do pierwszej drużyny i 19 marca 2006 zadebiutował w Eredivisie w przegranym 2:3 meczu z FC Groningen. Był to jego jedyny mecz w sezonie 2005/2006. W sezonie 2006/2007 także wystąpił jeden raz i został wicemistrzem kraju oraz zdobył Puchar Holandii. Od sezonu 2010/2011 był podstawowym zawodnikiem Ajaksu.
16 sierpnia 2012 podpisał pięcioletni kontrakt z Newcastle United. 6 lipca 2017 podpisał kontrakt z Leeds United, umowa do 30 czerwca 2020. W latach 2018–2019 był na wypożyczeniu w holenderskim klubie Willem II Tilburg.
Kariera reprezentacyjna.
W 2005 Anita z reprezentacją Holandii U-17 wziął udział w młodzieżowych mistrzostwach świata U-17 w Peru. Zagrał tam we wszystkich meczach, nie zdobył gola, a z Holandią wywalczył brązowy medal. W lutym 2007 Anita był jedynym holenderskim zawodnikiem podczas turnieju Meridian Cup, który Europa wygrała po wygranym finale z Afryką. 12 sierpnia 2010 zadebiutował w dorosłej reprezentacji w zremisowanym 1:1 meczu z Ukrainą.

</doc>
<doc id="914042" url="https://pl.wikipedia.org/wiki?curid=914042" title="Wilhelmina (Katowice)">
Wilhelmina (Katowice)

Wilhelmina − dawna kolonia robotnicza oraz część Katowic, położona w rejonie skrzyżowania ul. Krakowskiej, Bagiennej, Lwowskiej i Szopienickiej, na terenie jednostki pomocniczej Szopienice-Burowiec.
Początki Wilhelminy wiążą się z budową przez koncern "Georg von Giesches Erben" w 1834 roku huty cynku "Wilhelmina", co w późniejszym czasie doprowadziło do powstania w latach 40. XIX wieku na terenach Roździenia kolonii, która była stale rozbudowana. 31 grudnia 1959 roku Wilhelmina została włączona do Katowic. Obecnie pełni głównie funkcje transportowe z uwagi na lokalizację dużego węzła drogowego ul. Bagiennej (drogi krajowej nr 79), a także przemysłowo-usługowe i handlowe, zwłaszcza wzdłuż ul. Krakowskiej.
Geografia.
Wilhelmina graniczy od północy z Roździeniem (Helgolandem) i Szopienicami, od wschodu z Uthymanem i Stawiskami, od południa z jednostką pomocniczą Janów-Nikiszowiec, a od zachodu z Bagnem i dalej z Zawodziem. Osada położona jest w mezoregionie Wyżyna Katowicka (341.13), na obszarze Płaskowyżu Katowickiego zbudowanego z utworów karbońskich, rozciętego w rejonie Wilhelmina przez dolinę Rawy, wypełnioną przez osady glacjalne. Większa część Wilhelminy położona jest w zlewni Rawy, która płynie na północ od zabudowy osiedla, poza jej obszarem. Na całym odcinku rzeka ta jest uregulowana i obwałowana. Obszar na wschód od skrzyżowania ul. Krakowskiej i Lwowskiej objęty jest przez zlewnię Boliny, która przepływa bezpośrednio przez sąsiedni Janów.
Historia i architektura.
Powstanie kolonii na terenie Roździenia związane jest z uruchomioną w 1834 roku hutą cynku "Wilhelmina" ("Wilhelmine-Hütte, Wilhelminehütte"; obecnie Huta Metali Nieżelaznych Szopienice w likwidacji), wybudowaną przez koncern "Georg von Giesches Erben". W pobliżu zakładu na terenach odkupionych od hrabiego Aleksandra Mieroszewskiego oraz gospodarza Kaspra Dziedzica, na skrzyżowaniu dróg w kierunku Katowic i Mysłowic, w latach 40. XIX wieku została wybudowana kolonia Wilhelmina. Zaczęto budować od 1846 roku. Jako pierwsze powstały familoki, w których nie było dostępu do wody ani kanalizacji. Nazwa huty oraz kolonii pochodzi od pełnomocnika kolegium reprezentantów koncernu spadkobierców Gieschego.
W 1857 roku w hucie zatrudnionych było 272 robotników, z czego większość mieszkała w Wilhelminie. Huta zaś była wówczas jednym z bardziej znaczących zakładów na Górnym Śląsku. 8 czerwca 1910 roku robotnicy huty zorganizowali 49-dniowy strajk, w którym protestowali przeciwko panującym na zakładzie warunkom. Po strajku pracownicy byli przez władze spółki represjonowani – zwolniono przywódców strajku, a prawie 100 robotników eksmitowano z domów spółki.
W 1872 roku powstała w Wilhelminie szkoła katolicka, w której wykładano w języku polskim. Uczęszczało do niej wówczas około 400 dzieci. W latach 90. XIX wieku w północnej części, w rejonie granicy Wilhelminy z Roździeniem i Szopienicami, przy ul. Lwowskiej, zaczęło powstawać kolejne osiedle familoków, nazwane Helgolandem. Domy w Wilhelminie były początkowo własnością koncernu "Georg von Giesches Erben", a od 1922 roku spółki "Giesche". Od 1926 roku Wilhelmina należała do gminy Szopienice-Roździeń, zaś 31 grudnia 1959 roku wraz z całą gminą została przyłączona do Katowic 
W Wilhelminie, przy ul. Krakowskiej 81-83, znajduje się zabytkowy pałacyk "Prittwitz", powstały w drugiej połowie XIX wieku. Budynek ten prawdopodobnie stanowił miejsce spotkań elit przemysłowych spółki "Georg von Giesches Erben". Po II wojnie światowej mieszkali w nim pracownicy Huty Metali Nieżelaznych Szopienice, a funkcje mieszkalne budynek pełni do dziś. Obiekt ten został wpisany do rejestru zabytków 7 lipca 2020 roku
Najstarsza istniejąca zabudowa pochodzi z lat 70. XIX wieku (ul. Krakowska 150a, 152, 152a, 154 i 156a). Do 1920 roku powstały budynki przy ul. Krakowskiej 144, 148, 148a, 158, 160, 178 i 182. Część z tych obiektów jest wybudowana w stylu historyzmu. Z tego samego okresu pochodzi, położona w rejonie granicy Wilhelminy z Roździeniem i Szopienicami zabudowa familoków osiedla Helgoland, wybudowanych w stylu historyzmu ceglanego oraz dawny dom mieszkalny robotniczy huty przy ul. ks. mjr. Karola Woźniaka 2. Po II wojnie światowej powstały głównie obiekty przemysłowo-usługowe. Z lat 1960–1967 pochodzą budynki przy ul. Krakowskiej 136 i 138, z 1978–1985 obiekty spółki TAURON przy ul. Lwowskiej 23, a z lat 80. XX wieku duża część zabudowy w rejonie zabytkowego pałacu "Prittwitz". W 2000 roku powstała hala sklepu Selgros przy ul. Lwowskiej 32, w 2007 roku Jednostka Ratowniczo-Gaśnicza nr 1 przy ul. Krakowskiej 130, a w 2009 roku sklep LIDL przy ul. Lwowskiej 21a. 
29 maja 2010 roku w Galerii Szyb Wilson zorganizowano III Światowy Zjazd Wilhelminioków, które było spotkaniem osób mieszkających bądź związanych w przeszłości z Wilhelminą. W spotkaniu w 2009 roku uczestniczyło około 230 mieszkańców oraz absolwentów nieistniejącej obecnie Szkoły Podstawowej nr 49. Na ścianie kamienicy przy ul. Krakowskiej 148 w 2013 roku w ramach Katowice Street Art Festival powstał mural "Think", którego autorem jest hiszpański artysta SpY.
Transport.
Układ drogowy Wilhelminy jest rozbudowany. Główną trasą przebiegającą przez teren osady jest ulica Bagienna (fragment drogi krajowej nr 79), która biegnie w południowej części osady w kierunku wschód-zachód; ze względu na równoleżnikowy przebieg stanowi ona alternatywę dla autostrady A4. Zapewnia ona połączenie Wilhelminy w kierunku zachodnim z Chorzowem i Bytomiem, a w kierunku wschodnim z Mysłowicami, Jaworznem, Chrzanowem i Krakowem. Zlokalizowany jest tu jej bezkolizyjny węzeł, w której krzyżują się ulice: Lwowska, Krakowska i Szopienicka. Ulica Lwowska przechodzi przez Wilhelminę w kierunku północ-południe i łączy osadę na północ z Szopienicami i na południe z Janowem. Ulica Krakowska pełni ważną funkcję w ruchu wewnętrznym Wilhelminy i biegnie w osi zachód-wschód. Na południowym wschodzie łączy się z ul. Bagienną i po minięciu Stawisk łączy osadę z Mysłowicami. Ulica Szopienicka kieruje się na południowy zachód, łącząc Wilhelminę z Janowem i Nikiszowcem, a dalej na Giszowcem.
Na północ od Wilhelminy, na wysokości skrzyżowania ulic ks. mjr. Karola Woźniaka i Lwowskiej zlokalizowany jest kolejowy przystanek osobowy – Katowice Szopienice Południowe, który zapewnia regionalne połączenia kolejowe, organizowane przez Koleje Śląskie i Polregio. W październiku 2020 roku główne kierunki połączeń to: Częstochowa, Gliwice, Katowice, Kraków Główny, Lubliniec, Oświęcim i Sosnowiec Główny.
Transport publiczny w Wilhelminie kursuje w postaci autobusów na zlecenie Zarządu Transportu Metropolitalnego. Według stanu z października 2020 roku, w osadzie zlokalizowane są trzy przystanki: "Wilhelmina Krakowska [nż]", "Wilhelmina Skrzyżowanie" i "Wilhelmina Zespół Szkół". Przystanek "Wilhelmina Skrzyżowanie" jest punktem pięciostanowiskowym (jeden na ul. Krakowskiej oraz po dwa na ul. Bagiennej i Lwowskiej). Kursuje z niego 19 linii autobusowych, z czego trzy z nich to linie nocne. Łączą one bezpośrednio Wilhelminę z większością dzielnic Katowic, a także z sąsiednimi miastami, w tym z Bieruniem, Chorzowem, Dąbrową Górniczą, Imielinem, Mikołowem, Mysłowicami, Siemianowicami Śląskimi czy Sosnowcem. Kursują tu też autobusy PKM Jaworzno, które łączą Wilhelminę z Jaworznem przez Mysłowice (linia J).
Gospodarka i instytucje.
W Wilhelminie ulica Krakowska jest miejscem lokalizacji licznych przedsiębiorstw różnych branż, a wśród nich, według stanu z października 2020 roku, znajdują się następujące zakłady: dostawca bakalii, ziaren i suszonych warzyw, oddział dystrybutora materiałów i systemów budowlanych z grupy izolacji termicznych, producent materiałów i tworzyw konstrukcyjnych, magazyn wypożyczalni sprzętu gastronomicznego, producent sufitów i ścian napinanych, oddział firmy oferującej urządzenia do chłodnictwa, oddział producenta osłon okiennych, dystrybutor urządzeń do krojowni, studio detailingowe, dostawca sprzętu do laboratoriów, hurtownia i serwis ogumienia samochodowego, stacja diagnostyczna, dostawcza części samochodowych, dostawca węży i złączy dla przemysłu i oddział firmy oferującej urządzenia pneumatyczne. Przy ul. Lwowskiej w Wilhelminie znajdują się: oddział spółki Tauron Obsługa Klienta, sklep cash &amp; carry Selgros, dyskont spożywczy Lidl oraz stacja paliw Circle K.
Przy ul. Krakowskiej znajdują się również placówki instytucji publicznych. Według stanu z października 2020 roku, są tu zlokalizowane: Jednostka Ratowniczo-Gaśnicza nr 1 Państwowej Straży Pożarnej (ul. Krakowska 130) i Terenowy Punkt Pomocy Społecznej nr 9 Miejskiego Ośrodka Pomocy Społecznej w Katowicach (ul. Krakowska 138), w którym w okresie zimowym prowadzone jest również schronisko dla bezdomnych mężczyzn, posiadające 20 miejsc interwencyjnych.

</doc>
<doc id="914043" url="https://pl.wikipedia.org/wiki?curid=914043" title="Warszawska Masa Krytyczna">
Warszawska Masa Krytyczna

Warszawska Masa Krytyczna – warszawska inicjatywa społeczna działająca na rzecz udogodnień dla rowerzystów. W latach 1998–2016 działała w formie comiesięcznych przejazdów pojazdów napędzanych siłą ludzkich mięśni, głównie rowerzystów i rolkarzy, odbywający się w Warszawie w ostatni piątek każdego miesiąca przez cały rok. Warszawska Masa Krytyczna rozpoczynała się o godzinie 18:00 na placu Zamkowym. Impreza miała charakter niekomercyjny, organizowała ją grupa wolontariuszy przy współpracy ze stowarzyszeniem Zielone Mazowsze. 
Rekord frekwencji padł w maju 2008 roku i wynosiósł 2366 osób. Poprzedni rekord, z maja 2005, wynosił 2360 uczestników.
Cele i działalność.
Celem uczestników jest lobbing na rzecz szeroko rozumianej rozbudowy infrastruktury rowerowej w Warszawie oraz popularyzacja rowerów jako środka komunikacji w mieście. Poza comiesięcznym przejazdem ochotnicy angażują się w działalność grup lokalnych, patroli, ratowników rowerowych i grup eksperckich.
Historia.
Pierwsze przejazdy, które identyfikuje się z WMK zaczęły odbywać się od 8 maja 1998 roku. Przełomem stała się czerwcowa masa w roku 2002, gdy w okolicznościach wyższej niż dotąd frekwencji postanowiła interweniować policja. Zamieszanie towarzyszące akcji spowodowało pojawienie się informacji o WMK w mediach. Odbyło się też spotkanie organizatorów z przedstawicielami policji, na którym ustalono zasady dalszej współpracy. Od września 2002 przejazdy organizowane są regularnie. 25 sierpnia 2006 odbyła się setna Warszawska Masa Krytyczna.
W sierpniu 2016 Masa Krytyczna zapowiedziała zmianę formuły działania, w tym odejście od comiesięcznych przejazdów w piątkowe popołudnia. Ostatni piątkowy przejazd odbył się 30 września 2016 roku. W czasie przejazdu specjalną uwagę poświęcono sytuacji rowerzystów na Moście Poniatowskiego.
Oddziaływanie Masy.
W wyniku regularnego lobbingu ze strony obywateli, wyrazem którego jest Warszawska Masa Krytyczna, doprowadzono do kilku konkretnych zmian:

</doc>
<doc id="914045" url="https://pl.wikipedia.org/wiki?curid=914045" title="Kapliczka „Bądź Wola Twoja” w Pszczynie">
Kapliczka „Bądź Wola Twoja” w Pszczynie

Kaplica „Bądź Wola Twoja” – kapliczka znajdująca się w południowo-zachodnim narożniku parku w Pszczynie, u zbiegu ulic Wojska Polskiego i Żorskiej – przy rozwidleniu dawnych traktów handlowych prowadzących z Pszczyny na zachód i południe.
Opis.
Kapliczka jest murowana, otynkowana, w formie słupa, nakryta daszkiem z dachówek. Pochodzi zapewne z XVIII w. W płycinach czterech ścian olejne obrazy ludowe na desce z XVIII/XIX wieku, przedstawiające m.in. Chrystusa w Ogrójcu czy obraz Madonny z Dzieciątkiem. W XX wieku oryginały zostały przeniesione do magazynów Muzeum Zamkowego, a w ich miejscu umieszczono malunki na płótnie. W 2013 roku na ich miejscu umieszczono olejne kopie, których autorem jest Jan Gałaszka.
Historia.
Wezwanie kaplicy związane jest z historią ucieczki z Krakowa króla Henryka Walezego. Walezjusz po śmierci króla Francji, Karola IX, uciekł z Krakowa przez Pszczynę, Wiedeń, Wenecję i Turyn do Paryża, aby tam objąć tron francuski jako Henryk III. 
Według popularnych podań to tu właśnie Walezjusza dogonić miał 19 czerwca 1575 roku podkomorzy nadworny koronny Jan Tęczyński, który zatrzymał króla i przysięgając wierność błagał o powrót na Wawel. Król miał odpowiedzieć, myśląc o swym przeznaczeniu i powrocie do francuskiej ojczyzny: „"Bądź Wola Twoja!"”.

</doc>
<doc id="914050" url="https://pl.wikipedia.org/wiki?curid=914050" title="Let Them Eat Jellybeans">
Let Them Eat Jellybeans

Let Them Eat Jellybeans – składanka wydana w 1981 roku przez firmę Alternative Tentacles promująca w znacznej mierze wykonawców z nią związanych.

</doc>
<doc id="914057" url="https://pl.wikipedia.org/wiki?curid=914057" title="Casey Dellacqua">
Casey Dellacqua

Casey Dellacqua (ur. 11 lutego 1985 w Perth) – australijska tenisistka, finalistka wszystkich turniejów wielkoszlemowych w grze podwójnej.
Jest zawodniczką leworęczną z oburęcznym backhandem. 27 stycznia 2003 została sklasyfikowana na dziewiątym miejscu w juniorskim rankingu gry podwójnej. W rozgrywkach rangi ITF do listopada 2013 wygrała 45 turniejów, w tym dwadzieścia dwa w grze pojedynczej.
Kariera tenisowa.
Rozgrywki juniorskie.
W roku 2001 Casey wystąpiła w rozgrywkach juniorskich Australian Open, w pierwszej rundzie poniosła porażkę z Ashley Harkleroad. Pół roku później doszła do półfinału Halowych Mistrzostw Nowej Zelandii, gdzie została pokonana przez Adrianę Szili. W październiku wygrała turniej ITF w stolicy Tajlandii. W roku 2002 również odpadła w pierwszej rundzie Australian Open. Jednak jej kolejny występ w roku 2003 był już dużo lepszy, doszła do trzeciej rundy, pokonana przez Martę Domachowską. Dostała się do wielkoszlemowego Roland Garros, w którym pokonała ją Lucie Šafářová. Grała również w Wimbledonie 2003 – w drugiej rundzie przegrała z Kateryną Bondarenko.
W roku 2003 w parze z Adrianą Szili wygrała wielkoszlemowy Australian Open w grze podwójnej.
Rozgrywki zawodowe.
Od roku 2003 regularnie występuje w wielkoszlemowym Australian Open, za każdym razem odpadała jednak już w pierwszym spotkaniu i w tymże turnieju zadebiutowała jako zawodniczka profesjonalna.
W roku 2004 przegrała pierwszą rundę turnieju w Gold Coast z Magüi Serną. Do końca sezonu nie zagrała w żadnej innej imprezie WTA, kilkakrotnie odpadając w kwalifikacjach. W lutym 2005 roku wygrała pierwszy zawodowy mecz, pokonując Alinę Żydkową w pierwszej rundzie w Hobarcie. Zaraz potem uległa Li Na. Na drugie wygrane spotkanie zawodowe musiała czekać kolejny rok, bowiem dopiero w Hobarcie w 2006 pokonała Aleksandrę Wozniak. Pechowe losowanie na Australian Open sprawiło, że trafiła w pierwszej rundzie na najwyżej rozstawioną Lindsay Davenport, która odprawiła Australijkę wynikiem 6:2 6:1. Casey odpadła dwa tygodnie później w pierwszej rundzie w Sydney. Pod koniec sezonu wystąpiła na Bali i w Kolkacie, odnosząc zwycięstwo nad Karoliną Šprem.
W roku 2007 wystąpiła w Sydney i Melbourne, za każdym razem odpadając w pierwszej rundzie.
W grze podwójnej na Australian Open 2007 w parze z Jessicą Moore uległy w pierwszej rundzie Alicji Rosolskiej i Wasilisie Bardinie.
Casey brała udział również w turniejach gry mieszanej, z których najlepszy rezultat osiągnęła w parze z Chrisem Guccione w Melbourne w 2007, dochodząc do drugiej rundy (porażka z Lisą Raymond i Bobem Bryanem, najwyżej rozstawionymi).
Zdecydowanie największym sukcesem Australijki jest dojście do 4. rundy Australian Open 2008. Dellacqua pokonała kolejno Włoszkę Karin Knapp, Szwajcarkę Patty Schnyder i Francuzkę Amélie Mauresmo. Wszystkie pojedynki były trzy setowe. Dopiero Jelena Janković pokonała Australijkę w dwóch setach – 7:6 6:1.
We French Open 2011 wraz z Amerykaninem Scottem Lipskym wygrała grę mieszaną pokonując w finale parę Katarina Srebotnik i Nenad Zimonjić 7:6(6), 4:6, 10–7
W Australian Open 2013 w zawodach singla odpadła w pierwszej rundzie singla, przegrywając z Madison Keys 4:6, 6:7(0). W zawodach gry podwójnej doszła do finału. Razem z Ashleigh Barty uległy w finale Sarze Errani i Robercie Vinci wynikiem 2:6, 6:3, 2:6. Tydzień później zwyciężyła w zawodach deblowych w Pattai, gdzie grała razem z Kimiko Date-Krumm. W czerwcu razem z Ashleigh Barty wygrała turniej w Birmingham, pokonując w finale Marinę Erakovic i Carę Black wynikiem 7:5, 6:4. Na Wimbledonie, także z Barty, osiągnęła finał. Australijki uległy w nim Hsieh Su-wei i Peng Shuai wynikiem 6:7(1), 1:6. Podczas US Open, również w parze z Barty, osiągnęła fazę finałową. W meczu o mistrzostwo uległy Andrei Hlaváčkovej i Lucie Hradeckiej wynikiem 7:6(4), 1:6, 4:6.
W sezonie 2014 Australijki triumfowały w zawodach w Strasburgu, gdzie w finale pokonały Tatianę Búę i Danielę Seguel 4:6, 7:5, 10–4. Podczas turnieju w Birmingham tenisistki przegrały w finale z Raquel Kops-Jones i Abigail Spears 6:7(1), 1:6.
Pierwszy finał w 2015 roku Dellacqua osiągnęła w Charleston razem z Dariją Jurak. W meczu mistrzowskim przegrały 0:6, 4:6 z Martiną Hingis i Sanią Mirzą. W maju Australijka w parze z Jarosławą Szwiedową triumfowała w zawodach rangi WTA Premier Mandatory w Madrycie, w finale pokonując Garbiñe Muguruzę oraz Carlę Suárez Navarro 6:3, 6:7(4), 10–5. Podczas French Open australijsko-kazachski debel awansował do finału, w którym przegrał z Bethanie Mattek-Sands i Lucie Šafářovą 6:3, 4:6, 2:6. Był to piąty wielkoszlemowy finał Dellacquy w grze podwójnej. Podczas US Open para ta znów dotarła do finału, lecz ponownie nie znalazły recepty na zwycięstwo nad najwyżej rozstawioną parą Martina Hingis–Sania Mirza.
Życie prywatne.
Casey Dellacqua jest córką Kima Dellacqu’y, mechanika samochodowego, i jego żony Nity, recepcjonistki. Ma siostrę Brooke i brata Bena.
31 sierpnia 2013 roku poinformowała, że jej partnerka Amanda Judd urodziła ich pierwsze wspólne dziecko, syna Blake’a Benjamina.
20 grudnia 2015 Judd i Dellacqua ogłosiły za pośrednictwem portali społecznościowych, że Amanda jest w ciąży z drugim dzieckiem. Dziewczynka, która otrzymała imię Andie, urodziła się 27 kwietnia 2016.

</doc>
<doc id="914058" url="https://pl.wikipedia.org/wiki?curid=914058" title="Cyprian Odorkiewicz">
Cyprian Odorkiewicz

Cyprian Odorkiewicz ps. "„Krybar”" (ur. 11 grudnia 1901 w Kaliszu, zm. 9 lipca 1966 w Monachium) – porucznik rezerwy piechoty Wojska Polskiego, urzędnik, działacz polityczny, uczestnik kampanii wrześniowej, członek konspiracyjnej Unii oraz AK, uczestnik powstania warszawskiego, dowódca Grupy Bojowej „Krybar”, a następnie I batalionu strzelców 36 pułku piechoty Legii Akademickiej AK.
Życiorys.
Młodość spędził w Chełmie, gdzie od 1910 uczęszczał do gimnazjum, a od 1915 do polskiej Szkoły Filologicznej Chełmskiej. Tam również od 1915 należał do organizacji skautowej, a od lipca 1917 do POW. W listopadzie 1918 uczestniczył w rozbrajaniu Niemców i Austriaków. W listopadzie 1918 wstąpił do odrodzonego Wojska Polskiego. Został przydzielony do 1 pułku szwoleżerów, gdzie dosłużył się stopnia kaprala z cenzusem. Od lutego 1920 oddelegowany do Powiatowej Komendy Uzupełnień w Chełmie, zaś od czerwca 1920 był zastępcą dowódcy plutonu zwiadowców w 144 pułku strzelców kresowych.
Po wojnie z bolszewikami w listopadzie 1920, został zdemobilizowany. Zakończył naukę w gimnazjum, zaś od 1922 podjął studia polonistyczne na UW, lecz nie złożył egzaminów końcowych.
Następnie pracował jako urzędnik w Chełmie. Ukończył kurs podchorążych i kurs dowódców kompanii. Był oficerem rezerwy 7 pułku piechoty Legionów. Porucznik od 29 stycznia 1932 r. ze starszeństwem z dniem 2 stycznia 1932 r. i 375 lokatą w korpusie oficerów rezerwy piechoty. W 1934 wybrany został do Rady Miasta Chełma, lecz jesienią tego roku, przeniósł się wkrótce do Warszawy, gdzie był urzędnikiem oraz współpracownikiem Stefana Starzyńskiego. W czasie wojny obronnej 1939, był dowódcą obrony przeciwlotniczej dla dzielnic Warszawa – Północ.
W działalność konspiracyjną zaangażował się już w 1939 – najpierw w organizacji „Warszawianka”, a od 1940 – w Unii. W organizacji tej pełnił funkcję szefa pionu wojskowego, a następnie dowódcy batalionu Unii „Krybar” (nazwa pochodzi z połączenia pierwszych liter imion jego córek – Krystyny i Barbary), który od scalenia w 1942 wchodził w skład Armii Krajowej. W czasie konspiracji organizował produkcję granatów ręcznych Filipinek – używanych w działaniach Kedywu oraz w powstaniu warszawskim. 11 listopada 1943 rozkazem Komendanta Głównego AK awansowany do stopnia kapitana.
W sierpniu 1944 r. dowodził VIII Zgrupowaniem w Rejonie i Obwodu Śródmieście AK, a następnie od 5 sierpnia Grupą Bojową „Krybar” na warszawskim Powiślu. Od 3 września był zastępcą dowódcy Grupy „Powiśle” ppłk Stanisława Błaszczaka „Róg”. Od 20 września był dowódcą I batalionu strzelców 36 pułku piechoty Legii Akademickiej AK.
Po kapitulacji przebywał kolejno w oflagach w Fallingbostel, Bergen-Belsen, Gross-Born i Lubece. Po wyzwoleniu przez wojska brytyjskie 2 maja 1945, był żołnierzem PSZ. Od czerwca 1945 był zastępcą szefa Oddziału VI w sztabie Polskiego Okręgu Wojskowego w Lubece, a od marca 1946 w sztabie Polskiego Okręgu Wojskowego w Szlezwik-Holsztyn.
W 1948 r. zdemobilizowany, pozostał na emigracji. Początkowo mieszkał w Paryżu, następnie od 1954 w USA. Pod koniec życia pracował w Rozgłośni Polskiej Radia Wolna Europa w Monachium. Zmarł na atak serca w Monachium i tam też spoczywa.
Trzykrotnie odznaczony Krzyżem Walecznych (1920, 1939, 1944), Medalem Niepodległości (1933) oraz Złotym Krzyżem Zasługi (1938). We wrześniu 2019 r. Rada Miasta Chełm przyznała mu honorowe obywatelstwo tego miasta.
Żonaty z Eugenią z domu Prost, ojciec Krystyny i Barbary (ur. 1930 – zm. 15.07.2016 w Waszyngtonie, USA), zamieszkałych w Stanach Zjednoczonych.

</doc>
<doc id="914059" url="https://pl.wikipedia.org/wiki?curid=914059" title="Fight for Your Mind">
Fight for Your Mind

Fight for Your Mind – album studyjny amerykańskiego muzyka Bena Harpera wydany w 1995 roku.

</doc>
<doc id="914062" url="https://pl.wikipedia.org/wiki?curid=914062" title="Kolonia Wysockiego">
Kolonia Wysockiego

Kolonia Wysockiego (potocznie "Korea") – kolonia robotnicza dla pracowników kopalni "Wieczorek", wybudowana w latach 40. i 50. XX wieku. Znajduje się między Nikiszowcem a Giszowcem przy ul. Szopienickiej w Katowicach, na obszarze jednostki pomocniczej Janów-Nikiszowiec. Powstała ona w rejonie ul. Teodora Kulika i Braci Woźniaków, według wzoru chaty śląskiej. Obszar kolonii był stale rozbudowywany o nowe budynki z wielkiej płyty.
Historia i architektura.
Kolonia powstała na przełomie lat 40. i 50. XX wieku na zlecenie kopalni węgla kamiennego "Wieczorek" dla swoich pracowników. Została ona wybudowana na terenie leśnym w gminie Janów, w połowie drogi pomiędzy Nikiszowcem a Giszowcem. Wówczas to, w latach 1950–1952 wybudowano kilkurodzinne murowane domy według wzoru chaty śląskiej, o wyglądzie domków fińskich. W architekturze wzorowano się m.in. zabudową zabytkowego osiedla Giszowiec. Domy są wyposażone w przydomowe ogródki i szopki. 
Od 31 grudnia 1959 roku kolonia stała się częścią Katowic. Była ona stale rozbudowywana. W latach 1963–1964 powstały budynki przy ul. Braci Woźniaków 4 i Teodora Kulika 78, w latach 1965–1970 ciąg domów szeregowych przy ul. Teodora Kulika 32-50 i budynek przy ul. Teodora Kulika 2, w latach 1974–1977 bloki przy ul. Braci Woźniaków 1–1e i 5–5a, a w 1977 roku ciąg bloków przy ul. Braci Woźniaków 10–10d. Na początku lat 80. XX wieku po północno-wschodniej części kolonii rozpoczęto budowę budynków wielokondygnacyjnych z wielkiej płyty. Pierwszy kwartał zaczęto budować w 1981 roku (ul. Szopienicka 19–19c i 21–21b), a całość ukończono w 1983 roku. W 1989 roku przy osiedlu powstał budynek Miejskiego Przedszkola nr 32.
Na północ od kopalni znajdowała się Zautomatyzowana Doświadczalna Kopalnia "Jan", utworzona 1 stycznia 1969 roku celem prowadzenia prób i doświadczeń z zakresu nowoczesnych metod wydobywania węgla kamiennego, w tym automatyzacji produkcji i wdrażania nowych metod organizacji i zarządzania kopalnią. 30 września 1969 roku zakład przekazano Głównemu Instytutowi Górnictwa, a 1 stycznia 1976 roku kopalnię "Jan" włączono do kopalni "Wieczorek". Zakład zakończył swoją działalność w 1993 roku.
Kolonia do listopada 1981 roku nosiła imię Flawiana Wysockiego − pracownika kopalni "Giesche" i działacza komunistycznego, który zginął w 1944 roku w obozie koncentracyjnym w Mauthausen. Wraz ze zniesieniem terminu "kolonia Wysockiego" nadano nazwy bezimiennym ulicom na jej obszarze. Obecnie kolonia wchodzi w skład jednostki pomocniczej Katowic – Janowa-Nikiszowca. Potocznie nosi nazwę "Korea", która nawiązuje do panującej w czasie budowy kolonii wojny koreańskiej.
Transport, gospodarka i usługi.
Kolonia Wysockiego położona jest wzdłuż ul. Szopienickiej, będącej jednym z głównych ciągów komunikacyjnych Katowic. łączy ona kolonie w kierunku północnym z Nikiszowcem i dalej z drogą krajową nr 79 (ul. Bagienna), natomiast w kierunku południowym z Giszowcem. Na wysokości skrzyżowania z ul. Braci Woźniaków, w godzinach popołudniowych we wrześniu 2007 roku poruszało się nią średnio 1190 pojazdów na godzinę. Ulice: Teodora Kulika i Braci Woźniaków mają klasę dróg dojazdowych.
Publiczny transport zbiorowy przy kolonii Wysockiego zapewniają linie autobusowe kursujące na zlecenie Zarządu Transportu Metropolitalnego. Przy ul. Szopienickiej zlokalizowane są dwa przystanki autobusowe: "Kolonia Wysockiego Woźniaków" i "Kolonia Wysockiego Kulika". W listopadzie 2020 roku zatrzymywały się na nich autobusy ośmiu linii: 30, 72, 108, 292, 672N, 674, 695 i 920. Zapewniają one bezpośrednie połączenia kolonii Wysockiego z poszczególnymi dzielnicami Katowic, a także z sąsiednimi miastami: z Mikołowem, Mysłowicami i Siemianowicami Śląskimi. 
W kolonii działalność gospodarcza skoncentrowana jest przy budynkach z lat 80. XX wieku, położonych w północno-wschodniej części kolonii. Według stanu z listopada 2020 roku znajdują się tu działalności związane głównie z zaspokojeniem podstawowych potrzeb mieszkańców. Są to sklepy spożywcze i piekarnia, a także sklep z częściami samochodowymi. W miejscu dawnej Zautomatyzowanej Doświadczalnej Kopalni "Jan", przy ul. Górniczego Dorobku 49 zlokalizowane jest przedsiębiorstwo górniczo-mechaniczno-transportowe Trans-Jan.
Przy ul. Szopienickiej 29 znajduje się Miejskie Przedszkole nr 32, składające się z czterech oddziałów. Wierni rzymskokatoliccy z kolonii Wysockiego przynależą do parafii św. Anny.

</doc>
<doc id="914064" url="https://pl.wikipedia.org/wiki?curid=914064" title="Ergotimos">
Ergotimos

Ergotimos (gr. Έργότιμος) – starożytny grecki garncarz żyjący w końcu VI wieku p.n.e. najprawdopodobniej w Atenach. Najbardziej znanym dziełem Egrotimosa jest attycki krater wolutowy tzw. Waza François.

</doc>
<doc id="914065" url="https://pl.wikipedia.org/wiki?curid=914065" title="Antoni Zięba (inżynier)">
Antoni Zięba (inżynier)

Antoni Zięba (ur. 5 lipca 1948 w Jaworznie, zm. 3 maja 2018) – polski naukowiec, doktor inżynier budownictwa lądowego, nauczyciel akademicki, działacz pro-life, publicysta.
Życiorys.
Stopień doktora uzyskał na Politechnice Krakowskiej. W 1971 został wykładowcą tej uczelni. Objął funkcję adiunkta w Instytucie Mechaniki Budowli Wydziału Inżynierii Lądowej.
Był redaktorem Tygodnika Rodzin Katolickich „Źródło”, Tygodnika Młodzieży Katolickiej „Droga”, Miesięcznika Nauczycieli i Wychowawców Katolickich „Wychowawca”, „Służby Życia”, a także publicystą i felietonistą TV Trwam, Radia Maryja, „Naszego Dziennika”. Był zwolennikiem zmian w Konstytucji RP i wpisania do niej ustawy o ochronie życia od momentu poczęcia do naturalnej śmierci.
Od 1999 do 2018 pełnił funkcję prezesa Polskiego Stowarzyszenia Obrońców Życia Człowieka. Był wiceprezesem Polskiej Federacji Ruchów Obrony Życia. Przez wiele lat pełnił funkcję wiceprezesa Katolickiego Stowarzyszenia Dziennikarzy. Współzałożyciel Katolickiego Podyplomowego Studium Dziennikarstwa przy Krakowskim Oddziale Katolickiego Stowarzyszenia Dziennikarzy. Współzałożyciel (w 1980 r.) Krucjaty Modlitwy w Obronie Poczętych Dzieci oraz w 2007 r. Światowej Krucjaty Modlitwy w intencji obrony życia człowieka – World Prayer for Life. Wszedł w skład Zespołu Wspierania Radia Maryja w Służbie Bogu, Kościołowi, Ojczyźnie i Narodowi Polskiemu. Kawaler Zakonu Rycerskiego Grobu Bożego w Jerozolimie.
Od września 2016 na antenie Radia Maryja i Telewizji Trwam prowadził audycje „Głos z Krakowa” i „Zaczerpnij ze Źródła”.
Był autorem ponad 40 publikacji naukowo-technicznych oraz licznych artykułów o ochronie życia dziecka poczętego. Wielokrotnie organizował seminaria naukowe na ten temat oraz był współorganizatorem dwóch Narodowych Marszów w Obronie Życia.
13 kwietnia 2018 trafił do szpitala z powodu ciężkiej, przewlekłej choroby. Zmarł 3 maja 2018.

</doc>
<doc id="914066" url="https://pl.wikipedia.org/wiki?curid=914066" title="The Will to Live">
The Will to Live

The Will to Live – album studyjny amerykańskiego muzyka Bena Harpera wydany w 1997 roku.

</doc>
<doc id="914073" url="https://pl.wikipedia.org/wiki?curid=914073" title="The Will To Live">
The Will To Live



</doc>
<doc id="914074" url="https://pl.wikipedia.org/wiki?curid=914074" title="Tawada">
Tawada

Tawada, stawada, sum afrykański ("Clarias gariepinus") – gatunek słodkowodnej ryby sumokształtnej, jeden z największych przedstawicieli rodziny długowąsowatych (Clariidae).
Zasięg występowania.
Afryka oraz azjatycka część zlewiska Morza Śródziemnego (Jordania, Izrael, Liban, Syria i południowa Turcja). Gatunek introdukowany w wielu krajach Afryki, Europy i Azji. W Polsce hodowany od 1990 roku.
Charakterystyka.
Głowa szeroka i płaska, z dużym otworem gębowym w położeniu półdolnym i z 4 parami wąsików. Oczy małe. Tułów spłaszczony grzbietobrzusznie, trzon ogonowy spłaszczony bocznie. Długa płetwa grzbietowa i odbytowa, płetwy piersiowe małe. Może dorastać do 170 cm długości oraz wagi ciała do 60 kg. Wykazuje dużą odporność na zmiany warunków środowiska. W naturze zasiedla wszystkie typy zbiorników z wodą słodką. Preferuje wody spokojne. Może oddychać powietrzem atmosferycznym. Ryba wszystkożerna.
Rozwój i warunki bytowania w naturze.
W stabilnych warunkach środowiskowych dorosłe Clarias gariepinus mają przez cały rok dojrzałe gonady. W idealnych warunkach dojrzała samica może znieść około 60 000 jaj / kg masy ciała. Przed kryciem samce agresywnie rywalizują o samice, z którymi łączą się w pojedyncze pary, samica energicznie macha ogonem, aby wymieszać jaja i nasienie i rozprowadzić zapłodnione jaja. Jaja samoprzylepne przyklejają się do zanurzonej roślinności i wylęgają się w ciągu 20–60 godzin, w zależności od temperatury. Woreczek żółtkowy wchłania się w ciągu 3–4 dni, a żołądek jest w pełni funkcjonalny w ciągu 5–6 dni po rozpoczęciu żywienia egzogennego. Różnicowanie płciowe rozpoczyna się między 10 a 15 dniem po wykluciu. Larwy żerują i szybko rosną na ciepłych (zwykle &gt; 24° C) terenach zalewowych bogatych w składniki odżywcze, osiągając 3-7 g w ciągu 30 dni. Gdy pod koniec deszczy wysychają zalane obszary brzegowe, młode i dorosłe osobniki wracają na głębsze wody. Na obszarach, na których występują dwie pory deszczowe, w ciągu roku zwykle występują dwa szczyty reprodukcyjne.
Znaczenie gospodarcze.
Mięso suma afrykańskiego nie zawiera ości i ma smak podobny do mięsa cielęcego. Pierwsze próby hodowli w Polsce podjął Zakład Ichtiobiologii i Gospodarki Rybackiej PAN w Gołyszu. Poziom produkcji suma afrykańskiego w Polsce systematycznie wzrasta – z 60–80 ton w latach 90. XX w. do 500–600 ton rocznie w ostatnich latach.

</doc>
<doc id="914076" url="https://pl.wikipedia.org/wiki?curid=914076" title="Clarias gariepinus">
Clarias gariepinus



</doc>
<doc id="914078" url="https://pl.wikipedia.org/wiki?curid=914078" title="Norma (Katowice)">
Norma (Katowice)

Norma (niem. "Norma Colonie") − historyczna część Katowic (dawna kolonia robotnicza oraz osiedle mieszkaniowe), położona we wschodniej części miasta, na terenie jednostki pomocniczej Dąbrówka Mała, przy granicy z Bogucicami, w sąsiedztwie dwóch innych historycznych kolonii: Georg i Pniaki. 
Kolonia familoków powstała w połowie XIX wieku dla pracowników huty "Norma", a na miejscu kolonii w latach 80. XX wieku wybudowano nowoczesne osiedle mieszkaniowe. Osiedle to znajduje się w rejonie ulic: gen. H. Le Ronda, Techników i Wiertniczej. Obszar osiedla Norma oraz sąsiednich kamienic przy ul. gen. H. Le Ronda, w trzech obwodach spisowych według danych z Narodowego Spisu Powszechnego z 2011 roku zamieszkiwało łącznie 1 257 osób.
Historia.
Norma powstała w połowie XIX wieku w rejonie drogi łączącej Bogucice z Dąbrówką Mała jako kolonia robotnicza dla pracowników nieistniejącej już huty cynku "Norma" oraz pobliskiej bocznicy kolejowej, która zapewniała transport rud z huty i paliw do pobliskiej elektrociepłowni. Składała się ona z niewielkich familoków, w których mieszkało po prawie dwadzieścia osób w każdym z nich. Sam zaś huta została założona na terenach sąsiedniej gminy Bogucice przez Aleksandra Schreibera w 1842 roku. Hutę w 1881 roku zakupił koncern Georg von Giesches Erben. W hucie tej pracowało wówczas około 50 osób. W grudniu 1885 roku na Normie mieszkały 434 osoby. Osada ta wówczas była częścią gminy Dąbrówka Mała w powiecie katowickim (Kattowitz). Dnia 1 kwietnia 1906 roku hutę cynku "Norma" wygaszono. W 1951 roku miejscowość wraz z całą gminą Dąbrówka Mała przyłączono do Szopienic, a 31 grudnia 1959 roku wraz z Szopienicami do Katowic.
Na Normie pod koniec 1980 roku zaczęto wyburzać familoki, w miejsce których w latach 1981–1982 powstało nowoczesne osiedle mieszkaniowe. Osiedle to wybudowano dla pracowników znajdującej się na pograniczu Katowic-Dąbrówki Małej i Siemianowic Śląskich-Srokowca d. Elektrociepłowni Katowice. W marcu 2020 roku przy ulicy Wiertniczej na osiedlu Norma zaczęto budowę dwunastokondygnacyjnego budynku mieszkalnego pn. Słoneczne Apartamenty. Sama zaś zabudowa huty również nie przetrwała do dnia dzisiejszego. 

</doc>
<doc id="914079" url="https://pl.wikipedia.org/wiki?curid=914079" title="Luís Galego">
Luís Galego

Luís Galego (ur. 25 kwietnia 1966) – portugalski szachista, arcymistrz od 2002 roku.
Kariera szachowa.
Jest drugim w historii Portugalczykiem (po António Antunesie), który otrzymał tytuł arcymistrza. Od końca lat 80. należy do ścisłej czołówki portugalskich szachistów. Pomiędzy 1990 a 2010 rokiem wziął udział w 11 kolejnych szachowych olimpiadach (w tym pięciokrotnie na I szachownicy). Trzykrotnie wystąpił również w narodowym zespole na drużynowych mistrzostwach Europy (w latach 1989, 1992 i 2001).
Jest wielokrotnym medalistą mistrzostw Portugalii, w tym czterokrotnie złotym (1994, 2002, 2004, 2005), trzykrotnie srebrnym (1993, 1997, 1998) oraz brązowym (1990).
Po raz pierwszy na arenie międzynarodowej pojawił się w roku 1981, dzieląc w Embalse IX miejsce na mistrzostwach świata juniorów do lat 16. Od połowy lat 90. zaczął odnosić sukcesy w turniejach międzynarodowych. W 1994 zajął w Lizbonie II lokatę (za Antóniem Antunesem) w turnieju "Portuguese Masters" oraz triumfował w Matanzas w turnieju B memoriału Jose Raula Capablanki. W 1995 podzielił I miejsce w otwartym turnieju w Orense oraz zwyciężył w kołowym turnieju w Lizbonie. W następnym roku podzielił II lokatę (za Borisem Gulko, a wraz z m.in. Anthony Milesem i Olegiem Romaniszynem) w silnie obsadzonym "openie" w Las Palmas. W 1998 triumfował w Porto oraz w turnieju "Portuguese Masters", w którym zwyciężył również w latach 1999 i 2000. W 2001 zajął I miejsce w Brasilii, a także w memoriale Vince Totha w Rio de Janeiro oraz w turnieju rozegranym w Albacete. W 2002 był II (za Aleksandrem Grafem) w Skopje oraz triumfował w São Paulo (wraz z Olegiem Korniejewem i Wiktorem Michalewskim) oraz w Bobadeli. W 2003 zwyciężył w Estoril, w 2005 podzielił I miejsce (wraz z m.in. Pią Cramling) w Maladze, w 2006 podzielił II miejsca w otwartych turniejach w Andorze (za Igorem Chenkinem) oraz w Liverpoolu (mistrzostwa Unii Europejskiej, za Nigelem Shortem), natomiast w 2009 r. zajął III m. (za Érikiem Prié i Glennem Flearem) w San Sebastián (turniej C).
Najwyższy ranking w dotychczasowej karierze osiągnął 1 kwietnia 2006 r., z wynikiem 2543 punktów zajmował wówczas 1. miejsce wśród portugalskich szachistów.

</doc>
<doc id="914080" url="https://pl.wikipedia.org/wiki?curid=914080" title="Luis Galego">
Luis Galego



</doc>
<doc id="914082" url="https://pl.wikipedia.org/wiki?curid=914082" title="Deportivo Tachira San Cristobal">
Deportivo Tachira San Cristobal



</doc>
<doc id="914083" url="https://pl.wikipedia.org/wiki?curid=914083" title="Tachira San Cristobal">
Tachira San Cristobal



</doc>
<doc id="914084" url="https://pl.wikipedia.org/wiki?curid=914084" title="Deportivo Táchira Fútbol Club">
Deportivo Táchira Fútbol Club



</doc>
<doc id="914088" url="https://pl.wikipedia.org/wiki?curid=914088" title="Sympathy for the Devil">
Sympathy for the Devil

Sympathy for the Devil – piosenka z repertuaru brytyjskiego zespołu rockowego The Rolling Stones. Po raz pierwszy pojawiła się na płycie "Beggars Banquet" (1968), jako utwór otwierający album.
W 2004 utwór został sklasyfikowany na 32. miejscu listy 500 utworów wszech czasów magazynu „Rolling Stone”.
Wykonanie i tekst.
Tekst piosenki powstał z inspiracji powieścią Michaiła Bułhakowa "Mistrz i Małgorzata".
Opublikowanie go spotkało się z oskarżeniami środowisk chrześcijańskich o promowanie przez zespół satanizmu.
Narracja utworu napisanego w duecie z Keithem Richardsem i śpiewanego przez Micka Jaggera prowadzona jest w pierwszej osobie z ponadczasowej perspektywy. Tytuł piosenki może wskazywać, że to Szatan (personifikacja zła) opowiada o swoich dokonaniach, ale kolejne zwrotki sugerują coś bardziej przyziemnego, jak relatywizm moralny czy banalność zła. Podmiot liryczny w przewrotny sposób skupia się na ekspozycji mniej pożądanej – ciemnej – strony dualizmu człowieczeństwa, na negatywnych aspektach nadużycia bogactwa i władzy, spaczeniu gustu ("I’m a man of wealth and taste"). Wyraźnie jest to przedstawione w zwrotce o śmierci dwóch braci Kennedych (w pierwotnym tekście mowa jest tylko o właśnie zastrzelonym Robercie), których zabójcami mają być pierwszoosobowy narrator i odbiorca jego przekazu ("When after all/It was you and me"). Jeszcze dobitniej dwoistość natury ludzkiej wybrzmiewa w końcowej części utworu, gdzie podmiot liryczny proponuje nazywać siebie Lucyferem ("Just call me Lucifer"); by zniechęcić słuchacza do siebie, deklaruje własne niepohamowanie ("Cause I’m in need of some restraint"). Przemilczana przez autora tekstu alegoryczna konkluzja może zawierać się w niemożliwości istnienia dobra bez zła, tak jak nieodłączni wydają się Bóg z Szatanem.
Inne wersje.
Piosenka zyskała sporą popularność i była wielokrotnie wykonywana i nagrywana przez innych artystów, między innymi Jane’s Addiction (1987), Blood, Sweat and Tears (pod tytułem "Symphony For the Devil"), Guns N’ Roses (1994), Tiamat (1999) czy Ozzy’ego Osbourne’a (2005), a także Motörhead w 2015. Wersja w wykonaniu Guns N’ Roses znalazła się również na ścieżce dźwiękowej filmu Wywiad z wampirem (1994).
Utwór ten nagrał także darkambientowy projekt Coph Nia (album „Dark Illuminati”). Wersja ta oparta jest o monotonną deklamację, mroczną melodię i chóralne zaśpiewy w tle, odbiegając znacząco od jakiegokolwiek wykonania rockowego.
W 2007 roku powstała wersja tego utworu w wykonaniu polskiego zespołu Sweet Noise.
Motyw przewodni tego utworu został wykorzystany w filmie Gregory’ego Hoblita "W sieci zła", z Denzelem Washingtonem i Johnem Goodmanem w rolach głównych.
Piosenkę wykorzystano również podczas jednego z etapów kampanii gry .
Piosenka została użyta i wspomniana w filmie Focus reżyserii Glenna Ficarra i Johna Requa.

</doc>
<doc id="914090" url="https://pl.wikipedia.org/wiki?curid=914090" title="Kamionka (Katowice)">
Kamionka (Katowice)

Kamionka – dawna kolonia robotnicza oraz historyczna część Katowic, położona na pograniczu katowickiego Śródmieścia i Załęskiej Hałdy-Brynowa części zachodniej, w rejonie obecnej ulicy Mikołowskiej. 
Kolonia robotnicza Kamionka powstała w połowie XIX wieku przy obecnej ulicy Mikołowskiej w rejonie dzisiejszej ulicy Pięknej, dla pracowników nieistniejącej już huty cynku "Henrietta", uruchomionej w 1823 roku. Składała się ona z ośmiu familoków pozbawionych dostępu do wodociągu i kanalizacji, w których mieszkało po kilka rodzin. W podobnym czasie na terenie Kamionki powstała kolonia robotnicza Dwunastu Apostołów. Huta "Henrietta" działała do 1870 roku, kiedy to z uwagi na przestarzałość technologiczną zakładu zdecydowano o wygaszeniu pieców destylacyjnych. Około 1912 roku na Kamionce powstała kolonia domków willowych dla urzędników kopalni "Oheim" (od 1922 roku "Wujek"), które zostały włączone do Katowickiej Hałdy, będącej częścią gminy Brynów, a określenie "Kamionka" zostało używane do początku XX wieku. Dnia 15 października 1924 roku obszar dawnej kolonii wraz z całym Brynowem został włączony do Katowic. Dawny budynek cechowni huty "Henrietta" przetrwał do lat 70. XX wieku. Obecnie teren kolonii zajęty jest przez biurowce Centralnego Ośrodka Informatyki Górnictwa (COIG).

</doc>
<doc id="914095" url="https://pl.wikipedia.org/wiki?curid=914095" title="Cyngiel">
Cyngiel



</doc>
<doc id="914096" url="https://pl.wikipedia.org/wiki?curid=914096" title="Atlantas Kłajpeda">
Atlantas Kłajpeda

Atlantas Kłajpeda (lit. Futbolo Klubas Atlantas) – litewski klub piłkarski z siedzibą w Kłajpedzie.
Historia.
Chronologia nazw:
Założony w 1962 pod nazwą "Granitas", od 1993 znany jako PSK Aras. Obecną nazwę przyjął w 1996 roku.
Osiągnięcia.
"Uwaga": w latach 1945-1990 rozgrywano mistrzostwa i puchar w ramach Litewskiej SRR
Skład w sezonie 2019.
Stan na 5 sierpnia 2019
! colspan="9" bgcolor="#B0D3FB" align="left" |
! colspan="9" bgcolor="#B0D3FB" align="left" |
! colspan="9" bgcolor="#B0D3FB" align="left" |
! colspan="9" bgcolor="#B0D3FB" align="left" |

</doc>
<doc id="914100" url="https://pl.wikipedia.org/wiki?curid=914100" title="Sympathy For The Devil">
Sympathy For The Devil



</doc>
<doc id="914102" url="https://pl.wikipedia.org/wiki?curid=914102" title="Malformacja Arnolda-Chiariego">
Malformacja Arnolda-Chiariego



</doc>
<doc id="914110" url="https://pl.wikipedia.org/wiki?curid=914110" title="Leopold I (książę Anhaltu-Dessau)">
Leopold I (książę Anhaltu-Dessau)

Leopold I, książę Anhaltu-Dessau (zwany – „stary Dessauer”, ur. 3 lipca 1676, zm. 7 kwietnia 1747) – książę Anhaltu-Dessau od 1693, generał-feldmarszałek pruskiej armii. Stworzył technikę musztry znaną jako „pruski dryl”. Przeciwnikiem tego nowego stylu szkolenia był inny pruski dowódca Kurt Christoph von Schwerin.

</doc>
<doc id="914113" url="https://pl.wikipedia.org/wiki?curid=914113" title="Julia Grant">
Julia Grant

Julia Boggs Dent Grant (ur. 26 stycznia 1826 w White Haven, zm. 14 grudnia 1902 w Waszyngtonie) – żona Ulyssesa Granta oraz pierwsza dama Stanów Zjednoczonych w latach 1869-1877.
Życiorys.
Julia Dent urodziła się 26 stycznia 1826 w White Haven niedaleko Saint Louis, jako córka pułkownika Fredericka Denta i jego żony Ellen Wrenshall. Miała czterech starszych braci. W wieku dziesięciu lat zaczęła uczęszczać do szkoły w Saint Louis, gdzie uczyła się historii, mitologii i muzyki. Edukację zakończyła siedem lat później.
Swojego przyszłego męża, Ulyssesa Granta poznała dzięki pośrednictwu swojego brata, Fredericka, który był kolegą Granta z Akademii West Point. Wkrótce potem zaczęli się spotykać, a w maju 1844 się zaręczyli. Świeżo po zaręczynach Ulysses został przeniesiony wraz z pułkiem na teksańską granicę. Ojciec Julii nie wyraził zgody na małżeństwo, gdyż uważał Granta za zbyt ubogiego. Rok później pułkownik Dent zgodził się na ślub, jednak nie mógł się on odbyć, gdyż Ulysses został oddelegowany na front wojny amerykańsko-meksykańskiej. Powrócił z niej trzy lata później, a 22 sierpnia 1848 odbył się ślub Granta i Dent. Zaraz po ślubie mieszkali w Sackett’s Harbor, a następne dwa lata spędzili w Detroit. Następnie Uliysses został wysłany do Fort Vancouver, jednak jego żona z nim nie pojechała. Po odejściu z wojska, zamieszkali na farmie w Missouri.
Gdy w 1861 roku wybuchła wojna secesyjna, Grant powrócił do wojska, a jego żona często towarzyszyła mu na froncie, pilnując w szczególności by nie popadł ponownie w alkoholizm. W ostatnim roku wojny oboje przeprowadzili się do Waszyngtonu, gdzie generał Grant został naczelnym dowódcą wojsk Unii. Julia wówczas zaczęła prowadzić życie towarzyskie w stolicy. Latem 1864 przenieśli się do Burlington. 14 kwietnia 1865 Grantowie mieli towarzyszyć Lincolnom na spektaklu „Mój amerykański kuzyn”, jednak odmówili zaproszenia, gdyż chcieli się zobaczyć z dziećmi. Po zamachu i śmierci Lincolna, Grant zyskał dużą popularność, a Partia Republikańska chciała wystawić go jako kandydata na prezydenta.
4 marca 1869 roku Ulysses został prezydentem Stanów Zjednoczonych, a Julia pierwszą damą. Pani Grant lubiła wydawać przyjęcia i chętnie to robiła. Początkowo były one co wtorek, a następnie co sobotę. Elita waszyngtońska także przychylnie odnosiła się do nowej gospodyni Białego Domu. Julia wprowadziła zwyczaj, że podczas przyjęć, oprócz niej, gości witają także żony członków gabinetu. Na przyjęciach często obecny był ojciec Julii, pułkownik Dent, który często wiódł spory z prezydentem. Pierwsza dama dbała także by na przyjęciach nie podawano trunków jej mężowi, pilnując w ten sposób jego skłonności do alkoholu.
Ponieważ była zwolenniczką praw kobiet, nie zabierała głosu w momencie kiedy kontrkandydatką jej męża w 1872 była Victoria Woodhull – pierwsza kobieta aspirująca do prezydentury. Oprócz wspierania Granta, ingerowała w sposób zatrudnienia w administracji centralnej. Zabiegała także aby jej mąż ubiegał się o trzecią kadencję prezydencką, jednak on nie zamierzał przystać na te prośby.
Po opuszczeniu Białego Domu, Grantowie udali się w niemal dwuipółletnią podróż dookoła świata. W 1880 roku nazwisko Granta ponownie pojawiło się wśród potencjalnych kandydatów na prezydenta z ramienia Partii Republikańskiej. Julia nalegała aby wyraził zgodę na kandydowanie, jednak były prezydent odmówił. Oboje osiedli w Nowym Jorku. Po śmierci Granta 23 lipca 1885, była pierwsza dama doznała szoku, który uniemożliwił jej wzięcie udziału w uroczystościach pogrzebowych. Przez pewien czas mieszkała potem w San Diego u syna, a następnie przeniosła się do córki w Waszyngtonie, gdzie zmarła 14 grudnia 1902.
Życie prywatne.
Julia Dent poślubiła Ulyssesa Granta 22 sierpnia 1848 w Saint Louis. Mieli razem czworo dzieci: Fredericka Denta (ur. 30 maja 1850), Ulyssesa Simpsona (ur. 22 lipca 1852), Nellie (ur. 4 lipca 1855) oraz Jesse Root (ur. 6 lutego 1858). Była metodystką.

</doc>
<doc id="914115" url="https://pl.wikipedia.org/wiki?curid=914115" title="Jan Breydel Stadion">
Jan Breydel Stadion

Jan Breydel Stadion – obiekt, na którym swoje mecze rozgrywają dwa kluby z Brugii – Club Brugge i Cercle Brugge. Wybudowany został w 1975 roku. W 1999 roku stadion został przebudowany by móc gościć finały Euro 2000. Nazwa stadionu wywodzi się od nazwiska jednego z przywódców powstania we Flandrii – Jana Breydela.
Stadion może pomieścić ponad 29 tysięcy widzów. Znajduje się tam między innymi: 13 loży dla VIP-ów, 212 miejsc dla dziennikarzy i 32 miejsca dla niepełnosprawnych. Przed przebudową pojemność obiektu wynosiła 18 tysięcy. Wszystkie cztery trybuny są zadaszone.
Przebudowywane zostały dwie trybuny za bramkami (północna i południowa). Na trybunie północnej krzesełka tworzą napis "Jan Breydel Stadion". Miejsca na odnowionych trybunach razem z łukami są w kolorach drużyn z Brugii.
W inauguracyjny meczu na Jan Breydel Stadion, gospodarze – Club Brugge pokonali RSC Anderlecht 2:0, a kibice drużyny gości zdemolowali 250 nowych krzesełek.
Podczas Euro 2000 obiekt gościł 4 spotkania. Francja – Dania, Jugosławia – Hiszpania, Czechy – Francja, oraz mecz ćwierćfinałowy – Hiszpania – Francja.

</doc>
<doc id="914119" url="https://pl.wikipedia.org/wiki?curid=914119" title="Andrzej Wach">
Andrzej Wach

Andrzej Wach (ur. 1955 w Skierniewicach) – inżynier, menedżer, wieloletni prezes zarządu PKP S.A., równocześnie b. szef Grupy PKP, wcześniej prezes PKP Energetyka sp. z o.o. W latach 2005–2010 członek władz międzynarodowych organizacji kolejowych UIC, CER i OSŻD.
Obecnie prokurent i doradca zarządu PORR S.A., a także członek Rady Ekspertów przy Ministrze Infrastruktury, członek Rady ds. Transportu Kolejowego przy Prezesie UTK, przewodniczący Komisji Rewizyjnej w Izbie Gospodarczej Transportu Lądowego (IGTL) oraz członek zarządu Związku Dużych Rodzin „Trzy Plus”.
Życiorys.
Absolwent Wydziału Elektrycznego Politechniki Warszawskiej. Ukończył także studia podyplomowe na Wydziale Prawa i Administracji Uniwersytetu Warszawskiego.
Od 1980 jest związany z PKP, m.in. jako kontroler, instruktor, pracownik Zarządu Trakcji Centralnej Dyrekcji Okręgowej Kolei Państwowych w Warszawie, w latach 1997–2000 szef Dyrekcji Elektroenergetyki Kolejowej – główny energetyk PKP, w latach 2001–2004 prezes zarządu PKP Energetyka sp. z o.o., od 2004 był prezesem zarządu PKP S.A. oraz szefem Grupy PKP. Był też przewodniczącym rad nadzorczych spółek PKP Przewozy Regionalne, PKP Polskie Linie Kolejowe oraz PKP Cargo.
Odwołany ze stanowiska prezesa zarządu i dyrektora generalnego PKP SA 30 grudnia 2010.
Były wiceprzewodniczący Wspólnoty Kolei Europejskich oraz Zarządców Infrastruktury Kolejowej ("Community of European Railway and Infrastructure Companies" – CER) w Brukseli, b. członek Rady Wykonawczej Międzynarodowego Związku Kolei ("International Union of Railways", "Union internationale des chemins de fer" – UIC) w Paryżu (2009–2010) oraz b. członek konferencji dyrektorów generalnych kolei Organizacji Współpracy Kolei ("Организация сотрудничества железных дорог" – ОСЖД) w Warszawie.
Pełni funkcję doradcy zarządu PORR Polska Construction S.A. (2011–).
Życie prywatne.
Żonaty, ma córkę i starszego brata Jana. Z zamiłowania historyk (zwłaszcza powstania warszawskiego) i geograf.
Mieszka w Jaktorowie pod Warszawą.

</doc>
<doc id="914128" url="https://pl.wikipedia.org/wiki?curid=914128" title="Monoenergizm">
Monoenergizm

Monoenergizm (ew. monoenergetyzm, gr. "μονοενεργητισμός") – w teologii chrześcijańskiej doktryna głosząca, że Chrystus mający dwie natury, boską i ludzką, posiadał tylko jedno bosko-ludzkie działanie ("ἐνέργεια"). Odrzucona przez Sobór Konstantynopolitański III w 680 roku. Stanowiła jeden z etapów wielkiego sporu chrystologicznego, wstrząsającego cesarstwem bizantyńskim od V wieku.
Przebieg sporu.
Początki sporu do 633 roku.
Prekursorami i propagatorami koncepcji monoenergizmu byli Teodor z Faran, Cyrus, od roku 631 Patriarcha Aleksandrii i prefekt Egiptu, wychowany w środowisku monofizyckim w Syrii, oraz najbardziej wpływowy z nich Sergiusz, patriarcha Konstantynopola, przyjaciel cesarza Herakliusza.
W VII wieku, po nieudanej próbie Justyniana I i Soboru konstantynopolitańskiego II usunięcia schizmy monofizyzckiej powstałej po Soborze chalcedońskim, cesarz Herakliusz zabiegał o rozwiązanie kompromisowe dotyczące problemu chrystologii. Liczył na odbudowanie jedności na terenie cesarstwa bizantyjskiego, szczególnie jego wschodnich i południowych części. Kompromis miał polegać na przyjęciu diofizytyzmu chalcedońskiego, uznającego, że Boski Logos przyjął ludzkie ciało i istnieje w dwóch naturach, natomiast z drugiej strony proponował uznanie jednego działania bosko-ludzkiego ("ἐνέργεια)." Definicja tego terminu była jednak dość mglista. Ta doktryna teologiczna została początkowo przyjęta przez kościoły w Egipcie, Syrii i Armenii; nie została również potępiona przez biskupa Rzymu Honoriusza I.
Od "Dziewięciu rozdziałów" w 633 roku do "Ethkhesis" w roku 638.
Jednak unia z frakcją Teodozjan, najważniejszego stronnictwa egipskich monofizytów, przypieczętowana dokumentem w postaci tzw. "Dziewięciu rozdziałów", promulgowanym na synodzie w Aleksandrii 3 czerwca 633, autorstwa Cyrusa, nie trwała długo. Narzucana siłą szybko wywołała opozycję wśród duchowieństwa Syrii i Egiptu. Na jej czele stanął mnich Sofroniusz, od 634 roku patriarcha Jerozolimy. Sofroniusz stwierdził, że "Dziewięć rozdziałów" ma charakter wyłącznie monofizycki i poinformował o swoich zastrzeżeniach Sergiusza, patriarchę Konstantynopola. W odpowiedzi Sergiusz ogłosił Psephos, w którym zakazywał podejmowania jakichkolwiek rozważań na temat natury działania Chrystusa.
Także papież Honoriusz ostatecznie nie poparł nowej doktryny. W efekcie Sergiusz zdecydował się na jej porzucenie. W miejsce monoenergizmu zaproponował nową doktrynę monoteletyzmu, zakładającą istnienie jednej woli w Chrystusie. Nową doktrynę Sergiusz wyłożył w edykcie "ethkhesis", promulgowanym przez cesarza w 638 roku.
Sobór Konstantynopolitański III w 680 roku potępił poglądy monoteletów.

</doc>
<doc id="914142" url="https://pl.wikipedia.org/wiki?curid=914142" title="Kurt Christoph von Schwerin">
Kurt Christoph von Schwerin

Kurt Christoph von Schwerin, hrabia (ur. 26 października 1684 w Löwitz, zm. 6 maja 1757) – pruski generał i feldmarszałek ("Generalfeldmarschall"), jeden z najważniejszych dowódców doby fryderycjańskiej. Pochodził ze starego rodu szlacheckiego Schwerinów zamieszkałego na Pomorzu i w Meklemburgii. Brat Sophie Juliane von Schwerin.
W 1741 przejął dowodzenie od nieudolnie radzącego sobie króla i wygrał bitwę pod Małujowicami. Zginął w bitwie pod Pragą w roku 1757, podczas wojny siedmioletniej (1756-1763).

</doc>
<doc id="914143" url="https://pl.wikipedia.org/wiki?curid=914143" title="Vorticella">
Vorticella



</doc>
<doc id="914154" url="https://pl.wikipedia.org/wiki?curid=914154" title="Rekompilacja">
Rekompilacja

Rekompilacja – jest to ponowienie kompilacji. Rekompilacja jest wymagana zawsze, gdy kod źródłowy programu został zmieniony, bądź program jest przenoszony na inną architekturę procesora lub inny system operacyjny.

</doc>
<doc id="914155" url="https://pl.wikipedia.org/wiki?curid=914155" title="Minnesota Lynx">
Minnesota Lynx

Minnesota Lynx – zawodowy zespół koszykarski, z siedzibą w Minneapolis stanu Minnesota. Drużyna jest członkiem zachodniej konferencji ligi WNBA. Klub powstał w 1999 roku.

</doc>
<doc id="914156" url="https://pl.wikipedia.org/wiki?curid=914156" title="Umbrella">
Umbrella

Umbrella – piosenka stworzona przez Shawna Cartera, Teriusa Nasha i Christophera Stewarta na trzeci studyjny album Rihanny, "Good Girl Gone Bad" (2007). W piosence gościnnie wystąpił raper Jay-Z.
W wielu częściach Stanów Zjednoczonych singel ten został wydany 28 marca 2007, jednak jego prawdziwa data wydania została ustalona na 29 marca 2007. Światowa premiera piosenki miała miejsce na żywo w nowojorskiej radiostacji Hot 97 i na oficjalnej stronie internetowej Rihanny. W Wielkiej Brytanii po raz pierwszy można ją było usłyszeć w programie Scotta Millsa w Radio 1.
Rihanna pobiła kolejny rekord, zapisując się w historii muzyki. Jej „Umbrella” ponad 10 tygodni utrzymywała się na pierwszym miejscu brytyjskiej listy sprzedaży singli. To pierwszy taki wyczyn od 13 lat, gdy niepodzielnie królował zespół Wet Wet Wet z utworem „Love is All Around”.
Informacje o singlu.
Jest to pierwszy singel Rihanny z jej albumu "Good Girl Gone Bad", który został wydany 5 czerwca 2007. Opowiada o dwóch osobach troszczących się o siebie w trudnych chwilach i sytuacjach.
Piosenka ma brzmienie bardziej pop-rockowe niż jej poprzednie hity „SOS”, czy „Pon De Replay”.
Autor piosenki, Terius Nash twierdzi, że wielu artystów odrzuciło propozycję nagrania tej piosenki zanim została ona wykonana przez Rihannę. Do tych artystów należą między innymi Mary J. Blige, Britney Spears czy Akon.
Singel zadebiutował na oficjalnej liście singli w Stanach na 91. miejscu. Premiera teledysku odbyła się 26 kwietnia 2007 na oficjalnej stronie internetowej Rihanny.
Oficjalny remix piosenki zawiera rap amerykańskiej nastolatki Lil’ Mamy zamiast rapu Jay-Z, a drugi remix nazywa się „Cindrella” wykonywany razem z Chrisem Brownem i Jayem-Z.
W 2008 roku Rihanna wraz z Jay-Z odebrali nagrodę Grammy (jest to pierwsza nagroda Grammy Rihanny) za „Umbrellę”. Rihanna również wystąpiła podczas rozdania nagród śpiewając „Umbrellę” oraz „Don’t Stop the Music”.
Teledysk.
Został on nakręcony 13 kwietnia 2007 przez reżysera Chrisa Applebauma.
Premiera klipu odbyła się 26 kwietnia 2007 na stronie internetowej www.thisisrihanna.com. Internauci w USA mogli ściągnąć teledysk za darmo.
Klip rozpoczyna się rapem Jay-Z. Raper stoi w deszczu, a wokół niego znajduje się 6 tancerek ubranych w czarne stroje. Potem Rihanna zaczyna śpiewać w ciemnym, zadymionym pomieszczeniu. Następnie tańczy, podczas gdy strumienie wody tryskają wokół niej. W następnej części teledysku tańczy z tytułowym parasolem ubrana w wyjściowy strój. W klipie można także zobaczyć Rihannę nagą, jej całe ciało pomalowane jest srebrną farbą.
Teledysk dostał pięć nominacji do MTV Video Music Awards 2007. Wygrał jedną, ale najważniejszą – za teledysk roku, Rihanna pojawiła się na gali i odebrała statuetkę.

</doc>
<doc id="914159" url="https://pl.wikipedia.org/wiki?curid=914159" title="Casey Dellaqua">
Casey Dellaqua



</doc>
<doc id="914161" url="https://pl.wikipedia.org/wiki?curid=914161" title="Drepanocyt">
Drepanocyt



</doc>
<doc id="914162" url="https://pl.wikipedia.org/wiki?curid=914162" title="Drepanocyty">
Drepanocyty



</doc>
<doc id="914165" url="https://pl.wikipedia.org/wiki?curid=914165" title="Brzechwy">
Brzechwy



</doc>
<doc id="914168" url="https://pl.wikipedia.org/wiki?curid=914168" title="Metody otrzymywania kryształów syntetycznych">
Metody otrzymywania kryształów syntetycznych

Metody otrzymywania kryształów syntetycznych – zbiór metod prowadzących do otrzymywania mniej lub bardziej doskonałych kryształów.
Metody te zaczęto rozwijać w XIX wieku. W wieku XX opanowano techniki otrzymywania materiałów syntetycznych o takiej jakości, że często przewyższają właściwościami najwyższej jakości materiały naturalne. 
Syntetyczne materiały gemmologiczne można podzielić na monokrystaliczne, polikrystaliczne i amorficzne.
Podział metod.
Większość technologii otrzymywania materiałów syntetycznych skierowana jest na produkcję materiałów monokrystalicznych.
Metody:
Otrzymywanie kryształów w warunkach wysokiego ciśnienia i temperatury.
W warunkach podwyższonego ciśnienia i odpowiednio zwiększonej temperatury można wywołać proces rekrystalizacji niemal dowolnego materiału zdolnego do krystalizacji. 
Urządzenie do krystalizacji w tych warunkach ma formę prasy składającej się zwykle z kilku przeciwstawnych trzpieni zaciskających się współśrodkowo. Obszar największych ciśnień jest ogrzewany elektrycznie. W prasach tego typu można osiągnąć ciśnienie rzędu 100 000 atmosfer w temperaturach rzędu kilku tysięcy stopni Celsjusza. Takie warunki mogą być podtrzymywane długi czas. 
W procesie rekrystalizacji można stosować też mineralizatory (substancje o własnościach katalitycznych – spełniają one funkcje topnika tworzącego roztwór z krystalizowaną substancją).

</doc>
<doc id="914169" url="https://pl.wikipedia.org/wiki?curid=914169" title="Friedrich Wilhelm von Grumbkow">
Friedrich Wilhelm von Grumbkow

Friedrich Wilhelm von Grumbkow (ur. 4 października 1678 w Berlinie, zm. 18 marca 1739 tamże) – pruski mąż stanu i marszałek (niem. "Generalfeldmarschall"). W okresie 6 XII 1728 - 18 III 1739 był pierwszym ministrem Prus. Jego następca na tym stanowisku Heinrich von Podewils był jego zięciem.
Jego ojcem był pruski komisarz wojenny Joachim Ernst von Grumbkow. Od 1723 r., gdy utworzono kolegialny centralny urząd administracji państwowej (niem. "Generaldirektorium"), stanął na czele jego pierwszego departamentu. W 1737 r. został feldmarszałkiem.
Cesarski dyplomata Friedrich Heinrich von Seckendorff namówił go do anulowania planowanego małżeństwa następcy tronu (przyszły Fryderyk Wielki), ponieważ było ono nie na rękę Austrii. Grumbkow naraził się tym działaniem królowi.
Friedrich Wilhelm von Grumbkow uczynił wiele dla polepszenia relacji między królem a następcą tronu.
W długim konflikcie z nim pozostawał inny dowódca Leopold von Anhalt-Dessau.

</doc>
<doc id="914170" url="https://pl.wikipedia.org/wiki?curid=914170" title="The Feederz">
The Feederz

The Feederz – amerykański zespół punkrockowy z Arizony (później przeniósł się do San Francisco). 
Historia.
Został utworzony w 1977 roku przez wokalistę i gitarzystę Franka Discussiona oraz basistę Cleara Boba (Dan Clark). Później dołączył do nich perkusista Art Nouveau (John Vivier). Przed swoim pierwszym występem muzycy The Feederz rozpowszechnili wiadomość, którą lokalne media mylnie uznały za komunikat od terrorystów. Na debiutanckim występie Discussion spowodował panikę wśród publiczności, strzelając z karabinu AR 15. W 1980 roku ukazał się pierwszy singel zespołu "Jesus EP".
W 1982 Frank napisał "Bored with School" – długą inwektywę rozprowadzoną w liczbie pięciu tysięcy egzemplarzy do miejscowych szkół średnich i będącą jakoby ogłoszeniem departamentu edukacji stanu Arizona. Kiedy prowokacja się wydała, jej autor uciekł z Arizony do San Francisco, aby uniknąć aresztowania.
W 1984 roku Discussion zreformował zespół. Dołączyli do niego: basista Mark Roderick i D.H. Peligro. Z nimi nagrał "Ever Feel Like Killing Your Boss?". Okładka do płyty została wykonana z papieru ściernego. W 1986 roku z nowym perkusistą Jayedem Scotti zespół nagrał kolejną płytę "Teachers in Space". Na okładkę trafiło zdjęcie katastrofy Challengera (jedną z ofiar była nauczycielka fizyki Christa McAuliffe). Po wydaniu tego albumu zespół przerwał działalność.
Wznowił ją dopiero w 2002 roku wydając: "". Kolejny rok The Feederz spędzili w trasie. Obok Discussiona w zespole występowali basista Denmark Vesey i perkusista Ben Wah obaj, pochodzący z Seattle.

</doc>
<doc id="914174" url="https://pl.wikipedia.org/wiki?curid=914174" title="Szaleństwa młodości">
Szaleństwa młodości

Szaleństwa młodości (ang. "That Thing You Do!") – film z 1996 r. Debiut reżyserski Toma Hanksa. Opowiada o czwórce przyjaciół, która postanawia założyć zespół rockowy.
Fabuła.
Lata 60. XX w. Jimmy i Lenny zakładają zespół muzyczny o nazwie "Oneders". Nazwę zespołu wymyśla dziewczyna Jimmy'ego, Faye. Po wygraniu lokalnego konkursu, szef znanej wytwórni proponuje im współpracę. Wraz z sukcesami i pieniędzmi przychodzą też pierwsze rozczarowania. Ich singel "That Thing You Do!" przynosi im ogromny sukces, stają się prawdziwymi gwiazdami rocka i zmieniają nazwę zespołu na "The Wonders". Podróżują po Stanach Zjednoczonych, gdzie poznają wiele gwiazd z tamtych czasów. W wyniku kłótni z menedżerem White'em odchodzi Jimmy przez co zespół zrywa kontrakt i rozpada się.
Nagrody i nominacje.
Oscary za rok 1996
Złote Globy 1996
Nagroda Satelita 1996

</doc>
<doc id="914180" url="https://pl.wikipedia.org/wiki?curid=914180" title="Jesus EP">
Jesus EP

Jesus EP – singel zespołu The Feederz nagrany i wydany w 1980 przez wytwórnię Anxiety Records.

</doc>
<doc id="914182" url="https://pl.wikipedia.org/wiki?curid=914182" title="Pruski dryl">
Pruski dryl

Pruski dryl – nazwa potoczna odnoszona do metody szkolenia (w tym musztry) żołnierzy, wprowadzonej w latach dwudziestych i trzydziestych XVIII w. w Prusach przez feldmarszałka Leopolda von Anhalt-Dessau.
Polegała ona na bezwzględnym traktowaniu żołnierzy nie wykonujących natychmiast wydanych rozkazów. Przeciwnicy koncepcji (m.in. gen. Kurt Christoph von Schwerin) uważali, że przekształca ona ludzi w automaty do zabijania. Woleli posłuszeństwo żołnierzy budować na przywiązaniu i szacunku do nich jako do istot ludzkich.
Ważnym elementem pruskiego drylu było zgranie żołnierzy z muzyką wojskową i idealny szyk bojowy, który Prusacy potrafili utrzymać nawet przy bardzo silnym ogniu nieprzyjaciela.
Na pruskim drylu wzorowała się od lat czterdziestych XVIII w. armia Piemontu-Sabaudii, a od lat pięćdziesiątych XVIII w. armia brytyjska.

</doc>
<doc id="914183" url="https://pl.wikipedia.org/wiki?curid=914183" title="Piaskowy Dziadek">
Piaskowy Dziadek

Piaskowy Dziadek (niem. "Unser Sandmännchen") – nadawany od wielu lat niemiecki serial animowany. Pierwotnie miał on dwie wersje - wschodnio- i zachodnioniemiecką (Sandmännchen). Wersja zachodnioniemiecka została jednak zdjęta z anteny. Była nadawana w latach 1959 - 1991. Wersja wschodnioniemiecka jest emitowana od 1959 roku do dziś. Jest to najdłuższy serial animowany na świecie.
Postać Piaskowego Dziadka występowała w tekstach Ernsta Theodora Amadeusa Hoffmanna i Hansa Christiana Andersena.
Wersja polska.
Serial został wydany na DVD. Dystrybucja: Demel

</doc>
<doc id="914185" url="https://pl.wikipedia.org/wiki?curid=914185" title="Metoda flux-melt">
Metoda flux-melt

Metoda flux-melt (inaczej "krystalizacja z roztworu bezwodnego") - metoda otrzymywania monokryształów polegająca na stosowaniu topników tworzących roztwór z krystalizowanym materiałem. 
W metodzie tej krystalizowaną mieszaninę podgrzewa się w platynowym tyglu stale mieszając, aż do uzyskania jednorodnego, bezwodnego roztworu. Powolne chłodzenie, które może trwać wiele dni, prowadzi do wykrystalizowania z roztworu monokryształów. Cały proces przebiega w warunkach normalnego ciśnienia. Metodą tą można wytwarzać kryształy raczej niskiej jakości, o ograniczonej jednorodności i czystości.

</doc>
<doc id="914186" url="https://pl.wikipedia.org/wiki?curid=914186" title="Uti possidetis">
Uti possidetis

Uti possidetis – zasada prawa międzynarodowego, wedle której strony prowadzące konflikt zbrojny godzą się na jego zakończenie z zachowaniem aktualnego w danym momencie stanu posiadania – a więc na usankcjonowanie wszystkich zdobyczy i strat wojennych.
Termin wywodzi się z prawa rzymskiego, pełne łacińskie wyrażenie "uti possidetis, ita possideatis" tłumaczy się: co posiadasz, będziesz posiadał. Zasada była szeroko stosowana na przestrzeni dziejów, a jej stosowanie rozszerzono także w okresie dekolonizacji na gwarancję nienaruszalności granic państwowych w czasie pokoju.
Współcześnie zasada ta miała zastosowanie w trakcie rozpadu państw złożonych (ZSRR, Jugosławia). Zgodnie z nią nowe państwa powstawały w granicach dawnych jednostek terytorialnych. Nie modyfikowano ich granic, choć często nie odpowiadały one podziałom etnicznym.

</doc>
<doc id="914191" url="https://pl.wikipedia.org/wiki?curid=914191" title="Marcelinho">
Marcelinho

Marcelinho, właśc. Marcelo dos Santos lub Marcelinho Paraíba (ur. 17 maja 1975 w Campina Grande) – brazylijski piłkarz, grający na pozycji napastnika w Boa Ituiutaba.
Kariera.
Kariera klubowa.
Występował kolejno w: Santos FC, Rio Branco Esporte Clube, São Paulo Futebol Clube, Olympique Marsylia, Gremio Porto Alegre, Hertha BSC, Trabzonspor, VfL Wolfsburg, Clube de Regatas do Flamengo, Coritiba FBC, São Paulo FC, Sport Recife, Grêmio Barueri, a aktualnie w Boa Ituiutaba.
Hertha BSC.
W Berlinie uchodził za ikonę klubu. Słynął jednak z prowadzenia rozrywkowego trybu życia, przez co popadł w konflikt z trenerem Falko Götzem i w związku z tym odszedł z Herthy. W zespole z dolnej saksonii – VfL Wolfsburg grał na pozycji rozgrywającego. Po krótkim czasie otrzymał od trenera Magatha opaskę kapitana. Został niespodziewanie sprzedany przed rozpoczęciem sezonu 2008/2009 do Flamengo za 1 milion euro.
Kariera reprezentacyjna.
W reprezentacji Brazylii rozegrał 5 meczów i zdobył jednego gola.

</doc>
<doc id="914192" url="https://pl.wikipedia.org/wiki?curid=914192" title="Status quo ante bellum">
Status quo ante bellum

Status quo ante bellum (łac.) – zasada prawa międzynarodowego, wedle której strony prowadzące konflikt zbrojny godzą się na jego zakończenie przez powrót do "stanu posiadania sprzed wybuchu wojny".
Termin wywodzi się z prawa rzymskiego. Zasada była szeroko stosowana na przestrzeni dziejów: takim ustaleniem zakończyły się np. wojna brytyjsko-amerykańska i wojna iracko-irańska. Po II wojnie światowej jest ona jedną z zasad prowadzenia konfliktów zbrojnych – zgodnie z nimi, o ile nawet dojdzie do wygranej wojny, aneksje i inne zmiany terytorialne nie są dokonywane.

</doc>
<doc id="914194" url="https://pl.wikipedia.org/wiki?curid=914194" title="Merodak-Baladan">
Merodak-Baladan



</doc>
<doc id="914196" url="https://pl.wikipedia.org/wiki?curid=914196" title="Marduk-apla-iddina II">
Marduk-apla-iddina II

Marduk-apla-iddina II (sum. damar.utu.a.mu; akad. "Marduk-apla-iddina", tłum. „Marduk dał mi następcę”; bibl. "Merodak-Baladan") – władca Babilonii w latach 721-710 p.n.e. oraz 703 p.n.e. Pochodził z chaldejskiego plemienia Bit-Jakini. W 721 roku p.n.e. korzystając ze zmiany władcy Asyrii, na czele wszystkich plemion chaldejskich wkroczył do Babilonu i ogłosił się królem Babilonii. Otwarcie w ten sposób zerwał z lojalnością wobec Asyrii. Rok później (720 p.n.e.) zawarł sojusz z królem Elamu Humban-nikaszem I, który według jednej z babilońskich kronik pokonać miał w bitwie pod Der wysłane przez Sargona II oddziały interwencyjne bez pomocy Babilończyków. Nie przeszkodziło to Marduk-apla-iddinie II przypisania sobie zwycięstwa i ogłoszenia, że:
W 710 p.n.e. podczas kolejnej kampanii Sargona II przeciwko Babilonii zmuszony został do wycofania się z Babilonu. Wspomagany przez plemiona zamieszkujące bagienne tereny południowego Sumeru i Kraju Nadmorskiego Chaldejczyk bronił się prawie dwa lata. Ostatecznie został oblężony w Durjakin i ranny:
W 703 p.n.e. po powrocie z Elamu ponownie zjednoczył plemiona chaldejskie i aramejskie w Babilonii i korzystając z kolejnej zmiany władcy Asyrii wszczął rebelię zakończoną zdobyciem Babilonu. Kilka miesięcy później rebelianci zostali pobici przez armię króla asyryjskiego Sennacheryba w bitwie pod Kisz, a sam Marduk-apla-iddina II ponownie uszedł w trudno dostępne tereny Kraju Nadmorskiego. Sennacheryb splądrował pałac króla babilońskiego, wziął licznych jeńców i przesiedlił ok. 210 000 Babilończyków, Chaldejczyków i Aramejczyków do Asyrii.
W 701 p.n.e. na czele wojski chaldejskich, aramejskich i elamickich po raz ostatni próbował pokonać Sanheriba i odzyskać tron Babilonii. Został jednak pokonany w 700 p.n.e. Wkrótce potem zmarł.
Jego wnukiem był przywódca plemion chaldejskich Nabu-bel-szumati.
Postać króla w relacji biblijnej.
Marduk-apla-iddina II pod imieniem Merodak-Baladan występuje w Biblii: w Drugiej Księdze Królewskiej (20; 12-15) oraz w Księdze Izajasza (39; 1-8). Kontakty dyplomatyczne króla babilońskiego z królem Judy Ezechiaszem prawdopodobnie miały na celu pozyskanie nowego sojusznika przeciwko Asyrii oraz wywołanie konfliktu zbrojnego w walce z nią na zachodzie.

</doc>
<doc id="914202" url="https://pl.wikipedia.org/wiki?curid=914202" title="Guiding Light">
Guiding Light

Guiding Light (do 1975 "The Guiding Light", w skrócie "GL") – amerykański serial radiowy i telewizyjny, nadawany od 25 stycznia 1937 do 29 czerwca 1956 w radiu, a od 30 czerwca 1952 do 18 września 2009 w telewizji. Była to jedna z pionierskich oper mydlanych w historii srebrnego ekranu. Mimo zakończenia emisji w 2009 pozostaje najdłużej emitowanym serialem na świecie. Serial był nadawany przez 72 lata: 15 lat tylko w radiu, 4 lata jednocześnie w radiu i telewizji oraz 53 lata tylko w telewizji. Łącznie powstały 18262 odcinki (radiowe i telewizyjne).
Twórczynią serialu była Irna Phillips (zm. 1973). Miał on premierę 25 stycznia 1937 w amerykańskim radiu stacji NBC, gdzie wyprodukowano około 2500 odcinków. W 1947 zadebiutował na antenie radia CBS, natomiast 30 czerwca 1952 w telewizji CBS. Mimo rozpoczęcia nadawania w telewizji emisja radiowa tych samych treści odbywała się jeszcze przez 4 lata – do 29 czerwca 1956. 13 marca 1967 nadano pierwszy odcinek w kolorze. 9 września 1968 odcinki zostały wydłużone z 15 do 30 minut i zaprzestano emisji na żywo. W 1975 z tytułu usunięto przedrostek "The". 7 listopada 1977 nadano pierwszy odcinek trwający godzinę. 8 września 1986 wyemitowano 10000. odcinek serialu w sieci CBS. 15000. odcinek w sieci CBS wyemitowano 7 września 2006. 25 stycznia 2007 serial obchodził 70-lecie istnienia. Łącznie w radiowej i telewizyjnej stacji CBS wyemitowano 15762 odcinki.
Fabuła toczyła się wokół kilku rodzin – Bauerów, Spauldingów, Lewisów, Marlerów, Cooperów i innych, mieszkających w fikcyjnym miasteczku Springfield. Tytuł odnosi się do lampy w gabinecie dr. Johna Ruthledge’a (głównego bohatera, gdy "The Guiding Light" zadebiutował w 1937), która miała wskazywać ludziom drogę.
Odcinek z 1 listopada 2006 był współtworzony razem z wydawnictwem "Marvel Comics". Jeden z bohaterów uzyskał w nim nadnaturalne moce.
Oglądalność.
W sezonie 1956–1957 i 1957–1958 serial zajmował pierwsze miejsce pod względem oglądalności wśród oper mydlanych z pasma daytime. Z biegiem lat jego oglądalność zaczęła jednak spadać. W latach 90. niższą oglądalność od "GL" miały przede wszystkim opery mydlane z elementami fantastycznymi. W 2003, po zdjęciu z anteny jednej z ostatnich oper mydlanych z elementami fantastycznymi, serial zajął przedostatnie miejsce w rankingu oglądalności. W sierpniu 2008, po zdjęciu z anteny opery mydlanej "Passions", "Guiding Light" stał się najmniej oglądaną operą mydlaną.
"Guiding Light" oglądało dużo starszych osób, ale wśród jego widzów znajdowały się też młodsze osoby. Starszą widownię można wytłumaczyć wczesnymi godzinami nadawania serialu, kiedy telewizję oglądają głównie osoby w wieku emerytalnym, już niepracujące. Mieszkańcy USA mogli jednak śledzić "GL" przez internet, na stronie telewizji, która go emituje.
Od 29 lutego 2008 lutego serial można było oglądać w nowej jakości, oznaczającej znaczne zwiększenie scen w plenerze oraz przeniesienie akcji ze studia do prawdziwych domów. Był także emitowany w technologii HDTV. Znacznie nowocześniejszy sposób kręcenia miał go uchronić przed zdjęciem z anteny.
Mimo niezbyt wysokiej oglądalności w marcu 2008 telewizja CBS zdecydowała się przedłużyć wygasający we wrześniu 2008 kontrakt serialu. Został on przedłużony do września 2009. Telewizja rozważała również przedłużenie kontraktu do 2010.
1 kwietnia 2009 stacja CBS ogłosiła zakończenie produkcji "GL" z powodu wciąż spadającej oglądalności. Ostatni klaps padł na planie 11 sierpnia 2009. Ostatni odcinek został wyemitowany na antenie CBS 18 września 2009. W końcowych odcinkach powrócili aktorzy i postacie z całej historii serialu. Gościnnie pojawili się też bohaterowie "Żaru Młodości (The Young and the Restless)".
Ostatni odcinek serialu obejrzało blisko 3 miliony widzów.
Obsada.
Mimo ponad 72 lat emisji (57 w TV), pod koniec swojej emisji "GL" nie mógł poszczycić się aktorami grającymi w nim od bardzo wielu lat. Pomimo wieku serialu aktorzy z najdłuższym stażem występowali w nim zaledwie od lat 80. Dla przykładu: w drugiej pod względem liczby odcinków amerykańskiej operze mydlanej – "As the World Turns" – jedna osoba grała wciąż od początku, czyli od 1956, a oprócz niej jest jeszcze kilku innych aktorów weteranów, którzy grają od lat 60. i 70 (gdy "GL" było jeszcze na antenie). Pod koniec "Guiding Light" było mało weteranów, dlatego że wielu z nich umarło, lub zostało zwolnionych wskutek cięć budżetowych w poprzednich latach. Wprawdzie jedna z serialowych postaci została wykreowana jeszcze w latach 70., ale o ile postać miała w miarę długą historię, o tyle ostatni aktor wcielający się w nią był w "GL" zaledwie od 1994. Oprócz tego w obsadzie ostatniego odcinka znajdowała się jedna osoba, która zadebiutowała w latach 70., ale pojawiła się ona specjalnie na koniec emisji serialu.
W historii programu była tylko jedna osoba, która grała w nim od ponad 30 lat. Była nią Charita Bauer, wcielająca się w postać Berthy Bauer. Pojawiała się w serialu od 1950 do 1984. Aktorka zmarła w 1985.
Emisja na świecie.
Serial nie doczekał się emisji w wielu krajach. Jest lub był nadawany m.in. w:
Niemcy.
Był nadawany pod tytułem "Springfield Story". Emisja serialu w tym kraju zaczęła się w 1986. Zaczęto go emitować od odcinka 8258, pochodzącego z 1979. Emisja w Niemczech zakończyła się w 1999.
Włochy.
Emisja serialu w tym kraju zaczęła się w 1982 pod tytułem "Sentieri". Serial emitowano na Canale 5. W 1988 został przeniesiony z Canale 5 na Rete 4 i był na nim nadawany do 2012. Serial nie cieszył się dużą oglądalnością w tym kraju. Pod koniec emisji kształtowała się ona na poziomie zaledwie 700 tys. widzów. W latach 80. przyciągał zaś po 2,5 mln widzów.
Francja.
W tym kraju serial był na antenie TF1 od 1987 do 1994 pod tytułem "Haine et Passion". Jako pierwszy wyświetlono odcinek 9000. W 2004 od września do grudnia był emitowany w stacji France 3 pod tytułem "Les Vertiges de la passion". Emisja rozpoczęła się od odcinka 13815.

</doc>
<doc id="914206" url="https://pl.wikipedia.org/wiki?curid=914206" title="Ruch 4 Maja">
Ruch 4 Maja

Ruch 4 Maja – chiński antyimperialistyczny i kulturalny studencki ruch polityczny, skierowany przeciwko postanowieniom traktatu wersalskiego.
Tło historyczne.
W czasie I wojny światowej, w 1917 r. Chiny wypowiedziały Niemcom wojnę, licząc na uzyskanie silniejszej pozycji w świecie oraz na odzyskanie prowincji Szantung. Podczas wojny dostała się ona pod kontrolę Japonii, bo kraj ten również przystąpił do wojny po stronie Ententy.
W 1918 r. rząd pekiński, kontrolujący tylko północną część kraju i pozostający w konflikcie z rządem Kuomintangu na południu, podpisał z Japonią tajną umowę, w której zaakceptował roszczenia tego kraju wobec Szantungu. Także podpisany 28 czerwca 1919 traktat wersalski potwierdził, że prowincja ta to japońskie terytorium.
Masowe protesty.
Powstanie Ruchu datuje się na 4 maja 1919 roku, gdy na placu Niebiańskiego Spokoju w Pekinie zebrało się ponad 3000 studentów, domagających się odrzucenia traktatu wersalskiego, powrotu Shandongu do Chin i dymisji projapońskich członków rządu.
Próba stłumienia protestów i aresztowanie w przeciągu dwóch dni 700 osób spowodowały wybuch podobnych wystąpień studenckich w Tianjinie, Nankinie, Szanghaju, Wuhanie, Changshy i Kantonie. Do studentów przyłączyli się kupcy, ogłaszając bojkot japońskich towarów, a później także robotnicy.
Rozruchy szybko sparaliżowały większe chińskie miasta. W dniach 4–5 czerwca proklamowano strajk generalny w Szanghaju, do którego 10 czerwca przyłączyło się około 70 tysięcy robotników.
W obawie przed dalszym rozprzestrzenianiem się protestów rząd w Pekinie uwolnił aresztowanych studentów, zdymisjonował trzech najbardziej projapońskich ministrów (Cao Rulina, Zhang Zongxianga i Lu Zongyu), odmówił także podpisania traktatu wersalskiego.
Skutki.
Ruch 4 Maja doprowadził do ogólnonarodowego „przebudzenia” i do rewolucji w myśli, sztuce, literaturze, w której główną rolę odegrało środowisko inteligenckie oraz akademickie. Środowisko, w którym Ruch się rozwijał było znane jako Ruch Nowej Kultury (新文化運動).
Wydarzenia 4 maja były punktem zwrotnym w historii chińskiego nacjonalizmu. Spowodowały gwałtowny wzrost popularności tej ideologii wśród ludności chińskiej.

</doc>
<doc id="914207" url="https://pl.wikipedia.org/wiki?curid=914207" title="As the World Turns">
As the World Turns

As the World Turns (w skrócie "ATWT") – amerykański serial telewizyjny, emitowany od 2 kwietnia 1956 do 17 września 2010. Po zdjęciu z anteny w 2009 serialu "Guiding Light" stał się najdłuższą nadal emitowaną telewizyjną operą mydlaną na świecie. Z kolei po zdjęciu z anteny "ATWT" jest nią obecnie brytyjska "Coronation Street", a spośród seriali amerykańskich – "Szpital miejski" ("General Hospital").
"ATWT" był pierwszą amerykańską operą mydlaną, której odcinki trwały pół godziny (podobnie jak "The Edge of Night", który zadebiutował tego samego dnia, miesiąca i roku). Od 1975 odcinki trwały 60 minut (wliczając reklamy). 12 maja 1995 wyemitowano 10000 odcinek serialu, 13000 odcinek wyemitowano 24 kwietnia 2007. Od 1958 do 1978 serial był najpopularniejszą operą mydlaną w USA. W kwietniu 2006 obchodził 50. rok emisji.
8 grudnia 2009 ogłoszono, że CBS nie przedłuży kontraktu serialu. Ostatni odcinek został wyemitowany 17 września 2010.
Emisja na świecie.
Holandia
"ATWT" było emitowane na kanale RTL 4 od 1990 do 22 lutego 2012. Oglądalność kształtowała się na poziomie 800 tysięcy widzów. W Holandii – odwrotnie niż w USA – serial ten miał wyższą widownię niż także emitowana w tym kraju "Moda na sukces".
Bułgaria
Serial powrócił na antenę Bułgarii 8 kwietnia 2008, zaczynając od odcinków z 2004.
Albania
Serial jest pokazywany w telewizji Vizion+, zaczynając od odcinków z 2006.
Macedonia
"ATWT" jest emitowane od 15 grudnia 2008, od poniedziałku do piątku o godzinie 12.15 na kanale Sitel.
Spin-off.
5 maja 1965 serial doczekał się emitowanego w telewizji primetime spin-offu pt. "Our Private World". Wyemitowano 38 odcinków. Ostatni z nich został nadany 10 września 1965.
Obsada.
Wielu z występujących w serialu aktorów pojawia się w nim od ponad 10 lat. Najdłużej grała aktorka Helen Wagner (zm. w maju 2010), wcielająca się w postać Nancy Hughes. Pojawiała się w serialu od pierwszego odcinka z 1956 do 5 kwietnia 2010. Helen była także osobą, która wypowiedziała w nim pierwsze słowa – "Dzień dobry, kochanie. Co chciałbyś na śniadanie?" Były one skierowane w stronę serialowego męża – Chrisa Hughes, granego przez Dona MacLaughlin. Aktor, który odtwarzał rolę Chrisa, zmarł w 1986 po 30 latach spędzonych na planie serialu. Aktorka Helen Wagner jest wpisana do księgi rekordów Guinnessa, jako osoba najdłużej wcielająca się w serialową postać (TV).
Trójka aktorów gra w serialu jeszcze od lat 60. Jednej z osób grającej w nim od tych lat nie ma aktualnie w głównej obsadzie (występuje gościnnie). Wśród osób będących w "ATWT" od ponad 30 lat przeważają kobiety. Don Hastings jest jedynym mężczyzną grającym w serialu od więcej niż 30 lat. Jest także jednym z najdłużej występujących aktorów. Zadebiutował w 1960, tak samo jak aktorka Eileen Fulton. Don Hastings wciela się w postać Boba Hughes, serialowego syna Nancy Hughes.
Aktorzy grający w "ATWT" od bardzo dawna rzadko w nim występują. Helen Wagner w ostatnich latach gry w serialu pojawiała się w nim bardzo rzadko.

</doc>
<doc id="914210" url="https://pl.wikipedia.org/wiki?curid=914210" title="Tydzień Mozartowski">
Tydzień Mozartowski

Tydzień Mozartowski (niem. "Mozartwoche") – coroczne wydarzenie w Salzburgu, które ma miejsce podczas okresu wokół dnia urodzin Mozarta, 27 stycznia, i obejmuje około 25 wydarzeń.
Impreza organizowana jest przez Międzynarodową Fundację Mozarteum, grupującą światowej sławy dyrygentów, solistów, śpiewaków, orkiestr i zespołów. W programie znajdują się koncerty z udziałem Filharmoników Wiedeńskich, Orchestra in Residence, Camerata Salzburg, Mozarteum Orchester Salzburg oraz występy orkiestr gościnnych; odbywają się tam także koncerty kameralne.

</doc>
<doc id="914214" url="https://pl.wikipedia.org/wiki?curid=914214" title="Antoni Hann">
Antoni Hann

Antoni Hann (ur. 1796 w Warszawie, zm. 14 marca 1861 tamże) – chemik, profesor, przedsiębiorca, grafik.
Życiorys.
Po nauce w prywatnej szkole Marchanda Hann wstąpił do Liceum Warszawskiego i po jego ukończeniu zapisał się w roku 1819 na Uniwersytet Warszawski, gdzie studiował chemię i inne nauki przyrodnicze. W roku 1822 otrzymał magisterium, wyróżniony złotym medalem, i objął posadę adiunkta przy katedrze chemii.
W latach 1825 – 1829 przebywał na stypendium rządowym za granicą, badając techniki garbarstwa i białoskórnictwa. Zjechał prawie wszystkie kraje Europy, przyjmując pracę jako robotnik fabryczny by zapoznać się z metodami fabrykacji. Po powrocie do kraju został profesorem chemii w Instytucie Politechnicznym w Warszawie. Wziął udział w powstaniu listopadowym, kierując fabryką saletry potasowej produkowanej z tynku na potrzeby wojska (do wyrobu prochu). Po upadku powstania wyemigrował do Prus Wschodnich i osiedlił się w Elblągu, gdzie zamierzał otworzyć szkołę przemysłową, ale nie będąc poddanym pruskim nie otrzymał na to zezwolenia. Do Polski powrócił ok. r. 1835, ale przez wiele lat musiał się utrzymywać z prywatnych lekcji i z odczytów, nie mogąc otrzymać żadnej stałej pracy ze względu na swą powstańczą przeszłość. Ostatecznie dano mu w r. 1841, prawdopodobnie dzięki protekcji Leopolda Kronenberga, posadę intendenta w Mennicy Warszawskiej, parę lat później został jej dyrektorem i był nim do śmierci. W roku 1843 Bank Polski wysłał Hanna do Niemiec i Francji w celu poznania nowych metod warzenia soli – doświadczenia zebrane przez niego wykorzystano później w Ciechocinku.
Członek honorowy Towarzystwa Rolniczego w Królestwie Polskim w 1858 roku.
Hann był także zdolnym grafikiem. Tworzył litografie z podobiznami królów polskich, rysował również karykatury. Działał także społecznie i w dziedzinie kultury – w ostatnim roku życia był jednym z redaktorów Biblioteki Warszawskiej. Pochowany został na warszawskich Powązkach, w grobowcu rodzinnym Hannów (pod murem 1-1-80/81).

</doc>
<doc id="914217" url="https://pl.wikipedia.org/wiki?curid=914217" title="In Orbit">
In Orbit

In Orbit – drugi album szwedzkiej wokalistki September, wydany 26 października 2005. Został wydany przez nową wytwórnię Catchy Tunes.
Doszedł w Szwecji do 17 pozycji w Swedish Album Chart. W 2006 roku In Orbit został wydany w Finlandii i doszedł do 36 pozycji w Finnish Album Chart. Największy sukces album osiągnął w Polsce, gdzie został wydany wraz z remiksami najlepszych piosenek, teledyskami i galerią zdjęć artystki. In Orbit utrzymywało się przez trzy miesiące w pierwszej pięćdziesiątce najlepiej sprzedawanych albumów w Polsce i doszedł do 10 pozycji. Sprzedał się w ponad 10,000 egzemplarzy i 17 października 2007 uzyskał status złotej płyty. 
Album ten został wydany również w Niemczech, Włoszech, Francji, Wielkiej Brytanii, Chinach i Japonii. 5 piosenek z In Orbit weszło w skład amerykańskiego albumu September o nazwie "September".
W marcu 2008 roku album pojawił się na angielskim i amerykańskim iTunes, ale po kilku dniach go stamtąd usunięto. 
Lista utworów.
Wszystkie piosenki wyprodukowany i zmiksowane przez Jonasa von der Burga, a napisane przez Jonasa von der Burga, Anoo Bhagavana i Niklasa von der Burga oprócz "Looking For Love", które zostało napisane przez Stephena Elsona i Dave'a Stephensona oraz "Midnight Heartache", które zostało napisane przez Jonasa von der Burga, Anoo Bhagavana, Niklasa von der Burga, Donna Weissa i Jackie de Shannona.

</doc>
<doc id="914220" url="https://pl.wikipedia.org/wiki?curid=914220" title="Ruch 4 maja">
Ruch 4 maja



</doc>
<doc id="914226" url="https://pl.wikipedia.org/wiki?curid=914226" title="Lisa Lynne">
Lisa Lynne

Lisa Lynne – harfistka amerykańska wykonująca muzykę celtycką, multiinstrumentalistka.
Jako artystka związana z Windham Hill i New Earth Records jest znana zarówno w kręgach muzyki folk, jak i new age. Brała zresztą udział w projektach muzycznych, takich, jak choćby „Celtic Zen”.
Sama artystka uważa jednak, że termin „new age” do jej muzyki nie pasuje, za wiele w niej bowiem „old age” – muzyki dawnej i renesansowej.

</doc>
<doc id="914227" url="https://pl.wikipedia.org/wiki?curid=914227" title="Ever Feel Like Killing Your Boss?">
Ever Feel Like Killing Your Boss?

Ever Feel Like Killing Your Boss? – debiutancki album The Feederz wydany w 1984 przez wytwórnię Flaming Banker. Nagrań dokonano w 1983 w Hyde Street Studios (San Francisco) oraz w Gabriel Engineering (Mesa)

</doc>
<doc id="914228" url="https://pl.wikipedia.org/wiki?curid=914228" title="Zisis Wrizas">
Zisis Wrizas

Zisis Wrizas, (ur. 9 listopada 1973 w Kawali) – grecki piłkarz występujący na pozycji napastnika. Obecnie jest dyrektorem technicznym PAOK-u Saloniki.
Kariera klubowa.
Wrizas profesjonalną karierę zaczynał Skodzie Ksanti. Po 5 latach przeszedł do PAOK-u, gdzie występował przez kolejne 4 sezony. W sezonie 1997/98 Pucharu UEFA zdobył bramkę z Arsenalem. W greckim klubie zaliczył cztery udane sezony, zaowocowało to transferem do Serie A, a dokładnie do zespołu AC Perugia. Podczas pierwszego sezonu zdobył 9 goli i 2 asysty i zagrał we wszystkich spotkaniach, najbardziej pamiętnym meczem Zisisa było spotkanie przeciwko Fiorentinie, zdobył hat-tricka. Jednym z pamiętnym meczów był także mecz przeciwko Milanowi, gdzie został najlepszym zawodnikiem spotkania i dwukrotnie trafił do siatki. W tej drużynie Grek grał do połowy sezonu 2003/2004, kiedy to został wytransferowany do Fiorentiny. We Florencji grał zaledwie pół roku, po czym przeszedł do Celty Vigo, gdzie grał przez następny rok. W kolejnym sezonie grecki napastnik występował już w Torino Calcio. Następnie Wrizas grał w Skodzie Ksanti, a karierę zakończył w PAOK-u Saloniki.
Kariera reprezentacyjna.
W reprezentacji Grecji Zisis Wrizas debiutował 27 kwietnia 1994 roku w towarzyskim meczu z Arabią Saudyjską. W 2004 roku wraz z kolegami wystąpił na Mistrzostwach Europy. Wystąpił w meczu otwarcia przeciwko gospodarzom – Portugalii, Grecji udało się wygrać 2-1, a Zisis rozegrał cały mecz. W drugim meczu Grecy zremisowali z Hiszpanią, a w trzecim przegrali z Rosją 1-2 Wrizas zdobył gola i dzięki temu Grecja wyszła z grupy. Ze względu na kartki nie wystąpił z Francją, jednak po zaciętym meczu Grecja zwyciężyła, w kolejnych dwóch także w których Wrizas zagrał, Grecji nieoczekiwanie udało się wygrać turniej. Rok później Grecy wystąpili na Pucharze Konfederacji w 2005 roku, odpadli zdobywając zaledwie jeden punkt z Meksykiem, Zisisowi i całej drużynie nie udało się nawet zdobyć bramki. Łącznie Wrizas w kadrze wystąpił 68 razy i strzelił 9 goli.
Styl gry.
Zawodnik z niespotykanymi umiejętnościami. Mimo wysokiego wzrostu, szybki i wytrzymały, a także silny. Dzięki temu miał dużą łatwość wchodzenia w pole karne. Grał zazwyczaj jako środkowy napastnik, Zdobywał wiele goli po uderzeniach głową, Dobrze odnajdywał się w polu karnym.

</doc>
<doc id="914229" url="https://pl.wikipedia.org/wiki?curid=914229" title="Teachers in Space">
Teachers in Space

Teachers in Space – drugi album The Feederz wydany w 1986 przez wytwórnię Flaming Banker. Nagrań dokonano w 1983 w Peter Millers Studios w San Francisco.

</doc>
<doc id="914232" url="https://pl.wikipedia.org/wiki?curid=914232" title="Michel Richard Delalande">
Michel Richard Delalande

Michel Richard Delalande [de Lalande] (ur. 15 grudnia 1657 w Paryżu, zm. 18 czerwca 1726 w Wersalu) – francuski organista i kompozytor okresu baroku.
Specjalizował się w sinfoniach tworzonych dla króla Ludwika XIV znanych jako: "Simphonies pour les Soupers du Roy". Komponował także muzykę do baletów i motety. Współczesnymi mu kompozytorami byli: Jean-Baptiste Lully i François Couperin.
Delalande był nauczycielem muzyki królewskich córek i kapelmistrzem orkiestry Kaplicy Królewskiej ("Chapelle royale") od roku 1683 do śmierci w roku 1726.

</doc>
<doc id="914243" url="https://pl.wikipedia.org/wiki?curid=914243" title="Mardukapaliddina II">
Mardukapaliddina II



</doc>
<doc id="914247" url="https://pl.wikipedia.org/wiki?curid=914247" title="Crayon Shin-chan">
Crayon Shin-chan



</doc>
<doc id="914248" url="https://pl.wikipedia.org/wiki?curid=914248" title="Stadtschloss w Berlinie">
Stadtschloss w Berlinie



</doc>
<doc id="914253" url="https://pl.wikipedia.org/wiki?curid=914253" title="Wells Fargo Center">
Wells Fargo Center

Wells Fargo Center to:

</doc>
<doc id="914255" url="https://pl.wikipedia.org/wiki?curid=914255" title="António Fernandes">
António Fernandes

António Fernandes (ur. 18 października 1962) – portugalski szachista, arcymistrz od 2003 roku.
Kariera szachowa.
Od końca lat 70. należy do podstawowych zawodników reprezentacji Portugalii. Jest rekordzistą kraju pod względem liczby startów w szachowych olimpiadach: w latach 1980–2010 wziął udział w 15 turniejach olimpijskich (w tym pięciokrotnie na I szachownicy). Najlepszy wynik indywidualny uzyskał w roku 1992 w Manili, zdobywając brązowy medal za uzyskany rezultat na II szachownicy. Poza tym czterokrotnie reprezentował Portugalię w turniejach o drużynowe mistrzostwo Europy (1989, 1992, 1999, 2001). W 2004 r. został trzecim Portugalczykiem w historii, któremu Międzynarodowa Federacja Szachowa nadała tytuł arcymistrza.
Wielokrotnie zdobywał medale w mistrzostwach kraju, m.in. sześciokrotnie złote (1990, 1991, 1992, 1996, 2001, 2006), dwukrotnie srebrne (1999, 2002) oraz dwukrotnie brązowe (2000, 2004). 
Do największych sukcesów w turniejach międzynarodowych zaliczyć może dzielone II miejsce (za Miguelem Illescasem Cordobą) w Los Yebenes (1990), dz. II m. (za Kevinem Spraggettem) w Loures (1996), I m. w Lizbonie (1996, 2001) oraz dz. I m. (wraz z Kevinem Spraggettem) w Santo António (2002).
Najwyższy ranking w karierze osiągnął 1 stycznia 1998 r., z wynikiem 2495 punktów dzielił wówczas 1. miejsce (wspólnie z Antonio Antunesem) wśród portugalskich szachistów.

</doc>
<doc id="914256" url="https://pl.wikipedia.org/wiki?curid=914256" title="Antonio Fernandes">
Antonio Fernandes



</doc>
<doc id="914258" url="https://pl.wikipedia.org/wiki?curid=914258" title="Klaus Flouride">
Klaus Flouride

 Klaus Flouride właśc. Geoffrey Lyall (ur. 1949 w Detroit, Michigan) – amerykański gitarzysta basowy. W czerwcu 1978 wraz z East Bay Rayem i Jello Biafrą utworzył zespół Dead Kennedys, w którym występował aż do jego rozpadu w grudniu 1986.
Jeszcze w czasach istnienia Dead Kennedys Flouride zaczął pracę nad solowymi albumami. W 1982 ukazał się "Shortning Bread", a w 1985 "Cha Cha Cha With Mr. Flouride". Po zakończeniu działalności przez Dead Kennedys zrobił sobie przerwę do 1988, kiedy to powrócił na rynek trzecim solowym albumem "Because I Say So". W 1991 wydał kolejny album "The Light is Flickering".
W tym czasie pracował też w studiach nagraniowych przy różnych projektach muzycznych jako producent. Pod koniec lat 90. razem z East Bay Rayem i D.H. Peligro pozwał do sądu Jello Biafrę. Poszło o tantiemy, prawa do nagrań i prawa do nazwy zespołu. Po długim i skomplikowanym procesie w 2000 zapadł wyrok korzystny dla nich. W 2001 roku reaktywowali Dead Kennedys jednak bez Jello Biafry, którego zastąpili ex-wokalistą grupy Dr. Know Brandonem Cruzem.
Klaus Flouride napisał tylko jedną piosenkę dla Dead Kennedys "Dog Bite", która ukazała się na albumie "In God We Trust, Inc.".

</doc>
<doc id="914260" url="https://pl.wikipedia.org/wiki?curid=914260" title="Isłamiej">
Isłamiej



</doc>
<doc id="914264" url="https://pl.wikipedia.org/wiki?curid=914264" title="Isłamiej (miasto)">
Isłamiej (miasto)

Isłamiej (ros. "Исламей") – miasto w Rosji, w republice Kabardo-Bałkarii, zamieszkiwane przez ok. 11 tys. ludzi.

</doc>
<doc id="914268" url="https://pl.wikipedia.org/wiki?curid=914268" title="Witalij Chmielnicki">
Witalij Chmielnicki



</doc>
<doc id="914269" url="https://pl.wikipedia.org/wiki?curid=914269" title="Barbara Hohenzollern">
Barbara Hohenzollern



</doc>
<doc id="914280" url="https://pl.wikipedia.org/wiki?curid=914280" title="Godło Wielkiej Brytanii">
Godło Wielkiej Brytanii



</doc>
<doc id="914286" url="https://pl.wikipedia.org/wiki?curid=914286" title="Barbara Hohenzollern (1495–1552)">
Barbara Hohenzollern (1495–1552)

Barbara Hohenzollern (ur. 24 września 1495 w Ansbach, zm. 23 września 1552) - margrabianka brandenburska.
Była córką Fryderyka Starszego, margrabiego brandenburskiego na Ansbach i Zofii Jagiellonki.
26 lipca 1528 roku poślubiła Jerzego III, landgrafa na Leuchtenbergu.

</doc>
<doc id="914287" url="https://pl.wikipedia.org/wiki?curid=914287" title="Godło Kanady">
Godło Kanady



</doc>
<doc id="914301" url="https://pl.wikipedia.org/wiki?curid=914301" title="Pianka morska">
Pianka morska



</doc>
<doc id="914302" url="https://pl.wikipedia.org/wiki?curid=914302" title="Kenneth Perez">
Kenneth Perez

Kenneth Perez Dahl Jensen (ur. 29 sierpnia 1974 w Kopenhadze) – piłkarz duński pochodzenia hiszpańskiego grający na pozycji napastnika.
Kariera klubowa.
Perez pochodzi z Kopenhagi. Jego pierwszym klubem w karierze był Kastrup BK. W 1994 roku trafił do zespołu Akademisk Boldklub, w którym zadebiutował w tym samym roku w drugiej lidze. Wtedy też dotarł do finału Pucharu Danii. AB przegrał 0:5 z FC København, z którą po sezonie Perez podpisał 2-letni kontrakt. W pierwszej lidze duńskiej grał przez dwa sezony, a największym sukcesem było wywalczenie w 1997 roku krajowego pucharu.
Latem 1997 Perez przeszedł do holenderskiego klubu MVV Maastricht. W MVV przez 2,5 roku grał w pierwszym składzie. Z zespołem z Maastricht walczył jednak jedynie o utrzymanie, ale spisywał się na tyle dobrze, że zimą 2000 pół roku przed wygaśnięciem kontraktu z MVV Perez zmienił klub. Dostał dwie oferty, z Rody Kerkrade oraz AZ Alkmaar i wybrał tę drugą, podpisując z klubem 5,5-letni kontrakt. Przez pierwsze półtora sezonu był jednak tylko rezerwowym w AZ i zagrał jedynie w 14 meczach. Dopiero w sezonie 2001/2002 wskoczył do pierwszego składu, a od sezonu 2002/2003 regularnie zdobywał dla klubu z Alkmaaru nie mniej niż 10 goli w sezonie. Z AZ początkowo nie osiągał znaczących sukcesów, ale przełom nastąpił w sezonie 2004/2005, gdy zespół pod wodzą Co Adriaanse i z Kennethem w składzie awansował do półfinału Pucharu UEFA, skąd odpadł ze Sportingiem wskutek gorszego bilansu bramek zdobytych na wyjeździe. Do tego AZ zajął wysokie 3. miejsce w lidze. Natomiast w sezonie 2005/2006 Perez wywalczył ze swoim zespołem wicemistrzostwo kraju.
Latem 2006 Perez przeszedł do Ajaksu Amsterdam, który zapłacił za niego 2 miliony euro. W Ajaksie w lidze zadebiutował 20 sierpnia w wygranym 5:0 meczu z RKC Waalwijk. Także w sierpniu wywalczył Superpuchar Holandii po wygraniu 3:1 meczu z PSV Eindhoven. Od początku sezonu miał w Ajaksie pewne miejsce w podstawowej jedenastce, grając w ataku z Klaas-Janem Huntelaarem. W grudniu za obrazę sędziego liniowego musiał zapłacić 12,5 tysiąca euro kary oraz otrzymał pięciomeczową dyskwalifikację. W całym sezonie zdobył 12 bramek i został z Ajaksem wicemistrzem Holandii oraz zdobył Puchar Holandii.
W lipcu 2007 roku odszedł do PSV Eindhoven. Na początku 2008 roku wrócił jednak do Ajaksu. Kłopoty Pereza zaczęły się, gdy na stanowisko trenera przyjęty został Marco van Basten. Szkoleniowiec przesunął Duńczyka na ławkę rezerwowych, z której od tej pory wstawał bardzo rzadko. Żadnemu piłkarzowi nie podoba się rola zmiennika, toteż 29 sierpnia 2008 roku Kenneth zmienił barwy klubowe. Piłkarz podpisał dwuletni kontrakt z FC Twente. Perez był w tym klubie podstawowym piłkarzem. Z klubem zdobył wicemistrzostwo i mistrzostwo Holandii. Po wygraniu Eredivisie w 2010 roku, piłkarz zdecydował się zakończyć karierę.
Kariera reprezentacyjna.
W reprezentacji Danii Perez zadebiutował 16 listopada 2003 w wygranym 3:2 wyjazdowym meczu z Anglią, gdy w 19. minucie zmienił kontuzjowanego Dennisa Rommedahla. W 2004 roku został powołany do kadry na Euro 2004. Wystąpił tam jednak tylko w jednym meczu grupowym, zremisowanym 0:0 z Włochami, a Dania odpadła w ćwierćfinale po porażce 0:3 z Czechami.

</doc>
<doc id="914304" url="https://pl.wikipedia.org/wiki?curid=914304" title="Kangur czerwony">
Kangur czerwony



</doc>
<doc id="914307" url="https://pl.wikipedia.org/wiki?curid=914307" title="Ahtal">
Ahtal



</doc>
<doc id="914313" url="https://pl.wikipedia.org/wiki?curid=914313" title="Jelcz M122">
Jelcz M122

Jelcz M122 – niskowejściowy autobus miejski produkowany przez zakłady Jelcza w latach 1995-1997 na licencji niemieckiego Mercedesa. Autobus powstał w wyniku współpracy Jelcza z Mercedesem. Ze względu na tańszą konkurencję w postaci Jelcza M121 oraz używanych autobusów z zachodniej Europy powstało zaledwie 74 autobusów M122, z których 60 kupiła dla swoich przedsiębiorstw komunikacyjnych Gdynia.
Historia.
Geneza.
W 1990 zakończono produkcję autobusu Jelcz M11. Zlikwidowanie rozdzielnika spowodowało trudną sytuację w Jelczu. Wprawdzie już w 1989 zaprezentowano prototyp Jelcza T120, to jednak wdrożono go do produkcji równolegle z 120M. W 1991 Jelcz podpisał umowę z niemieckim MANem, który w zamian za silniki do autobusów uzyskał montownie swoich pojazdów. Początkowo w nowe silniki wyposażono Jelcza PR110, który był licencyjną wersją Berlieta z lat 70. Pod koniec 1991 Jelcz rozpoczął współpracę ze szwedzkim Volvo. Pierwsze szwedzkie silniki okazały się zbyt ciężkie i powodowały nadmierne zużycie pozostałych podzespołów. W 1992 powstał Jelcz 120M, który był de facto tylko zmodernizowaną konstrukcją PR110. Współpraca z Volvo zaowocowała również budową przegubowego autobusu Jelcz M180, którego egzemplarz pokazowy został zbudowany w 1992 a produkcja ruszyła w 1993. Pojazdy te miały być alternatywą dla coraz częściej sprowadzanych z zachodu autobusów używanych.
W 1994 ZKM Gdańsk zakupił jako pierwszy w Polsce autobusy niskowejściowe. W tym samym roku sporządzono ekspertyzę dotyczącą dostosowania autobusów, będących podstawą floty miejskiej, do potrzeb niepełnosprawnych. Okazało się, że nie można zbudować wind, natomiast budowa pochylni składanych została wykluczona ze względu na zbyt wysoką płytę podłogową. Z tego względu powstała koncepcja budowy nowych autobusów, chociaż częściowo niskopodłogowych, zamiast wzorem firm zachodnich, próbować modernizować obecne autobusy. Powstał co prawda prototypowy Jelcz M120 wyposażony w windę, jednakże okazała się zbyt wolna i kłopotliwa w obsłudze.
W 1995 Jelcz rozpoczął równoległą produkcję trzech 12-metrowych autobusów miejskich dostosowanych do potrzeb osób o ograniczonej mobilności. Dwa z nich należały do rodziny M121 i były to polskie konstrukcje (zmodyfikowano nadwozie Jelcza M120 przeprojektowując kratownice w przedniej części) napędzane silnikami MAN-a (Jelcz M121M) i Mercedesa (Jelcz M121MB). Trzecim był Mercedes O4005N2 produkowany na licencji jako "Jelcz M122". Współpraca z Mercedesem była związana z przejęciem (2 stycznia 1995) Jelcza przez Sobiesława Zasadę, przedstawiciela Mercedesa w Polsce.
Produkcja.
Mercedesy O405N2 dostały w Jelczu nazwę M122, która oznaczała autobus miejski o długości (około) 12 metrów, trzeci o takich parametrach&lt;ref name="TM3/1984"&gt;&lt;/ref&gt;. Autobus nie różnił się w zasadzie od niemieckiego pierwowzoru, Jelcze posiadały nawet logo Mercedesa na przedniej ścianie. Jedyną różnicą było uboższe wykończenie wnętrza. Model ten był produkowany zaledwie dwa lata. Był droższy od budowanego równolegle Jelcza M121 oraz używanych autobusów sprowadzanych z zachodniej Europy. Wyprodukowano zaledwie 74 egzemplarzy, z których aż 60 zakupiła Gdynia (40 trafiło do PKM Gdynia a 20 do PKA Gdynia), 10 Łódź, 3 Białystok, natomiast Lubin kupił jeden prototypowy egzemplarz. Równolegle do wersji 12 metrowej powstała wersja przegubowa (Jelcz M182), która jednak nie weszła do seryjnej produkcji. W 2020 roku wycofany został z ruchu ostatni egzemplarz Jelcza M122MB na świecie. Był to autobus o numerze inw. 5099 z Przedsiębiorstwa Komunikacji Autobusowej w Gdyni.
Konstrukcja.
Jelcz M122 jest licencyjną konstrukcją Mercedesa O405N2, stąd wszystkie elementy są identyczne (lub chociaż tożsame) z tym autobusem. Przez cały dwuletni okres produkcji nie zaszły żadne zmiany w konstrukcji.
Układ napędowy.
Jelcz M122 jest napędzany silnikiem wysokoprężnym Mercedes-Benz OM 447 h Jednostka ta spełnia normy Euro-2. Silnik ten jest jednym z silników stosowanych w O405. Silnik ma pojemność 11,97 dm³ i moc 184 kW (250 KM). Napęd jest przenoszony za pomocą automatycznej pięciobiegowej skrzyni biegów ZF 5 HP 500.
Zastosowanie silnika leżącego spowodowało podniesienie podłogi w tylnej części pojazdu.
Układ jezdny.
Autobus jest dwuosiowy: pierwsza oś skrętna Mercedes-Benz VO 4/33DL-6,6, druga Mercedes-Benz HO 7/10DL-11,5. Rozstaw osi wynosi 5875 mm. W autobusie zastosowano opony 275/70 R22,5. W pojeździe zamontowano dwuobwodowe hamulce bębnowe wyposażone w ABS.
Nadwozie.
Jelcz posiadała nadwozie identyczne jak pierwowzór w wersji trójdrzwiowej produkowanej po 1994 (wersji dwudrzwiowej nie produkowano). Konstrukcja nadwozia opierała się na kratownicy zintegrowanej ze szkieletem nadwozia. Całość kratownicy i szkieletu została wykonana z zamkniętych profili stalowych spawanych. Do szkieletu została powierzchnia zewnętrzna wykonana z blachy ocynkowanej obustronnie. Boczne szyby były wklejane.
Drzwi były w układzie 2-2-2. Pierwsze i drugie są w strefie z niską podłogą, trzecie ze względu na leżący silnik posiadają stopień wejściowy.
Wnętrze.
Elementem charakterystycznym pozwalającym na odróżnienie Jelcza od Mercedesa jest wnętrze, które jest uboższe niż w niemieckich autobusach. Oba pojazdy posiadają również inną liczbę miejsc siedzących. Wnętrze pojazdu zostało wykonane z płyt laminatowych. Podłoga została wykonana z wodoodpornej sklejki i pokryta wykładziną antypoślizgową.

</doc>
<doc id="914316" url="https://pl.wikipedia.org/wiki?curid=914316" title="Strop bezpośredni">
Strop bezpośredni

Strop bezpośredni jest to strop (leżący między stropem fałszywym a zasadniczym) w którym występują skały uwarstwione z dobrze rozwiniętą siatką podzielności o stosunkowo niskich parametrach wytrzymałościowych, np. łupki ilaste, łupki piaszczyste oraz mułowce. Cechą charakterystyczną tego stropu jest tendencja do zachodzenia zawału wskutek usunięcia podparcia (np. wybrania pokładu kopaliny użytecznej).

</doc>
<doc id="914323" url="https://pl.wikipedia.org/wiki?curid=914323" title="Neoplan N4021TD">
Neoplan N4021TD



</doc>
<doc id="914325" url="https://pl.wikipedia.org/wiki?curid=914325" title="Neoplan K4016td">
Neoplan K4016td

Neoplan K4016td − autobus miejski produkowany w latach 1998-1999 przez firmę Neoplan Polska.
Historia modelu.
Konstrukcyjnie zbliżony jest do modelu Neoplan Metroliner N4016td, stanowił jego odświeżoną stylistycznie wersję. W przeciwieństwie do pozostałych modeli oferowanych przez Neoplan Polska, nie posiadający odpowiednika w ofercie niemieckiego koncernu Gottlob Auwärter, producenta autobusów pod marką "Neoplan". 
Produkcja rozpoczęła się w grudniu 1998 roku. Głównym celem opracowania modeli serii K, w tym "Neoplana K4016td", było zebranie doświadczeń przez biuro projektowe firmy Neoplan Polska, przed planowanym wprowadzeniem zupełnie nowych własnych modeli, produkowanych od 1999 roku jako Solaris Urbino. Łącznie powstały 43 sztuki tego modelu. Niektóre elementy po raz pierwszy wprowadzone w autobusach oferowanych przez Neoplan Polska w modelu "K4016td", znalazły zastosowanie w późniejszych konstrukcjach z rodziny Solaris Urbino.
Autobusy serii K były stylizowane przez polską firmę stylistyczną Nc.Art z Sękocina koło Warszawy. Elementy nadwozia tych autobusów powstawały w Warszawie, w piwnicy na ulicy Chłodnej, skąd były przewożone do fabryki firmy Solaris.

</doc>
<doc id="914328" url="https://pl.wikipedia.org/wiki?curid=914328" title="Jiraiya (Naruto)">
Jiraiya (Naruto)

 to fikcyjna postać występująca w mandze i anime "Naruto".
Historia.
Uważany jest za nieuleczalnego erotomana, podglądacza i kobieciarza. Kiedy był geninem, wraz z Tsunade i Orochimaru, dostali się pod opiekę Sarutobiego, Trzeciego Hokage. Z powodu swoich fenomenalnych umiejętności byli znani jako . Podczas wojny zaopiekował się trzema sierotami z Ame: Konan, Yahiko, oraz Nagato. Opiekował się nimi przez trzy lata ucząc ich ninjutsu.
Jako jōnin zdecydował się wziąć pod opiekę trzech geninów. Jednym z nich był Minato Namikaze, którego kochał jak syna. Kiedy Minato zginął w walce z Kyūbi, Jiraiya odszedł z Konohy. Rozpoczął długą wędrówkę oraz karierę pisarza. Pisał "Eldorado Flirtujących", książkę zawzięcie czytał Kakashi Hatake. Po 13 latach nieobecności powrócił do wioski i postanowił pomóc w treningu Naruto, któremu przekazał swoje najpotężniejsze techniki - Kuchiyose no Jutsu oraz stworzonego przez Czwartego Hokage Rasengana. Jest ojcem chrzestnym Naruto. Odkrywa siedzibę lidera Akatsuki w wiosce Ame. Dla dobra wioski oddaje życie w walce z Painem. Przed śmiercią zostawił dla Naruto zaszyfrowaną wiadomość.

</doc>
<doc id="914329" url="https://pl.wikipedia.org/wiki?curid=914329" title="Kanał podsadzkowy">
Kanał podsadzkowy

Kanał podsadzkowy jest to wyrobisko chodnikowe przeznaczone do transportu podsadzki o nachyleniu spągu około 20 stopni wykonane w obudowie betonowej. Z reguły kanał podsadzkowy znajduje się na głębokości 50 metrów pod powierzchnią ziemi.

</doc>
<doc id="914332" url="https://pl.wikipedia.org/wiki?curid=914332" title="Marcelinho Paraíba">
Marcelinho Paraíba



</doc>
<doc id="914337" url="https://pl.wikipedia.org/wiki?curid=914337" title="Juha Kankkunen">
Juha Kankkunen

Juha Matti Pellervo Kankkunen (ur. 2 kwietnia 1959 w Laukaa) − fiński kierowca rajdowy. Czterokrotny rajdowy mistrz świata.
W swojej karierze był członkiem takich zespołów jak: Toyota, Peugeot, Lancia, Ford, Subaru i Hyundai. W mistrzostwach świata jeździł z takimi pilotami jak: Fred Gallagher, Juha Piironen, Denis Giraudet, Nicky Grist czy Juha Repo. Nosi przydomek „Latający Fin”.
Swoją karierę rajdową Kankkunen rozpoczął 1978 roku, a jego pierwszym samochodem był Ford Escort RS2000. W sierpniu 1979 roku zadebiutował w Rajdowych Mistrzostwach Świata jadąc samochodem Ford Escort RS2000. W debiutanckim Rajdzie Finlandii zajął czternaste miejsce. W kwietniu 1985 roku podczas Rajdu Safari 1985 po raz pierwszy w karierze stanął na podium w rajdzie mistrzostw świata i jednocześnie odniósł swoje pierwsze zwycięstwo. W 1986 roku wywalczył swój pierwszy tytuł mistrza świata w karierze. Po tytuł mistrzowski sięgał także w latach 1987, 1991 i 1993 roku. W 1992 roku był wicemistrzem świata. W 1988 roku wygrał Rajd Dakar. W latach 1988 i 1991 dwukrotnie zwyciężył w Race of Champions.
W swojej karierze Kankkunen wygrał łącznie 23 rajdy w mistrzostwach świata. 75 razy w swojej karierze stawał na podium w rajdach mistrzostw świata. Zdobył w nich 1140 punktów. Wygrał 700 odcinków specjalnych.
Kariera.
Początki.
Kankkunen urodził się w gminie Laukaa położonej niedaleko miasta Jyväskylä, będącej siedzibą Rajdu Finlandii. Gdy miał 7 lat, ojciec, rolnik z zawodu, a także były rajdowiec, nauczył go jeździć po zamarzniętym torze wyścigowym. Z kolei gdy miał 12 lat dostał od ojca swój pierwszy samochód. Przyjacielem ojca był Timo Mäkinen, były rajdowiec i czterokrotny zwycięzca rajdów mistrzostw świata. On także pomagał Kankkunenowi w nauce jazdy samochodem rajdowym oraz pomógł nawiązać kontakt z Timo Jouhkim, bogatym biznesmenem, który wsparł Kankkunena finansowo, a wcześniej pomógł w ten sam sposób Hannu Mikkoli, mistrzowi świata. W 1978 roku Kankkunen zadebiutował w rajdach jadąc samochodem Ford Escort RS2000. W sierpniu 1979 zaliczył swój debiut w mistrzostwach świata. Jadąc Fordem Escortem z pilotem Timo Hantunenem zajął 14. miejsce w Rajdzie Finlandii. W latach 1981-1982 Kankkunen startował w rajdach w Finlandii, Belgii i Danii. Kolejne starty w mistrzostwach świata Kankkunen zaliczył trzy lata później. W sierpniu 1982 wystartował Oplem Mantą GT/E w Rajdzie Finlandii, a w listopadzie 1982 – tym samym samochodem – w Rajdzie Wielkiej Brytanii. Obu nie ukończył na skutek awarii silnika.
1983-1985: Toyota.
W pierwszej połowie 1983 roku Kankkunen nadal startował Oplem Mantą GT/E, którą pojechał m.in. w Rajdzie Boucles de Spa (Mistrzostwa Europy 1983, 6. miejsce), rajdzie Mintex International Rally (Mistrzostwa Wielkiej Brytanii, nie ukończył) oraz rajdzie Haspengouwrally (Mistrzostwa Europy, nie ukończył). Następnie otrzymał od zespołu Toyoty propozycję startów Toyotą Celiką po Szwedzie Björnie Waldegårdzie. Wystartował nią w sierpniowym Rajdzie Finlandii. W rajdzie tym Kankkunen zajął 6. miejsce tracąc do zwycięzcy, Hannu Mikkoli, 11:05 minuty. Zdobył tym samym swoje pierwsze w karierze punkty w mistrzostwach świata. W sezonie 1983 wystartował również w Rajdzie Wybrzeża Kości Słoniowej, którego nie ukończył oraz w Rajdzie Wielkiej Brytanii, który ukończył na 7. miejscu.
Przed sezonem 1984 nowym pilotem Kankkunena został Brytyjczyk Fred Gallagher. W marcu wystartował w Rajdzie Portugalii. Na 28. odcinku specjalnym wycofał się z niego z powodu awarii układu kierowniczego w Toyocie. Czerwcowego Rajdu Nowej Zelandii również nie ukończył. Na 26. odcinku specjalnym uległ wypadkowi. W sierpniu zdobył pierwsze punkty w sezonie 1984. W Rajdzie Finlandii zajął 5. miejsce. Kankkunen wystartował również w ostatnim rajdzie sezonu, listopadowym Rajdzie Wielkiej Brytanii. Na 31. odcinku specjalnym uzyskał najlepszy czas. Było to jego pierwsze oesowe zwycięstwo w mistrzostwach świata. Rajdu Wielkiej Brytanii Kankkunen nie ukończył z powodu wypadku na 38. odcinku specjalnym.
W sezonie 1985 Kankkunen otrzymał Toyotę Celikę na starty w pięciu rundach mistrzostw świata. Pierwszym startem Kankkunena w sezonie był Rajd Safari 1985. Z rajdu kolejno odpadali faworyci, w tym tacy mistrzowie świata Hannu Mikkola, Ari Vatanen, Markku Alén i Stig Blomqvist, tym samym Kankkunen awansował w klasyfikacji na pozycję lidera i ostatecznie wygrał ten rajd z przewagą 34 minut nad Björnem Waldegårdem i 43 minut nad Kenijczykiem Mikiem Kirklandem. Stał się wówczas czwartym najmłodszym zwycięzcą rajdu o mistrzostwo świata, a także pierwszym, który wygrał w debiucie Rajd Safari. Kolejnych dwóch rajdów mistrzostw Kankkunen nie ukończył. Z Rajdu Nowej Zelandii wycofał się z powodu awarii układu elektrycznego, a z Rajdu Finlandii wyeliminował go wypadek. W listopadzie Kankkunen wygrał swój drugi rajd w sezonie, Rajd Wybrzeża Kości Słoniowej. Na mecie rajdu wyprzedził Waldegårda i Francuza Alaina Ambrosino. Pod koniec listopada Kankkunen wystartował w Rajdzie Wielkiej Brytanii, który ukończył na 5. miejscu w klasyfikacji generalnej. W sezonie 1985 zdobył 48 punktów i zajął 5. miejsce.
1986-1987: Dwa tytuły mistrzowskie.
Przed rozpoczęciem sezonu 1986 Kankkunen otrzymał propozycję od szefa zespołu Peugeota, Jeana Todta, podpisania kontraktu, którą przyjął. W zespole Peugeota zastąpił Ariego Vatanena, który doznał ciężkich obrażeń ciała podczas Rajdu Argentyny 1985. Kankkunen został tym samym partnerem rodaka Timo Salonena, który w sezonie 1985 wywalczył mistrzostwo świata. Swój debiut w zespole Peugeota Kankkunen zaliczył w styczniowym Rajdzie Monte Carlo. Jadąc Peugeotem 205 T16 wraz z nowym pilotem Juhą Piironenem zajął w nim 5. miejsce. W lutym wygrał swój pierwszy rajd w barwach nowego zespołu. Zwyciężył w Rajdzie Szwecji wyprzedzając na mecie Markku Aléna o 1:54 minuty i Kalle Grundela o 6:16 minuty. Kolejnego rajdu, Rajdu Portugalii, nie ukończył, a odbywający się na przełomie marca i kwietnia Rajd Safari ukończył na 5. pozycji. W czerwcu Kankkunen odniósł swoje drugie zwycięstwo w sezonie. W Rajdzie Grecji wyprzedził o 1:37 minuty Massima Biasiona i o 9:54 minuty Bruna Saby'ego. Miesiąc później Kankkunen ponownie zwyciężył. Tym razem na mecie Rajdu Nowej Zelandii wyprzedził o 1:40 minuty Aléna w Lancii Delcie S4, który stał się jego głównym konkurentem w walce o mistrzowski tytuł oraz Biasiona o 9:51 minuty. Sierpniowego Rajdu Argentyny nie ukończył na skutek awarii zawieszenia na 15. odcinku specjalnym, podczas gdy Alén zajął w nim 2. miejsce. We wrześniu Kankkunen stanął na podium Rajdu Finlandii. Przegrał w nim jedynie z Timo Salonenem, do którego stracił 24 sekundy. W październiku doszło jednak do skandalu podczas Rajdu San Remo. Stewardzi zdyskwalifikowali zespół Peugeota z powodu nieprzepisowych błotników. Rajd wygrał Markku Alén wyprzedzając dwóch innych kierowców Lancii, Daria Cerrato i Massimo Biasiona. W listopadowym Rajdzie Wielkiej Brytanii Kankkunen przyjechał na 3. pozycji. Przegrał z rodakami, Salonenem i Alénem. Przed ostatnim rajdem sezonu, Rajdem Olympus, Alén miał punkt przewagi nad Kankkunenem. 7 grudnia został zwycięzcą Rajdu Olympus wyprzedzając drugiego Kankkunena o 3:26 minuty, a także rajdowym mistrzem świata. Po dyskwalifikacji w San Remo Peugeot złożył odwołanie do FISA. 11 dni po zakończeniu Rajdu Olympus FISA podjęła decyzję o anulowaniu wyników Rajdu San Remo, który został uznany za nieodbyty. Dzięki takiej decyzji FISA rajdowym mistrzem świata został Kankkunen, który stał się najmłodszym w historii kierowcą, który sięgnął po tytuł mistrzowski. Rekord ten pobił Colin McRae w 1995 roku.
Po zakończeniu sezonu 1986 FISA wydała zakaz startów autami grupy B, który wszedł w życie z początkiem 1987 roku. Powodem tego była seria wypadków, w tym także śmiertelny załogi Henri Toivonen – Sergio Cresto podczas Rajdu Korsyki 1986. W związku z końcem grupy B zespół Peugeota wycofał się z rywalizacji w sezonie 1987. Kankkunen szukał więc nowego zespołu. Przyjął ofertę zespołu Lancii, w której stał się partnerem Markku Aléna i Massimo Biasiona. W pierwszym rajdzie sezonu, Rajdzie Monte Carlo, Kankkunen jadąc Lancią Deltą HF 4WD dotarł na metę na 2. miejscu. Przegrał o 54 sekundy z Massimem Biasionem, jednak wpływ na to miała decyzja szefa Lancii, Cesare Fiorio, który nakazał Kankkunenowi zastosować team order wobec Włocha. W lutym Kankkunen ponownie stanął na podium. W Rajdzie Szwecji zajął 3. miejsce za Timo Salonenem oraz Mikaelem Ericssonem. Z kolei w marcowym Rajdzie Portugalii Fin był czwarty. Kolejnym rajdem mistrzostw świata, w którym Kankkunen wystartował, był odbywający się na przełomie maja i czerwca Rajd Grecji. Kankkunen zajął w nim 2. miejsce tracąc do zwycięzcy Markku Aléna 48 sekund. W czerwcowym Rajdzie Olympus na podium stanęło trzech kierowców Lancii, ale to Kankkunen został zwycięzcą, Biasion był drugi, a Alén trzeci. Z kolei sierpniowy Rajd Finlandii Kankkunen ukończył na 5. pozycji. Ostatni rajd sezonu, Rajd Wielkiej Brytanii, miał zadecydować o tym, kto zostanie mistrzem świata. Wygrał Kankkunen, a Alén dojechał na 5. miejscu. Kankkunen obronił tytuł mistrzowski. Stał się tym samym pierwszym kierowcą rajdowym w historii mistrzostw świata, który tego dokonał.
Rajd Dakar 1988.
W styczniu 1988 roku Kankkunen wziął udział w Rajdzie Paryż-Dakar. Wystartował w nim samochodem Peugeot 205 T16 wraz z pilotem Juhą Piironenem w kategorii Samochodów. Wygrał w nim jeden odcinek specjalny, Kati-Kayes, a w klasyfikacji końcowej rajdu zajął pierwsze miejsce stając na podium przed Japończykiem Kenjiro Shinozuką jadącym Mitsubishi Pajero i Francuzem Patrickiem Tambayem jadącym Range Roverem.
1988-1989: Toyota.
Pomimo zdobycia tytułu mistrza świata stosunki Kankkunena z kierownictwem zespołu Lancii nie były dobre, toteż po sezonie 1987 odszedł on do Toyoty. Pierwszym rajdem w sezonie 1988, w którym Kankkunen wystartował był Rajd Safari. Jadąc Toyotą Suprą Turbo zajął w nim 5. miejsce. W następnych rajdach jechał już innym samochodem Toyoty, Celiką GT-Four. Jednak w trzech kolejnych rajdach, w których brał udział, Rajdzie Korsyki, Rajdzie Grecji i Rajdzie Finlandii, silnik Toyoty uległ awarii i Fin musiał się z nich wycofać. Z kolei w październikowym Rajdzie San Remo Kankkunen miał wypadek na 7. odcinku specjalnym i nie ukończył także tego rajdu. Kankkunen wycofał się również z ostatniego rajdu sezonu, Rajdu Wielkiej Brytanii. Powodem jego wycofania się był, podobnie jak we Włoszech, wypadek.
Pierwszym rajdem sezonu 1989, w którym Kankkunen wystartował, był Rajd Monte Carlo. Fin zajął w nim 5. miejsce. W marcu pojechał w Rajdzie Portugalii, jednak nie ukończył go na skutek awarii silnika. W drugiej połowie kwietnia Kankkunen wziął udział w Rajdzie Korsyki. Dojechał w nim na 3. pozycji tracąc do zwycięzcy Didiera Auriola 3:50 minuty. Kolejnych dwóch rajdów, w których wystartował, nie ukończył. W Rajdzie Grecji miał wypadek, a z Rajdu Finlandii wyeliminował go pożar samochodu. We wrześniu 1989 Kankkunen wygrał swój pierwszy i jedyny rajd w sezonie. Na mecie Rajdu Australii był lepszy o 1:07 minuty od drugiego Kennetha Erikssona i o 2:13 minuty od trzeciego Markku Aléna. W październiku Kankkunen był piąty w Rajdzie San Remo. Natomiast w listopadzie, w Rajdzie Wielkiej Brytanii, Kankkunen stanął na podium. Był trzeci za Penttim Airikkalą i Carlosem Sainzem. W klasyfikacji generalnej sezonu 1989 Kankkunen był trzeci za dwoma Włochami, Massimem Biasionem i Alexem Fiorio. Zdobył 60 punktów.
1990-1992: Lancia.
Przed sezonem 1990 Kankkunen podpisał kontrakt z zespołem Lancii. W styczniu wystartował w pierwszym rajdzie sezonu, Rajdzie Monte Carlo. Nie ukończył go jednak na skutek wypadku na 4. odcinku specjalnym. W marcu wziął udział w Rajdzie Portugalii, w którym dojechał na 3. pozycji i stanął na podium obok innych kierowców Lancii, Massima Biasiona i Didiera Auriola. W kwietniu Kankkunen ponownie stanął na podium. Był drugi tracąc ponad 38 minut do Szweda Björna Waldegårda, jadącego Toyotą Celiką GT-Four. W czerwcu ponownie zajął 2. pozycję. W Rajdzie Grecji przegrał o 46 sekund z Carlosem Sainzem. Następnie z lipcowego Rajdu Argentyny Kankkunena wyeliminowała awaria skrzyni biegów, a w sierpniowym Rajdzie Finlandii zajął 5. pozycję. We wrześniu Kankkunen wygrał swój pierwszy i jedyny rajd w sezonie 1990. Na metę Rajdu Australii przyjechał 1:40 minuty przed Carlosem Sainzem i 5:40 minuty przed Alexem Fiorio. W październiku także stanął na podium. W Rajdzie San Remo był drugi. Przegrał o 45 sekund z Didierem Auriolem. Ostatniego rajdu sezonu, Rajdu Wielkiej Brytanii, Kankkunen nie ukończył. Na 34. oesie uległ wypadkowi. W sezonie 1990 Kankkunen zajął 3. miejsce w klasyfikacji generalnej. Zdobył 85 punktów, o 55 mniej niż mistrz świata Carlos Sainz i o 10 mniej niż partner z zespołu Lancii, Didier Auriol.
Sezon 1991 Kankkunen rozpoczął od zajęcia 5. miejsca w Rajdzie Monte Carlo. Z kolei w marcowym Rajdzie Portugalii był on czwarty. Na przełomie marca i kwietnia wziął udział w Rajdzie Safari. Wygrał go po raz drugi w karierze wyprzedzając na mecie Mikaela Ericssona o ponad 26 minut i Jorge Recalde o ponad 39 minut. W czerwcu Kankkunen ponownie zwyciężył. Na podium Rajdu Grecji stanął obok Carlosa Sainza i Massima Biasiona. Dwa tygodnie później Kankkunen znów ukończył rajd w czołowej trójce. Był drugi w Rajdzie Nowej Zelandii i przegrał jedynie z Carlosem Sainzem. Po lipcowym Rajdzie Argentyny (Kankkunen ukończył go na 5. pozycji) Sainz stał się głównym kandydatem do tytułu mistrza świata. Rajd Argentyny był jego piątą wygraną w sezonie (na 8 rajdów). W sierpniowym Rajdzie Finlandii wygrał jednak Kankkunen, a Sainz był czwarty. Było to pierwsze zwycięstwo Kankkunena w tym rajdzie. We wrześniowym Rajdzie Australii Kankkunen zwyciężył po raz drugi z rzędu, podczas gdy Sainz uległ wypadkowi. Z październikowego Rajdu San Remo Kankkunen wycofał się już na 2. odcinku specjalnym z powodu awarii układu kierowniczego. Sainz przyjechał w nim na 6. pozycji. W listopadowym, przedostatnim rajdzie sezonu, Rajdzie Katalonii, Kankkunen przybliżył się do mistrzostwa świata. Zajął 2. miejsce przegrywając jedynie z Arminem Schwarzem, podczas gdy Sainz musiał wycofać się na 7. odcinku specjalnym z powodu awarii układu elektrycznego w jego Toyocie. W ostatnim rajdzie sezonu, Rajdzie Wielkiej Brytanii, Sainz nie był w stanie nawiązać walki z Kankkunenem, który został zwycięzcą. Przyjechał na 3. miejscu tracąc do Fina 6 minut. Kankkunen stał się tym samym pierwszym kierowcą w historii, który został rajdowym mistrzem świata po raz trzeci.
W sezonie 1992, podobnie jak w poprzednim, faworytami do zdobycia tytułu mistrzowskiego byli Kankkunen i Sainz. W pierwszym rajdzie sezonu, Rajdzie Monte Carlo, Fin był trzeci i przegrał z Didierem Auriolem oraz Sainzem. W marcowym Rajdzie Portugalii Kankkunen wygrał pokonując o 1:33 minuty Massima Biasiona i o 4:59 minuty Sainza. Trzeci rajd sezonu, Rajd Safarii 1992, wygrał Sainz. Kankkunen przyjechał na 2. pozycji. W pięciu kolejnych rajdach Kankkunen także był drugi. W Rajdzie Grecji przyjechał na metę ze stratą 1:29 minuty do Didiera Auriola. Rajd Finlandii także przegrał z Auriolem (o 40 sekund), podobnie jak Rajd Australii (o 1:41 minuty). Z kolei w październikowym Rajdzie San Remo przegrał jedynie z Włochem Andreą Aghinim (miał 40 sekund straty). Rajd Katalonii wygrał Sainz, który pokonał Kankkunena o 36 sekund. W ostatnim rajdzie sezonu, odbywającym się w listopadzie Rajdzie Wielkiej Brytanii, Kankkunen dojechał na 3. pozycji przegrywając z Sainzem oraz Arim Vatanenem. W każdym z dziewięciu rajdów, w których Kankkunen startował w sezonie 1992, stanął na podium. Jednak mistrzostwo świata wywalczył Sainz, który zdobył 144 punkty, o 10 więcej niż Fin.
1993-1996: Toyota.
Po trzech latach pobytu w zespole Lancii Kankkuen wrócił do zespołu Toyoty. W swoim pierwszym rajdzie sezonu, Rajdzie Monte Carlo, jadąc Toyotą Celicą Turbo 4WD zajął 5. miejsce. W lutowym Rajdzie Szwecji Kankkunen walczył o zwycięstwo, jednak ostatecznie zajął 2. miejsce przegrywając o 13 sekund ze Szwedem Matsem Jonssonem. W kwietniowym Rajdzie Safari Kankkunen odniósł pierwsze zwycięstwo w sezonie wyprzedzając na podium Markku Aléna i Iana Duncana. Dzięki zwycięstwu w kenijskim rajdzie został liderem klasyfikacji mistrzostw świata. Rajdu Grecji Kankkunen nie ukończył. Powodem wycofania się Fina była awaria silnika na 21. odcinku specjalnym. Podczas treningu przed lipcowym Rajdem Argentyny pilot Kankkunena, Juha Piironen, doznał udaru. Piironena zastąpił Brytyjczyk Nicky Grist. Wraz z nowym pilotem Kankkunen zwyciężył w argentyńskich zawodach. Na mecie rajdu wyprzedził o 1:54 minuty drugiego Massima Biasiona i trzeciego o 16:58 minuty Didiera Auriola. W sierpniowym Rajdzie Nowej Zelandii Kankkunen był piąty. W Rajdzie Finlandii Kankkunen wystartował z innym pilotem, Francuzem Denisem Giraudetem, gdyż Grist w tych zawodach pilotował Niemca Armina Schwarza. W fińskim rajdzie Kankkunen wygrał stając na podium przed Arim Vatanenem i Didierem Auriolem. W sierpniowym Rajdzie Nowej Zelandii Kankkunen był piąty. Kankkunen stał się tym samym pierwszym kierowcą w historii, który wygrał w jednym sezonie rajdy będąc pilotowanym przez trzech różnych pilotów. We wrześniu, jadąc ponownie z Nicky'm Gristem, Kankkunen zwyciężył w Rajdzie Australii. Na mecie rajdu wyprzedził Vatanena i François Delecoura. W listopadowym Rajdzie Katalonii Fin był trzeci za Delecourem i Auriolem. W ostatnim rajdzie sezonu, Rajdzie Wielkiej Brytanii Kankkunen był pierwszy przed Kennethem Erikssonem i Malcolmem Wilsonem. Dzięki zwycięstwu w Wielkiej Brytanii Kankkunen wywalczył swój czwarty w karierze tytuł mistrza świata.
Sezon 1994 Kankkunen rozpoczął od zajęcia 2. miejsca w Rajdzie Monte Carlo. Przegrał w nim jedynie François Delecourem o 1:05 minuty. W marcu wystartował w Rajdzie Portugalii. Wygrał go wyprzedzając o 40 sekund Didiera Auriola i o 50 sekund Massimo Biasiona. W marcu uległ wypadkowi na 1. odcinku specjalnym Rajdu Safari. Następnie w majowym Rajdzie Korsyki przyjechał na 4. pozycji, a w Rajdzie Grecji był trzeci. Nie ukończył natomiast Rajdu Argentyny na skutek awarii układu elektrycznego. W lipcowym Rajdzie Nowej Zelandii stanął na podium. Był drugi i przegrał z Colinem McRae o 2:14 minuty. W odbywającym się w sierpniu Rajdzie Finlandii Kankkunen był dziewiąty. We wrześniowym Rajdzie Australii walczył o zwycięstwo z Colinem McRae, jednak ostatecznie to Szkot zwyciężył w tym rajdzie wyprzedzając Kankkunena o 9 sekund. W październikowym Rajdzie San Remo Kankkunen był siódmy, a w ostatnim rajdzie sezonu, Rajdzie Wielkiej Brytanii, był drugi za McRae. W sezonie 1994 zajął 3. miejsce w klasyfikacji generalnej za Didierem Auriolem i Carlosem Sainzem.
W pierwszym rajdzie sezonu 1995, Rajdzie Monte Carlo, Kankkunen zajął 3. miejsce za Carlosem Sainzem oraz François Delecourem. W lutowym Rajdzie Szwecji Kankkunen był czwarty. Z kolei w marcowym Rajdzie Portugalii Kankkunen walczył o zwycięstwo z Sainzem, jednak ostatecznie przegrał z nim o 12 sekund i zajął 2. miejsce. W maju Fin wystartował w Rajdzie Korsyki i dojechał w nim na 10. pozycji. W sezonie 1995 Kankkunen wystartował jeszcze w czterech rajdach. Dwóch z nich, Rajdu Finlandii i Rajdu Katalonii, nie ukończył z powodu wypadku. W Rajdzie Nowej Zelandii był trzeci. Przegrał w nim jedynie z Colinem McRae i Didierem Auriolem. W Rajdzie Australii także zajął 3. pozycję. Zwycięzcą tego rajdu został Kenneth Eriksson, do którego Kankkunen stracił 1:55 minuty. Na koniec sezonu FIA zbadała samochody Toyoty. Przez część sezonu Toyota używała niezgodnych z przepisami turbosprężarek. Zespół został zdyskwalifikowany, a wyniki końcowe sezonu 1995 zostały anulowane.
W sezonie 1996 Kankkunen pojechał tylko w trzech rajdach mistrzostw świata. W Rajdzie Szwecji zajął 4. miejsce. W Rajdzie Indonezji zajął 3. miejsce przegrywając z Carlosem Sainzem i Pierem Liattim. Z kolei w sierpniowym Rajdzie Finlandii był drugi. Do zwycięzcy Tommiego Mäkinena stracił 46 sekund. W 1996 roku Kankkunen pojechał także w dwóch innych rajdach. Z Rajdu Ypres, odbywającego się w ramach Mistrzostw Europy, wycofał się z powodu awarii skrzyni biegów. Z kolei z Rajdu Wielkiej Brytanii odpadł z powodu awarii silnika.
1997-1998: Ford.
Do maja 1997 roku Kankkunen nie startował w mistrzostwach świata. Wtedy też po Fina zgłosił się zespół Forda, który szukał zastępcy dla słabo spisującego się Niemca Armina Schwarza. W zespole Forda Kankkunen został drugim kierowcą obok Carlosa Sainza. W drugiej połowie koniec maja jadąc Fordem Escortem WRC wraz z nowym pilotem Juhą Repo wystartował w Rajdzie Argentyny. Wycofał się z niego na 16. odcinku specjalnym z powodu uszkodzonego zawieszenia. Jednak już w swoim drugim starcie w zespole Forda, w Rajdzie Grecji, Kankkunen stanął na podium. Był drugi i przegrał o 17 sekund z Carlosem Sainzem. W sierpniu 1997 Kankkunen pojechał w Rajdzie Nowej Zelandii. Był w nim trzeci za Kennethem Erikssonem i Carlosem Sainzem. Pod koniec sierpnia Kankkunen ponownie stanął na podium. Był drugi w Rajdzie Finlandii. Na metę rajdu przyjechał 7 sekund za rodakiem, Tommim Mäkinenem. Natomiast we wrześniu zajął 2. miejsce w Rajdzie Indonezji, w którym zespół Forda wywalczył dublet. Rajd wygrał Sainz, który wygrał z Kankkunenem o 16 sekund. W następnych dwóch rajdach Kankkunen zdobył 1 punkt. Był szósty w Rajdzie San Remo oraz nie ukończył Rajdu Australii. W ostatnim rajdzie sezonu, odbywającym się w listopadzie Rajdzie Wielkiej Brytanii, Kankkunen zajął 2. pozycję. Do zwycięzcy, Colina McRae, stracił 2:47 minuty. W sezonie 1997 Kankkunen zajął 4. miejsce w klasyfikacji generalnej mistrzostw świata. Zdobył 29 punktów.
W sezonie sezoie 1998 Kankkunen stał się pierwszym kierowcą Forda po tym, jak Carlos Sainz odszedł do Toyoty. Sezon 1998 Kankkunen rozpoczął od startu w Rajdzie Monte Carlo. Pomimo pożaru silnika na jednym z odcinków specjalnych dojechał w nim na drugiej pozycji, 40,8 sekundy za Sainzem. W lutym, w Rajdzie Szwecji, Kankkunen był trzeci. Przegrał z Mäkinenem i Sainzem. W trzecim rajdzie sezonu, Rajdzie Safari, Kankkunen również stanął na podium. Był drugi, a do zwycięzcy Richarda Burnsa w Mitsubishi Carismie GT Evo IV stracił ponad 9 minut. W marcowym Rajdzie Portugalii Kankkunen nie zajął punktowanej pozycji. Był siódmy. W kwietniu wystartował w Rajdzie Katalonii. Na 16. odcinku specjalnym uderzył samochodem w betonowy słup, uszkodził tylne zawieszenie, przez co był zmuszony wycofać się z rajdu. W maju Kankkunen zajął 9. miejsce w Rajdzie Korsyki. Majowy Rajd Argentyny wygrał Mäkinen, a Kankkunen walczył o 2. pozycję z Carlosem Sainzem. Ostatecznie przyjechał na 3. pozycji tracąc do Hiszpana 0,7 sekundy. W czerwcowym Rajdzie Grecji Kankkunen także był trzeci pomimo przebicia dwóch tylnych opon na 14. odcinku specjalnym. W lipcu zajął 3. miejsce w Rajdzie Nowej Zelandii. Przegrał jedynie z Sainzem i Didierem Auriolem. W sierpniowym Rajdzie Finlandii walczył o 2. miejsce z Sainzem, jednak ostatecznie przyjechał w tych zawodach na 3. pozycji tracąc do Hiszpana niespełna 10 sekund. Październikowego Rajdu San Remo nie ukończył. Na 12. odcinku specjalnym miał wypadek i wycofał się z rajdu. W listopadzie Kankkunen zajął 5. miejsce w Rajdzie Australii. W ostatnich zawodach sezonu 1998, Rajdzie Wielkiej Brytanii, Kankkunen jechał na 6. pozycji. Jednak na skutek wycofania się kolejnych zawodników z rajdu zajął w nim ostatecznie 2. pozycję przegrywając o 3:46,5 minuty z Richardem Burnsem. W sezonie 1998 Kankkunen zajął 4. miejsce w klasyfikacji generalnej mistrzostw świata. Zdobył w nim 31 punktów.
1999-2000: Subaru.
Przed sezonem 1999 zespół Forda zatrudnił Colina McRae, który został pierwszym kierowcą w zespole. Kankkunen był niezadowolony z powodu degradacji do roli drugiego kierowcy, toteż zajął miejsce Szkota w zespole Subaru. Został w nim partnerem Richarda Burnsa. Swój debiut w nowym zespole Kankkunen zaliczył w styczniu 1999. W Rajdzie Monte Carlo dojechał na 2. pozycji tracąc do zwycięzcy Tommiego Mäkinena blisko 1:45 minuty. W następnych czterech rajdach sezonu 1999 Kankkunen zdobył łącznie 2 punkty. W Rajdzie Szwecji był szósty. Następnie nie ukończył Rajdu Safari (awaria układu elektrycznego) oraz Rajdu Portugalii (awaria silnika). W Rajdzie Katalonii był szósty. W maju 1999 Kankkunen walczył o zwycięstwo w Rajdzie Argentyny z Burnsem. Zespół Subaru nie zastosował team order, ale to Kankkunen po pięciu latach wygrał swój 22. rajd w karierze. Wyprzedził Burnsa o 2,4 sekundy. Czerwcowego Rajdu Grecji Kankkunen nie ukończył na skutek awarii zawieszenia na 12. odcinku specjalnym. W lipcu Kankkunen stanął na podium Rajdu Nowej Zelandii. Przegrał w nim z Tommim Mäkinenem o 1:37 minuty. W sierpniowym Rajdzie Finlandii Kankkunen odniósł drugie zwycięstwo w sezonie i 23. w swojej karierze. Na metę rajdu przyjechał szybciej o 9,7 sekundy niż drugi w klasyfikacji Burns. Następnie w Rajdzie Chin był czwarty, a w Rajdzie San Remo zajął 6. pozycję. z kolei listopadowego Rajdu Australii nie ukończył z powodu awarii zawieszenia. W listopadzie 1999, w Rajdzie Wielkiej Brytanii, był drugi za Richardem Burnsem. W sezonie 1998 Kankkunen był czwarty w klasyfikacji generalnej mistrzostw świata. Zdobył 44 punkty.
W pierwszym rajdzie sezonu 2000 Kankkunen stanął na podium. Był trzeci w Rajdzie Monte Carlo za zwycięzcą Tommim Mäkinenem i drugim w klasyfikacji Carlosem Sainzem. W lutym 2000 zdobył jeden punkt w mistrzostwach świata, dzięki zajęciu 6. miejsca w Rajdzie Szwecji. W lutowym Rajdzie Safari po raz drugi w sezonie stanął na podium. Był drugi, a do zwycięzcy Richarda Burnsa stracił 4:37 minuty. Następnych dwóch rajdów Kankkunen nie ukończył. Z Rajdu Portugalii wyeliminowało go uszkodzone zawieszenie, a przez cały Rajd Katalonii zmagał się z problemami mechanicznymi Subaru i ostatecznie wycofał się na 12. odcinku specjalnym. W majowym Rajdzie Argentyny Kankkunen był czwarty. Natomiast odbywający się w czerwcu Rajd Grecji ukończył na podium. Był trzeci i przegrał w nim jedynie z Colinem McRae i Carlosem Sainzem. Kankkunen nie ukończył lipcowego Rajdu Nowej Zelandii. W tym drugim powodem wycofania się było zalanie silnika przez płyn do wspomagania układu kierowniczego. W Rajdzie Nowej Zelandii Kankkunen był ósmy, a w Rajdzie Cypru dziewiąty. W Rajdzie Australii miał wypadek, a w Rajd Wielkiej Brytanii ukończył na 5. pozycji. W sezonie 2000 zdobył 20 punktów i zajął 8. pozycję w mistrzostwach świata.
Od 2001.
Po zakończeniu sezonu 2000 Kankkunen odszedł z zespołu Subaru. Jednym z powodów odejścia było niezadowolenie Fina z powodu zmniejszenia jego roli w zespole na rzecz Pettera Solberga, który został pierwszym kierowcą. W 2001 roku Kankkunen wystartował w dwóch rajdach mistrzostw Europy. W Rajdzie El Corte Inglés, w którym startował Toyotą Corollą WRC zajął 4. miejsce. Z kolei w Rajdzie Azorów, w którym pojechał Subaru Imprezą WRC99, zwyciężył. W sierpniu wziął udział w Rajdzie Finlandii w barwach fabrycznego zespołu Hyundaia. Na 16. odcinku specjalnym wycofał się z powodu awarii jego Hyundaia Accenta WRC.
Przed rozpoczęciem sezonu 2002 Kankkunen podpisał kontrakt z zespołem Hyundaia, w którym miał być drugim kierowcą obok Belga Freddy’ego Loixa. W swoim pierwszym starcie w sezonie 2002, w Rajdzie Szwecji, Kankkunen zajął 8. miejsce. Następnie nie ukończył Rajdu Cypru z powodu wycieku oleju, a w Rajdzie Argentyny był siódmy. Z Rajdu Grecji wycofał się z powodu uszkodzenia zawieszenia, a w Rajdzie Safari był ósmy. W Rajdzie Finlandii uległ wypadkowi, a w Rajdzie Nowej Zelandii zdobył swoje jedyne dwa punkty w sezonie, dzięki zajęciu w nim 5. miejsca. Rajdu Australii Kankkunen nie ukończył z powodu wypadku, a w Rajdzie Wielkiej Brytanii dojechał na 9. pozycji. Po sezonie 2002 Kankkunen zdecydował się zakończyć starty w mistrzostwach świata.
W kolejnych latach Kankkunen startował w rajdach niższego szczebla niż mistrzostwa świata. W latach 2003-2007 startował w rajdach we Włoszech, Hiszpanii (w tym dwukrotnie w Rajdzie El Corte Inglés), Portugalii i Peru. Brał także udział w zawodach rajdowych legend. W lipcu 2010 zespół Stobart M-Sport ogłosił, iż Kankkunen wystartuje Fordem Focusem WRC w Rajdzie Finlandii w ramach mistrzostw świata. W fińskim rajdzie wystartował z pilotem Juhą Repo. Zajął w nim 8. miejsce i zdobył 4 punkty w mistrzostwach świata.
Życie prywatne.
Kankkunen był żonaty z Pirjo, z którą ma dwóch synów. W 2008 roku rozwiódł się. Jednym z powodów rozwodu był alkoholizm, do którego Kankkunen przyznał się publicznie. Rajdowiec skutecznie leczył się z tej choroby w klinice Lapua’s Minnesota. Rajdowym idolem Kankkunena jest były mistrz świata, Ari Vatanen.
Kankkunen wraz z wykwalifikowanym zespołem prowadzi Akademię Jazdy w mieście Kuusamo. Głównym celem akademii jest szkolenie sportowej jazdy po zamarzniętych nawierzchniach, w tym głównie kontroli samochodu przy dużych prędkościach. W 2011 roku Kankkunen pobił rekord świata w prędkości w jeździe na lodzie. Jadąc Bentleyem Continentalem GT osiągnął prędkość 321,65 km/h.

</doc>
<doc id="914338" url="https://pl.wikipedia.org/wiki?curid=914338" title="Metoda szablonowa (wzorzec projektowy)">
Metoda szablonowa (wzorzec projektowy)

Metoda szablonowa – czynnościowy wzorzec projektowy. Jego zadaniem jest zdefiniowanie metody, będącej szkieletem algorytmu. Algorytm ten może być następnie dokładnie definiowany w klasach pochodnych. Niezmienna część algorytmu zostaje opisana w metodzie szablonowej, której klient nie może nadpisać. W metodzie szablonowej wywoływane są inne metody, reprezentujące zmienne kroki algorytmu. Mogą one być abstrakcyjne lub definiować domyślne zachowania. Klient, który chce skorzystać z algorytmu, może wykorzystać domyślną implementację bądź może utworzyć klasę pochodną i nadpisać metody opisujące zmienne fragmenty algorytmu. Najczęściej metoda szablonowa ma widoczność publiczną, natomiast metody do przesłonięcia mają widoczność chronioną lub prywatną, tak, aby klient nie mógł ich użyć bezpośrednio. Inna popularna nazwa tego wzorca to "niewirtualny interfejs" (ang. "non virtual interface"). Mimo zbieżnej nazwy, wzorzec ten nie ma niczego wspólnego z szablonami, stosowanymi w programowaniu uogólnionym.
Przykład zastosowania.
Przykładem zastosowania tego wzorca są biblioteki, wspomagające automatyzację testów jednostkowych. Biblioteka jUnit definiuje ogólny algorytm wykonywania testów. Składa się on z trzech podstawowych kroków: przygotowania środowiska do wykonania testów, wykonania testów, a następnie posprzątania po wykonanych testach. Kroki te reprezentowane są przez metody "setUp", "runTest" oraz "tearDown". Wymienione metody wykonywane są w niezmiennej kolejności przez metodę "run", której klient nie może zmienić. Dzięki temu, użytkownik nie może zmieniać kolejności podstawowych bloków algorytmu, może jednak nadpisać metody "setUp", "runTest" oraz "tearDown", co pozwala mu dostosować testy do swoich potrzeb.
Struktura wzorca.
Wzorzec składa się z co najmniej dwóch klas. Klasa podstawowa "AbstractClass" definiuje szkielet algorytmu i jest bazą, z której korzysta klient. Składa się z metody szablonowej "templateMethod", która jest publiczna i której klient nie ma możliwości rozszerzyć, oraz z metod prywatnych (lub chronionych) "method1" oraz "method2", które są wykorzystywane w metodzie "templateMethod" i zawierają domyślną implementację algorytmu. Klient chcący zmienić któryś z kroków algorytmu, musi zdefiniować klasę pochodną "ConcreteClass," w której przedefiniuje jedną bądź wszystkie prywatne metody, implementujące kolejne kroki algorytmu.
Konsekwencje stosowania.
Zaletą wzorca jest możliwość zdefiniowania algorytmu składającego się z niezmiennej sekwencji kroków z jednoczesną możliwością modyfikacji wybranych przez klienta kroków. Stosowanie tego wzorca często jest określane jako "zasada Hollywood", która mówi "nie dzwoń do nas, my zadzwonimy do ciebie" – jest to nawiązanie do sytuacji, w której to klasa bazowa wywołuje metody klasy pochodnej, a nie odwrotnie.
Podobne wzorce.
Do podobnych wzorców należą wzorzec metody fabrykującej definiujący metodę, która często jest wywoływana z metody szablonowej, oraz wzorzec strategia, który do przedefiniowania całego algorytmu używa delegacji.

</doc>
<doc id="914343" url="https://pl.wikipedia.org/wiki?curid=914343" title="Golczowice (Zawada)">
Golczowice (Zawada)

Golczowice (dodatkowa nazwa w j. niem. Golschowitz) – przysiółek wsi Zawada w Polsce, położony w województwie opolskim, w powiecie prudnickim, w gminie Głogówek. 
W latach 1975–1998 przysiółek administracyjnie należał do ówczesnego województwa opolskiego. 
Nazwa.
Topograficzny opis Górnego Śląska z 1865 roku notuje wieś pod obecnie stosowaną, polską nazwą "Golczowice", a także zgermanizowaną "Golschowitz" we fragmencie: "Golschowitz (polnisch Golczowice)". 1 października 1948 r. nadano miejscowości, wówczas administracyjnie związanej z Zawadą, polską nazwę Gołczowice. Nazywana też "Golszowice".
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy przysiółka posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Klocołrzy".
Zabytki.
Zgodnie z gminną ewidencją zabytków w Golczowicach chroniony jest:

</doc>
<doc id="914345" url="https://pl.wikipedia.org/wiki?curid=914345" title="Immunitet w średniowieczu">
Immunitet w średniowieczu

Immunitet - przywilej wyłączający terytoria lenników spod władzy urzędników króla. Dzięki niemu lennicy króla w imieniu władcy formalnie sprawowali władzę administracyjną, skarbową i wojskową. Był kolejnym elementem systemu lennego, który osłabiał władzę królewską.
Immunitet dzieli się na:

</doc>
<doc id="914348" url="https://pl.wikipedia.org/wiki?curid=914348" title="Mikrobarometr Askania">
Mikrobarometr Askania

Mikrobarometr Askania - precyzyjny barometr przeznaczony do pomiaru ciśnień w kopalniach i na podstawie ciśnienia do określenia wysokości przy pomiarach geodezyjnych. Elementem pomiarowym mikrobarometru jest spiralna rurka Bourdona, wykonana ze specjalnego stopu berylu.

</doc>
<doc id="914350" url="https://pl.wikipedia.org/wiki?curid=914350" title="Sysłów">
Sysłów

Sysłów (dodatkowa nazwa w j. niem. Syßlau) – przysiółek wsi Zawada w Polsce, położony w województwie opolskim, w powiecie prudnickim, w gminie Głogówek. 
W latach 1975–1998 przysiółek administracyjnie należał do ówczesnego województwa opolskiego.
Nazwa.
Wieś wzmiankowana jest po raz pierwszy w wizytacji archidiakonatu opolskiego z 1679 r., gdzie wymieniona jest wraz z sąsiednimi miejscowościami: „ex 5 pagellis, videlicet, Wawrzincowice, "Sislon", Zawada, Neogolitz, et Antiquo-Golitz” (zapis "Sislon" należy odczytywać jako "Sislou", wynika to z częstego mieszania grafemów "n" i "u"). 2 kwietnia 1949 r. nadano miejscowości, wówczas administracyjnie związanej z Zawadą, polską nazwę "Sysłów". Nazywana też "Sysów".
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy przysiółka posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Klocołrzy".
Bibliografia.
 

</doc>
<doc id="914354" url="https://pl.wikipedia.org/wiki?curid=914354" title="Mucków">
Mucków

Mucków (dodatkowa nazwa w j. niem. Mutzkau) – przysiółek wsi Zawada w Polsce, położony w województwie opolskim, w powiecie prudnickim, w gminie Głogówek. 
W latach 1975–1998 przysiółek administracyjnie należał do ówczesnego województwa opolskiego.
1 października 1948 r. nadano miejscowości, wówczas administracyjnie związanej z Zawadą, polską nazwę Mucków.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy przysiółka posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Klocołrzy".

</doc>
<doc id="914359" url="https://pl.wikipedia.org/wiki?curid=914359" title="But (Zawada)">
But (Zawada)

But (dodatkowa nazwa w j. niem. Neuvorwerk) – przysiółek wsi Zawada w Polsce, położony w województwie opolskim, w powiecie prudnickim, w gminie Głogówek. 
W latach 1975–1998 przysiółek administracyjnie należał do ówczesnego województwa opolskiego.
Nazwa.
Do 1945 niemiecką nazwą miejscowości było "Neuvorwerk". 1 października 1948 r. nadano miejscowości, wówczas administracyjnie związanej z Zawadą, polską nazwę "But", a 15 grudnia 1949 zmieniono ją na "Klików", jednak miejscowa ludność używała wyłącznie nazwy "Bud". W sierpniu 2001 Rada Miejska Głogówka postanowiła formalnie zmienić nazwę miejscowości na "Bud", jednak decyzja nie została urzędowo zaakceptowana przez MSWiA, ponieważ uznano, że miejscowa nazwa jest niezgodna z polską ortografią. Zamiast tego, w 2003 wprowadzono ponownie nazwę "But".
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy przysiółka posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Klocołrzy".

</doc>
<doc id="914360" url="https://pl.wikipedia.org/wiki?curid=914360" title="O naśladowaniu Chrystusa">
O naśladowaniu Chrystusa

O naśladowaniu Chrystusa () – popularna książka-poradnik życia chrześcijańskiego, przypisywana Tomaszowi à Kempisowi, choć jej autorstwo nie jest ostatecznie ustalone. Spór o autora tekstu rozpoczął się w XV wieku, a bezpośrednią przyczyną są słowa zawarte na końcu rękopisu znajdującego się w bibliotece królewskiej w Brukseli: „Nie pytaj, kto powiedział, ale patrz, co powiedział”. Wśród autorów tego dzieła wymieniano na przestrzeni wieków m.in.: Bernarda z Clairvaux, Jana Gersona czy św. Bonawenturę. Nowsze badania sugerują, że autorem mógł być twórca renesansowego kierunku ascetycznego ("devotio moderna") – Geert Groote.
Dzieło powstało prawdopodobnie przed rokiem 1427. Składa się z czterech ksiąg, powstałych najprawdopodobniej w różnym czasie jako odrębne dzieła. Za najwcześniejsze uznaje się:
Z czasem dołączono do nich księgi:
Mimo iż książkę krytykowano, zarzucając jej pesymizm, naiwność i pogardę dla spraw doczesnych, "O naśladowaniu Chrystusa" stało się jednym z najbardziej rozpowszechnionych (po Biblii) dzieł chrześcijańskich. Popularność zdobyła nie tylko wśród katolików, ale również wśród protestantów, a nawet niechrześcijan. Pociągająca dla czytelników była m.in. forma dialogu ucznia z niewidzialnym Mistrzem, która często pojawia się na kartach dzieła. 
Znanych jest 700 rękopisów tego dzieła, a przetłumaczono je na 95 języków. Fragmenty "O naśladowaniu Chrystusa" zostały zawarte w tekstach liturgii godzin w posoborowym brewiarzu.
Wśród czytelników dzieła można znaleźć świętych takich jak Franciszek Salezy, Ignacy Loyola, Karol Boromeusz, Josemaría Escrivá de Balaguer, Teresa z Lisieux, Jan XXIII, oraz błogosławionych i mistyków (np. Thomas Merton). Do lektury tej książki zachęcał listownie swoich przyjaciół Adam Mickiewicz, wspominali o niej w swojej prywatnej korespondencji Juliusz Słowacki, Cyprian K. Norwid i Jerzy Liebert. Wśród znanych czytelników można również znaleźć tak różne postacie, jak Daga Hammarskjölda, Witolda Pileckiego, Pierre'a Corneille'a, Stefana Żeromskiego, Gottfrieda W. Leibniza czy Ludwiga van Beethovena. Dzieło to przyczyniło się w dużym stopniu do zbliżenia się do katolicyzmu Aleksandra Wata.
Jedna z bohaterek powieści "Emancypantki" B. Prusa również jest czytelniczką "O naśladowaniu...". 
W Polsce pierwszy (anonimowy) przekład ukazał się w 1545 r. Autorami kolejnych przekładów byli m.in. ks. Jakub Wujek, poeta Stanisław Grochowski, Jan Wielowiecki, ks. Aleksander Jełowicki i Anna Kamieńska. W czasie II wojny światowej książkę tę drukowano w Londynie i wysyłano do obozów jenieckich, trafiała do obozów koncentracyjnych, a także do środowisk polskich, które znalazły się poza ojczyzną.

</doc>
<doc id="914361" url="https://pl.wikipedia.org/wiki?curid=914361" title="Metoda hydrotermalna">
Metoda hydrotermalna

Metoda hydrotermalna, krystalizacja z roztworu wodnego – technika otrzymywania monokryształów gemmologicznych polegająca na krystalizacji w roztworach wodnych w podwyższonej temperaturze i wysokim ciśnieniu. 
Rozpuszczalność niektórych substancji w takich warunkach jest na tyle duża, aby istniała możliwość uzyskania przesycenia roztworu w gradiencie temperatury. 
Proces ten przeprowadza się w autoklawie, który zapewnia utrzymanie odpowiedniego gradientu temperatury i ciśnienia. W przesyconym roztworze wodnym zawiesza się zarodki krystalizacji. Roztwór jest zasilany z dna autoklawu, gdzie znajduje się rozpuszczający się stopniowo krystalizowany materiał. Nasycony roztwór wskutek konwekcji przemieszcza się ku górze. Przyczyną krystalizacji na zarodkach jest ochłodzenie i przesycenie roztworu. 
Proces otrzymywania kryształów tą metodą jest kosztowny i długotrwały. Może trwać nawet około roku. Warunki, w których się odbywa, są zbliżone do naturalnych, jednak otrzymane produkty różnią się od naturalnych.

</doc>
<doc id="914363" url="https://pl.wikipedia.org/wiki?curid=914363" title="Oskar Davičo">
Oskar Davičo

Oskar Davičo, cyr. Оскар Давичо (ur. 18 stycznia 1909 w Šabacu, zm. 30 września 1989 w Belgradzie) – serbski pisarz, nadrealista, socjalista i publicysta. Publikował także pod pseudonimami: O. Davidović, S. Kovačić, S. Nikolić, Vlada Barbulović.
Młodość i literackie początki.
Urodził się w rodzinie żydowskich urzędników państwowych. Szkołę podstawową ukończył w Šabacu, a gimnazjum w Belgradzie, gdzie zdał także maturę w roku 1926. Studiował romanistykę na Sorbonie w Paryżu (1926-1928) i na Wydziale filozoficznym Uniwersytetu Belgradzkiego, które ukończył w 1930 roku. Przez moment nauczał literatury w męskim gimnazjum w Belgradzie, następnie w Szybeniku uczył języka serbskiego i francuskiego. Swoje pierwsze opowiadanie opublikował w 1923 roku w przeglądzie "Nedeljne ilustracije". Brał udział w tworzeniu almanachu "Nemoguće" na którego łamach ukazał się jego wiersz "Dijapazon noći", "Paket udaljen od mene celom svojom daljinom" – tekst pisany prozą oraz jeden rysunek. W 1930 r. Davičo wydał, nakładem 60 egzemplarzy, pierwszą książkę pt. "Anatomija". Jak twierdzi Julian Kornhauser jest to zwarty, jednorodny tekst będący formą pośrednią między prozą a prozą poetycką. Dzieło to jest zapisem monologu wewnętrznego o strukturze ciągłej (bez podziału na wersy i strofy, jedynym zabiegiem wyodrębniającym poszczególne części jest zastosowanie licznych akapitów) i logicznej konstrukcji, choć często alogicznych zdaniach. W 1931 r. został jednym z wydawców czasopisma "Nadrealizam danas i ovde". Wraz z Dušanem Maticiem i Đorđem Kosticiem napisał niezwykle istotną dla zrozumienia założeń ruchu nadrealistycznego rozprawę teoretyczną pt. "Položaj nadrealizma u društvenom procesu". W 1938 r. w czasopiśmie "Naša stvarnost" opublikował cykl poetycki "Tri zida", "Detinjstvo" i "Srbija". Tomik poezji pt. "Pesme", wydany tego samego roku, został zakazany z powodu gorszących treści. Mimo neutralnego tytułu dzieło to charakteryzuje się dużą rozpiętością tematyczną i wyrafinowanymi aczkolwiek mocnymi środkami wyrazu od humoru słownego począwszy przez gry słowne idąc na erotyzmie skończywszy. Tomik ten stanowi swoistą duchową autobiografię poety odkrywającego przed odbiorcą najistotniejsze dla niego wartości jakimi są miłość i rewolucja. Także w liryce miłosnej Davičo próżno szukać śladów sentymentalizmu czy metafizycznych implikacji. Poeta w swojej fascynacji kobietą kieruje się przede wszystkim zmysłowością i erotyzmem.
Działalność polityczna i lata wojny.
Davičo jako członek Komunistycznej Partii Jugosławii (KPJ) aktywnie włączał się do krajowej i międzynarodowej polityki. W 1932 r. został sekretarzem KPJ w Bihaciu, gdzie za komunistyczne poglądy został aresztowany i przez Sąd ochrony państwa, skazany na pięć lat więzienia. Od 1938 do 1941 mieszkał kolejno w Belgradzie i Zagrzebiu. W 1940 r. został wykluczony z szeregów KPJ. II wojna światowa zastała Davičo w Splicie, gdzie założył nielegalną rozgłośnię radiową, po czym został złapany i internowany do Włoch, Borgo Val di Taro w Lombardii. Davičo zbiegł stamtąd już po trzech miesiącach i ukrył się w Dalmacji. Wstąpił do Pierwszej dywizji proletariackiej z którą przeszedł Bośnię, Czarnogórę, Sandżak, Tarę i Durmitor. Następnie przez Valjevo i Aranđelovac w paź. 1944 trafił do Belgradu gdzie ze swoją jednostką brał udział w obronie miasta. Po wyzwoleniu stolicy znajdował się w grupie osób, które założyły TANJUG, następnie przeszedł do czasopisma "Borba" i "Galas". Udał się do Bułgarii z delegacją pisarzy, udział w niej brali m.in. Ivo Andrić oraz Anica Savić Rebac. W 1944 został wybrany na pierwszego sekretarza Związku literatów Serbii. Po wojnie był korespondentem procesu norymberskiego, relacjonował także poczynania partyzantów gen. Markosa Wafiadisa podczas greckiej wojny domowej. Po tych wydarzeniach porzucił dziennikarstwo i skoncentrował się wyłącznie na literaturze. Swoje przeżycia z konfliktu w Grecji opisał w 1947 książce "Među Markosovim partizanima". Na podstawie książki powstał także film do którego scenariusz napisał sam Davičo, jednak chłodna polityka Jugosławii wobec Grecji stała się powodem blokowania przez partię zarówno książki, jak i filmu.
Twórczość powojenna.
W 1951 r. Davičo opublikował książkę "Poezija i otpori", która była głosem w debacie o nowym pojmowaniu literatury i jej miejscu oraz roli w socjalistycznym społeczeństwie. Następnego roku wydał powieść pt. "Pesma", która opisywała życie w okupowanym Belgradzie. Główny bohater, impulsywny i energiczny, oddany socjalizmowi „nowy człowiek”, służy autorowi do rozważań nad moralnymi dylematami rewolucji oraz problemami partyjnej dyscypliny. Dzieło to było nagradzane i zostało przetłumaczone na kilkanaście języków, w tym polski. W latach 1953–1954 był jednym z edytorów czasopisma "Nova misao". W 1953 r. wydał tomik poezji "Čovekov čovek". W 1955 r. został jednym z założycieli i długoletnich współpracowników czasopisma "Delo". W 1956 r. za powieść "Beton i svici" otrzymał prestiżową nagrodę przyznawaną przez czasopismo Nin. W 1959 r. za swój poetycki dorobek otrzymał nagrodę im. Jovana Jovanovicia Zmaja. W czasach dekolonizacji podróżuje po Afryce, na bazie swoich spostrzeżeń publikuje dziennik z podróży o tytule "Crno na belo" (1962). W tym samym roku ukazuje się powieść "Generalbas" oraz zbiór esejów pt. "Notes". W latach 1962–1972 Davičo wydał cykl pięciu powieści noszących ten sam tytuł: "Robije". Za powieść "Gladi" po raz drugi otrzymał nagrodę Ninu, sytuacja powtórzyła się także w roku następnym kiedy to za powieść "Tajne" trzeci raz zdobył tę pożądana w świecie literatów nagrodę. Pozostaje jak dotąd jej jedynym trzykrotnym laureatem. W 1969 r. wydano dwudziestotomowe "Dzieła zebrane Oskara Davičo". W roku 1980 przeniósł się do Sarajewa, gdzie założył i prowadził czasopismo "Dalje". W 1983 r. wrócił do Belgradu. Sarajewskiej gazecie „Oslobođenje” sprzedał rękopis pierwszej części autobiografii "Po zanimanju samoubica". Rękopis drugiej części pt. "Po zanimanju izdajnik" przepadł podczas ostatniej wojny.
Poezja.
Poezja Davičo należy do najciekawszych zjawisk artystycznych XX wieku w literaturze serbskiej. Pisarz pozostawił ogromny dorobek literacki, poczynając od tekstów nadrealistycznych, m.in. ("Anatomija" 1930); we wczesnych wierszach (np. z tomów "Pesme" 1938, "Hana", wydanie książkowe 1951, "Zrenjanin" 1949, "Višnja za zidom" 1950) opiewał miłość do kobiety i ojczyzny, bunt i pasję towarzyszące walce o wolność. Od poematu "Čovekov čovek" (1953) i zbiorów "Flora" (1955), "Tropi" (1959), "Kairos" (1959), "Snimci" (1963) w twórczości Davičo przeważa neoawangardowy sposób patrzenia na poezję jako na zaangażowany poznawczo akt twórczy. W późniejszych utworach, np. z tomów "Pročitani jezik" (1972), "Telo telu" (1975), "Misterije dana" (1979), "Trema smrti" (1982), zanika wiara w kreowane wcześniej utopijno-rewolucyjne projekcje przyszłości. W dorobku prozatorskim na uwagę zasługują powieści: "Pieśń jego życia" (1952, wyd. pol. 1958), pentalogia o losach komunistów jugosłowiańskich: "Ćutnje" (1963), "Gladi" (1963), "Tajne" (1964), "Bekstva" (1966), "Zavičaji" (1971), oraz powieści postmodernistycznych: "Gospodar zaborava" (1980), "Po zanimanju samoubica" (1987-88). Davičo był też autorem esejów, polemik, dramatu i przekładów.

</doc>
<doc id="914367" url="https://pl.wikipedia.org/wiki?curid=914367" title="Malkowice (Twardawa)">
Malkowice (Twardawa)

Malkowice (dodatkowa nazwa w j. niem. Malkowitz) – przysiółek wsi Twardawa w Polsce, położony w województwie opolskim, w powiecie prudnickim, w gminie Głogówek. 
W latach 1975–1998 przysiółek administracyjnie należał do ówczesnego województwa opolskiego.
Nazwa.
Według niemieckiego językoznawcy Heinricha Adamy’ego nazwa jest patronimiczną nazwą pochodzącą od założyciela wsi lub jej patrona o imieniu "Malk". W swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej przytacza nazwę w obecnej polskiej formie - "Malkowice" podając jej znaczenie "Dorf der Malk" - "Wieś Malka". 1 października 1948 r. nadano miejscowości, wówczas administracyjnie związanej z Dobieszowicami, polską nazwę Małkowice.

</doc>
<doc id="914368" url="https://pl.wikipedia.org/wiki?curid=914368" title="Anachów">
Anachów

Anachów () – przysiółek wsi Kazimierz w Polsce, położony w województwie opolskim, w powiecie prudnickim, w gminie Głogówek.
W latach 1975–1998 przysiółek administracyjnie należał do ówczesnego województwa opolskiego.
Obecnie miejscowość jest niezamieszkana. Znajduje się w odległości ok. 28 km od Prudnika, 10 km od Głogówka i 1,5 km od Kazimierza. Do Anachowa można dojechać polną, nieutwardzoną drogą z Kazimierza (od zachodu), lub z Kózek (od wschodu). Położony jest na niewielkim wzniesieniu. Część zabudowań jest zarośnieta. Na północ od Anachowa ma swoje źródło bezimienny dopływ Straduni.
Topograficzny opis Górnego Śląska z 1865 roku notuje miejscowość pod nazwą "Annavorwerk". Do 1945 niemiecką nazwą miejscowości było "Annahof". Po zakończeniu II wojny światowej otrzymała polską nazwę "Kolonia Świętej Anny", jednak miejscowa ludność używała wyłącznie nazwy "Anachów". W sierpniu 2001 Rada Miejska Głogówka postanowiła formalnie zmienić nazwę miejscowości na "Anachów", decyzja została urzędowo zaakceptowana w 2003. Nazywana też "Dwór Anny".
Miejscowość powstała w XIX wieku jako folwark należący do Kazimierza. Według Meyers Gazetteer Anachów był zamieszkiwany przez 44 osoby. Po II wojnie światowej została przejęta przez polską administrację. Na początku lat 50. XX wieku w Anachowie mieszkało 10 rodzin, w tym autochtoniczni Ślązacy i przybyli po wojnie Krakowiacy. Mieszkańcy zaczęli stopniowo opuszczać miejscowość już w okresie PRL-u, między innymi ze względu na niedoprowadzenie do niej sieci wodociągowej. W 2006, w związku z opuszczeniem większości domów, w Anachowie rozpoczęła się fala kradzieży. Ostatnią mieszkanką była Romualda Błaszko, zmarła w 2019. Opuszczony Anachów posiada w okolicy opinię miejsca „nawiedzonego”, według relacji odwiedzających rzekomo występują tu różne zjawiska paranormalne.

</doc>
<doc id="914369" url="https://pl.wikipedia.org/wiki?curid=914369" title="Adler-Skistadion">
Adler-Skistadion

Adler-Skistadion – kompleks skoczni narciarskich w niemieckiej miejscowości Hinterzarten, z których największa jest skocznia duża Rothaus-Schanze (dawniej nosząca nazwę Adlerschanze).
Dawna nazwa skoczni – skocznia orła – pochodzi od pobliskich orlich gniazd. Jest to obiekt, na którym regularnie odbywają się zawody z cyklu Letniego Grand Prix w skokach narciarskich. Po przebudowie skoczni w latach 1998–1999 nowy profil skoczni pozwalał na skoki nawet na odległość 115 metrów. Dotychczas najdłuższy skok na tym obiekcie oddał latem 2000 roku Noriaki Kasai, skacząc 112,5 metra. W 2020 rozpoczęto kolejną przebudowę skoczni, przy okazji której punkt HS przesunięto ze 108 do 111 metrów, a punkt K z 95 do 100 metrów, w związku z czym stała się ona obiektem dużym (obiekt po przebudowie oddano do użytku w 2022).
Obiekt ten jest także lubianym miejscem treningów na igelicie. Obok skoczni dużej znajdują się też K-70, K-30 oraz K-15.

</doc>
<doc id="914371" url="https://pl.wikipedia.org/wiki?curid=914371" title="Oskar Davico">
Oskar Davico



</doc>
<doc id="914373" url="https://pl.wikipedia.org/wiki?curid=914373" title="Szyb pochyły">
Szyb pochyły

Szyb pochyły jest to wyrobisko podziemne udostępniające o nachyleniu od 45º do 90º o takim samym przeznaczeniu co szyby pionowe. Szyb pochyły jest drążony, kiedy istnieją strome pokłady lub żyły dochodzące do powierzchni. Wyrobiska tego typu występują w Szwecji i w Japonii.

</doc>
<doc id="914378" url="https://pl.wikipedia.org/wiki?curid=914378" title="Cantucci">
Cantucci

Cantucci (zwane też cantuccini lub biscotti di Prato) – rodzaj włoskich ciasteczek (herbatników) pochodzących prawdopodobnie z Prato w Toskanii. W najprostszej wersji przyrządzane z jajek, mąki, cukru, grubo siekanych migdałów i proszku do pieczenia. Mogą zawierać też masło, miód, inne orzechy (np. laskowe) i być aromatyzowane skórką pomarańczową, wanilią lub anyżem. Piecze się je dwukrotnie, dzięki czemu są suche, kruche, dosyć twarde i mogą być przechowywane przez dłuższy czas.
Są typowym wyrobem bożonarodzeniowym. Bezpośrednio przed zjedzeniem zazwyczaj zmiękcza się je poprzez zanurzenie w winie (np. "vin santo"), kawie lub herbacie.
W słowniku opublikowanym w 1691 roku przez Akademia della Crusca, wypiek o nazwach "cantuccio" i "cantuccino" zdefiniowano jako „krojone "biscotto", z drobno zmielonej mąki, cukru i białek jaj”. "Biscotto" oznacza w języku włoskim podwójnie pieczone ciastko. "Cantucci" powstają poprzez upieczenie ciasta o kształcie przypominającym małą bagietkę, pokrojenie go na plastry i ponowne upieczenie.
Cantuccini Toscani.
Od 25 stycznia 2016 nazwy "Cantuccini Toscani" oraz "Cantucci Toscani" są zarejestrowane jako chronione oznaczenia geograficzne (PGI). Według oficjalnej charakterystyki, "Cantuccini Toscani" otrzymuje się z mąki pszennej, migdałów w skórkach, cukru, świeżych jaj, masła, miodu wielokwiatowego i substancji spulchniających. Ciasto powinno być cięte ukośnie, a każdy herbatnik musi ważyć nie więcej niż 15 gramów i mierzyć nie więcej niż 10 cm długości, 3 cm wysokości i 2,8 cm szerokości. Charakterystyczny, zewnętrzny złoty kolor herbatników uzyskuje się poprzez posmarowanie surowego ciasta mieszaniną wody, jajek i substancji słodzących.
Nazewnictwo.
Wytwarzane są też we włoskich regionach innych niż Toskania: w Lacjum i Umbrii nazywane są "tozzetti", a w prowincji Siena i w Romanii – "scroccadenti".

</doc>
<doc id="914379" url="https://pl.wikipedia.org/wiki?curid=914379" title="Katarzyna z Nawarry">
Katarzyna z Nawarry

Katarzyna z Nawarry, Katarzyna de Foix (ur. 1468, zm. 1518) – królowa Nawarry w latach 1483-1518, księżna Gandii, Montblanc i Peñafiel, hrabina Foix, Bigorre i Ribagorza, wicehrabina Béarn.
Rodzina.
Była młodszą córką Gastona de Foix, księcia Viany, i Magdaleny de Valois (córki króla Francji - Karola VII Walezjusza i Marii Andegaweńskiej). Była wnuczką Gastona IV, hrabiego de Foix, i Eleonory I, królowej Nawarry. W 1484 poślubiła Jana III d'Albret, księcia de Gause. Miała wtedy 16 lat. Para doczekała się 13 dzieci:
Rządy.
Przedwczesna śmierć jej brata - Franciszka Febusa, spowodowała, że Katarzyna została królową Nawarry, a regencję sprawowała jej matka. Jej wuj - Jan de Foix powołał się jednak na prawo salickie, które nigdy nie obowiązywało w Nawarze i zagarnął tron dla siebie. Wybuchła wojna domowa, która rozjątrzyła na nowo stare konflikty wewnętrzne. W 1504 zmarła matka Katarzyny (przetrzymywana przez Ferdynanda II Katolickiego, króla Aragonii, w Medina del Campo), to sprowokowało nowa wojnę między Nawarrą a hrabstwem Lerín (1506-1508).
Polityczny sojusz między rodzinami de Valois i de Foix doprowadziły do negocjacji w sprawie małżeństwa między Henrykiem, księciem Viany, najstarszym synem Katarzyny i jej następcą, z córką króla Francji. Negocjacje te doprowadziły do tego, że Ferdynand II Katolicki wysłał księcia Alby, żeby podbił Pampelunę, w 1512. 25 lipca 1512 Fadrique Álvarez de Toledo, książę Alby, rozpoczął oblężenie Pampeluny, a rodzina królewska uciekła do Francji. 23 marca 1513 Nawarskie Kortezy zebrały się w Pampelunie i ogłosiły Ferdynanda królem Nawarry. Od tej pory tzw. "Alta Navarra" stała się integralna częścią Hiszpanii.
Podejmowane przez Katarzynę i Jana III próby odzyskania utraconych ziem nie powiodły się. W latach 1513-1518, Katarzyna była królową tzw. "Baja Navarra" (Dolnej Nawarry, na północ od Pirenejów).

</doc>
<doc id="914380" url="https://pl.wikipedia.org/wiki?curid=914380" title="Sandmännchen">
Sandmännchen



</doc>
<doc id="914383" url="https://pl.wikipedia.org/wiki?curid=914383" title="September (album)">
September (album)

September – debiutancki album szwedzkiej wokalistki September, wydany 11 lutego 2004. Jest to jedyny album wydany przez Stockholm Records w dyskografii September. Album znalazł się na szwedzkich listach przebojów, gdzie największa jego pozycja to numer 36. Na listach utrzymał się przez 6 tygodni.

</doc>
<doc id="914385" url="https://pl.wikipedia.org/wiki?curid=914385" title="Cantuccini">
Cantuccini



</doc>
<doc id="914391" url="https://pl.wikipedia.org/wiki?curid=914391" title="Schattenbergschanze HS106">
Schattenbergschanze HS106



</doc>
<doc id="914405" url="https://pl.wikipedia.org/wiki?curid=914405" title="Mimośród orbity">
Mimośród orbity



</doc>
<doc id="914406" url="https://pl.wikipedia.org/wiki?curid=914406" title="Parafia św. Antoniego Padewskiego w Niewodnicy Kościelnej">
Parafia św. Antoniego Padewskiego w Niewodnicy Kościelnej

Parafia pw. św. Antoniego Padewskiego w Niewodnicy Kościelnej - rzymskokatolicka parafia należąca do dekanatu Białystok - Nowe Miasto, archidiecezji białostockiej, metropolii białostockiej.
Historia.
30 stycznia 1596 we dworze w Niewodnicy państwo Andrzej i Elżbieta z Karpiów Koryccy podpisali dokument fundacji kościoła. Wkrótce wybudowano w Niewodnicy kościół pod wezwaniem Trójcy Świętej.
Kościół został usytuowany na wzgórzu, ustawiony w linii wschód – zachód z apsydą w kierunku wschodnim. Przy kościele znajdowała się dzwonnica, a w niej stary piętnastowieczny dzwon. Plebania i zabudowania gospodarcze też były drewniane, kryte słomą. Budynek kościoła miał kształt prostokąta o wymiarach 23,5 m×8,5 m i wysokości 10,7 m. Był zbudowany z drewna sosnowego na podmurowaniu z kamieni i gliny. Dach kryty pierwotnie słomą, później, po wielu remontach pokryto gontem. Na środku dachu znajdowała się kopuła z małą sygnaturką. Ściany były obite tarcicami, podłoga drewniana.
W XVII wieku po prawej stronie był ołtarz św. Antoniego z Padwy, a w nim obraz św. Antoniego malowany na płótnie. Pośrodku kościoła znajdowały się obszerne murowane podziemia, w których chowano zmarłych kapłanów i inne znaczniejsze osoby. Przy ołtarzu św. Antoniego znajdowały się mniejsze, też murowane podziemia, w których chowano zmarłych kolatorów kościoła. W drugiej połowie XIX wieku prawie trzystuletni budynek kościelny uległ zniszczeniu.
Pokonując wiele trudności ówczesny proboszcz ks. Antoni Dowbor uzyskał pozwolenie na budowę nowego kościoła. Plan budowy i kosztorys nowej świątyni wykonał architekt Romuald Lenczewski.
W październiku 1889 roku ukończono budowę murowanego kościoła. W dniu 22 października 1889 odbyło się uroczyste poświęcenie kościoła. Biorąc pod uwagę istniejący w tej parafii żywy kult św. Antoniego Padewskiego zmieniono tytuł kościoła ze św.Trójcy na św. Antoniego.
Zasięg parafii.
Do parafii należą wierni z miejscowości: Baciuty, Barszczówka, Czaplino, Klepacze, Koplany, Markowszczyzna, Mińce, Niecki, Niewodnica Korycka, Niewodnica Kościelna, Tołcze, Trypucie, Turczyn, Zalesiany.

</doc>
<doc id="914407" url="https://pl.wikipedia.org/wiki?curid=914407" title="Figueirense FC">
Figueirense FC

Figueirense Futebol Clube – brazylijski klub piłkarski z siedzibą w mieście Florianópolis, stolicy stanu Santa Catarina.
Historia.
Klub założony został w 1921 roku pod nazwą Figueirense Foot-ball Club, a 11 lat później osiągnął swój pierwszy sukces – mistrzostwo stanu (Campeonato Catarinense). Zdobycie trzy razy z rzędu mistrzostwa stanu w latach 1935-1937 oraz mistrzostwa stanu w 1939 roku sprawiło, że do dziś lata 30. XX wieku uważane są za złotą dekadę w historii klubu Figueirense. Po mistrzostwie stanu w 1941 roku nastąpił 30-letni okres kryzysu, zakończony kolejnym mistrzostwem stanu w 1972 roku. W następnym, 1973 roku, Figueirense stał się pierwszym klubem ze stanu Santa Catarina który awansował do pierwszej ligi brazylijskiej (Campeonato Brasileiro Série A). Później doszło do kolejnego kryzysu, a Figueirense spadł nawet do drugiej ligi stanowej. W 1987 roku klub wrócił do pierwszej ligi stanu, a siedem lat później, w roku 1994, Figueirense zdobył mistrzostwo stanu Santa Catarina pierwszy raz od 17 lat. W 1995 roku Figueirense wygrał międzynarodowy turniej Torneio Mercosul. W roku 2001 został wicemistrzem drugiej ligi i awansował do pierwszej ligi brazylijskiej. W latach 2002-2004 Figueirense trzy razy z rzędu zdobył mistrzostwo stanu Santa Catarina.

</doc>
<doc id="914410" url="https://pl.wikipedia.org/wiki?curid=914410" title="Christy Coté">
Christy Coté

Christy Coté (ur. 4 lutego 1957) – tancerka i nauczycielka tanga argentyńskiego w San Francisco. Autorka ponad 20 filmów dotyczących techniki tanga.
Zaczęła karierę instruktorską w tańcach łacińskich i balecie w studio "Arthur Murray Dance Studios". Obecnie jest znaną instruktorką tanga argentyńskiego w San Francisco w "Academia de Tango Argentino". Jest też jednym z dwóch założycieli milongi w San Francisco w "Mariposa Argentine Tango Club".
Wraz z George'em Garcia nakręciła serię ponad 20 filmów o technice tanga argentyńskiego – na temat rodzajów i stylów tanga. M.in. "Beginning-Intermediate Argentine Tango Syllabus", "Argentine Tango Follower's Technique", "Argentine Tango Leader's Technique", "Argentine Tango Milonguero Style", "Argentine Milonga", "Argentine Vals", "Argentine Tango Fantasia", "Argentine Tango – The Art of Improvisation", "Argentine Tango in Carpa with Volcadas" oraz serię "Argentine Tango – Strictly Volcadas", "Argentine Tango – Strictly Colgadas", "Argentine Tango – Strictly Ganchos and Enganches", "Argentine Tango – Strictly Boleos", "Argentine Tango – Strictly Sacadas".

</doc>
<doc id="914412" url="https://pl.wikipedia.org/wiki?curid=914412" title="Frances Cleveland">
Frances Cleveland

Frances Clara Folsom Cleveland Preston (ur. 21 lipca 1864 w Buffalo, zm. 29 października 1947 w Baltimore) – żona prezydenta Grovera Clevelanda i pierwsza dama USA od 2 czerwca 1886 do 4 marca 1889 i ponownie od 4 marca 1893 do 4 marca 1897.
Życiorys.
Frances Folsom urodziła się 21 lipca 1864 w Buffalo, jako córka Oscara Folsoma i jego żony Emmy. Rodzina Folsomów była zaprzyjaźniona z Groverem Clevelandem, który znał Frances od jej narodzin. Po śmierci Oscara Folsoma, wdowa po nim i 11-letnia córka znalazły się pod opieką Clevelanda. Frances uczęszczała do szkół publicznych w Buffalo, a studia odbyła w Wells College w Aurorze. W czasie kiedy Cleveland pełnił pierwszą kadencję na fotelu prezydenckim rozpoczęła się korespondencja pomiędzy nim a Frances Folsom, która zmieniła charakter ich znajomości.
W 1885 roku, gdy Frances skończyła studia, przyszli małżonkowie się zaręczyli. Były one objęte tajemnicą, która wyszła na jaw dopiero wiosną roku 1886, kiedy to Biały Dom opublikował oficjalne obwieszczenie ślubu prezydenta. Ślub odbył się 2 czerwca w Białym Domu. Nowa pierwsza dama nie interesowała się polityką i nie ingerowała w sprawy męża. Prezydent także nie zasięgał rady u żony – wolał by pozostała domatorką. Po zakończeniu pierwszej kadencji w Białym Domu, Cleveland przegrał wybory, jednak 4 lata później ponownie wystartował jako kandydat Partii Demokratycznej i pokonał Benjamina Harrisona. W 1892 roku Frances Cleveland ponownie została pierwszą damą. Elita waszyngtońska odnosiła się do niej z wielkim entuzjazmem – Frances, pod względem popularności, była porównywana do Dolley Madison. Nie wprowadziła żadnych znaczących zmian w siedzibie prezydenckiej: przyjęcia odbywały się w czwartki, a w soboty organizowano bale przeznaczone dla kobiet. W Waszyngtonie i innych większych miastach, panowała wówczas moda, polegająca na stylu ubierania się i prowadzenia jak pierwsza dama. Z tego też powodu modę nazwano „a la Cleveland”. Clevelandowie tylko połowę roku spędzali w Białym Domu; na wiosnę i jesienią mieszkali w Oak View w Georgetown.
Po zakończeniu kadencji prezydenckiej, oboje przeprowadzili się do Princeton. Grover Cleveland zmarł 24 czerwca 1908 roku. Pięć lat później, 10 lutego 1913 Frances ponownie wyszła za mąż za profesora archeologii, Thomasa Jexa Prestona. Angażowała się wówczas w działalność dobroczynną, między innymi zbiórkami pieniędzy dla Wells College czy wykładami wyjaśniającymi istotę I wojny światowej.
Zmarła 29 października 1947 roku we śnie w Baltimore. Została pochowana obok pierwszego męża w Princeton.
Życie prywatne.
Frances Folsom wyszła za mąż za Grovera Clevelanda 2 czerwca 1886 roku. Para miała pięcioro dzieci: Ruth (ur. 3 października 1891), Esther (ur. 9 września 1893), Marion (ur. 7 lipca 1895), Richarda Folsoma (28 października 1897) i Francisa Grovera (ur. 18 lipca 1903) .

</doc>
<doc id="914414" url="https://pl.wikipedia.org/wiki?curid=914414" title="Klasterowy ból głowy">
Klasterowy ból głowy

Klasterowy ból głowy (ang. "cluster headache," ) zwany dawniej bólem głowy Hortona – rodzaj pierwotnego bólu głowy, który występuje znacznie rzadziej niż migrena lub bóle głowy typu napięciowego, jednak dokładna częstość jego występowania nie jest znana. Wydaje się, że w wielu przypadkach pozostaje nierozpoznany. 
Często bywa mylony z migreną czy nerwobólem. Nazwa pochodzi od angielskiego słowa "cluster", które oznacza m.in. zgrupowanie, skupisko. Stąd charakterystyczne w tym rodzaju bólu głowy jest to, że napady występują okresowo. Okresy te zwane rzutami lub klasterami pojawiają się w różnych odstępach czasu (najczęściej 1-2 rocznie) i trwają z różną długością, zwykle 4-16 tygodni, a średnio 8 tygodni. Napady zwykle powracają o tej samej porze roku oraz o tej samej porze dnia. Długość napadów bólu jest różna. Bardzo silny ból, który zlokalizowany jest zwykle po jednej stronie w okolicy oczodołu może trwać od kilku, kilkunastu minut do trzech godzin. W ciągu doby (częściej w nocy) może wystąpić do 8 napadów. Na ogół ból określany jest jako świdrujący, kłujący, palący czy żrący. Niekiedy może on promieniować do szczęki, karku lub ramienia. Mogą mu towarzyszyć dodatkowe objawy, które mają pochodzenie wegetatywne, takie jak: łzawienie i zaczerwienienie spojówek, pocenie twarzy, wyciek i uczucie zatkania nosa, opadanie powieki i zwężenie źrenicy po stronie występowania bólu (zespół Hornera). W czasie bólu chorzy zazwyczaj są niespokojni i bywają pobudzeni ruchowo. Klasterowe bóle głowy mogą wystąpić w każdym wieku, nawet u małych dzieci, jednak najczęściej rozpoczynają się około 20.-30. roku życia. Kilkakrotnie częściej dotyczą mężczyzn. Przyczyna nie jest do końca wyjaśniona. Leczenie powinno być zawsze prowadzone przez lekarza specjalistę.
Leczenie.
Leczenie napadu.
W napadzie bólu podaje się:

</doc>
<doc id="914415" url="https://pl.wikipedia.org/wiki?curid=914415" title="Sankt-Georg-Schanze">
Sankt-Georg-Schanze

Sankt-Georg-Schanze - skocznia narciarska w niemieckiej miejscowości Winterberg.
Winterberg jest jednym z najważniejszych ośrodków narciarskich północnych Niemczech. Na skoczni Św. Jerzego organizowane jest m.in. Letnie Grand Prix w kombinacji norweskiej. W 2002 roku odbyły się tutaj Mistrzostwa Niemiec w skokach narciarskich. 
Wieża startowa ma charakterystyczny, łukowaty kształt. W 1999 skocznia została wyłożona igelitem.
W Winterbergu znajdują się także cztery mniejsze skocznie.

</doc>
<doc id="914417" url="https://pl.wikipedia.org/wiki?curid=914417" title="Centaur (1892)">
Centaur (1892)

Centaur – polski holownik portowy, uprzednio morski zbudowany w stoczni B.Wencke Söhne w Hamburgu w 1892. Służył uprzednio jako niemiecki. Poprzednio nosił nazwy: Ernst, Union, Sambor i Simson. 
Holownik zbudowany został w stoczni B.Wencke Söhne w Hamburgu w 1892 roku. Wszedł do eksploatacji u niemieckiego armatora Bugsier-, Reederei- und Bergungs AG w Hamburgu jako „Simson”. Zakupiony został wraz z pięcioma innymi holownikami tej firmy przez Towarzystwo "Żegluga Wisła – Bałtyk" w listopadzie 1926 roku w celu holowania morskich lichtug z węglem z Tczewa do krajów skandynawskich. 12 grudnia 1926 r. jako „Sambor” został uroczyście oddany do eksploatacji wraz z całą flotą Towarzystwa.
Po likwidacji spółki w sierpniu 1928 roku, został w 1929 roku nabyty przez gdańską firmę Sieg und Co GmbH i pływał pod nazwą „Union”. Po przebudowie w stoczni Schihaua w Elblągu w 1936 roku zmieniono mu nazwę na „Ernst”. W 1940 roku został przejęty przez marynarkę niemiecką Kriegsmarine, lecz w tym samym roku zwrócony armatorowi. W 1945 został ewakuowany na zachód i znalazł się w Kilonii.
Jako jednostka należąca uprzednio do Wolnego Miasta Gdańska, został przyznany Polsce przez Sojuszniczą Radę Kontroli 28 czerwca 1947 roku i przybył do Gdyni 13 listopada 1947 roku (holując holownik „Mamut”). Według starszej literatury, 13 grudnia 1947 podniósł po raz drugi polską banderę. Wszedł do eksploatacji w Wydziale Holowniczo-Ratowniczym Żeglugi Polskiej pod nazwą „Centaur”. Następnie służył jako holownik portowy Zarządu Portu Gdynia. Został wycofany z eksploatacji w 1962 roku, po czym złomowany.

</doc>
<doc id="914422" url="https://pl.wikipedia.org/wiki?curid=914422" title="Kultura kijowska">
Kultura kijowska

Kultura kijowska – kultura archeologiczna okresu wpływów rzymskich i okresu wielkich wędrówek ludów. Powszechnie identyfikowana z etnosem słowiańskim. Eponimem jest dla niej stolica Ukrainy – Kijów.
Geneza.
Kultura kijowska wykształciła się na przełomie III i IV wieku naszej ery, na obszarach położonych na północ od Kijowa. Powstała najprawdopodobniej na starszym podłożu kultury zarubinieckiej, co ma świadczyć o dłuższym okresie zasiedlenia przez Słowian ziem obejmowanych jej zasięgiem.
Chronologia i zasięg występowania.
Kulturę kijowską datuje się na okres od przełomu III i IV wieku naszej ery do pierwszej połowy V wieku, kiedy na jej podłożu zaczęły wykształcać się inne jednostki kulturowe, również związane z etnosem słowiańskim. Swoim zasięgiem obejmowała pogranicze obecnej Ukrainy i Białorusi oraz być może przyległe obszary w obecnej Rosji, gdzie jednak sprawa nie jest do końca rozstrzygnięta. Jej zasięg w dużej mierze pokrywa się z zasięgiem wcześniejszej jednostki kulturowej – kultury zarubinieckiej. W młodszych fazach kultury kijowskiej, daje się zauważyć ekspansję w kierunku północnym, ku dorzeczu Dźwiny oraz nad górny Don. W jej obrębie wyróżniono cztery grupy, których zasięg terytorialny jest ściśle związany z biegiem większych rzek, są to:
Gospodarka.
W gospodarce kultury kijowskiej podstawowymi zajęciami były uprawa ziemi i hodowla zwierząt. Najpopularniejszymi zbożami były proso i pszenica, a ponadto uprawiano również len, który potrzebny był do produkcji płótna. Hodowano głównie bydło, świnie i konie, przy czym te ostatnie były mniejszych rozmiarów niż obecnie. Poza tym zajmowano się również łowiectwem i zbieractwem. Istotną rolę odgrywała także produkcja wyrobów metalowych.
Osadnictwo i budownictwo.
Osady kultury kijowskiej były bardzo podobne do osad z poprzedzającej ją kultury zarubinieckiej. W przypadku niektórych z osiedli można powiedzieć o kontynuacji osadniczej. Rozwijały się one bowiem na tych samych miejscach, co osiedla „zarubinieckie”. Niektóre osady miały jednak większe rozmiary, co świadczy z kolei o stabilności osadniczej. W osadach można wyróżnić poszczególne zagrody. Obiekty mieszkalne odkrywane na stanowiskach kultury kijowskiej to w zdecydowanej większości ziemianki i półziemianki. Formę taką wybierano, ponieważ ówczesny klimat nie pozwalał na skuteczne ocieplenie budynków naziemnych. Jamy były izolowane warstwą gliny, co zabezpieczało przed wdzieraniem się wody do obiektów. Dwuspadowe dachy ustawiano na kilku słupach, między którymi przestrzeń wypełniano za pomocą plecionki. Znane są także obiekty tworzone w konstrukcji sumikowo-łątkowej oraz pozostałości obiektów interpretowanych jako zrębowe.
Obrządek pogrzebowy.
Obrządek pogrzebowy kultury kijowskiej miał charakter ciałopalny. Z obrębu tej jednostki taksonomicznej znamy jedynie dziewięć cmentarzysk. Jest to bardzo niewielka ilość w porównaniu do długości trwania oraz liczby osad. Te znane cmentarzyska lokowane są z reguły blisko osad, ale tuż przy zbiornikach wodnych lub rzekach. Najprawdopodobniej to właśnie zmiany poziomu wód przyczyniły się do zniszczenia cmentarzysk kultury kijowskiej. Groby na tych cmentarzyskach były położone dość daleko od siebie, w odległości dochodzącej do 200 metrów. Były skromnie wyposażone, zazwyczaj we fragmenty potłuczonych naczyń, prawdopodobnie tych, które używano w czasie ceremonii pogrzebowych. Przed pochowaniem szczątków, ciało najpierw palono na ustrynach, czyli stosach ciałopalnych, których ślady odkrywane są przez archeologów. Wraz ze szczątkami ludzkimi znajdowano nieraz spalone kości zwierzęce, co świadczy o tym, że zwierzęta te układano na stosie wraz z ciałem zmarłego. Zdarzały się również niespalone kości zwierząt, będące najprawdopodobniej pozostałościami ze stypy. 
Inwentarz.
Ceramika kultury kijowskiej charakteryzuje się prostymi formami, nawiązującymi do inwentarza kultury zarubinieckiej. Naczynia mają zazwyczaj łagodny załom brzuśca, lekko rozchylony wylew i są pozbawione ornamentów. Innowacją są za to naczynia wykonane na kole garncarskim. Był to więc okres, w którym pojawiła się warsztatowa produkcja naczyń. Wśród wyrobów toczonych na kole, występują naczynia bardzo zbliżone do naczyń kultury czerniachowskiej, które mogą być po prostu importami. Znane są również naczynia wpierw ulepione ręcznie, a dopiero później obtaczane na kole garncarskim.
Na dość wysokim poziomie stała metalurgia. Poświadczony jest wytop żelaza z rud darniowych. Metal wytapiano w dymarkach, czyli piecach przypominających komin, o wysokości jednego do dwóch metrów. Nie jest jednak dobrze poznana broń ludności kultury kijowskiej, co spowodowane jest faktem, że nie wkładano jej wraz ze szczątkami zmarłych do grobów. Na stanowiskach występują również wyroby z innych materiałów, takie jak kościane grzebienie, bądź kamienne żarna.
Zanik.
W odróżnieniu od sąsiadującej z nią jednostki kulturowej – kultury czerniachowskiej – osadnictwo „kijowskie” ostało się w czasie pojawienia się w Europie wschodniej Hunów, czyli około 375 roku naszej ery. Przyczyną tego było najprawdopodobniej inne środowisko przyrodnicze. Mianowicie ludność kultury kijowskiej żyła w strefie gęsto zalesionej, czyli w środowisku nie pozwalającym na ekspansję przyzwyczajonych do otwartych przestrzeni Hunów. Kultura kijowska w V wieku przekształciła się w następne, związane ze Słowianami, kultury archeologiczne, które rozprzestrzeniły się na znacznie większym obszarze. Były to: kultura pieńkowska, kultura praska, kultura kołoczyńska, kultura moszczyńska i kultura Bancerowszczyna-Tuszemla.

</doc>
<doc id="914423" url="https://pl.wikipedia.org/wiki?curid=914423" title="Painkiller (zespół muzyczny)">
Painkiller (zespół muzyczny)

Painkiller – awangardowa grupa muzyczna istniejąca w latach 1991–1995. Zasadniczo było to trio w składzie: saksofonista John Zorn, basista Bill Laswell oraz perkusista i wokalista Mick Harris (z grupy Napalm Death). Jednak w ukształtowaniu się brzmienia zespołu olbrzymią rolę odegrał ich inż. dźwięku Oz Fritz i muzycy traktowali go jako czwartego członka grupy.
Zespół wykonywał muzykę łączącą elementy free jazzu, heavy metalu, rocka i muzyki Dalekiego Wschodu. Na brzmienie grupy miała także wpływ wschodnia idea wszechobecnego w naszym świecie cierpienia.
Grupa reaktywowała się w 2003 r. z okazji 50-lecia urodzin Johna Zorna. Plonem był koncertowy album nagrany w zmienionym i poszerzonym składzie: John Zorn, Bill Laswell, wokalista Mike Patton i perkusista Hamid Drake. W 2013 r. ukazał się album koncertowy nagrany w latach 2004–2005 w składzie: Zorn, Laswell i Yoshida Tatsuya (perkusja).

</doc>
<doc id="914428" url="https://pl.wikipedia.org/wiki?curid=914428" title="Łysienie plackowate">
Łysienie plackowate

Łysienie plackowate (łac. "alopecia areata") – choroba skórna o nieustalonej dotąd etiopatogenezie. Cechuje się występowaniem przejściowych lub trwałych ognisk wyłysienia, w obrębie których skóra nie jest zapalnie zmieniona. Dotyczy 2% pacjentów zgłaszających się do dermatologa. Z uwagi na częste występowanie długotrwałego i rozległego wyłysienia, łysienie plackowate może doprowadzać do poważnych zaburzeń psychologicznych, spowodowanych brakiem akceptacji swojego wyglądu.
Choroba może pojawić się w każdym momencie życia, najczęściej jednak następuje to w dzieciństwie lub w młodym wieku. Postęp choroby może doprowadzić do całkowitej utraty owłosienia skóry głowy, brwi, rzęs, włosów łonowych i pozostałego owłosienia. W ciężkich przypadkach chorobie tej często towarzyszą zmiany paznokciowe o rozmaitej morfologii i nasileniu, będące niekorzystną cechą prognostyczną.
Prawdopodobnie na obraz chorobowy składa się wiele czynników o wspólnym podłożu genetycznym. Wśród czynników tych mogą mieć znaczenie zjawiska autoimmunologiczne, naczyniowe, czynniki psychiczne i zaburzenia w zakresie układu nerwowego. Najprawdopodobniej dominujące w ostrej fazie choroby są zjawiska immunologiczne. Przemawia za tym częste współistnienie łysienia plackowatego z innymi chorobami, w których występują zjawiska autoimmunologiczne: bielactwem, toczniem rumieniowatym, cukrzycą typu I, czy zapaleniem tarczycy typu Hashimoto. Choroba nierzadko występuje rodzinnie.
Leczenie.
W leczeniu ambulatoryjnym łysienia plackowatego stosuje się minoksydil miejscowo stosowanie cygnolinę, albo terapię kortykosterydową. Wyniki leczenia tymi metodami są zwykle mało skuteczne, a po zaprzestaniu terapii kortykosterydowej włosy zazwyczaj wypadają. Podobnie sprawa wygląda z miejscowym stosowaniem cygnoliny.
Leczenie metodą fotodynamiczną UVA oraz metodą PUVA może przynosić dobre rezultaty. Odrost jest jednak zazwyczaj tylko częściowy. Leczenie takie pozwala uzyskać satysfakcjonujący odrost włosów u połowy pacjentów.
Obecnie uważa się, że najskuteczniejsze jest leczenie przy pomocy DCP lub innych alergenów kontaktowych.

</doc>
<doc id="914429" url="https://pl.wikipedia.org/wiki?curid=914429" title="Christy Cote">
Christy Cote



</doc>
<doc id="914433" url="https://pl.wikipedia.org/wiki?curid=914433" title="Herb Głogówka">
Herb Głogówka

Herb Głogówka – jeden z symboli miasta Głogówek i gminy Głogówek w postaci herbu.
Wygląd i symbolika.
Herb przedstawia w czerwonym polu herbowym trzy srebrne noże sierpowe o złotych rękojeściach w układzie w roztrój. Pomiędzy nimi umieszczone są trzy złote kiście winogron.
Motyw herbowy nawiązuje do dawnej tradycji uprawy winorośli w okresie ocieplenia się klimatu w okolicach miasta (na terenie dzisiejszych Winiar).
Historia.
Od XIV wieku na pieczęciach miejskich Głogówka znajdowały się zderzające się trzy noże sierpowe. Najstarsza znana pieczęć pochodzi z dokumentu klasztoru w Czarnowąsach z 1312. Motyw z trzema winoroślami pomiędzy sierpami po raz pierwszy pojawił się na miejskiej pieczęci z 1640.

</doc>
<doc id="914444" url="https://pl.wikipedia.org/wiki?curid=914444" title="Brązowy Żołnierz">
Brązowy Żołnierz

Brązowy żołnierz (est. "Pronkssõdur") – pomnik żołnierza sowieckiego w Tallinnie, właściwie Pomnik Wyzwolicieli Tallinna (est. "Tallinna vabastajate monument", ros. Монумент освободителям Таллина). Monument stał w centrum Tallinna w latach 1947–2007, po czym został przeniesiony na talliński cmentarz wojskowy.
Zaprojektowany przez estońskiego rzeźbiarza Enna Roosa, został odsłonięty 22 września 1947, w trzecią rocznicę wyzwolenia przez wojsko Związku Radzieckiego Tallinna od okupacji niemieckiej. Składał się on z bryły przypominającej mastabę oraz ok. dwumetrowej figury żołnierza w mundurze Armii Czerwonej. Był on zlokalizowany na Wzgórzu św. Antoniego (est. "Tõnismägi"), przy zbiorowej mogile zawierającej szczątki kilkunastu sowieckich żołnierzy poległych w 1944 roku.
26 kwietnia 2007 władze Tallinna rozpoczęły ekshumację szczątków żołnierzy, które miały być przeniesione, wraz z pomnikiem na cmentarz wojskowy. Wywołało to, prawdopodobnie inspirowane z Rosji, protesty rosyjskiej mniejszości narodowej (około 25% mieszkańców Estonii), które, po interwencji policji, przerodziły się w zamieszki. Brało w nich udział ok. 1500 osób, zginęła 1 osoba (pchnięty nożem 20-letni Rosjanin), rannych zostało 44 demonstrantów i 13 policjantów, 300 osób aresztowano. 27 kwietnia 2007 nad ranem pomnik został zdemontowany i przeniesiony na nowe miejsce, gdzie został odsłonięty 8 maja 2007. Wydarzenia te doprowadziły do pogorszenia stosunków dyplomatycznych pomiędzy Rosją a Estonią.

</doc>
<doc id="914447" url="https://pl.wikipedia.org/wiki?curid=914447" title="Johnny Weissmuller">
Johnny Weissmuller

Johnny Weissmuller (ur. 2 czerwca 1904 we Freidorfie, zm. 20 stycznia 1984 w Acapulco) – amerykański aktor i sportowiec niemieckiego (saskiego) pochodzenia.
Johnny Weissmuller w latach 20. XX wieku był jednym z najlepszych pływaków; olimpijczykiem, zdobywcą pięciu złotych medali w pływaniu i jednego brązowego medalu w piłce wodnej. Wielokrotny mistrz Stanów Zjednoczonych. 67 razy poprawiał pływackie rekordy świata. 9 lipca 1922 jako pierwszy człowiek przepłynął dystans 100 metrów stylem dowolnym poniżej 1 minuty (58,6 sekundy). Znany głównie jako odtwórca roli tytułowej w cyklu 12 filmów o Tarzanie.

</doc>
<doc id="914448" url="https://pl.wikipedia.org/wiki?curid=914448" title="AMC 1935">
AMC 1935

AMC 1935 (Renault ACG1) – francuski czołg lekki kawalerii z okresu II wojny światowej, skonstruowany przez firmę Renault, powstały jako następca czołgu AMC 1934. Nosił oficjalne oznaczenie wojskowe "Automitrailleuse de Combat Mle.1935", najczęściej skracane jako AMC-35, lecz znany był także pod oznaczeniem fabrycznym ACG1. Oprócz Francji czołgi te używane były pod oznaczeniem ACG1 przez Belgię.
Historia.
Czołg "AMC-35" miał być następcą niezbyt udanego czołgu "AMC-34". Projekt miał uwzględniać nowe wymagania postawione 26 czerwca 1934 r. dla czołgu mającego być podstawowym pojazdem pancernym jednostek kawalerii oraz wyeliminować wady poprzednika. Jednak prace nad Renault "ACG1" (oznaczenie fabryczne) rozpoczęły się w 1934 r. jeszcze na podstawie starych wymagań z 1931 r., według których powstał "AMC-34". Nowe wymagania i równoległe prace nad prototypem lekkiego czołgu piechoty "Renault ZM" (R-35) wydłużyły czas oddania do prób prototypu "ACG1". Pierwszy prototyp był gotowy w marcu 1936 r. Miał zamontowaną dwuosobową wieżę "APX-2" ("Ateliers de Puteaux") z półautomatyczną armatą 25 mm "SA RF" ("Région Fortifée"). Była to forteczna odmiana podstawowej broni przeciwpancernej armii francuskiej z tego okresu – armaty przeciwpancernej 25 mm "SA Mle.34." Z armatą sprzężony był karabin maszynowy Reibel "Mle.31" ("MAC 31") kalibru 7,5 mm. W wieży zastosowano starszy typ peryskopów dwuocznych systemu „Ballanda”. Silnik był modyfikacją silnika użytego w czołgu Char B1. Modyfikacja polegała na zmniejszeniu liczby cylindrów o 2 sztuki, co spowodowało skrócenie silnika. Zawieszenie i układ jezdny były takie same jak w czołgu Renault ZM i podobne do czołgów Renault ZT. Pancerz był wykonany z walcowanych płyt pancernych łączonych śrubami. Wkrótce czołg został przezbrojony w nową armatę półautomatyczną "SA 35" kalibru 47 mm. Wynikało to ze zbyt małej produkcji armat fortecznych kalibru 25 mm.
Produkcja.
Pierwsze zamówienie na czołgi "ACG-1" zostało być może złożone już w momencie zamawiania 12 czołgów AMC-34. W późniejszym czasie, po zakończeniu prób w listopadzie 1936 r., zwiększono zamówienie do 50 pojazdów.
Wkrótce po otrzymaniu zamówień zaczął się okres upaństwowienia firmy Renault (działała od tej pory pod nazwą AMX – "Atelier de Construction d’Issyles-Molineaux"). W związku z tym wydarzeniem nastąpiły opóźnienia w produkcji, tym większe, że pierwszeństwo w produkcji otrzymał czołg R-35, na który to firma miała dużo większe zamówienia. Pierwszy czołg przekazano francuskiej kawalerii dopiero 1 listopada 1938 r. W tym czasie kawaleria eksploatowała już dwa inne typy H-35 i S-35, dlatego też zrezygnowano z wprowadzenia kolejnego typu do uzbrojenia i czołgi AMC-35 zmagazynowano. Ostatecznie wyprodukowano tylko 49 czołgów dla kawalerii francuskiej, w tym być może dwa prototypy. Dalsze 10 czołgów wyprodukowano dla Belgii. Niektóre publikacje mówią o 50 wyprodukowanych pojazdach (35 dla Francji i 15 dla Belgii), lub nawet 100 (25 dla Belgii i 75 dla Francji).
Wersje.
"ACG2" lub "ACGK" był to prawdopodobnie tylko projekt działa samobieżnego uzbrojonego w armatę 75 mm. Pojazd miał działać w duecie z "ACG1", którego zadaniem miało być niszczenie celów opancerzonych przy pomocy armaty "SA RF" kalibru 25 mm. "ACGK" miał pełnić rolę wsparcia ogniowego oddziałów w walce. Prawdopodobnie nie powstał nawet prototyp.
Powstał też pojazd specjalny do zadymiania. Na podwoziu "ACG1" pozbawionym wieży zamontowano urządzenie zadymiające "Titania AM500". Po próbach zrezygnowano z produkcji.
Użytkownicy.
W momencie ataku niemieckiego 10 maja 1940 r. armia francuska posiadała w składach 47 czołgów "AMC-35". Czołgi te zostały wykorzystane w tworzonych od 10 maja 1940 r. grupach wydzielonych kawalerii ("Groupes – Francs de Cavalerie"). Każdy oddział miał w składzie, sekcję dowodzenia, pluton pojazdów klasy "AMD" ("Automitrailleuse de Découverte" – typowo AMD 35), pluton motocyklistów, dwie sekcje karabinów maszynowych, pluton przeciwpancerny (2 działa). Spośród pięciu stworzonych "Groupes – Francs de Cavalerie", w trzech zamiast pojazdów "AMD" wykorzystano czołgi "AMC-35". Była to m.in. "1er Groupe-Franc de Cavalerie" walcząca w rejonie Saumur.
Decyzję o zakupie czołgów "AMC-35" Belgowie podjęli w 1937 r. Pierwszy czołg (nr 803) testowano już w czerwcu 1937 roku, po czym zwrócono. Zgodnie z wymaganiami, zmieniono uzbrojenie pojazdów na belgijskie. W zmodyfikowanej wieży APX-2B zamontowano armatę przeciwpancerną FRC C47 kalibru 47 mm i karabin maszynowy Hotchkiss kalibru 7,65 mm (starsze publikacje błędnie podawały kaliber 13,2 mm). Początkowo planowano zamówienie 25 czołgów i tyle też zamówiono wież, lecz ostatecznie ograniczono liczbę czołgów do 10. Czołgi i wieże były dostarczane osobno i montowane w zakładach Carels w Gandawie. 9 nowych czołgów dostarczono w trzech partiach między marcem a sierpniem 1939, ponadto ponownie dostarczono czołg nr 803. Ponieważ czołgi były uważane za broń ofensywną, a Belgia nie chciała podawać w wątpliwość swojej neutralności, Belgowie zaklasyfikowali je jako „ciężkie samochody pancerne” ("Autos blindés lourds").
1 września 1939 r. utworzono samodzielny "Escadron d’Auto-blindés du Corps de Cavelerie". Tworzyło go 8 sprawnych czołgów. Pozostałe 2 nadawały się do remontu. W czasie walk w maju 1940 r. 4 czołgi zostały zniszczone przez ogień niemieckiej artylerii przeciwpancernej (803, 807, 814, 829), 2 porzucone i zniszczone (?) przez własne załogi.
Niemcy zdobyli nieustaloną liczbę czołgów "AMC-35" we Francji i Belgii. Było to prawdopodobnie kilka sztuk. Czołgi otrzymały oznaczenie "PzKpfw AMC 738(f)" lub "(b)." Kilka wież zostało użytych w fortyfikacjach Wału Atlantyckiego na terenie Belgii i Holandii. Dwa czołgi testowano na poligonie w Kummersdorfie, a po testach zostały złożone w magazynie zdobycznego sprzętu pancernego przyszłego Niemieckiego Muzeum broni Pancernych w Szczecinie-Dąbiu „Altdamm”, gdzie dotrwały do początku 1945 roku wraz z innymi zdobycznymi czołgami i pojazdami pancernymi. Oba pojazdy zostały wykorzystane bojowo i brały udział w walkach na pozycjach obronnych Dąbia i Kijewa w marcu 1945 roku, w 2010 r. odnaleziono ich szczątki w miejscach, gdzie zostały utracone.

</doc>
<doc id="914449" url="https://pl.wikipedia.org/wiki?curid=914449" title="Enduro">
Enduro

Enduro – rodzaj sportu motorowego polegający na pokonaniu trasy o nawierzchniach asfaltowych, jak i terenowych.
Trasa liczy zazwyczaj od 200 do 300 km. W czasie rajdu zawodnicy zaliczają poszczególne próby czasowe. W Polsce i w większości krajów są to próby: Cross, Enduro i SuperCross
W rajdach enduro ścigać się mogą motocykle o pojemnościach od 50 cm³ do pow. 500 cm³ podzielone na poszczególne klasy:
Największą imprezą Enduro jest tzw. „sześciodniówka”, czyli Mistrzostwa Świata Drużyn Narodowych w Enduro.
Motocykle enduro różnią się od motocykli motocrossowych, ponieważ są wyposażone w homologację. Muszą odpowiadać normom wynikającym z kodeksu drogowego, m.in. posiadać oświetlenie, homologowane opony, nie przekraczać norm hałasu i emisji spalin.

</doc>
<doc id="914451" url="https://pl.wikipedia.org/wiki?curid=914451" title="Paul-Henri Mathieu">
Paul-Henri Mathieu

Paul-Henri Mathieu (ur. 12 stycznia 1982 w Strasburgu) – francuski tenisista, reprezentant w Pucharze Davisa, olimpijczyk z Pekinu (2008).
Kariera tenisowa.
Jako junior Mathieu wygrał w 2000 roku Rolanda Garrosa w grze pojedynczej chłopców, gdzie w finale pokonał Tommy'ego Robredo.
W gronie zawodowców Francuz pierwsze sukcesy zaczął odnosić w 2002 roku, wygrywając dwa turnieje kategorii ATP World Tour, najpierw w Moskwie, a potem w Lyonie oraz osiągając IV rundę Rolanda Garrosa. Dzięki tym wynikom oraz ukończeniu sezonu na 36. miejscu w rankingu ATP otrzymał miano „debiutanta roku” (ATP Newcomer of the Year). W grudniu tegoż sezonu Mathieu został powołany do reprezentacji Francji na finał Pucharu Davisa przeciwko Rosji. Mathieu oba pojedynki singlowe przegrał, najpierw z Maratem Safinem, a następnie z Michaiłem Jużnym. Ostatecznie Rosjanie wygrali rywalizację 3:2.
Rok 2003 Francuz ukończył pod koniec czołowej setki rankingu, na 83. miejscu dochodząc do jednego finału, w Palermo. Finałowe spotkanie przegrał z Nicolásem Massú. W kolejnym sezonie Mathieu zmagał się głównie z kontuzjami, natomiast w 2005 roku powrócił na korty osiągając m.in. półfinał rozgrywek ATP Masters Series w Montrealu.
Podczas Australian Open z 2006 roku Mathieu awansował do IV rundy, ponosząc porażkę ze Sébastienem Grosjeanem. W maju, na kortach Rolanda Garrosa Francuz w pojedynku III rundy stoczył blisko pięciogodzinny mecz z Rafaelem Nadalem zakończony wynikiem 5:7, 6:4, 6:4, 6:4 dla Hiszpana. Po spotkaniu stacje telewizyjne, jak i komentatorzy stwierdzili, że był to klasyk tenisa.
Trzecie singlowe zwycięstwo Mathieu wywalczył w kwietniu 2007 roku w Casablance. Finałowy pojedynek wygrał z Albertem Montañésem. W sierpniu Francuz triumfował w Gstaad, pokonując w spotkaniu o tytuł Andreasa Seppiego. W tym samym sezonie Mathieu doszedł ponadto do finału w Moskwie oraz IV rundy Wimbledonu. Rok zakończył na 25. miejscu w zestawieniu ATP.
Na początku 2008 roku Mathieu osiągnął IV rundę Australian Open. Dnia 7 kwietnia tego roku został sklasyfikowany na najwyższej pozycji w swojej karierze, na 12. miejscu. W czerwcu dotarł do IV rundy Rolanda Garrosa. Podczas igrzysk olimpijskich w Pekinie awansował do ćwierćfinału, eliminując m.in. Nikołaja Dawydienkę. Spotkanie o awans do półfinału zakończyło się porażką Francuza z Fernando Gonzálezem. W połowie września Mathieu wygrał swój pierwszy deblowy turniej, w Bukareszcie. Wspólnie z Nicolasem Devilderem pokonali w finale Mariusza Fyrstenberga i Marcina Matkowskiego. W następnym miesiącu Mathieu doszedł do finału singla w Metzu pokonany przez Dmitrija Tursunowa. Sezon ukończył na 31. pozycji w rankingu gry pojedynczej.
W 2009 roku Mathieu dotarł do jednego singlowego finału, w Hamburgu, w którym uległ Nikołajowi Dawydience, a sezon ukończył jako 33. tenisista na świecie. W 2010 roku Mathieu awansował w lipcu do IV rundy Wimbledonu. W tym samym miesiącu dotarł również do finału debla w Hamburgu, partnerując Jérémy'emu Chardy'emu. Finałowy mecz francuska para przegrała z duetem Marc López-David Marrero. Do marca tego roku Mathieu nie wystąpił w żadnym turnieju z powodu urazu. W 2011 roku Francuz nie rozegrał ani jednego meczu, zmagając się z przewlekłą kontuzją kolana.
Na początku sierpnia 2015 roku, po sześciu latach, Mathieu awansował do finału zawodów ATP World Tour, w Kitzbühel. Do turnieju dostał się przez kwalifikacje, jednak spotkanie o tytuł przegrał 6:2, 2:6, 2:6 z Philippem Kohlschreiberem. Sześć miesięcy później, w sezonie 2016 Francuz zagrał w finale zawodów w Montpellier, lecz uległ Richardowi Gasquetowi.
Ostatni mecz w karierze Francuz rozegrał podczas finałowej rundy eliminacji do turnieju ATP World Tour Masters 1000 w Paryżu w październiku 2017, przegrywając 3:6, 4:6 z Vaskiem Pospisilem.

</doc>
<doc id="914454" url="https://pl.wikipedia.org/wiki?curid=914454" title="The Ghost of You">
The Ghost of You

The Ghost of You to czwarty i ostatni singel oraz szósta ścieżka z drugiego albumu My Chemical Romance pt. "Three Cheers for Sweet Revenge". Teledysk był kręcony na plaży w Malibu i kosztował ponad 500 tys. dolarów. Reżyserował go Marc Webb. Akcja dzieje się podczas II wojny światowej. Pierwsza część ma miejsce podczas potańcówki zorganizowanej przez United Service Organizations. Członkowie zespołu grają żołnierzy-muzyków przygrywających do tańca innym żołnierzom. Druga część jest bardzo podobna do sceny desantu na plażę Omaha z filmu Szeregowiec Ryan. Punktem zwrotnym teledysku jest śmierć żołnierza granego przez Mikey'ego Waya. Pomóc próbuje mu sanitariusz grany przez Raya Toro, natomiast nad zwłokami rozpacza inny żołnierz (Gerard Way). Teledysk był przełomowy dla zespołu, przysporzył mu grono wielbicieli na całym świecie.
Lista utworów.
"Wersja pierwsza:"
"Wersja druga:"
"Wersja trzecia:"

</doc>
<doc id="914455" url="https://pl.wikipedia.org/wiki?curid=914455" title="St.-Georg-Schanze">
St.-Georg-Schanze



</doc>
<doc id="914459" url="https://pl.wikipedia.org/wiki?curid=914459" title="Minął miesiąc">
Minął miesiąc



</doc>
<doc id="914462" url="https://pl.wikipedia.org/wiki?curid=914462" title="Jan Nepomucen Lewicki">
Jan Nepomucen Lewicki

Jan Nepomucen Lewicki (ur. 1795, zm. 31 maja 1871) – polski malarz, grafik, litograf, fotograf.
Studiował w latach 1822-1824 w Szkole Sztuk Pięknych w Krakowie u Józefa Brodowskiego, a następnie uczył się litografii w Oddziale Sztuk Pięknych Uniwersytetu Warszawskiego. Uczestniczył w Powstaniu Listopadowym, wykonywał mapy topograficzne dla oddziałów powstańczych. 
Po upadku Powstania wyemigrował 1843 do Francji, zamieszkał w Paryżu, 1853-1859 prowadził szkołę fotografii i kartografii w Lizbonie. Po powrocie do Warszawy 1860 został kierownikiem artystycznym „Tygodnika Ilustrowanego” i współwłaścicielem zakładu fotograficznego.
Około roku 1865 zamieszkał ponownie w Paryżu, zajmował się grafiką użytkową (widoki miast, portrety wybitnych osobistości historycznych i współczesnych, sceny rodzajowe, historyczne ubiory polskie, a także rysunki satyryczne). Namalował obraz „Rzeź galicyjska”. Ilustrował pamiętniki Jana Chryzostoma Paska oraz „Ubiory ludu polskiego” Leona Zienkowicza (1841).

</doc>
<doc id="914466" url="https://pl.wikipedia.org/wiki?curid=914466" title="Good Girl Gone Bad">
Good Girl Gone Bad

Good Girl Gone Bad – trzeci album studyjny nagrany przez wokalistkę R&amp;B Rihannę, wydany dnia 30 maja 2007 w większości krajów europejskich i 5 czerwca w Stanach Zjednoczonych. Wydawnictwo osiągnęło światowy sukces sprzedając się w liczbie 6 milionów egzemplarzy oraz stając się najlepiej sprzedającym wydawnictwem muzycznym w roku 2007. Single promujące album w większości stały się hitami, z których największy sukces odniosły "Umbrella" oraz "Don't Stop the Music" – oba utwory znalazły się na pierwszej pozycji światowego notowania.
Album doczekał się reedycji w czerwcu 2008, rok po premierze standardowej wersji, pod tytułem "Good Girl Gone Bad: Reloaded". Wersja deluxe edition składająca się z podwójnego dysku wzbogacona została o trzy premierowe utwory – amerykański oraz brytyjski singel numer jeden "Take a Bow", piosenkę nagraną wspólnie z zespołem Maroon 5 "If I Never See Your Face Again" i kolejną kompozycję, która osiągnęła numer jeden notowania Billboard Hot 100, "Disturbia". Album został odznaczony przez RIAA statusem podwójnej platyny za sprzedaż w USA w postaci 2 milionów egzemplarzy.
Produkcja i tytuł.
Po wydaniu i promocji drugiego albumu, "A Girl Like Me" z roku 2006, Rihanna rozpoczęła prace nad nowym albumem. Na początku 2007 nawiązała współpracę z Ne-Yo, artystą działającym w tej samej wytwórni oraz twórcą jej singla "Unfaithful", by wyprodukował nowe utwory i pomógł Rihannie pracować nad głosem. Oprócz wokalisty, piosenkarka zaprosiła do studia znanych z wcześniejszej współpracy z Rihanną duet Evan i Carl, producenta Seana Garetta oraz drużynę producencką Stargate. Wraz z rozpoczęciem prac, artystkę wspomogli także Timbaland, will.i.am i J.R. Rotem. W większości utwory z albumu nagrane zostały w Los Angeles, Kalifornia równolegle z sesją nagraniową na drugi album "A Girl Like Me", kończąc pracę pod koniec lutego 2007.
Rihanna sama przyznała, że inspiracją do stworzenia "Good Girl Gone Bad" był debiutancki album Brandy z roku 2004, "Afrodisiac": "Tego albumu słucham całe dnie i noce. Kiedy byłam w studiu cały czas słuchałam "„krążka”" Brandy i naprawdę zachwycałam się piosenkami, bo każdy utwór znajdujący się na albumie jest świetny. Możesz słuchać tego "„krążka”" w całości. I myśląc nad koncepcją mojego nowego longplayu powiedziałam sobie 'Wiesz co? Muszę stworzyć album taki jak ten'".
Gatunki muzyczne na albumie są nieco inne w porównaniu z poprzednimi płytami artystki. "Good Girl Gone Bad" bogaty jest w melodyczne, danceowe piosenki zawierające melodie klubowe inspirowane R&amp;B oraz balladami. W jednym z wywiadów dotyczących muzyki z albumu, Rihanna wyznała, "każdy album jest inny, jednak w tym momencie chcę tworzyć melodyczne piosenki podczas których ludzie będą chcieli tańczyć. Mimo to chcę być nadal pełna soulu."
Podczas wywiadu w brytyjskiej stacji radiowej "Capital FM", Rihanna wyjaśniła znaczenie i powody nadania albumowi właśnie takiego tytułu: "Zło nie jest efektem nieróbstwa. Każdy ma inne odczucie do terminu zła i w mojej opinii jest to w pewnym sensie bunt wyrażony właśnie w postaci albumu, który łamie moją skorupę. Podejmuję ryzyko."
Promocja.
W 2007 roku Rihanna zagrała kilka krótkich koncertów promocyjnych w Wielkiej Brytanii na których wystąpiła śpiewając piosenki "Umbrella", "Shut Up and Drive" i "Breakin' Dishes". W Stanach Zjednoczonych artystka zaprezentowała utwór "Umbrella" podczas MTV Movie Awards 2007. "Hate That I Love You" natomiast piosenkarka zaśpiewała na gali American Music Awards 2007, a kompozycje "Umbrella" oraz "Don't Stop the Music" uświetniły galę rozdania nagród Grammy w 2008. Podczas MTV Video Music Awards w roku 2008 wokalistka zaśpiewała utwór "Disturbia", a na gali American Music Awards 2008 – "Rehab".
Wydanie albumu.
W Wielkiej Brytanii "Good Girl Gone Bad" stał się pierwszym albumem Rihanny, który zajął pierwszą pozycję na oficjalnym notowaniu najlepiej sprzedających się płyt w pierwszym tygodniu od premiery sprzedając się w postaci 53 tys. egzemplarzy. Do końca roku 2007 longplay sprzedał się na samych Wyspach Brytyjskich w 560 tys. kopii, stając się dziesiątym w kolejności z najchętniej kupowanych płyt w ciągu roku. Do tej pory album uzyskał status czterokrotnej platyny sprzedając się w samej Wielkiej Brytanii w postaci 1,2 milionów egzemplarzy. Po wydaniu reedycji albumu, "Good Girl Gone Bad" zanotował awans o kilka miejsc na 11. pozycję, by trzy tygodnie później – rok po premierze standardowej wersji – znalazł się w trójce najczęściej kupowanych albumów zajmując 3. miejsce.
W Stanach Zjednoczonych single sprzedały się w ponad 10 milionach egzemplarzy. Album zyskał status podwójnej platyny wydany przez RIAA za sprzedaż w postaci 2 milionów kopii. Longplay zadebiutował na drugim miejscu, nie pokonując na notowaniu Billboard 200 jedynie T-Paina, z dorobkiem 168 tys. sprzedanych egzemplarzy w pierwszym tygodniu od daty premiery. W Kanadzie album sprzedał się w 232 tys. kopii w ciągu roku 2007 stając się szóstym w kolejności z najchętniej kupowanych albumach. Do tej pory osiągnął status potrójnej platyny sprzedając się jedynie na kanadyjskim rynku muzycznym w postaci 300 tys. egzemplarzy. Na światowym notowaniu najlepiej sprzedających się albumów płyta zadebiutowała na pierwszej pozycji ze sprzedażą w postaci 278 tys. egzemplarzy w skali światowej, stając się pierwszym artystki zajmującym pierwszą pozycję zarówno na świecie jak i Wielkiej Brytanii. Od momentu ukazania się "Good Girl Gone Bad" na rynku muzycznym, longplay dostał się w ręce ponad 6,7 milionów odbiorców i jest najlepiej sprzedającym się albumem wokalistki. Album znalazł się na szczytach oficjalnych notowań w ponad dziesięciu krajach świata. W roku 2007 album był trzynastą w kolejności, najchętniej kupowaną płytą na świecie sprzedając się w postaci 3,218 mln kopii.
W Europie longplay został odznaczony przez IFPI potrójną platyną za sprzedaż w postaci 3 milionów egzemplarzy stając się jednym z najlepiej sprzedających się albumów w roku 2007. We Francji album zadebiutował na 15. pozycji i kilka tygodni później opuścił notowanie Top 150 najlepiej sprzedających się albumów do momentu, gdy na rynek muzyczny wydany został singel "Don't Stop the Music" – album powrócił na notowanie jednak nie osiągnął wyższej pozycji od 15. miejsca. Ponad rok i miesiąc po premierze standardowej wersji oraz po występie Rihanny we francuskiej wersji programu "Fabryka Gwiazd" zanotował największy awans z 43. miejsca na 11. pozycję. Następnego tygodnia "Good Girl Gone Bad" zajął 8. miejsce stając się pierwszym albumem wokalistki, który znalazł się w Top 10 francuskiego notowania najchętniej kupowanych albumów.
Lista utworów "Good Girl Gone Bad".
Wersja standardowa.
Utwory bonusowe:
Edycja deluxe zawierające remiksy.
Ukazała się również wersja deluxe albumu pod nazwą "Good Girl Gone Bad: Deluxe Edition Featuring Dance Remixes".
Dysk 1:
Dysk 2:
Good Girl Gone Bad: Reloaded.
W czerwcu 2008 Rihanna wydała reedycję albumu pod tytułem "Good Girl Gone Bad: Reloaded" zawierającą dodatkowy dysk DVD. Na albumie, oprócz dwunastu pozycji ze standardowej wersji longplayu znalazły się trzy premierowe utwory – brytyjski singel numer jeden "Take a Bow", remiks kompozycji "If I Never See Your Face Again" zespołu Maroon 5 z udziałem wokalnym artystki i amerykańska piosenka numer jeden "Disturbia". Na dodatkowej płycie DVD znalazły się materiały video zza kulis powstawania albumu oraz cztery występy z trasy koncertowej wokalistki. Całość opakowana została w specjalnym digipaku.
Good Girl Gone Bad: Reloaded (Deluxe/DVD edition).
Album "Good Girl Gone Bad: Reloaded" doczekał się reedycji w listopadzie 2008 wydanej jedynie w Europie pod nazwą "deluxe edition". Na płycie znalazło się szesnaście utworów – wszystkie z albumu "Good Girl Gone Bad: Reloaded" oraz kompozycja "Cry" znana jako brytyjski utwór bonusowy ze standardowej edycji albumu. Dodatkowa płyta DVD zawiera archiwum z trasy koncertowej promującej longplay.
Lista utworów.
+ Z archiwum Good Girl Gone Bad Tour DVD
Good Girl Gone Bad: The Remixes.
Płyta została też zremiskowana przez światowej sławy Djów. Wydana została 27 stycznia 2009 roku, w Wielkiej Brytanii 2 lutego 2009. Są zremiskowane kawałki z reedycji: "Disturbia" i Take a Bow, ale nie ma duetu Rihanny i Maroon 5 "If I Never See Your Face Again". "Umbrella" została zmiksowana dwa razy. Album zadebiutował na 106 miejscu amerykańskiej listy Billboard 200.

</doc>
<doc id="914473" url="https://pl.wikipedia.org/wiki?curid=914473" title="Okręty podwodne typu Brin">
Okręty podwodne typu Brin

Okręty podwodne typu Brin – typ włoskich okrętów podwodnych używanych przez Regia Marina w okresie II wojny światowej.
Okręty tego typu były podwodnymi okrętami oceanicznymi z częściowo podwójnym kadłubem, operującymi na głębokości do 110 m. Wszystkie zostały wybudowane przez stocznię Cantieri Navali Tosi w Tarencie. Powstały jako rozwinięcie typu "Archimede". Dwa okręty drugiej serii: "Archimede" i "Torricelli" były budowane w tajemnicy i otrzymały nazwy przejęte po dwóch poprzednikach przekazanych w 1937 roku hiszpańskim nacjonalistom, w celu ukrycia tego faktu. Ogółem wybudowano 5 okrętów tego typu. Cztery z nich zostały utracone w czasie działań wojennych, z tego dwa - na pierwszym patrolu bojowym.
Początkowo uzbrojenie artyleryjskie okrętów stanowiło działo 100 mm/43 (o długości lufy 43 kalibry) Model 27, umieszczone w obrotowej obudowie na szczycie dość dużego kiosku, z jego tyłu (była to próba skonstruowania lekkiego działa dla okrętów podwodnych, chronionego przed bryzgami wody, używanego oprócz tego tylko na typie "Foca"). Działo to nie okazało się jednak udane i w latach 1941-1942 na istniejących okrętach ("Brin", "Archimede" i być może "Guiglemotti") zostało zamienione na standardowe działo 100 mm/47, umieszczone na pokładzie górnym, przed zmniejszonym kioskiem.
Okręty.
23 czerwca 1940 roku rano doszło do pojedynku „Torricellego” w cieśninie Bab al-Mandab z niszczycielami brytyjskimi HMS „Khartoum”, „Kandahar”, „Kingston” i slupem „Shoreham”, zakończonego zatopieniem okrętu podwodnego. Po walce na pokładzie „Khartouma” wybuchł pożar, spowodowany − zgodnie z raportem Royal Navy − samoczynnym wybuchem zbiornika sprężonego powietrza jednej z wyrzutni torped. Część publikacji, w ślad za informacjami włoskimi, podaje wersję, że pożar został spowodowany ostrzelaniem przez okręt podwodny „Torricelli”, którego ogień był niecelny i miał miejsce kilka godzin wcześniej. O 12.45 wybuchła na „Khartoumie” rufowa komora amunicyjna. Nie mogąc opanować pożaru, okręt wyrzucił się na brzeg koło wyspy Perim. Zginął tylko jeden członek załogi, trzech zostało rannych. Okręt został następnie uznany za nienadający się do remontu i skreślony z listy floty.

</doc>
<doc id="914487" url="https://pl.wikipedia.org/wiki?curid=914487" title="Grosse Inselbergschanze">
Grosse Inselbergschanze



</doc>
<doc id="914493" url="https://pl.wikipedia.org/wiki?curid=914493" title="Dyskografia Ringo Starra">
Dyskografia Ringo Starra

Lista zawiera dyskografię Ringo Starra jako artysty solowego.

</doc>
<doc id="914495" url="https://pl.wikipedia.org/wiki?curid=914495" title="Alessandro Francois">
Alessandro Francois



</doc>
<doc id="914505" url="https://pl.wikipedia.org/wiki?curid=914505" title="Erich Huckel">
Erich Huckel



</doc>
<doc id="914506" url="https://pl.wikipedia.org/wiki?curid=914506" title="Erich Hueckel">
Erich Hueckel



</doc>
<doc id="914509" url="https://pl.wikipedia.org/wiki?curid=914509" title="Droga wojewódzka nr 807">
Droga wojewódzka nr 807

Droga wojewódzka nr 807 (DW807) – droga wojewódzka klasy G w województwach mazowieckim i lubelskim o długości około 70 km, łącząca Maciejowice z Łukowem. Droga przebiega przez powiaty garwoliński i łukowski oraz miasta Żelechów i Łuków.

</doc>
<doc id="914512" url="https://pl.wikipedia.org/wiki?curid=914512" title="Rzęsa (anatomia)">
Rzęsa (anatomia)

Rzęsy (łac. "Cilia") u ludzi i innych ssaków to lekko zaginające się włoski występujące na powiece górnej i dolnej obu oczu. Żywotność rzęs u ludzi wynosi 100 – 150 dni. Na powiece górnej znajduje się 120 do 250 rzęs, na dolnej od 50 do 150. Rzęsy powieki górnej są dłuższe (8-12 mm) od rzęs powieki dolnej (6-8 mm). Głównym i najważniejszym zadaniem rzęs jest ochrona oczu polegająca na wyłapywaniu cząstek brudu, kurzu, jak i drobnych owadów. Rzęsy bywają ozdabiane tuszami do rzęs, produkowane są także sztuczne rzęsy do ozdoby.

</doc>
<doc id="914514" url="https://pl.wikipedia.org/wiki?curid=914514" title="Associação Atlética Ponte Preta">
Associação Atlética Ponte Preta



</doc>
<doc id="914516" url="https://pl.wikipedia.org/wiki?curid=914516" title="Wałerija Bondarenko">
Wałerija Bondarenko

Wałerija Bondarenko, ukr. Валерія Бондаренко (ur. 20 czerwca 1982), ukraińska tenisistka, najstarsza spośród tercetu ukraińskich sióstr Bondarenko.
Wałerija jest mniej znana niż jej dwie młodsze siostry, Alona i Kateryna. Jak na razie, ma też w porównaniu z nimi mniejsze osiągnięcia.
Wałerija występowała głównie w turniejach rangi ITF, począwszy od września 1997 roku. W roku 2000 osiągnęła drugie rundy turniejów w Toruniu i Kędzierzynie-Koźlu, Bukareszcie oraz Odessie. W maju 2001 osiągnęła drugą rundę w Olecku. Przeciętne wyniki sprawiły, że dopiero w lutym 2003 wystartowała w pierwszych w karierze eliminacjach do turnieju zawodowego, a miało to miejsce w Hyderabad Open w mieście Hajdarabad. W maju 2004 doszła do ćwierćfinału w Olecku. Po raz ostatni wystąpiła w singlu w grudniu 2006 w Dubaju.
W turniejach gry podwójnej po raz pierwszy wystąpiła w 1996 roku. Po raz pierwszy wystąpiła ze swoją siostrą Aloną w 1999 roku w Hvarze, z Kateryną natomiast w 2001 roku w Szczecinie. Grała również z Natalią Bondarenko, tenisistką ukraińską, niespokrewnioną z siostrami. Z Aloną wygrała pierwszy juniorski turniej deblowy w Kędzierzynie-Koźlu, niecały miesiąc później wygrała również w Stambule z zupełnie inną partnerką. Z Kateryną doszła do finału w Olecku w 2001, następnie była w finale z Aloną w Kędzierzynie. W 2002 wygrała w Kędzierzynie, Koksijde i Westende (finał). Przez kilka kolejnych lat jeszcze kilkakrotnie odnosiła deblowe zwycięstwa. W grudniu w Dubaju doszła do finału z siostrą Kateryną. Po tym turnieju nie wystąpiła już na światowych kortach, podejmując decyzję o zawieszeniu kariery.

</doc>
<doc id="914522" url="https://pl.wikipedia.org/wiki?curid=914522" title="Dąbrówki (gmina Głowaczów)">
Dąbrówki (gmina Głowaczów)

Dąbrówki dawniej też Dąbrówka – wieś w Polsce położona w województwie mazowieckim, w powiecie kozienickim, w gminie Głowaczów.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Wawrzyńca w Głowaczowie.

</doc>
<doc id="914523" url="https://pl.wikipedia.org/wiki?curid=914523" title="Lecherias">
Lecherias



</doc>
<doc id="914524" url="https://pl.wikipedia.org/wiki?curid=914524" title="Fortaleza EC">
Fortaleza EC

Fortaleza Esporte Clube (zwykle zwany Fortaleza) – brazylijski klub piłkarski z siedzibą w mieście Fortaleza, stolicy stanu Ceará.
Fortaleza EC wraz z takimi klubami jak EC Bahia, Santa Cruz FC, Sport Recife, Clube Náutico Capibaribe, EC Vitória i Ceará SC należy do najbardziej znaczących klubów północno-wschodniej Brazylii. Największymi derbowymi rywalami klubu są: Ceará SC i Ferroviário AC.
Historia.
Klub Fortaleza założony został 18 października 1918 roku pod nazwą Fortaleza Sporting Club. Obecnie Fortaleza gra w pierwszej lidze brazylijskiej (Campeonato Brasileiro Série A).
Najwybitniejsi gracze w historii klubu Fortaleza.
Adílton, Amilton Melo, Bececê, Beijoca, Bosco, Celso Gavião, Chinezinho, Clodoaldo, Croinha, Cícero Capacete, Daniel Frasson, Dude, Eliézer, Erandir, Frank, França, Geraldino Saravá, Juracy, Louro, Luisinho das Arábias, Lulinha, Lúcio, Mirandinha, Mozart Gomes, Moésio Gomes, Pedro Basílio, Rinaldo, Ronaldo Angelim, Sandro Preigschadt, Sapenha, Sílvio, Tangerina, Zé Raimundo

</doc>
<doc id="914525" url="https://pl.wikipedia.org/wiki?curid=914525" title="Unive Stadion">
Unive Stadion



</doc>
<doc id="914527" url="https://pl.wikipedia.org/wiki?curid=914527" title="Cecylówka-Brzózka">
Cecylówka-Brzózka

Cecylówka-Brzózka – wieś w Polsce położona w województwie mazowieckim, w powiecie kozienickim, w gminie Głowaczów.
W latach 1975–1998 miejscowość należała administracyjnie do województwa radomskiego. Historycznie część północnych krańców Małopolski. 
Wieś jest siedzibą rzymskokatolickiej parafii Matki Bożej Anielskiej. 
Położenie.
Wieś położona jest u styku powiatów kozienickiego oraz radomskiego. Oba krańce wsi są połączone z dwiema drogami powiatowymi, Brzóza - Radom (1715W) oraz Brzóza - Przejazd (1716W). Znajduje się na terenie Puszczy Kozienickiej.
Oświata.
We wsi znajduje się szkoła podstawowa. Szkoła ta została z dniem 31. sierpnia 2021 roku zamknięta decyzją Rady Gminy Głowaczów. Po wybuchu inwazji na Ukrainę w nieużywanym budynku znajdują schronienie uchodźcy z Ukrainy. 

</doc>
<doc id="914528" url="https://pl.wikipedia.org/wiki?curid=914528" title="Zofia Pruska">
Zofia Pruska



</doc>
<doc id="914530" url="https://pl.wikipedia.org/wiki?curid=914530" title="Noc na Ziemi">
Noc na Ziemi

Noc na Ziemi (ang. "Night on Earth") – amerykański komediodramat z 1991 roku w reżyserii i według scenariusza Jima Jarmuscha.
Fabuła.
Film składa się z pięciu osobnych epizodów i ukazuje widziany z różnych perspektyw fenomen przypadkowości. Jedna po drugiej, opowiedziane zostają pozornie proste historie o pięciu taksówkarzach z pięciu różnych miast. Między poszczególnymi epizodami obserwujemy globalny zegar z pięcioma tarczami, wiemy więc, że kierowcy są w drodze w tym samym momencie. W Los Angeles, agentka (Gena Rowlands) próbuje zainteresować kobietę taksówkarza (Winona Ryder) ofertą pracy w charakterze aktorki filmowej. W Nowym Jorku pasażer (Giancarlo Esposito) pokazuje taksówkarzowi, clownowi z Drezna (Armin Mueller-Stahl), jak prowadzić samochód z automatyczną skrzynią biegów. W Paryżu czarnoskóry szofer (Isaac de Bankolé) jest bardziej ślepy niż jego rzeczywiście niewidoma pasażerka. W Rzymie, taksówkarz (Roberto Benigni) opowiadaniem o swoich seksualnych przygodach zagaduje na śmierć – w dosłownym tego słowa znaczeniu – jadącego z nim księdza. Natomiast w zimnych i smutnych Helsinkach kierowca (Matti Pellonpää) i jego pasażerowie licytują się o to, kogo los bardziej doświadczył.

</doc>
<doc id="914531" url="https://pl.wikipedia.org/wiki?curid=914531" title="Zofia Hohenzollern">
Zofia Hohenzollern



</doc>
<doc id="914535" url="https://pl.wikipedia.org/wiki?curid=914535" title="José Manuel Moreno">
José Manuel Moreno

José Manuel Moreno Fernández (ur. 3 sierpnia 1916, zm. 26 sierpnia 1978) – pseudonim El Charro - napastnik argentyński grający w ligach Argentyny, Meksyku, Chile i Kolumbii. Jedyny w dziejach - obok Arjena Robbena, Zlatana Ibrahimovica i George Weah - piłkarz, który zdobył mistrzostwo czterech różnych państw.
Moreno grając w River Plate Buenos Aires współtworzył jego słynny atak zwany "La Máquina", dzięki któremu klub dominował w futbolu argentyńskim lat 40.. Wraz z reprezentacją Argentyny trzykrotnie wygrał Copa América. W 1999 roku głosowanie przeprowadzone przez IFFHS uplasowało go wśród 25 najlepszych graczy świata i 5 najlepszych piłkarzy Ameryki Południowej XX wieku.
Kariera klubowa.
Moreno urodził się w dzielnicy "La Boca" w Buenos Aires i dorastał w sąsiedztwie stadionu Boca Juniors La Bombonera.
W wieku 15 lat próbował dostać się do młodzieżówki Boca Juniors, jednak nie przeszedł selekcji. Miał ponoć wyrazić się wtedy, że "przyjdzie taki czas, że pożałujecie tego". W 1933 roku, za rekomendacją czołowego napastnika River Plate Bernabé Ferreyry, przyjęto go do młodzieżówki największego rywala klubu Boca.
River Plate (1935-1944).
W wieku 18 lat węgierski trener zespołu River Plate Emérico Hirschl zabrał kilku młodych piłkarzy klubu, a wśród nich Moreno, na tournée do Brazylii. Swój pierwszy mecz w drużynie seniorów klubu Moreno rozegrał przeciwko słynnemu Botafogo Rio de Janeiro. W pierwszej lidze Moreno zadebiutował 17 marca 1935 roku w wygranym 2:1 meczu z Platense i zdobył nawet gola.
Zdobył mistrzostwo Argentyny w roku 1936 i 1937. Stał się kluczowym graczem klubu który wspólnie z takimi graczami jak Adolfo Pedernera, Ángel Labruna, Juan Carlos Muñoz i Félix Loustau współtworzył słynny atak River Plate zwany "La Máquina". Dzięki tej maszynce klub River Plate dominował w futbolu agrentyńskim w pierwszej połowie lat 40., trzykrotnie zdobywając tytuł mistrza Argentyny (w latach 1941, 1942 i 1945).
Argentyna, Meksyk i Chile.
W 1944 roku Moreno sprzedany został do pierwszoligowego klubu meksykańskiego España Meksyk, z którym w sezonie 1944/1945 zdobył mistrzostwo Meksyku. Wśród tamtejszych kibiców zarobił sobie na przydomek "Charro", co jest odpowiednikiem meksykańskiego kowboja. W drugiej połowie 1946 roku wrócił do River Plate. Po trzech sezonach w lidze argentyńskiej w 1949 roku ponownie został sprzedany - tym razem do Chile. Jeszcze w tym samym roku grając w barwach Universidad Católica Santiago zdobył mistrzostwo kolejnego kraju. W roku 1950 znów grał w Argentynie, ale tym razem w barwach Boca Juniors, by w następnym roku ponownie znaleźć się w Universidad Católica. Potem rozegrał jeszcze jeden sezon w lidze urugwajskiej (w klubie Defensor Montevideo - jednak mistrzostwa Urugwaju nie zdobył), po czym w 1953 roku kolejny raz wrócił do ligi argentyńskiej, tym razem do klubu Ferro Carril Oeste.
Kolumbia.
W roku 1954 Moreno przeniósł się do Kolumbii, do klubu Independiente Medellín, gdzie zamierzał zakończyć piłkarską karierę. W nowym klubie pełnił rolę zarówno piłkarza, jak i trenera. W 1955 roku zdobył mistrzostwo Kolumbii i dzięki temu stał się jedynym w historii futbolu piłkarzem, który został mistrzem w 4 krajach: Argentynie, Meksyku, Chile i Kolumbii.
Swój ostatni mistrzowski tytuł Moreno wygrał w 1957 roku. Karierę piłkarską zakończył w 1961 roku w klubie Independiente Medellín (z tej okazji rozegrano mecz pożegnalny Independiente Medellín - Boca Juniors Buenos Aires 5:2, w który Moreno jako grający trener zdobył dla Independiente jedną z bramek).
Reprezentacja.
Moreno występował w reprezentacji Argentyny od roku 1936 do roku 1950. W tym czasie rozegrał w narodowych barwach 34 mecze i zdobył 19 bramek. Razem z reprezentacją Moreno trzykrotnie wygrał Copa América w roku 1941, 1942 i 1947.
Podczas Copa América w meczu z Ekwadorem zdobył bramkę numer 500 (biorąc pod uwagę wszystkie edycje turnieju). Jednocześnie w tym samym meczu strzelił łącznie 5 goli, co jest największym osiągnięciem w Copa América, a takiego wyczynu obok Moreno dokonali jeszcze: Urugwajczyk Héctor Scarone, Argentyńczyk Juan Marvezzi i Brazylijczyk Evaristo. Mecz z Ekwadorem Argentyna wygrała 12:0, co jest największą różnicą bramkową w meczu rozgrywanym w ramach Copa América.
Moreno wspólnie z Herminio Masantonio został królem strzelców Copa América 1942, a w turnieju Copa América 1947 wybrany został najlepszym piłkarzem. W strzeleckiej tabeli wszech czasów Copa América Moreno z 13 zdobytymi bramkami plasuje się na trzecim miejscu.

</doc>
<doc id="914536" url="https://pl.wikipedia.org/wiki?curid=914536" title="Zach Johnson">
Zach Johnson

Zach Johnson, właśc. Zachary Harris Johnson (ur. 24 lutego 1976 w Iowa City) – amerykański golfista, zwycięzca wielkoszlemowego turnieju Masters 2007.
Wychowywał się w Cedar Rapids (Iowa), tam uczęszczał m.in. do szkoły średniej i występował w szkolnej reprezentacji golfowej. Był również reprezentantem w golfie uczelni Drake University w Des Moines, gdzie studiował marketing i zarządzanie przedsiębiorstwem. Po uzyskaniu dyplomu uniwersyteckiego w 1998 rozpoczął karierę zawodowego golfisty.
Początkowo występował w mniej prestiżowych cyklach turniejów zawodowych ("Prairie Golf Tour", "NGA Hooters Tour"), odnosząc pierwsze zwycięstwa. W 2003 zajął 1. miejsce w klasyfikacji zarobków cyklu "Nationwide Tour", z dorobkiem w sezonie niemal pół miliona dolarów i dwoma zwycięstwami turniejowymi. Od 2004 występuje regularnie w "PGA Tour", w maju tegoż roku wygrał zaliczany do tego cyklu turniej BellSouth Classic w Duluth (Georgia). W 2006 zakwalifikował się do reprezentacji USA na Puchar Rydera, będący tradycyjną rywalizacją golfistów amerykańskich i europejskich; trofeum w 2006 pozostało przy zawodnikach z Europy.
W kwietniu 2007 Johnson dość niespodziewanie zwyciężył w wielkoszlemowym turnieju Masters w Augusta (Georgia), wyprzedzając sklasyfikowanych wspólnie na 2. pozycji Tigera Woodsa, Retiefa Goosena i Rory’ego Sabbatiniego. Po słynną zieloną marynarkę Johnson sięgnął wyrównując półwieczne rekordowe rezultaty Sama Sneada (1954) i Jacka Burke’a (1956) – 289 uderzeń (71-73-76-69). Zapisał się również w historii turnieju (formalnie pozostającego wciąż imprezą o charakterze zaproszeniowym) jako pierwszy triumfator spoza czołowej pięćdziesiątki oficjalnego rankingu światowego; przed Masters zajmował 56. miejsce, po turnieju awansował na 15. Przed Masters 2007 jego najlepszym rezultatem, osiągniętym w jednym z czterech turniejów Wielkiego Szlema, było dzielone miejsce 17. w PGA Championship w 2005. Do grona triumfatorów wielkoszlemowych dołączył jako 192. zawodnik w historii.
W 2015 po raz drugi w swojej karierze zwyciężył w turnieju wielkoszlemowym – The Open Championship.
Zach Johnson należy do Kościoła baptystycznego. Jest żonaty, ma syna.

</doc>
<doc id="914541" url="https://pl.wikipedia.org/wiki?curid=914541" title="Marco Tardelli">
Marco Tardelli

Marco Tardelli (ur. 24 września 1954 w Capanne di Careggine) – włoski piłkarz i trener piłkarski. Jako piłkarz grał na pozycji pomocnika w reprezentacji Włoch i w Juventusie. Wraz z reprezentacją wywalczył mistrzostwo świata na Mundialu w 1982 roku. W 2000 roku jako trener doprowadził reprezentację Włoch U-21 do mistrzostwa Europy.
Kariera.
Swoją karierę rozpoczynał w Pisa Calcio. Grał tam do 1974 roku. Wtedy przeszedł do Calcio Como. W 1975 roku został wykupiony przez Juventus F.C. Grał tam aż 10 lat i odniósł takie sukcesy jak – zdobył Puchar Mistrzów w 1985, Puchar UEFA w 1977 oraz pięć tytułów mistrza Włoch. Na Mistrzostwach Świata 1986 występował już w barwach jednego z największych rywali swojego poprzedniego klubu – Interze Mediolan. W reprezentacji jako piłkarz rozegrał w sumie 81 spotkań, strzelając w tym czasie 6 goli.
Marco Tardelli swoją karierę trenerską rozpoczynał w reprezentacjach juniorskich Włoch. W 2001 roku poprowadził reprezentację Włoch U-21 do mistrzostwa Europy. Później przeniósł się do Interu Mediolan, jednak po porażce 0:6 z lokalnym rywalem, drużyną AC Milan, został zwolniony ze stanowiska. Kolejną posadę selekcjonera Tardelli dostał w Egipcie, gdzie prowadził reprezentację narodową. Brak sukcesów spowodował przenosiny do drugoligowego włoskiego Arezzo. W latach 2008–2013 Tardelli był asystentem Giovanniego Trapattoniego na stanowisku selekcjonera reprezentacji Irlandii.

</doc>
<doc id="914560" url="https://pl.wikipedia.org/wiki?curid=914560" title="Andrzej Trzos-Rastawiecki">
Andrzej Trzos-Rastawiecki

Andrzej Ryszard Trzos-Rastawiecki (ur. 23 czerwca 1933 we Lwowie, zm. 2 kwietnia 2019) – polski reżyser i scenarzysta filmów dokumentalnych i fabularnych.
W latach 1990–1993 przewodniczący Polskiej Federacji DKF.
Życiorys.
Był synem lwowskiego notariusza Bolesława Trzosa i skrzypaczki Ireny Rastawieckiej.
Ukończył studia na Politechnice Krakowskiej i Wydziale Reżyserii PWSTiF w Łodzi (dyplom w 1964).
Jego filmy charakteryzowały się umiejętnym łączeniem warsztatów dokumentalisty i fabularzysty oraz wykorzystywaniem materiałów archiwalnych. Łączył rolę reżysera i scenarzysty.
Życie prywatne.
Był ojcem Marka Trzos-Rastawieckiego.
Miejsce spoczynku.
Został pochowany w Alei Zasłużonych na Cmentarzu Wojskowym na Powązkach (kwatera G-tuje-43).
Order i nagrody.
W 2013 r. "za wybitne zasługi dla polskiej kultury, za osiągnięcia w twórczości filmowej i wkład w rozwój polskiego kina dokumentalnego" został postanowieniem prezydenta Bronisława Komorowskiego odznaczony Krzyżem Oficerskim Orderu Odrodzenia Polski.

</doc>
<doc id="914565" url="https://pl.wikipedia.org/wiki?curid=914565" title="Jose Manuel Moreno">
Jose Manuel Moreno



</doc>
<doc id="914566" url="https://pl.wikipedia.org/wiki?curid=914566" title="Peaches">
Peaches



</doc>
<doc id="914567" url="https://pl.wikipedia.org/wiki?curid=914567" title="Chór i Zespół Instrumentalny „Strzecha”">
Chór i Zespół Instrumentalny „Strzecha”

Chór i zespół instrumentalny „Strzecha” – chór mieszany i zespół instrumentalny działający w Raciborzu od 1955.
Historia.
Chór powstał w 1955 w Raciborzu pod kierunkiem Edwarda Stabli. W 1960 przekształcił się w chór mieszany. W 1964 batutę przejął mgr Piotr Libera, nauczyciel I LO w Raciborzu i Studium Nauczycielskiego.
Rok później zaczęto rekrutować do chóru młodzież licealną Raciborszczyzny. W 1970 przy chórze powstał zespół instrumentalny. Współpracował z estradą poetycką prowadzoną przez mgr Marię Woźniak, polonistkę z "Kasprowicza". Wespół przygotowano dwa widowiska folklorystyczne – "Marzannę" i "Wesele raciborskie". Chór wziął udział w warszawskiej, prestiżowej imprezie pod nazwą "Panorama XXX-lecia" i nagrał serię występów dla polskiego radia i telewizji.
Od tej chwili chór "Strzecha" razem z zespołem instrumentalnym prezentuje swój dorobek artystyczny zarówno w kraju, jak i za granicą. Chór występował w Szwajcarii (Vuadens 1986), Czechosłowacji (Opawa 1987), Niemczech (Ulm 1988; Möhnesee, Köln, Iserlohn 1990; Roth, Möhnesee-Günne, Iserlohn, Köln, Soest, Hamm 1993; Amberg 1997), Austrii (Wiedeń 1994) i na Węgrzech (Nagykálló 1998).
Chór prowadzi ożywioną działalność artystyczną dając na przestrzeni 45 lat około 1500 społecznych występów stając się najaktywniejszymi zespołami regionu raciborskiego.
Repertuar.
Specjalnością repertuaru naszego chóru są kolędy (), piosenki ludowe (chór rokrocznie bierze udział w imprezie muzycznej "Trojok śląski") oraz pieśni do słów poety z Łubowic .
Nagrania.
W 1994 Maestro i jego wychowankowie nagrali i wydali dwujęzyczną kasetę z pieśniami do słów Josepha von Eichendorffa oraz zarejestrowali dla TV Katowice program pt. "Muzyka nie zna granic".
Dyrygent.
Piotr Wiktor Libera najdłużej, bo od 1964 roku, prowadzi chór mieszany "Strzecha", który rekrutuje swych członków z uczniów i absolwentów I Liceum Ogólnokształcącego w Raciborzu.
Od stycznia 1986 roku do grudnia 1993 roku w pracy z chórem wspomagał go mgr Adam Szczygielski.
Skład.
Obecnie chór liczy 17 osób, a zespół instrumentalny 9 osób.
Zarząd.
Prezesem chóru jest Adam Popławski, natomiast prezesami honorowymi są: mgr Piotr Michalak i mgr Oktawian Jaworek.

</doc>
<doc id="914574" url="https://pl.wikipedia.org/wiki?curid=914574" title="Peaches (piosenkarka)">
Peaches (piosenkarka)

Peaches, właściwie Merrill Beth Nisker (ur. 11 listopada 1968 w Toronto) – kanadyjska piosenkarka, producent muzyczny, autorka tekstów piosenek.
Jest znana z prowokacyjnego stylu. Jej teksty piosenek dotyczą seksualności i kwestionują normy płci. Jak sama twierdzi, muzyka, którą wykonuje, mieści się w gatunku sex-electronic z elementami rock and rolla. Magazyn Rolling Stone określił ją mianem „królowej electro-punku”. Utwory artystki wykorzystywano m.in. w serialach stacji Showtime, The L Word i Brzydula Betty.
Dzieciństwo.
Merrill Beth Nisker urodziła się w Toronto w prowincji Ontario. Ma korzenie polsko-żydowskie. Uczęszczała do żydowskiej szkoły, gdzie zajęcia prowadzono w języku angielskim i hebrajskim. Zanim rozpoczęła karierę pod pseudonimem "Peaches", pracowała jako nauczycielka oraz niezależnie zajmowała się tworzeniem muzyki.
Kariera.
Mermaid Cafe, Fancypants Hoodlum, the Shit.
W latach 90. Merrill Beth Nisker była członkiem folkowego trio "Mermaid Cafe". Nazwę grupy zaczerpnięto z piosenki Joni Mitchell „Carey”. W 1995 wydała pierwszy album Fancypants Hoodlum, sygnowany jej imieniem i nazwiskiem. W tym samym roku zaczęła występować w zespole "the Shit". Przepełniona seksem muzyka rockowa wpłynęła na metamorfozę artystki, która w tym samym czasie przyjęła pseudonim "Peaches". Pseudo zostało zainspirowane utworem Niny Simone „Four Women”, gdzie piosenkarka krzyczy na końcu: "My name is Peaches!" (pol. „Nazywam się Peaches!”).
W Toronto, zanim osiągnęła sukces w Europie, była współlokatorką piosenkarki indie pop Leslie Feist, która wpłynęła na jej wokale z albumu The Teaches of Peaches.
The Teaches of Peaches.
W 1998, po nagraniu sześciu wersji utworu „Lovertits”, Peaches przeniosła się do Berlina. Podczas wizyty jej przyjaciela, piosenkarza Chilly’ego Gonzalesa, dała koncert, na którym obecni byli berlińscy przedstawiciele wytwórni Kitty-Yo. Zaproponowali jej, aby nagrała nowy album, w zaprezentowanym wcześniej stylu. Artystka wróciła do Toronto, gdzie wyprodukowała ostateczną wersję piosenki „Lovertits”. Utwór wydano jako singel latem 2000.
Jesienią tego samego roku ukazał się długogrający, studyjny album "The Teaches of Peaches" (nauki Peaches). Tytuł to fragment tekstu piosenki „Fuck the pain away” z tejże płyty.
W ramach promocji, Peaches wystąpiła w brytyjskim programie telewizyjnym „Top of the Pops”. Występ uznano za zbyt pikantny.
Po wydaniu „The Teaches of Peaches”, Nisker podpisała kontrakt z europejskim oddziałem wytwórni Sony Music Entertainment. Dzięki temu pozyskała budżet na realizację teledysku do singla „Set it off”. Po wydaniu produkcji, Sony zakończyło współpracę. Przyczyną miały być niezadowalające efekty projektu.
Fatherfucker.
W 2003 wydała drugi studyjny album „Fatherfucker” (tłum. ojcojebca, a także wulgarne określenie na osobę homoseksualną). Podczas tworzenia wydawnictwa, artystka inspirowała się muzyką Marilyna Mansona i Queens Of The Stone Age. Po raz kolejny sama wyprodukowała płytę i napisała wszystkie teksty piosenek. W singlu „Kick It” gościnnie wystąpił Iggy Pop. W wywiadzie dla magazynu Rolling Stone, utwór ten opisała jako "bardziej o rock and rollu niż o seksie".
Za „Fatherfucker” została nominowana do "GLAAD Media Awards" w kategorii "Najlepszy Artysta Muzyczny". Wraz z nią nominowani byli: Rufus Wainwright, Meshell Ndegeocello, Junior Senior i Bitch and Animal. Nagrodę zwyciężył Rufuse Wainwright.
Impeach My Bush.
Na trzecim albumie „Impeach My Bush”, wydanym w 2006, do współpracy zostali zaproszeni Joan Jett, Greg Kurstin, Josh Homme, Samantha Maloney, Beth Ditto, Feist, Dave Catching, Brian O'Connor i Radio Sloan.
Tytuł i zawartość albumu wyraża niezadowolenie z rządów George’a Busha (zachęca do otwarcia procedury zwanej impeachment, która formalnie oskarża o przestępstwa osoby chronione immunitetem i zajmujące wysokie stanowiska państwowe).
Wiosną 2006 uformowała się kapela będąca pobocznym projektem Kanadyjki – The Herms (skrót od ang. Hermaphrodite, pol. Hermafrodyta). W skład formacji wchodziły JD Samson, Samantha Maloney, Peaches oraz Radio Sloan.
Grupa występowała jako support przed koncertami Nine Inch Nails i Bauhaus w drugiej części ich letniej trasy po Stanach Zjednoczonych.
Za album „Impeach My Bush” Peaches została nominowana do "GLAAD Media Awards" w kategorii "Najlepszy artysta muzyczny". Wraz z nią nominowani byli: Ditty Bops, Owen Pallett, Pet Shop Boys i Scissor Sisters. Nagrodę zwyciężył zespół Scissor Sisters.
W 2008 artystka wystąpiła na "Parklife Festival" w Australii. Wraz z nią zagrała jej obecna kapela, Peaches &amp; Sweet Machin.
I Feel Cream.
Album „I Feel Cream” wydano 4 maja 2009 w Europie, a 5 maja w Ameryce Północnej.
Życie prywatne i poglądy.
Peaches jest osobą biseksualną.
Głównym tematem jej piosenek jest tożsamość płciowa. Kompozycje opierają się na erotyzmie, seksualności czy wulgarności. W swoich tekstach często kwestionuje tradycyjne role płci. Świadomie zaciera różnicę między kobietą a mężczyzną. Za przykład może posłużyć okładka płyty „Fatherfucker”, gdzie ukazana jest z czarną brodą. W wywiadach przyznawała, że teksty powstały w czasie gdy była pod wpływem alkoholu, narkotyków lub podczas masturbacji.

</doc>
<doc id="914576" url="https://pl.wikipedia.org/wiki?curid=914576" title="Sieniutowo">
Sieniutowo

Sieniutowo – dzielnica we wschodniej części Zdun (woj. wielkopolskie, powiat krotoszyński).
Sieniutowo powstało jako trzeci organizm miejski zduńskiego trójmiasta w 1646 (obok Zdun Polskich i Zdun Niemieckich) w związku z coraz liczniej przybywającą ludnością protestancką. Każdy z ośrodków miejskich posiadał własne władze, rynki, ratusze, cmentarze itp. Dawne Sieniutowo to okolice obecnych ulic Ostrowskiej i Sulmierzyckiej w Zdunach.
Sieniutowo było samodzielnym miastem w latach 1646-1703, następnie posiadały ze Zdunami Niemieckimi wspólną administrację do 1772, kiedy to zostały połączone ze Zdunami Polskimi (prawa miejskie 1267) i Zdunami Niemieckimi (prawa miejskie 1637) w jedno miasto – Zduny.

</doc>
<doc id="914593" url="https://pl.wikipedia.org/wiki?curid=914593" title="SV Amerigo Vespucci">
SV Amerigo Vespucci

Amerigo Vespucci – żaglowiec szkolny należący do włoskiej Marynarki Wojennej. Nazwa jednostki pochodzi od odkrywcy i podróżnika Ameriga Vespucciego. Jego portem macierzystym jest La Spezia, we Włoszech.
Historia.
W 1925 Regia Marina (włoska Marynarka Wojenna) zamówiła dwa żaglowce szkolne. Autorem projektów był pułkownik Francesco Rotundi z Korpusu Inżynieryjnego Włoskiej Marynarki Wojennej. Projekt był wzorowany na wielkich, 74 działowych okrętach liniowych z okresu późnego XVII wieku.
Pierwszym z zamówionych statków był „Cristoforo Colombo”, oddany do służby w 1928, zakończył służbę w Regina Marina w 1943. Po II wojnie światowej, oddany ZSRR w ramach reparacji wojennych, krótko po tym wycofany ze służby.
Drugim statkiem tego projektu był „Amerigo Vespucci”. Żaglowiec został zbudowany w 1930 w stoczni Castellammare di Stabia (Neapol). Zwodowany 22 lutego 1931, oddany do służby w lipcu tego roku.
Konstrukcja.
Statek wyposażony jest w trzy maszty. Stalowy kadłub długości 82,4 m, całkowita długość (wraz z bukszprytem) 101 m. Szerokość kadłuba w najszerszym miejscu wynosi 15,5 m. Zanurzenie to ok. 7  m. Wyporność przy maksymalnym ładunku 4146 ton. Maksymalna prędkość na silniku 10 węzłów. Autonomiczność (przy prędkości 6,5 węzłów) 5450 nm. Przeciętna prędkość na żaglach to ok. 4-5 węzłów.
Trzy maszty stalowe o wysokości 50, 54 i 43 m. Powierzchnia ożaglowania około 2824 m².
„Amerigo Vespucci” wyposażony jest w 24 tradycyjne płóciennych żagli – prostokątne żagle rejowe, sztaksle, i foki. Takielunek stanowi około 30 km lin konopnych. Wyłącznie liny cumownicze (ze względu na przepisy portowe) są syntetyczne.
Według danych z r. 2004 „Amerigo Vespucci” był jedynym trzypokładowym żaglowcem wyposażonym w ożaglowanie rejowe.
Kadłub został pomalowany na czarno z dwoma białymi pasami na wzór dawnych statków, gdzie białe pasy oznaczały pokłady działowe. „Amerigo Vespucci” nie nosi uzbrojenia pokładowego.
 Dziób i rufa są ozdobione skomplikowanymi ornamentami, w tym galionem w postaci pełnowymiarowego popiersia Ameriga Vespucciego. Galeria rufowa jest dostępna jedynie z salonu kapitańskiego.
Żaglowiec wyposażony jest w dwa silniki diesla o łącznej mocy około 1471 kW (2000 KM) i w podwójny ster. W trakcie rejsów szkolnych jest zazwyczaj sterowany za pomocą steru ręcznego. Ster ręczny kontrolowany jest za pomocą czterech kół sterowych (każde obsługiwane przez dwóch kadetów). W innych wypadkach można sterować statkiem z mostka za pomocą steru wspomaganego hydraulicznie. Poza windą kotwiczną wszystkie kabestany są napędzane siłą rąk ludzkich. Mostek wyposażono w zaawansowane elektroniczne urządzenia nawigacyjne.
Załoga.
Standardowo załogę „Ameriga Vespucciego” stanowi 16 oficerów dyplomowanych, 70 podoficerów i 200 żeglarzy. W lecie, gdy w rejs wypływają kadeci z Akademii Marynarki Wojennej ("Accademia Navale"), załoga może liczyć nawet 500 osób (w czasie Tall Ships Races 76 załoga składała się z 535 osób).
Rejsy.
Poza okresem II wojny światowej „Amerigo Vespucci” często wypływa w rejs, większość rejsów szkolnych odbywa się na wodach europejskich. Od 1931 roku do 2002, odbył 71 rejsów szkolnych na wodach Morza Śródziemnego, północnej Europy i Atlantyku. Żaglowiec odwiedził między innymi Amerykę Północną i Południową, przepłynął Pacyfik. W 2002 odbył podróż dookoła świata.
„Amerigo Vespucci” często uczestniczy w paradach żaglowców i w Operacji Żagiel (Tall Ships’ Races).
Linki zewnętrzne.
Oficjalne serwisy internetowe:
Inne strony internetowe

</doc>
<doc id="914595" url="https://pl.wikipedia.org/wiki?curid=914595" title="DW929">
DW929



</doc>
<doc id="914597" url="https://pl.wikipedia.org/wiki?curid=914597" title="Projekt Longshot">
Projekt Longshot

Projekt Longshot – koncepcyjny projekt NASA, stworzony w latach 1987–88, mający na celu opracowanie planu wysłania do układu Alfa Centauri bezzałogowej sondy. Głównymi celami misji miały być: wyznaczenie za pomocą paralaksy odległości do gwiazd stałych, zbadanie gwiazd tworzących układ oraz ośrodka międzygwiezdnego.
Projekt zakładał wykorzystanie dostępnej technologii oraz realistyczne perspektywy rozwoju techniki na przestrzeni 20-30 lat do czasu wysłania sondy. W celu rozpędzenia statku do wymaganej prędkości przelotowej w locie międzygwiezdnym, został zaproponowany pulsacyjny napęd termojądrowy, wykorzystujący sekwencję eksplozji termojądrowych, przeprowadzonych w sposób niezagrażający sondzie. Dzięki niemu sonda miała osiągnąć maksymalną prędkość 13 411 km/s, czyli ok. 4,5% prędkości światła w próżni. Mimo tak wielkiej szybkości, planowany czas lotu wynosił 100 lat.
Przebieg misji.
Termin rozpoczęcia misji został określony luźno jako „początek XXI wieku”. Sonda miała zostać złożona na niskiej orbicie okołoziemskiej przez załogę Stacji Kosmicznej z modułów wysyłanych kolejno z Ziemi. Następnie za pomocą silnika rakietowego na paliwo chemiczne, miała zostać umieszczona na orbicie okołoziemskiej, a następnie okołosłonecznej, nachylonej pod kątem 61° do równika niebieskiego (deklinacja układu α Cen). Dopiero tam, z dala od Ziemi, miał zostać uruchomiony główny silnik sondy.
W trakcie kolejnych dziesięcioleci lotu sonda zbierałaby dane dotyczące ośrodka międzygwiezdnego. Po 71 latach statek rozpocząłby hamowanie, obracając się o 180° i ponownie uruchamiając silnik pulsacyjny. To pozwoliłoby na przelot w pobliżu gwiazdy Proxima Centauri po dalszych 20 latach, a następnie wejście na orbitę wokół Alfa Centauri B. Główna część misji zakładała badania obu centralnych gwiazd oraz wyznaczenie metodą paralaksy odległości do gwiazd w promieniu 1,2 Mpc od Słońca (czyli nie tylko w całej Drodze Mlecznej, ale też w galaktyce Andromedy).
Problemy realizacyjne.
Pod względem czasu trwania, taka misja przekraczałaby jakąkolwiek wcześniej przeprowadzoną; niezbędna byłaby współpraca kilku pokoleń naukowców. Koszty konstrukcji sondy i utrzymania infrastruktury na Ziemi prawdopodobnie byłyby wyższe niż programu Apollo.
Napęd jądrowy, choć realistyczny i bardzo obiecujący, wciąż nie został wprowadzony do użytku w sondach kosmicznych. Oprócz wysokich kosztów realizacji, prace nad tego typu silnikami spotykają się z ogromną niechęcią społeczną. Podobny problem dotyczy umieszczonego na pokładzie reaktora jądrowego, mającego zasilać aparaturę badawczą i silniki.
Także komunikacja z sondą oddaloną o 4,37 roku świetlnego byłaby niezmiernie utrudniona. Projekt Longshot zakładał wykorzystanie laserów wysokiej mocy do przesyłania danych na Ziemię. Sonda musiałaby działać niemal całkowicie autonomicznie, korygując tor i prędkość lotu, a w późniejszej części misji także wybierając cele badań.

</doc>
<doc id="914600" url="https://pl.wikipedia.org/wiki?curid=914600" title="Droga wojewódzka nr 929">
Droga wojewódzka nr 929

Droga wojewódzka nr 929 (DW929) – droga wojewódzka w województwie śląskim o długości ok. 10 km łącząca drogę wojewódzką nr 935 w Rybniku z drogą wojewódzką nr 932 w Świerklanach Górnych

</doc>
<doc id="914603" url="https://pl.wikipedia.org/wiki?curid=914603" title="Departamenty Stanów Zjednoczonych">
Departamenty Stanów Zjednoczonych

Departamenty Stanów Zjednoczonych (ang. "United States Federal Executive Departments"; pol. "Federalne Departamenty Wykonawcze Stanów Zjednoczonych") – nazwa organów władzy wykonawczej (rządu federalnego) w Stanach Zjednoczonych, odpowiadających ministerstwom w innych państwach. Istnieje piętnaście departamentów.

</doc>
<doc id="914606" url="https://pl.wikipedia.org/wiki?curid=914606" title="Elwood Reid">
Elwood Reid

Elwood Reid (ur. 1966) - amerykański pisarz.
Debiutował w 1998 roku powieścią "If Don't Six", gdzie opisał życie studentów college'u. W 1999 roku ukazała się jego druga powieść "What Salomon Know" - w tym momencie krytyce nazwali go "drugim Hemingwayem". Międzynarodowy rozgłos przyniosła mu powieść "Midnight Sun", która została przetłumaczona na kilkanaście języków (w Polsce ukazała się pod tytułem "Białe noce").

</doc>
<doc id="914612" url="https://pl.wikipedia.org/wiki?curid=914612" title="Zduny Niemieckie">
Zduny Niemieckie

Zduny Niemieckie (również "Nowe Zduny", "Nowe Miasto") – miasto w latach 1637-1772. Od roku 1772 środkowa część Zdun (woj. wielkopolskie, powiat krotoszyński).
Zduny Niemieckie powstały jako drugi organizm miejski zduńskiego trójmiasta w 1637 (obok Zdun Polskich i późniejszego Sieniutowa) w związku z masowo przybywającą ludnością protestancką (głównie tkacze i rzemieślnicy). Każdy z ośrodków miejskich posiadał własne władze, rynki, ratusze, cmentarze itp. Rynek i ratusz Zdun należał do Zdun Niemieckich (rynkiem Zdun Polskich był późniejszy Plac Kościuszki).
Zduny Niemieckie były samodzielnym miastem od 1637 do 1772 roku, kiedy zostało połączone ze Zdunami Polskimi (prawa miejskie 1267) i Sieniutowem (prawa miejskie 1646) w jedno miasto – Zduny.

</doc>
<doc id="914613" url="https://pl.wikipedia.org/wiki?curid=914613" title="Tilapia nilowa">
Tilapia nilowa

Tilapia nilowa ("Oreochromis niloticus") – gatunek słodkowodnej ryby z rodziny pielęgnicowatych (Cichlidae) opisany naukowo przez Linneusza pod nazwą "Perca nilotica". Jej podgatunek nominatywny opisywany był pod różnymi nazwami, m.in. "Tilapia nilotica". Bywa nazywana rybą św. Piotra.
Zasięg występowania.
Wschodnia Afryka – dorzecze Nilu – oraz Izrael. Zasiedlają różne typy zbiorników z wodą słodką. Gatunek introdukowany w wielu krajach. W Polsce od 1990.
Opis.
Ciało krępe, wysokie. Duża głowa z szerokim otworem gębowym. Płetwa grzbietowa długa, ciemno obrzeżona.
Odżywiają się planktonem roślinnym i drobnymi bezkręgowcami, czasem detrytusem. Dojrzałość płciową osiągają w wieku 5–6 miesięcy. Samiec wyznacza rewir na czas tarła. Tilapia nilowa jest pyszczakiem. Ikra składana jest do wykopanego dołka, a po zapłodnieniu pobierana przez samicę do pyska i tam inkubowana. Tilapia nilowa żyje do 5 lat i może osiągać długość 60 cm (samice do 45 cm) przy masie ciała do 5 kg.
Znaczenie gospodarcze.
Hodowlę tilapii nilowej prowadzono prawdopodobnie już w starożytnym Egipcie. Począwszy od lat 40. XX w. akwakultury w kolejnych krajach interesowały się sprowadzeniem tego gatunku. Tilapię introdukowano w Japonii, Tajlandii, Filipinach, Brazylii i Chinach, na które obecnie przypada ponad połowa światowej produkcji. W Polsce hodowlę rozpoczął Zakład Ichtiobiologii i Gospodarki Rybackiej PAN w Gołyszu w 1990.

</doc>
<doc id="914615" url="https://pl.wikipedia.org/wiki?curid=914615" title="Oreochromis niloticus">
Oreochromis niloticus



</doc>
<doc id="914625" url="https://pl.wikipedia.org/wiki?curid=914625" title="Kochanica Francuza">
Kochanica Francuza



</doc>
<doc id="914628" url="https://pl.wikipedia.org/wiki?curid=914628" title="Czesław Czubryt-Borkowski">
Czesław Czubryt-Borkowski

Czesław Jan Czubryt-Borkowski (ur. 18 maja 1918 w Moskwie, zm. 16 czerwca 2006 w Warszawie) – polski dowódca wojskowy, generał dywizji Wojska Polskiego, szef Wojsk Obrony Przeciwlotniczej MON, sekretarz generalny i wiceprzewodniczący Rady Ochrony Pamięci Walk i Męczeństwa (1985–1990).
Życiorys.
Syn Józefa Borkowskiego (1883-1923), oficera gwardii armii rosyjskiej w stopniu sztabskapitana, a później oficera Armii Polskiej gen. Józefa Hallera oraz Wandy z domu Włodarskiej (1887-1956). W 1920 przesiedlony do Polski. Od września 1932 wychowanek Korpusu Kadetów Nr 1 im. Marszałka Józefa Piłsudskiego we Lwowie. W maju 1936 zdał gimnazjalny egzamin dojrzałości typu matematyczno-przyrodniczego. W 1936 rozpoczął naukę w Szkole Podchorążych Artylerii, od lipca do września 1936 przeszedł przeszkolenie unitarne w Różanie, a następnie przeszkolenie w manewrowym pułku artylerii w Toruniu. Latem 1939 jako podchorąży został skierowany na praktykę do 22 Pułku Artylerii Lekkiej 22 Dywizji Piechoty Górskiej w Przemyślu na stanowisko oficera zwiadu baterii. 1 września 1939 promowany na stopień podporucznika. Walczył w kampanii wrześniowej 1939, jednak nie będąc poinformowanym o promocji nie używał wówczas stopnia podporucznika. Został zmobilizowany do 220 dywizjonu artylerii lekkiej. 25 września 1939 lekko ranny i kontuzjowany w rejonie Zamościa. 
Wzięty do niewoli niemieckiej i przewieziony do tymczasowego obozu jenieckiego w Krakowie, skąd zbiegł w październiku 1939. Używając dokumentów zabitego żołnierza WP Czubryt Zbigniew syn Stanisława próbował przedostać się na tereny zajęte przez Armię Czerwoną w celu odnalezienia matki. Nie mogąc odszukać matki rozpoczął pod zmienionym nazwiskiem pracę jako górnik w kopalni wosku w Borysławiu. W kwietniu 1940 został powołany do służby w Armii Czerwonej. Początkowo pełnił służbę w pułku czołgów w Iziumie koło Charkowa w pododdziale czołgów - miotaczy ognia, a po ukończenia szkoły młodszych dowódców był dowódcą czołgu - miotacza ognia w samodzielnym zmotoryzowanym batalionie chemicznym stacjonującym w Charkowie. Po napaści Niemiec na Związek Sowiecki do sierpnia 1941 brał udział w walkach w rejonie Charkowa i Połtawy. W połowie września 1941 ze względu na polskie pochodzenie został przeniesiony do batalionu budowlanego w Awdijiwce. W październiku 1941 aresztowany za szerzenie nastrojów defetystycznych i internowany przez władze radzieckie na Syberii w Irkucku. W kwietniu 1942 uwolniony od zarzutów rozpoczął pracę jako stolarz, a następnie pomocnik buchaltera w Treście Przemysłu Lekkiego w Irkucku. Nie uzyskał zgody na wstąpienie do Armii Andersa. W maju 1943 zgłosił się do 1 Dywizji Piechoty im. T. Kościuszki w obozie w Sielcach nad Oką. Został zweryfikowany w stopniu podporucznika przez komisję pod przewodnictwem ppłk. Leona Nałęcz-Bukojemskiego. Początkowo był adiutantem zastępcy dowódcy dywizji płk. Bolesława Kieniewicza. Walczył w artylerii w bitwie pod Lenino. Od listopada 1943 dowódca 7 baterii w 1 Pułku Artylerii Lekkiej, od stycznia 1944 pełniący obowiązki szefa sztabu III dywizjonu w 1 Pułku Artylerii Lekkiej. W marcu 1944 został zastępcą dowódcy dywizjonu do spraw wyszkolenia w Centralnej Szkole Podchorążych Polskich Sił Zbrojnych w ZSSR w Riazaniu, a jednocześnie był wykładowcą taktyki artylerii. Od września 1944 w 1 Oficerskiej Szkole Artylerii, która po zakończeniu wojny została ulokowana w Chełmie Lubelskim. Początkowo był w niej zastępcą dowódcy dywizjonu, a od kwietnia 1945 dowódcą dywizjonu.
Po odnalezieniu matki (w Haczowie koło Rymanowa) i uzyskaniu stosownych dokumentów ujawnił swoje prawdziwe dane personalne. Od marca 1945 uzyskał zgodę dowódcy artylerii WP na noszenie nazwiska Czubryt-Borkowski. 
Po wojnie dowodził: artylerią 44 pułku piechoty w Tarnowskich Górach (maj 1945 – luty 1946), 14 dywizjonem artylerii przeciwpancernej w Żarach (luty 1946 – marzec 1947), 33 pułkiem artylerii lekkiej w Żarach (marzec 1947 – wrzesień 1948), 6 pułkiem artylerii lekkiej w Krotoszynie (wrzesień 1948 – lipiec 1949), artylerią 4 Pomorskiej Dywizji Piechoty im. Jana Kilińskiego w Krośnie Odrzańskim (lipiec 1949 – marzec 1954), 8 Dywizją Artylerii Przełamania w miejscowości Szlaga, która na jego wniosek przemianowana została na Bemowo Piskie (marzec 1954 – listopad 1955). Od listopada 1955 do września 1956 ukończył Wyższy Akademicki Kurs Oficerów Artylerii przy Akademii Sztabu Generalnego WP. Od września do października 1956 był dowódcą artylerii Pomorskiego Okręgu Wojskowego, a od listopada 1956 był szefem sztabu Szefostwa Artylerii WP.
W 1957 ukończył eksternistycznie Akademię Sztabu Generalnego im. gen. broni Karola Świerczewskiego w Rembertowie. Uchwałą Rady Państwa PRL z lipca 1956 mianowany do stopnia generała brygady. Nominację wręczył mu premier Józef Cyrankiewicz. Był organizatorem i pierwszym dowódcą 1 Korpusu Obrony Przeciwlotniczej Obszaru Kraju (od listopada 1957 do września 1959), a następnie szefem Wojsk Obrony Przeciwlotniczej MON (1959–1968). Do stopnia generała dywizji mianowany na mocy uchwały Rady Państwa PRL z 1 października 1963. W latach 1969–1972 pełnomocnik rządu PRL ds. pobytu wojsk radzieckich w Polsce - przewodniczący delegacji polskiej w Polsko-Radzieckiej Komisji Mieszanej. Następnie od listopada 1972 attaché wojskowy przy Ambasadzie PRL w Moskwie. Odwołany w kwietniu 1974 w związku wyjściem za mąż córki za Szweda. 21 stycznia 1975 zwolniony z zawodowej służby wojskowej i przeniesiony w stan spoczynku. 
Członek PPR, a następnie PZPR. Wieloletni sekretarz generalny, a w latach 1985–1990 wiceprzewodniczący Rady Ochrony Pamięci Walk i Męczeństwa. Członek Rady Krajowej PRON od 1983 roku.
Zmarł 16 czerwca 2006 w Warszawie i został pochowany na Cmentarzu Wojskowym na Powązkach.
Był współtwórcą Wojsk Obrony Przeciwlotniczej jako samodzielnego rodzaju wojsk w wojskach lądowych. Organizował Szefostwo Wojsk OPL jako samodzielny organ kierowania rodzajem wojsk.
Awanse.
W trakcie wieloletniej służby wojskowej otrzymywał awanse na kolejne stopnie wojskowe:
Życie prywatne.
Mieszkał w Warszawie. Żonaty z Haliną z domu Buzin, dwie córki.

</doc>
<doc id="914632" url="https://pl.wikipedia.org/wiki?curid=914632" title="Aleksiej Morozow">
Aleksiej Morozow

Aleksiej Aleksiejewicz Morozow (ros. Алексей Алексеевич Морозов; ur. 16 lutego 1977 w Moskwie) – rosyjski hokeista, reprezentant Rosji, dwukrotny olimpijczyk. Działacz hokejowy.
Życie prywatne.
Jego brat Walentin (ur. 1975) także był hokeistą. Ma żonę Irinę (ur. 1979) oraz syna Nikitę (ur. 2007) i córkę Anastasiję (ur. 2009). Wystąpił w filmie "Brat 2" (2000).
Kariera klubowa.
Wychowanek klubu Krylja Sowietow Moskwa. W 1995 był draftowany do NHL z 24 miejsca przez Pittsburgh Penguins. Po drafcie nadal występował w lidze rosyjskiej aż do 1997, gdy dołączył do amerykańskiego zespołu. W NHL rozpoczął karierę, podobnie jak legenda „Pingwinów” Mario Lemieux, strzelając gola w pierwszym meczu podczas pierwszej zmiany i oddając pierwszy strzał. W trakcie siedmiu sezonów w Pittsburghu rozegrał 451 spotkań, strzelił w nich 84 gole i uzyskując 219 punktów. W trakcie swojej kariery w NHL zdobył przydomek "The Devil Killer" ("Diabeł Zabójca"), który zawdzięcza serii notorycznych sukcesów w rywalizacji z drużyną New Jersey Devils. Bramkarz „Diabłów” Martin Brodeur w wywiadzie dla Fox Sports Net przed meczem z Pittsburgh Penguins żartując powiedział, że przed każdym meczem z „Pingwinami” ma koszmary z udziałem Morozowa. Pomimo tych sukcesów, jak również zdobycia olimpijskiego medalu, Morozow nigdy w pełni nie rozwinął się w zawodnika na jakiego miał możliwości, jako że w pierwszych sezonach w NHL występował w trzeciej i czwartej formacji drużyny. W końcu dostał szansę gry w pierwszej piątce w trakcie sezonu 2002/2003 i następnie atak nazwany „KLM” (Kowalow, Lemieux i Morozow) doprowadził „Pingwinów” do trzech głównych rekordów w Konferencji Wschodniej w pierwszej części sezonu. Po zdobyciu 25 punktów w 27 meczach, Morozow złamał nadgarstek, co oznaczało dla niego przedwczesne zakończenie sezonu. Kolejną edycję NHL (2003/2004) zawodnik zakończył najlepszym wynikiem podczas gry za Oceanem – uzyskał 50 punktów za 16 goli i 34 asysty.
Podczas lokautu powrócił do Rosji przenosząc się do Ak Barsu Kazań. Po udanym sezonie postanowił pozostać w tatarskim klubie na kolejne lata. W sezonie 2005/2006 Superligi Morozow został najskuteczniejszym zawodnikiem ligi 23 golami, a Ak Bars po ośmiu latach zdobył drugie w historii mistrzostwo Rosji. Następny sezon Morozow miał jeszcze lepszy – w lidze uzyskał 83 punkty (za 34 gole i 49 asyst), co jest rekordem rosyjskiej Superligi, wywalczył Puchar Mistrzów (został najlepszym zawodnikiem turnieju), w którym uzyskał 10 punktów. Nie udało się obronić mistrzostwa – w finale lepszy okazał się zespół Mietałłurga Magnitogorsk. Po zakończeniu sezonu postanowił na kolejny rok zostać w Barsie Kazań mimo ofert klubów NHL.
Do końca sezonu 2012/2013 rozegrał w klubie z Kazania 569 spotkań i strzelił w nich 266 bramek. Zarówno w Ak Barsie, jak i w reprezentacji występował długo w jednym ataku razem z Siergiejem Zinowjewem i Danisem Zaripowem. Przez pewien czas był to najskuteczniejszy atak w lidze i w rozgrywkach międzynarodowych (nazywany „Złotą Ordą”).
W kwietniu 2013 wygasł jego kontrakt z klubem z Kazania i od tego czasu media donosiły o ewentualnych przenosina Morozowa do CSKA Moskwa. W maju 2013 zawodnik podpisał dwuletnią umową z tym klubem. W lipcu 2014 opuścił CSKA.
W sierpniu 2014 ogłosił zakończenie kariery zawodniczej.
W sezonie 2014/2015 występował w amatorskim klubie Zwiezda Moskwa.
Kariera reprezentacyjna.
Uczestniczył w turniejach mistrzostw świata w 1997, 1998, 2004, 2007, 2008, 2009, 2011 oraz zimowych igrzysk olimpijskich 1998, 2010 (w 2010 był chorążym ekipy narodowej).
Kariera działacza.
W lipcu 2014 został członkiem rady dyrektorów KHL jako dyrektor Departamentu sportów zimowych i Współpracy z Zagranicą, Ministerstwo Sportu Rosji. W czerwcu 2015 został wybrany dyrektorem zarządzającym Niekommierczieskoje Partnierstwo Mołodiożnaja Chokkiejnaja Liga, skupiającego juniorskie rozgrywki MHL i MHL-B.
W kwietniu 2016 został prezydentem macierzystego klubu Krylja Sowietow Moskwa. W lutym 2020 został wybrany prezeydentem KHL.

</doc>
<doc id="914635" url="https://pl.wikipedia.org/wiki?curid=914635" title="Zooropa (utwór)">
Zooropa (utwór)

Zooropa – utwór zespołu U2 z płyty Zooropa, wydany na singlu w 1993 roku.
Piosenka jest swoistym komentarzem zespołu na temat konsumpcjonizmu i komercji. Prawie dwuminutowe intro do piosenki, nazwane „Babel” jest mieszanką dźwięków pianina i przypadkowych słów. Piosenka jest pełna sloganów reklamowych znanych firm.
Przykładowe slogany reklamowe występujące w piosence:
W niektórych momentach czyjś głos, najprawdopodobniej The Edge'a mówiący „What do you want?”, podczas gdy inny, kobiecy głos mówi w tej samej chwili to samo po francusku („Qu'est-ce que tu veux?”).
Piosenka na żywo grana była niewiele razy, zazwyczaj podczas europejskiej części trasy koncertowej ZOO TV. Do łask powróciła podczas dwóch ostatnich części trasy 360 Tour, wtedy muzycy U2 wykonali ją łącznie na 27 koncertach.

</doc>
<doc id="914637" url="https://pl.wikipedia.org/wiki?curid=914637" title="Carl Friedrich von Weizsäcker">
Carl Friedrich von Weizsäcker

Carl Friedrich Freiherr von Weizsäcker (ur. 28 czerwca 1912 w Kilonii, zm. 28 kwietnia 2007 w Söcking) – niemiecki fizyk i filozof. Był ostatnim żyjącym członkiem grupy pracującej nad bronią jądrową dla III Rzeszy. Twórca wzoru Weizsäckera, odkrywca tzw. cyklu węglowego.
Życiorys.
Urodził się w Kilonii, jako syn dyplomaty Ernsta von Weizsäckera. Jego młodszym bratem był Richard von Weizsäcker, późniejszy prezydent RFN i zjednoczonych Niemiec. Jego synem jest Ernst Ulrich von Weizsäcker.
W latach 1929–1933 Weizsäcker studiował fizykę, matematykę i astronomię w Berlinie, Getyndze i Lipsku, był uczniem Wernera Heisenberga i Nielsa Bohra. W 1933 uzyskał doktorat, w 1936 habilitował się. W latach 1942–1944 wykładał fizykę teoretyczną w Strasburgu. W czasach Trzeciej Rzeszy uczestniczył w badaniach nad niemiecką bronią jądrową. W 1945 roku został internowany w Wielkiej Brytanii. W latach 1946–1957 pracował jako kierownik działu w Instytucie Maxa Plancka w Getyndze. W latach 1957–1969 wykładał filozofię na uniwersytecie w Hamburgu. W latach 1970–1980 kierował Instytutem Maxa Plancka.
Był członkiem Rady Naukowej Instytutu Nauk o Człowieku.
W 1989 został laureatem Nagrody Templetona.

</doc>
