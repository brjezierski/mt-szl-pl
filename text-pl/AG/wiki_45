<doc id="914640" url="https://pl.wikipedia.org/wiki?curid=914640" title="Fred Frith">
Fred Frith

Jeremy Webster „Fred” Frith (ur. 17 lutego 1949 w Heathfield) – współczesny angielski multiinstrumentalista, kompozytor i lider grup muzycznych, związany z awangardą brytyjską (Canterbury sound – brzmienie Canterbury; także Canterbury scene – Scena Canterbury) i amerykańską (New York Downtown Jazz Scene – nowojorska śródmiejska scena jazzowa).
Życiorys.
Fred Frith urodził się 17 lutego 1949 w Heathfield w Wielkiej Brytanii. Jego braćmi są (socjolog muzyki) i Chris Frith (neuropsycholog). Od 5. roku życia uczył się grać na skrzypcach, ale w wieku 13 lat rozpoczął także naukę gry na gitarze. Jego pierwszym zespołem była szkolna grupa The Chaperones wykonująca utwory takich grup jak The Shadows i The Beatles. Jednak usłyszenie muzyków bluesowych (m.in. Alexisa Kornera) całkowicie zmieniło jego nastawienie do muzyki i podejście do gry na gitarze. The Chaperones stali się zespołem bluesowym. Równocześnie interesował się także muzyką etniczną z całego świata.
W 1968 Frith rozpoczął studia na uniwersytecie w Cambridge, gdzie poszerzył swoje horyzonty muzyczne zapoznając się z ideami Johna Cage'a i Franka Zappy. Z zaprzyjaźnionym studentem Timem Hodgkinsonem, grającym na instrumentach klawiszowych i dętych, założył w 1968 zespół Roger Bacon, który grał w stylu 'dada blues'. W październiku 1968 zmienili nazwę na Henry Cow. Zespół ten stał się główną grupą ówczesnej awangardy bryjskiej i przetrwał do 1978 z dorobkiem 6 oficjalnych albumów.
W 1974 Frith wydał swój pierwszy solowy album "Guitar Solos" zawierający 8 całkowicie improwizowanych utworów wykonywanych na specjalnie przerobionych gitarach 'na żywo', bez żadnych późniejszych ingerencji technicznych w nagrania.
Po zakończeniu działalności Henry Cow, trzech muzyków tego zespołu (Fred Frith, Dagmar Krause i Chris Cutler) założyli grupę Art Bears, która po wydaniu trzech znakomitych płyt zakończyła działalność w 1981.
W 1980 ukazał się drugi solowy album Fritha "Gravity". Został on nagrany ze szwedzką grupą Samla Mammas Manna (członkiem organizacji założonej przez muzyków Henry Cow – Rock in Opposition – RIO) i amerykańską grupą The Muffins. Album ten wykazał odejście Fritha od ścisłych intelektualnych struktur i orkiestracji Henry Cow i Art Bears w stronę muzyki swobodniejszej, związanej z folkiem a nawet muzyką taneczną.
W 1979 Frith przeprowadził się do Nowego Jorku i stał się współzałożycielem ruchu awangardowych muzyków znanego pod nazwą New York Downtown Jazz Scene. Brał udział w niezliczonych projektach muzycznych grając i nagrywając z takimi muzykami jak Tom Cora (zm. 9. 4. 1998), Henry Kaiser, Zeena Parkins, Eugene Chadbourne, Ikue Mori, John Zorn, Rene Lussier i grupami muzycznymi: Material (1980), Massacre (1981), Skeleton Crew (1982), Duck &amp; Cover (1983-4), Curlew (1983), Frith &amp; Lussier (1986), French, Frith, Kaiser, Thompson (1987-1990), State of War (1989), Keep the Dog (1989-1992), Naked City (1989-1993), Death Ambient (1998), Maybe Monday (1998), Jad Fair i innymi. Niektóre z tych projektów kontynuowane są do dnia dzisiejszego (np. trio Massacre).
W latach 90. Frith zaczął pisać muzykę taneczną, filmową i teatralną oraz kontynuował wydawanie swoich solowych albumów. Skomponował także wiele utworów dla innych wykonawców zarówno indywidualnych jak i grup muzycznych. Nie stracił kontaktu ze swoimi przyjaciółmi z Henry Cow: Chrisem Cutlerem, Timem Hodgkinsonem i Lindsay Cooper, z którymi zrealizował wiele projektów. W grudniu 2006 r. wystąpili nawet jako trio w klubie The Stone w Nowym Jorku.
Po dwuletnim pobycie w Niemczech (żona Fritha fotografik Heike Liss jest Niemką) i we Francji (wykładał kompozycję w L'Ecole Nationale de Musique w Villeurbanne) osiedlił się w 1997 w Kalifornii. Jest profesorem kompozycji w Mills College w Oakland w Kalifornii.
Dyskografia.
Szczegółowa dyskografia Freda Fritha (FF) zawiera ponad 500 albumów. Poniżej płyty firmowane przez Freda Fritha lub przez Freda Fritha i współautorów/współwykonawców na tych samych prawach.

</doc>
<doc id="914649" url="https://pl.wikipedia.org/wiki?curid=914649" title="Gmach Urzędu Pocztowego nr 2 w Szczecinie">
Gmach Urzędu Pocztowego nr 2 w Szczecinie

Poczta nr 2 – Urząd Pocztowy Poczty Polskiej w Szczecinie mieszczący się przy ul. Dworcowej na Nowym Mieście.
Budynek wykonany jest z czerwonej cegły, w stylu neogotyckim. W górnych partiach elewacji znajdują się tympanony zwieńczone końskimi łbami, a w nadprożach okien – orły. W holu pierwszego z budynków poczty znajduje się szklany dach oraz strop wsparty na kolumnach.
Zespół budynków pocztowych jest najstarszym zachowanym przykładem XIX-wiecznej architektury pocztowej. Gmach zbudowany został etapami w latach 1872–1905 według projektu Carla Schwatlo. Był rozbudowywany w roku 1877 i późniejszych, aż do czasów I wojny światowej. Autorami poprawek byli m.in. August Endell oraz Hucke. Po II wojnie światowej mieściły się tutaj: "Urząd Pocztowy nr 2, inspekcja radiowa, laboratorium telekomunikacyjne oraz Technikum Łączności".
W latach 1994–1995 budynek poddano konserwacji i gruntownie odremontowano.

</doc>
<doc id="914652" url="https://pl.wikipedia.org/wiki?curid=914652" title="Cadwallon">
Cadwallon

Cadwallon ap Cadfan (ur.?, zm. 633 lub 644) – król Gwynedd od ok. 625 do śmierci w bitwie pod Heavenfield. Syn i następca Cadfana. Znany z pokonania króla Edwina w bitwie pod Hatfield Chase i spustoszenia Northumbrii.

</doc>
<doc id="914653" url="https://pl.wikipedia.org/wiki?curid=914653" title="Negative Trend">
Negative Trend

Negative Trend – amerykański zespół punkrockowy z San Francisco. Powstał w 1977 roku założony przez wokalistę Rozza Rezabeka, gitarzystę Craiga Greya, basistę Willa Shattera i perkusistę Steve'a DePace. Zespół zadebiutował koncertem u boku U.X.A. i The Avengers 14 grudnia 1977 w Mabuhay Gardens w San Francisco. W styczniu 1978 wystąpił u boku Sex Pistols (w czasie ich ostatniej trasy po USA) w Winterland. Również w tym samym roku ukazał się jedyny singel zespołu "We Don't Play We Riot" wydany nakładem firmy Heavy Manners Records. W tym czasie DePace'a zastąpił Tim Mooney. Ostatni koncert Negative Trend zagrali 20 kwietnia 1979 roku w Oakland występując razem z Dead Kennedys.
Po rozpadzie Negative Trend Shatter i DePace nawiązali ponownie współpracę i utworzyli zespół Flipper.
Dyskografia.
Single:
Składanki:

</doc>
<doc id="914656" url="https://pl.wikipedia.org/wiki?curid=914656" title="Myriam Bédard">
Myriam Bédard

Myriam Bédard (ur. 22 grudnia 1969 w Neufchâtel) – biathlonistka kanadyjska, trzykrotna medalistka igrzysk olimpijskich i dwukrotna medalistka mistrzostw świata.
Kariera.
W Pucharze Świata zadebiutowała 18 lutego 1988 roku w Chamonix, zajmując 34. miejsce w sprincie. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła dwa dni później w biegu indywidualnym, który ukończyła na siódmej pozycji. Pierwszy raz na podium zawodów pucharowych stanęła 1 lutego 1990 roku w Walchsee, gdzie była druga w biegu indywidualnym. W zawodach tych rozdzieliła na podium Iwę Karagiozową z Bułgarii i Niemkę Ingę Kesper. W kolejnych startach jeszcze 15 razy stawała na podium, odnosząc przy tym pięć zwycięstw: 31 stycznia 1991 roku w Oberhofie i 18 lutego 1994 roku w Lillehammer wygrywała bieg indywidualny, a 19 stycznia 1991 roku w Ruhpolding, 13 lutego 1993 roku w Borowcu i 18 lutego 1994 roku w Lillehammer była najlepsza w sprincie. Najlepsze wyniki osiągnęła w sezonach 1990/1991 i 1992/1993, kiedy zajmowała drugie miejsce w klasyfikacji generalnej.
Pierwszy medal wywalczyła podczas igrzysk olimpijskich w Albertville w 1992 roku, gdzie zajęła trzecie miejsce w biegu indywidualnym. W zawodach tych lepsze okazały się jedynie Niemka Antje Harvey i Rosjanka Swietłana Pieczorska. W pozostałych startach była dwunasta w sprincie i jedenasta w sztafecie. Na rozgrywanych rok później mistrzostwach świata w Borowcu zdobyła kolejne dwa medale. Najpierw zajęła drugie miejsce w biegu indywidualnym, rozdzielając Niemkę Petrę Schaaf i Swietłanę Paramyginę z Białorusi. Następnie zwyciężyła w sprincie, wyprzedzając dwie Rosjanki: Nadieżdę Tałanową i Jelenę Biełową. Ponadto na igrzyskach olimpijskich w Lillehammer w 1994 roku zwyciężyła w obu tych konkurencjach. W biegu indywidualnym wyprzedziła Francuzkę Anne Briand i Niemkę Uschi Disl, natomiast w sprincie Swietłanę Paramyginę i Wałentynę Cerbe z Ukrainy (odpowiednio o 1,1 i 1,2 sekundy). Brała też między innymi udział w igrzyskach w Nagano w 1998 roku, jednak indywidualnie plasowała się poza czołową 30-tką, a w sztafecie była siedemnasta.
Obecnie mieszka w Quebecu. Bierze udział w kampaniach reklamowych przeciw terroryzmowi.
Kontrowersje.
Bédard jest naturystką. W 1993 roku na łamach gazet ukazały się (bez jej zgody) zdjęcia ukazujące Myriam rozebraną na plaży, w łazience, pływającą nago i podczas seksu. Nie wiadomo jak zdjęcia ujrzały światło dzienne. Najstarsze z wyżej wymienionych zdjęć pochodziło z 1986 roku.
22 grudnia 2006 roku szerokim echem odbił się jej nagi taniec na stole w hotelu w Chicago.
Dzień później została zatrzymana w związku z podejrzeniami o porwanie swojej córki – Maud.

</doc>
<doc id="914659" url="https://pl.wikipedia.org/wiki?curid=914659" title="Heterofobia">
Heterofobia

Heterofobia (heteroseksualizm i fobia) – wieloznaczny termin. Może być używany do opisania zjawiska odwrotnej dyskryminacji lub negatywnego nastawienia do osób heteroseksualnych i ich związków. Stosowanie pojęcia „heterofobia” w seksuologii jest ograniczone do nielicznych badaczy, zwłaszcza tych, którzy kwestionują badania Alfreda Kinsey'a dotyczące seksualności. Poza seksuologią nie ma jednolitego stanowiska co do znaczenia tego terminu, ponieważ jest on również używany w znaczeniu „lęku przed innością”.
Dyskryminacja osób heteroseksualnych.
Heterofobia jest irracjonalnym strachem przed heteroseksualizmem i heteroseksualistami, niechęcią i nienawiścią do nich oraz ich dyskryminacją. Stephen M. White i Louis R. Franzini wprowadzili pokrewny termin "heteronegatywizm" oznaczający szeroki zakres negatywnych uczuć, jakie niektóre osoby homoseksualne mogą żywić i wyrażać w stosunku do osób o orientacji heteroseksualnej. Określenie to jest preferowane w stosunku do pojęcia heterofobii, ponieważ nie implikuje ono ekstremalnego lub irracjonalnego lęku.
Użycie terminu.
Autorki książki "All the rage: reasserting radical lesbian feminism" określiły heterofobię jako chorobę lesbijskich separatystek, które mają polityczne zastrzeżenia wobec heteroseksualizmu i nie lubią mężczyzn.
Termin pojawia się m.in. w słowniku "Dictionary of Sexuality" autorstwa Francoeura oraz w takich książkach jak: "Does Anyone Still Remember When Sex Was Fun?", "Discriminate Or Diversify", "Kinsey, Sex and Fraud", "Bias in Psychotherapy", "Encyclopedia of Feminist Theories" i "Routledge International Encyclopedia of Women".
Jako tytuł termin po raz pierwszy został użyty w opublikowanej w 1998 roku książce "Heterophobia: Sexual Harassment and the Future of Feminism", w której autorka Daphne Patai opisuje koncept Przemysłu Molestowania Seksualnego, który jest wykorzystywany do separowania mężczyzn od kobiet, często dla osobistych lub politycznych korzyści i własnych interesów. W 2006 roku została wydana książka autorstwa Marka Czachorowskiego "Heterofobia? Homoseksualizm a greckie korzenie Europy".
Badanie White'a i Franziniego.
W 1999 opublikowano badanie przeprowadzone przez Stephena M. White'a i Louisa R. Franziniego z San Diego State University, opublikowane w Journal of Homosexuality. Badanie przeprowadzono na grupie 60 studentów homoseksualnych i 60 studentów heteroseksualnych dopasowanych pod względem płci, wieku, rasy i wykształcenia.
W badaniu potwierdzono hipotezę, że poziom fobii u osób homoseksualnych wobec osób heteroseksualnych jest niższy niż poziom fobii u osób heteroseksualnych względem osób homoseksualnych. Dowiedziono również, że homoseksualne kobiety zgłaszały większy poziom fobii w stosunku do osób heteroseksualnych niż homoseksualni mężczyźni.
Przejawy.
W Wielkiej Brytanii związki partnerskie mogły zawierać tylko pary jednopłciowe, co zostało uznane za przejaw heterofobii. Od 31 grudnia 2019 związki partnerskie są już możliwe dla par heteroseksualnych.
Nawiązania w kulturze.
Heterofobia jest używana ironicznie w kulturze i sztuce do zobrazowania homofobii oraz ułatwienia osobom heteroseksualnym postawienie się w sytuacji osób homoseksualnych.
Użycie słowa.
W utworze "Criminal" rapera Eminema pada tekst "Homophobic? Nah, you're just heterophobic".
Edukacja antydyskryminacyjna przez odwrócenie ról.
W 2009 Pam Rocker, artystka i aktywistka, wystawiła w Calgary sztukę "Heterophobia", która przedstawia świat, w którym role zostały odwrócone: homoseksualizm stał się normą, a heteroseksualizm perwersją, przy czym „misją i nadzieją sztuki jest by eksplorować normy społeczne, burzyć stereotypy, rozbawiać ludzi i zachęcać do dialogu przez niekonwencjonalne metody”.
W 2011 Kim Rocco Shields wyreżyserowała film "Miłość to wszystko, czego ci trzeba?" ("Love Is All You Need?") film z przesłaniem edukacyjnym obrazujący sytuację osób homoseksualnych przez przedstawienie świata odwróconego, gdzie osoby hetero są homo, a osoby homo są hetero. Celem filmu jest „zachęcenie publiczności do postawienia się w butach «innego» człowieka z nadzieją, by przybliżyć się do tolerancji i akceptacji i z dala od aktów przemocy fizycznej i słownej”.
Fobia wobec inności.
W innym znaczeniu może oznaczać lęk przed innymi, strach przed odrębnością lub strach przed płcią przeciwną. Strach przed płcią przeciwną uważany jest przez część psychoanalityków i teoretyków uczenia się za przyczynę niektórych zachowań homoseksualnych.

</doc>
<doc id="914663" url="https://pl.wikipedia.org/wiki?curid=914663" title="IKP Łódź">
IKP Łódź

Klub Sportowy IKP-Łódź – łódzki międzywojenny, wielosekcyjny, zakładowy (fabryki I.K. Poznański) klub sportowy.
Klub powstał w 1928. Posiadał sekcje: boksu, koszykówki, lekkoatletyki, piłki ręcznej, piłki nożnej, zapasów i podnoszenia ciężarów, hazeny.
Utytułowani bokserzy.
Źródło:.

</doc>
<doc id="914673" url="https://pl.wikipedia.org/wiki?curid=914673" title="Różany">
Różany



</doc>
<doc id="914675" url="https://pl.wikipedia.org/wiki?curid=914675" title="Tooth and Nail">
Tooth and Nail

Tooth and Nail – składanka prezentująca zespoły punkrockowe z okolic Los Angeles i San Francisco wydana w 1979 roku przez firmę Upsetter Records.

</doc>
<doc id="914681" url="https://pl.wikipedia.org/wiki?curid=914681" title="We Don’t Play We Riot">
We Don’t Play We Riot

We Don’t Play We Riot – singel zespołu Negative Trend. Został wydany w 1978 roku przez firmę Heavy Manners Records.

</doc>
<doc id="914682" url="https://pl.wikipedia.org/wiki?curid=914682" title="Be Your Own Pet">
Be Your Own Pet

Be Your Own Pet – amerykańska grupa muzyczna punk rockowa z Nashville (stan Tennessee).

</doc>
<doc id="914683" url="https://pl.wikipedia.org/wiki?curid=914683" title="Różany (województwo łódzkie)">
Różany (województwo łódzkie)

Różany – wieś w Polsce położona w województwie łódzkim, w powiecie zgierskim, w gminie Głowno.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="914684" url="https://pl.wikipedia.org/wiki?curid=914684" title="Budki (powiat garwoliński)">
Budki (powiat garwoliński)

Budki – wieś w Polsce położona w województwie mazowieckim, w powiecie garwolińskim, w gminie Żelechów. 
Budki wchodzą w skład sołectwa Stefanów.
W latach 1975–1998 miejscowość administracyjnie należała do województwa siedleckiego.

</doc>
<doc id="914687" url="https://pl.wikipedia.org/wiki?curid=914687" title="Myriam Bedard">
Myriam Bedard



</doc>
<doc id="914697" url="https://pl.wikipedia.org/wiki?curid=914697" title="Konarzew (powiat zgierski)">
Konarzew (powiat zgierski)

Konarzew – wieś w Polsce położona w województwie łódzkim, w powiecie zgierskim, w gminie Głowno.
W latach 1975–1998 miejscowość administracyjnie należała do ówczesnego województwa łódzkiego.
Przed 2023 r. miejscowość była częścią wsi Wola Zbrożkowa. 

</doc>
<doc id="914698" url="https://pl.wikipedia.org/wiki?curid=914698" title="Podwierzbie (Stefanów)">
Podwierzbie (Stefanów)

Podwierzbie – część wsi Stefanów położona w Polsce, w województwie mazowieckim, w powiecie garwolińskim, w gminie Żelechów. 
W latach 1975–1998 Podwierzbie administracyjnie należało do województwa siedleckiego.

</doc>
<doc id="914699" url="https://pl.wikipedia.org/wiki?curid=914699" title="Duża Synagoga w Zabrzu">
Duża Synagoga w Zabrzu

Duża Synagoga w Zabrzu – nieistniejąca synagoga znajdująca się w Zabrzu w dzielnicy Małe Zabrze, przy dzisiejszej ulicy Brysza.
Historia i wygląd.
Synagoga została zbudowana w latach 1871-1872. W 1898 roku została znacznie przebudowana i powiększona. Podczas nocy kryształowej, z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana.
Murowany budynek synagogi wzniesiono na planie prostokąta, w stylu mauretańsko-neoromańskim. Do wnętrza wiodły trzy wejścia łukowe, podwyższone piedestałami schodowymi. Fasadę główną wieńczyły tablice Dekalogu. We wnętrzu w zachodniej części znajdował się przedsionek, z którego wchodziło się do głównej sali modlitewnej, którą z trzech stron obiegały galerie dla kobiet. W sali głównej znajdowało się 300 miejsc siedzących.
Obecnie na miejscu gdzie stała synagoga znajduje się, odsłonięta w 1998 roku granitowa bryła z tablicą pamiątkową. Pomnik powstał dzięki staraniom i ofiarności Ernesta Shmuela Schindlera.
Treść w językach polskim i hebrajskim brzmi: ""Pamięci Gminy Żydowskiej Zabrze (Hindenburg) unicestwionej przez niemieckich nazistów w czasie Holocaustu. W tym miejscu stała zbudowana w 1872 roku synagoga spalona w "Noc Kryształową" 9/10 listopada 1938 roku"".

</doc>
<doc id="914701" url="https://pl.wikipedia.org/wiki?curid=914701" title="Czesław Petelski">
Czesław Petelski

Czesław Petelski (ur. 5 listopada 1922 w Białymstoku, zm. 19 września 1996 w Warszawie) – polski aktor i reżyser filmowy.
Życiorys.
Ukończył Państwową Wyższą Szkołę Teatralną i Filmową w Łodzi w 1955 roku. W latach 1945–1948 był członkiem PPR, od 1948 roku należał do PZPR.
W latach 1963–1980 i 1982–1987 był kierownikiem artystycznym Zespołu Filmowego „Iluzjon”. Od 1983 roku był członkiem Narodowej Rady Kultury. W latach 1971–1979 był zastępcą członka Komitetu Wojewódzkiego PZPR w Warszawie. Od 1974 był członkiem Prezydium Zarządu Głównego Towarzystwa Przyjaźni Polsko-Radzieckiej. W 1983 wybrany w skład Krajowej Rady Towarzystwa Przyjaźni Polsko-Radzieckiej.
Jego synem jest Janusz Petelski, również reżyser.
Odznaczenia.
W czasach PRL był odznaczony m.in.:
W 1979 roku, wspólnie z żoną Ewą Petelską uhonorowany nagrodą Prezesa Rady Ministrów I stopnia za całokształt twórczości filmowej. Pochowany w Alei Zasłużonych na cmentarzu Powązki Wojskowe w Warszawie (kwatera A30-tuje-13).

</doc>
<doc id="914704" url="https://pl.wikipedia.org/wiki?curid=914704" title="Kałuskie">
Kałuskie

Kałuskie – część wsi Stefanów położona w Polsce, w województwie mazowieckim, w powiecie garwolińskim, w gminie Żelechów. 
W latach 1975–1998 Kałuskie administracyjnie należało do województwa siedleckiego.

</doc>
<doc id="914707" url="https://pl.wikipedia.org/wiki?curid=914707" title="IV Liceum Ogólnokształcące im. Emilii Sczanieckiej w Łodzi">
IV Liceum Ogólnokształcące im. Emilii Sczanieckiej w Łodzi

IV Liceum Ogólnokształcące im. Emilii Sczanieckiej w Łodzi – publiczne liceum ogólnokształcące znajdujące się w łódzkim Śródmieściu przy ul. Pomorskiej 16.
Historia.
Pierwotnie szkoła mieściła się w wynajętych pomieszczeniach przy ul. Cegielnianej 64 (obecnie ul. Jaracza 28) i nosiła nazwę „Żeńskie Rosyjskie Gimnazjum Rządowe”. Do gmachu przy dawnej ul. Średniej (obecna ul. Pomorska) została przeniesiona w 1903 r.. Budynek szkoły pierwotnie miał być bankiem, stąd nietypowy system korytarzy.
Po I wojnie światowej, w 1920 r., została powołana przez Ministerstwo Wyznań Religijnych i Oświecenia Publicznego jako pierwsze w Łodzi Państwowe Gimnazjum Żeńskie. 21 listopada szkole nadano imię Emilii Sczanieckiej, została ona wówczas rozsławiona przez marszałka Józefa Piłsudskiego, który przemawiał na uroczystości nadania imienia.
Neorenesansowy gmach zaprojektował łódzki architekt Franciszek Chełmiński. Większość architektonicznych dekoracji zawiera szeroki ryzalit zwieńczony tralkową attyką, przyozdobiono go czterema kolumnami w stylu jońskim, boniowaniem, podwójnymi oknami w najwyższej kondygnacji i trzema dużymi oknami na pierwszym piętrze. Architektura gmachu nawiązuje do rozwiązań przyjętych przy budowie gimnazjum męskiego. Budynek jest wpisany do NID.
W okresie międzywojennym w jednym budynku mieściło się gimnazjum żeńskie, a w drugim obradowała Rada Miejska Łodzi. 
Podczas II wojny światowej gimnazjum zostało zamknięte a budynek przeznaczony na „Soldatenheim” (Dom Żołnierza).
26 lutego 1945 r. gimnazjum wznowiło działalność, a w 1959 r., jako żeńskie liceum, zostało przekształcone w szkołę koedukacyjną. W tymże roku, w niewyjaśnionych okolicznościach, zaginął sztandar IV LO (odnaleziony w 1992 r.), w związku z tym wydarzeniem w gronie pedagogicznym i uczniowskim krążyły różne legendy. 
W 1964 r. wprowadzono w dwóch klasach rozszerzony program nauczania języka angielskiego, co skutkowało dwunastu kandydatami na jedno miejsce do klas z takim programem. W 1965 r. takim programem nauczania objęto wszystkie klasy pierwsze. Intensywny nacisk na ten język osiągnął apogeum w 1999 r., kiedy wprowadzono klasę z wykładowym językiem angielskim.
Pomiędzy 1982 a 1986 miał miejsce gruntowny remont gmachu szkolnego po którym IV LO uzyskało najnowocześniejszy sprzęt audiowizualny w województwie łódzkim. Wprowadzono wówczas m.in.: radiowęzeł, kamery przemysłowe, telewizory, mikroskopy z kamerami, wyciągi. 
W 2007 r., szkoła otrzymała akredytację International Baccalaureate Organization i stała się pierwszą publiczną placówką na terenie województwa łódzkiego realizującą program przygotowujący do matury międzynarodowej.
Na początku marca 2009 r. reaktywowano Stowarzyszenie Absolwentów i Wychowanków IV LO w Łodzi.
W 2021 roku, szkoła zajęła 5 miejsce ( 2. w skali województwa) w ogólnopolskim plebiscycie na szkołę najbardziej przyjazną osobom LGBT .

</doc>
<doc id="914709" url="https://pl.wikipedia.org/wiki?curid=914709" title="Kontrowers (Stefanów)">
Kontrowers (Stefanów)

Kontrowers – nieoficjalna część wsi Stefanów leżąca w województwie mazowieckim, w powiecie garwolińskim, w gminie Żelechów.
W latach 1975–1998 miejscowość administracyjnie należała do województwa siedleckiego.
Nazwa miejscowości znajduje się w archiwalnych zestawieniach TERYT.

</doc>
<doc id="914710" url="https://pl.wikipedia.org/wiki?curid=914710" title="Joseph Gärtner">
Joseph Gärtner

Joseph Gärtner (ur. 12 marca 1732 koło Calw, zm. 14 lipca 1791 w Tybindze) – niemiecki lekarz i botanik.
Studiował medycynę w Tybindze i Getyndze, po ukończeniu studiów podróżował po Holandii, Francji, Włoszech i Anglii.
W 1760 został profesorem anatomii w Tybindze, a w 1768 – profesorem botaniki i dyrektorem ogrodu botanicznego w Petersburgu; zwiedził też w celach botanicznych Ukrainę. W 1770 wrócił do Calw, nie mogąc przystosować się do surowego klimatu północnej Europy. W 1772 urodził się mu syn Karl Friedrich, który został również lekarzem i botanikiem i który kontynuował prace badawcze swego ojca.
Gatunki roślin opisane przez Josepha Gärtnera oznaczane są w botanice jako "Gaertn.".

</doc>
<doc id="914714" url="https://pl.wikipedia.org/wiki?curid=914714" title="Podejrzany (film)">
Podejrzany (film)



</doc>
<doc id="914715" url="https://pl.wikipedia.org/wiki?curid=914715" title="Jorg Albertz">
Jorg Albertz



</doc>
<doc id="914718" url="https://pl.wikipedia.org/wiki?curid=914718" title="Béthune (ród)">
Béthune (ród)

de Béthune – francuska rodzina arystokratyczna, spowinowacona z polskimi rodami. Conon de Béthune był północnofrancuskim truwerem i krzyżowcem. Franciszek Gaston de Bethune, markiz Chabris (1638-1692) był mężem siostry królowej Marii Kazimiery.
Dwie córki Franciszka Gaston'a i jego żony, Marie Louise de La Grang, wyszły za mąż za przedstawicieli polskiej arystokracji. Joanna de Béthune była żoną Jana Stanisława Jabłonowskiego, natomiast Maria Katarzyna de Bethune wyszła za księcia Stanisława Kazimierza Radziwiłła, a po owdowieniu ponownie za księcia Aleksandra Pawła Sapiehę. Związki rodu z Sobieskimi i Jabłonowskimi rzutowały pośrednio na wewnętrzną politykę polską przełomu XVII i XVIII.

</doc>
<doc id="914721" url="https://pl.wikipedia.org/wiki?curid=914721" title="Tony Rambola">
Tony Rambola



</doc>
<doc id="914724" url="https://pl.wikipedia.org/wiki?curid=914724" title="S/y Janek Krasicki">
S/y Janek Krasicki

Janek Krasicki – gaflowy szkuner szkolny, armatorem jednostki była Liga Obrony Kraju.
Historia i rejsy.
Zbudowany, podobnie jak bliźniaczy Zew Morza, na bazie niewykończonego kadłuba szkolnej jednostki Marine – Hitlerjugend, ze stoczni rybackiej w Nowym Warpnie. Obudowany w 1950 w Stoczni Rybackiej w Ustce, wykończony i wodowany w 1951 w Stoczni Rybackiej w Gdyni.
Przejęty przez Państwowe Centrum Wychowania Morskiego, rozebrany i przetransportowany do Ustki, gdzie został złożony i wykończony w Stoczni Rybackiej. Wyposażenia statku dokonała Stocznia Rybacka w Gdyni (obecnie Gdyńska Stocznia Remontowa) w 1951. Do służby wszedł 20 kwietnia 1951 jako statek szkolny Szkoły Jungów PCWM. W 1952 został przejęty przez Państwową Szkołę Morską w Gdyni. Od 1 lipca 1956 pełnił funkcje statku szkolnego ("Gdy 1") Szkoły Rybołówstwa Morskiego w Gdyni. Odbywał rejsy szkolne w zasięgu Bałtyku i Morza Północnego. W 1966 przekazany ośrodkowi Ligi Obrony Kraju w Jastarni, pływał jako jacht szkoleniowy z młodzieżą – m.in. z członkami Bractwa Żelaznej Szekli.
W 1974 r. odbył swój ostatni rejs, po Bałtyku, zorganizowany przez Akademicki Związek Sportowy. 21 września wyszedł z Gdyni, dowodzony przez kpt. Jana Ludwiga, z 28-osobową załogą dla przeprowadzenia szkoleń na stopień sternika jachtowego o rozszerzonych uprawnieniach i zajęć praktycznych z astronawigacji. Po zawinięciu do portów w Stralsundzie i Ustce powrócił 29 września do macierzystego portu, nie wykonawszy pełnego programu szkolenia. W trakcie rejsu został zauważony zły stan takielunku grożący awarią i duże braki w wyposażeniu nawigacyjnym statku, co zgłoszono armatorowi.
Szkuner został rozebrany częściowo dla dokonania remontu, którego nigdy nie dokończono.

</doc>
<doc id="914726" url="https://pl.wikipedia.org/wiki?curid=914726" title="Sazae-san">
Sazae-san

 – manga (yonkoma, kilka razy pojawiały się dłuższe odcinki) oraz anime na jej podstawie.
Manga.
Manga po raz pierwszy została opublikowana 22 kwietnia 1946 roku w wydaniu wieczornym lokalnej gazety Fukunichi w prefekturze Fukuoka. Ukazywała się w tej gazecie z kilkoma przerwami do 5 listopada 1947 roku, gdy autorka przeprowadziła się do Tokio, zmieniła jednocześnie miejsce akcji mangi. W roku 1947 z datą 1 stycznia ukazał się pierwszy tom mangi pt. "Sazae-san" wydany przez wydawnictwo Shimaisha. W roku 1980 ukazał się ostatni 68 tom serii. Od roku 1949 odcinki mangi ukazywały się w gazecie Asahi Shimbun (19 lutego 1968 roku odcinek nr 5000). W roku 1994 wydawnictwo Asahi Shinbunsha wydało wszystkie mangi "Sazae-san" w 45 tomach.
Anime.
Adaptacja anime, która rozpoczęła się w 1969 roku, jest najdłużej emitowanym serialem animowanym na świecie. Serial nadawany jest raz w tygodniu. Do czerwca 2014 roku doczekał się 2258 odcinków. Wiek bohaterów anime pozostaje niezmienny. Jest ono przeznaczone dla młodej widowni. Mimo wielu lat emisji anime cieszy się bardzo wysoką oglądalnością i zajmuje pierwsze miejsce pod względem liczby widzów wśród japońskich seriali animowanych. W 2007 roku serial ten był ostatnim anime tworzonym jedynie za pomocą tradycyjnych metod, a nie komputerów.

</doc>
<doc id="914727" url="https://pl.wikipedia.org/wiki?curid=914727" title="Joseph Lagrange">
Joseph Lagrange

Joseph Lagrange (ur. 10 stycznia 1763 w Sempesserre, zm. 16 stycznia 1836 w Paryżu) – francuski generał, Kawaler Cesarstwa, Par Francji.
Życiorys.
W 1791 roku został kapitanem w 2 batalionie ochotniczym departamentu Gers i wziął udział walkach w składzie Armii Pireneje. Wziął udział w wyprawie do Egiptu i Syrii. Wziął udział w bitwie pod Heliopolis 20 marca 1800 roku, brał udział w tłumieniu powstania w Kairze. Następnie był szefem sztabu gen. Menou, dowódcy Armii Wschodu. W 1801 roku powrócił do Francji i w 1802 roku został inspektorem generalnym żandarmerii. W latach 1804 – 1805 uczestniczył w wyprawie na San Domingo.
Po powrocie do Francji w 1806 roku został dowódcą 2 Dywizji w VIII Korpusie marsz. Mortiera. W 1807 roku został ministrem wojny Królestwa Westfalii.
W 1808 roku został wysłany do Hiszpanii, gdzie został dowódcą 2 Dywizji w VI Korpusie marsz. Neya, ranny w bitwie pod Tudelą 23 listopada 1808 roku. W 1810 roku został gubernatorem Salamanki. W dniu 26 kwietnia 1810 roku został mianowany Kawalerem Cesarstwa.
W 1812 roku został dowódcą 2 Dywizji w II Korpusie marsz. Oudinota. Brał udział w walkach pod Dreznem i bitwa pod Lipskiem.
W 1814 roku brał udział w bitwach pod La Rothière, pod Champaubert, pod Vauchamps i w obronie Paryża.
Po kapitulacji Paryża w 1814 roku wystąpił z wojska i wrócił do departamentu Giers. Był tam członkiem kolegium elektorów, członkiem ruchu rojalistów. W 1818 roku został inspektorem generalnym żandarmerii.
Po rewolucji lipcowej w 1830 roku król Ludwik Filip I w dniu 30 listopada 1831 roku mianował go parem Francji i przyznał mu rentę generała porucznika. Od tego momentu do śmierci był członkiem Izby Parów. Zmarł w Paryżu.

</doc>
<doc id="914730" url="https://pl.wikipedia.org/wiki?curid=914730" title="Kazimierz Meÿer">
Kazimierz Meÿer

Kazimierz Józef Meÿer, także jako Kazimierz Meijer (ur. 17 lutego 1884 w Stoku, zm. 30 września 1944 w Warszawie) – polski inżynier, podpułkownik broni pancernych Wojska Polskiego, założyciel Centralnych Warsztatów Samochodowych, jeden z pionierów polskiej motoryzacji, oficer Armii Krajowej, powstaniec warszawski.
Życiorys.
Urodził się 17 lutego 1884 w Stoku niedaleko Kalisza. W 1907 na Politechnice Lwowskiej uzyskał dyplom inżyniera mechanika. W okresie studiów działał w polskich organizacjach niepodległościowych. Był też czynnym członkiem i prowadzącym wycieczki Akademickiego Klubu Turystycznego we Lwowie.
Po zakończeniu I wojny światowej i odzyskaniu przez Polskę niepodległości w 1918 został przyjęty do Wojska Polskiego. Został awansowany do stopnia majora ze starszeństwem z dniem 1 czerwca 1919 w korpusie oficerów zawodowych samochodowych. W latach 20. jako oficer nadetatowy 6 dywizjonu samochodowego (garnizon Lwów) pełnił funkcję kierownika Centralnych Warsztatów Samochodowych (Warszawa-Praga). Został awansowany do stopnia podpułkownika wojsk samochodowych ze starszeństwem z dniem 1 stycznia 1928. W 1934 jako podpułkownik przeniesiony w stan spoczynku był przydzielony do Oficerskiej Kadry Okręgowej nr I jako "oficer w dyspozycji" dowódcy OK I i pozostawał wówczas w ewidencji Powiatowej Komendy Uzupełnień Warszawa Miasto III.
Sprawował stanowisko dyrektora naczelnego Państwowych Zakładów Inżynierii do 1934 (jego następcą został inż. Adam Kręglewski). W 1937 był dyrektorem Zakładu Oczyszczania Miasta w Warszawie.
Po wybuchu II wojny światowej brał udział w obronie Warszawy podczas kampanii wrześniowej. Wówczas uratował obraz "Bitwa pod Grunwaldem" Jana Matejki. W tajemnicy został on wywieziony (zwinięty w rulon) 6 września 1939 samochodem należącym do Zakładu Oczyszczania Miasta, którego dyrektorem był Kazimierz Meÿer. Był oficerem Armii Krajowej. Brał udział w powstaniu warszawskim w szeregach Obwodu Żoliborz „Żywiciel” Okręgu Warszawa AK. Przeszedł ze Starego Miasta na Żoliborz i trafił do domu dr Julii Świtalskiej. Usiłując dotrzeć do tej wilii przez ul. Mierosławskiego zginął trafiony kulą 30 września 1944 podczas ostatniego dnia tamtejszych walk. Został pochowany na Cmentarzu Wojskowym na Powązkach (kwatera A22-1-17/18).
Był żonaty z Bronisławą z domu Malanowską (1886–1978). Ich syn Witold (ur. 1916) ps. „Malan” jako żołnierz Zgrupowania Żubr poległ w drugim dniu powstania warszawskiego 2 sierpnia 1944.
Upamiętnienie.
11 maja 2005 na fasadzie budynku siedziby Miejskiego Przedsiębiorstwa Oczyszczania przy ulicy Obozowej 43 w Warszawie została odsłonięta tablica upamiętniająca Kazimierza Meÿera.

</doc>
<doc id="914734" url="https://pl.wikipedia.org/wiki?curid=914734" title="Jean Fourier">
Jean Fourier



</doc>
<doc id="914737" url="https://pl.wikipedia.org/wiki?curid=914737" title="Kazimierz Meyer">
Kazimierz Meyer



</doc>
<doc id="914740" url="https://pl.wikipedia.org/wiki?curid=914740" title="VfB Mödling">
VfB Mödling



</doc>
<doc id="914741" url="https://pl.wikipedia.org/wiki?curid=914741" title="Tobiasz (ryba)">
Tobiasz (ryba)

Tobiasz ("Ammodytes tobianus") – gatunek morskiej ryby okoniokształtnej z rodziny dobijakowatych. Występuje w północno-wschodnim Atlantyku, włączając w to morza Północne i Bałtyckie, od Zatoki Kolskiej po południowe wybrzeże Półwyspu Iberyjskiego. Pojawia się również w zachodniej części Morza Śródziemnego. Jest rybą morską, ale nie stroni od wód brachicznych. Trzyma się blisko brzegu, na niewielkich głębokościach, z reguły w piaszczystych zatokach i w pobliżu piaszczystych plaż, także w strefie międzypływowej. Dzień spędza zazwyczaj zakopana w piasku, nocą wypływa w niewielkich ławicach na żer. Umiejętność zakopywania się wykorzystuje również w sytuacji zagrożenia. Jest rybą niewielką, do 20 cm długości standardowej. Charakteryzuje się silnie wydłużonym ciałem, z ciemnym grzbietem i srebrzystym brzuchem. Ma długą płetwę grzbietową, sięgającą od końca płetw piersiowych do trzonu ogonowego; długą, acz o ponad połowę krótszą od grzbietowej, płetwę odbytową. Cechuje się brakiem płetw brzusznych i pęcherza pławnego. Tobiasz żywi się głównie skorupiakami planktonowymi, robakami, rzadziej glonami i innymi rybami, zwłaszcza ich larwami i narybkiem. Sam stanowi pożywienie dla ssaków morskich, ptaków i innych ryb. Tarło przypada na różne miesiące w zależności od lokalizacji. W Morzu Północnym odbywa się w okresie zimowym, w Bałtyku zaś latem i wczesną jesienią. Ma nieduże znaczenie gospodarcze, wykorzystywany głównie do przerobu na mączkę rybną. Chętnie używany przez wędkarzy jako przynęta. Jest gatunkiem o nieokreślonym stopniu zagrożenia przez IUCN.
Taksonomia.
Po raz pierwszy gatunek naukowo opisał Karol Linneusz w 1758, w dziesiątej edycji swojej pracy pt. "Systema Naturae". Choć istnieje wiele wcześniejszych opisów ryby, to jednak Linneusz jako pierwszy nazwał "A. tobianus" zgodnie z akceptowaną przez współczesną naukę zasadą binominalnego nazewnictwa gatunków. Francis Willughby, angielski ichtiolog, w swojej pracy z 1686 traktował tobiasza jako węgorza i opisuje pod nazwą "Anguilla de arena". Wiadomo, że przed wydaniem linneuszowskiej "Systema Naturae" opis "A. tobianus", pod różnymi nazwami i w różnym ujęciu, pojawił się w co najmniej 18 pracach. Współcześnie umieszczany w rodzinie dobijakowatych, w rzędzie ryb okoniokształtnych. Nazwa rodzajowa "Ammodytes" pochodzi od połączenia greckich słów "ammos" – oznaczającego piasek, i "dytes" – lubiącego zanurzać się, nurkować.
Rozmieszczenie i środowisko.
Występuje w północno-wschodniej części Oceanu Atlantyckiego, od zachodnich krańców Rosji po Półwysep Iberyjski, włączając w to również Morze Północne, w którym jest gatunkiem pospolitym, i Morze Bałtyckie, zwłaszcza w jego zachodniej części. Obecny także w wodach opływających południowe wybrzeże Islandii. Zasięg występowania "A. tobianus" zamyka się w obszarze 72°N–36°N, 23°W–42°E, obejmując wody Rosji (zarówno przybrzeżne wody Morza Barentsa na wysokości Murmańska, jak i Morza Bałtyckiego w rejonie obwodu kaliningradzkiego), Norwegii (w tym Svalbardu), Szwecji, Finlandii, Danii (w tym Wysp Owczych), Wielkiej Brytanii, Irlandii, Guernsey, Jersey, Wyspy Man, Islandii, Francji, Belgii, Holandii, Niemiec, Polski, Litwy, Łotwy, Estonii, Hiszpanii, Portugalii i Gibraltaru. Wpływa również do zachodniego Morza Śródziemnego. Według niektórych źródeł obecny również u wschodnich wybrzeży Grenlandii. Znany jest zapis z wód tureckich, z 1923 roku, lecz jest wysoce prawdopodobne, że to omyłkowo oznaczony falik ("Gymnammodytes cicerelus"). W podziale na regiony rybołówstwa FAO (ang. "FAO Major Fishing Areas") gatunek notowany w regionach północno-wschodniego Atlantyku (obszar 27), środkowo-wschodniego Atlantyku (34) oraz Mórz Śródziemnego i Czarnego (37).
Jest rybą morską, tolerującą również środowisko wód brachicznych. Notowana na głębokości do 96 m. Jeśli nie leży zakopana w piaszczystym podłożu (co odbywa się głównie za dnia), pływa razem z innymi tobiaszami, tworząc niewielkie ławice. Bytuje w wodach przybrzeżnych, zwłaszcza w piaszczystych zatokach i w okolicy piaszczystych plaż, także w strefie międzypływowej i ujściach rzek, sporadycznie zaś na pełnym morzu. Wykazuje terytorializm.
Wraz z dobijakiem ("Hyperoplus lanceolatus") są jedynymi reprezentantami podrzędu ostroszowców (Trachinoidei) w polskich wodach Morza Bałtyckiego.
Morfologia.
Osiąga do 20 cm długości standardowej (do ok. 23 cm długości całkowitej, choć niektóre źródła podają, że i do 30 cm), przeciętnie 12–16 cm. Wymiary przykładowego osobnika w odniesieniu do długości całkowitej (TL): długość standardowa – 92,2%, długość ogonowa – 97,6%, długość przedanalna – 56,9%, długość przedgrzbietowa – 22,8%, długość przedpiersiowa – 17,8%, głębokość ciała – 10,2%, długość głowy – 17,8%, średnica oka – 11,7% długości głowy. Ciało silnie wydłużone, „węgorzowate”, z długą głową zakończoną spiczastym pyskiem. Otwór pyska jest szeroki. Szczęki są nieuzębione. Żuchwa jest znacznie bardziej wysunięta do przodu w stosunku do szczęki górnej. Ma jedną, bardzo długą, osadzoną w bruździe płetwę grzbietową, pozbawioną promieni twardych, mającą zaś 49–58 promieni miękkich, rozciągającą się od końca płetw piersiowych do trzonu ogonowego. Płetwa odbytowa długa, aczkolwiek o ponad połowę krótsza od grzbietowej, rozpostarta na 24–32 promieniach miękkich. Obie płetwy mają prostą krawędź zewnętrzną (u dobijaka krawędź ta jest falowana). Łuski są drobne, koliste, głęboko osadzone w skośnych fałdach skóry. Nie ma płetw brzusznych. Płetwy piersiowe, z 13–15 promieniami miękkimi, dochodzą do początku nasady płetwy grzbietowej. Płetwa ogonowa rozwidlona, bez połączenia z płetwami odbytową i grzbietową. U jej nasady występuje pole łuskowe. Poniżej płetw piersiowych wzdłuż całego ciała aż do nasady płetwy ogonowej rozciąga się podłużna bruzda. Kręgosłup zbudowany z 60–68 kręgów. Ryba ta nie ma także pęcherza pławnego. Parzyste jądra tobiasza mogą zrastać się całkowicie lub w części w jeden narząd nieparzysty. Ma jeden wyrostek pyloryczny.
Większość ciała, z wyjątkiem ciemnego grzbietu, jasno ubarwiona. Grzbiet koloru od żółtawozielonego do niebieskawego, niebiesko-zielonego, ciemnozielonego bądź ciemnoniebieskiego; boki jasnoniebieskie, żółto połyskujące, brzuch srebrzysty, prawie biały. Pyszczek jasny.
Zachowanie.
Tobiasz z reguły dzień spędza zakopany w piasku. Nocą jest aktywny i żeruje w niewielkich ławicach. Latem spotykany częściej przy powierzchni morza niż w innych porach roku. W miesiącach chłodnych schodzi głębiej, w poszukiwaniu cieplejszej wody. W piaszczystym podłożu zagrzebuje się również w sytuacji zagrożenia.
Tobiasz żywi się głównie skorupiakami planktonowymi (m.in. widłonogami), robakami i większymi okrzemkami, rzadziej narybkiem bądź ikrą. Sam zaś pada ofiarą wielu drapieżników, m.in. fok pospolitych ("Phoca vitulina"), wielu gatunków ptaków (np. nurzyka zwyczajnego "Uria aalge"), a także innych ryb. Bardzo chętnie zjadany jest przez dobijaka.
Dojrzałość płciową osiąga przy długości 11–15 cm. Tarło przypada na różne miesiące w zależności od lokalizacji. W Morzu Północnym odbywa się w okresie zimowym, w Bałtyku zaś latem i wczesną jesienią. Ikra składana jest na piaszczystym podłożu. Jajeczka są żółte, lepkie i mają jajowaty kształt. Larwy pelagiczne, unoszą się wraz z prądem wody, stanowiąc masę planktonową. Maksymalny notowany wiek – 7 lat.
Znaczenie gospodarcze.
Ma pewne znaczenie gospodarcze. Używany głównie do przerobu na mączkę rybną, a także jako przynęta do połowu innych ryb. Przy połowach komercyjnych chwytany za pomocą włoków i sieci drobnooczkowych. Przez wędkarzy zbierany w czasie odpływu przy pomocy grabi lub łowiony w specjalne sieci nazywane „tobiaszówkami”. W latach 60. i 70. XX wieku połowy tobiasza w Morzu Północnym, wraz z innymi dobijakami, oscylowały w granicach 150–300 tys. ton. W latach 1982–2001 całkowite roczne połowy dobijakowatych wahały się zakresie od 0,54 do 1,1 mln ton. Przed 2000 rokiem nie prowadzono oddzielnych statystyk odnoszących się do wielkości połowów poszczególnych gatunków dobijakowatych. W przypadku tobiasza wartości te podawane były łącznie z dobijakiem niebieskim ("Ammodytes marinus"). W późniejszych latach stan ten uległ zmianie. W niektórych regionach "A. tobianus" ma znaczenie żywieniowe – podawany gotowany lub wędzony. Mięso oceniane jest jako smaczne, ale ze względu na niewielkie rozmiary ryby te spożywane są sporadycznie. W Morzu Bałtyckim bez znaczenia gospodarczego.
Ochrona.
Jest gatunkiem o nieokreślonym stopniu zagrożenia (DD – "data deficient") przez IUCN na podstawie oceny z 2014.

</doc>
<doc id="914742" url="https://pl.wikipedia.org/wiki?curid=914742" title="Ammodytes tobianus">
Ammodytes tobianus



</doc>
<doc id="914743" url="https://pl.wikipedia.org/wiki?curid=914743" title="Inaczej niż w raju">
Inaczej niż w raju

Inaczej niż w raju (oryg. "Stranger Than Paradise") – film z 1984 roku w reżyserii Jima Jarmuscha, nakręcony przez niego według własnego scenariusza. 
Premiera filmu miała miejsce 25 grudnia 1984 w Szwecji. W rolach głównych wystąpili: muzyk jazzowy John Lurie (jako Willie), były perkusista Sonic Youth Richard Edson (Eddie) oraz urodzona na Węgrzech aktorka Eszter Balint (Eva). Zdjęcia rozpoczęto bazując na pozostawionym przez Wima Wendersa materiale filmowym z 1982 roku - "Stan rzeczy" (oryg. "Der Stand der Dinge"). Pierwotnie zaplanowany na 30-minutowy krótki metraż, film rozrósł się wkrótce do trzech części. Część pierwsza "Nowy Świat" rozgrywa się w Nowym Jorku, druga "Rok później" w Cleveland, ostatnia "Raj" ma miejsce na Florydzie.
Fabuła.
Film opowiada historię młodego mężczyzny postrzegającego się jako hipster. Odwiedza go przejazdem kuzynka z Węgier, Eva. Jej wizyta tworzy pierwszą część. W części drugiej Willie ze swoim przyjacielem odwiedzają ją w Cleveland, gdzie mieszka u ciotki i pracuje, sprzedając hamburgery. Część trzecia pokazuje podróż całej trójki na wakacje na Florydę.

</doc>
<doc id="914744" url="https://pl.wikipedia.org/wiki?curid=914744" title="Joseph Gartner">
Joseph Gartner



</doc>
<doc id="914745" url="https://pl.wikipedia.org/wiki?curid=914745" title="Joseph Gaertner">
Joseph Gaertner



</doc>
<doc id="914746" url="https://pl.wikipedia.org/wiki?curid=914746" title="MTK Budapeszt">
MTK Budapeszt



</doc>
<doc id="914747" url="https://pl.wikipedia.org/wiki?curid=914747" title="Pomnik Braterstwa Broni w Warszawie">
Pomnik Braterstwa Broni w Warszawie

Pomnik Braterstwa Broni – monument, który w latach 1945–2011 znajdował się na placu Wileńskim na warszawskiej Pradze-Północ, w pobliżu skrzyżowania al. „Solidarności” i ul. Targowej. W listopadzie 2011 pomnik został zdemontowany w związku z budową stacji metra Dworzec Wileński, a rzeźby i okładziny cokołu poddano konserwacji. Zgodnie z decyzją Rady m.st. Warszawy z lutego 2015 pomnik nie został ponownie ustawiony na placu Wileńskim.
Monument upamiętniał walki żołnierzy polskich i radzieckich, a także był wyrazem hołdu dla ok. 600 tys. żołnierzy Armii Czerwonej, którzy zginęli na ziemiach polskich podczas II wojny światowej.
W niektórych źródłach i publikacjach wydanych w latach 40. monument był nazywany "pomnikiem Wdzięczności" lub "pomnikiem Wyzwolenia". W późniejszych publikacjach stosowano już obecną nazwę. Z kolei przez mieszkańców stolicy był żartobliwie nazywany m.in. pomnikiem „czterech śpiących”.
Monument był pierwszym pomnikiem wzniesionym w Warszawie po zakończeniu wojny.
Historia.
Pomnik Braterstwa Broni był pracą zbiorową, jego twórcami są artyści polscy i rosyjscy. Koncepcję pomnika opracował rzeźbiarz, major Armii Czerwonej A. Nenko, jednak niektóre źródła podają, że autorem pierwotnego szkicu pomnika był A. Korolew lub Koralew, natomiast major Grigorij Nenko "czuwał nad ideologiczną słusznością monumentu". Ze strony polskiej projekt zrealizowali architekci i rzeźbiarze związani z Biurem Odbudowy Stolicy: Stanisław Sikora, Stefan Momot, Józef Trenarowski, Józef Gazy, Bohdan Lachert i Jerzy Jarnuszkiewicz (według Jerzego Kasprzyckiego – S. Sikora, J. Trenarowski, J. Ślusarczyk, S. Momot i M. Kuriata).
Pomnik został odsłonięty 18 listopada 1945 w pobliżu gmachu Dyrekcji Kolei Państwowych, będącego wówczas tymczasową siedzibą m.in. prezydenta Warszawy, Krajowej Rady Narodowej (KRN) i Rządu Tymczasowego Rzeczypospolitej Polskiej. W uroczystości wzięli udział prezydent KRN Bolesław Bierut, premier Edward Osóbka-Morawski, naczelny dowódca Wojska Polskiego Michał Rola-Żymierski oraz attaché wojskowy Związku Radzieckiego gen. M. Masłow.
Początkowo rzeźby były gipsowanymi odlewami, pomalowanymi farbą imitującą brąz. Odsłonięcie pomnika w wersji z odlewami z brązu nastąpiło 27 sierpnia 1947 roku.
W 1966, w związku z przebudową skrzyżowania ul. Targowej z ówczesną al. Karola Świerczewskiego (obecnie al. „Solidarności”), pomnik przesunięto 8 metrów na wschód.
Po roku 1989.
W 1992 monument miał zostać zdemontowany jako relikt poprzedniego ustroju, ale został wybroniony przez rzeźbiarza Stefana Momota, który przyznał się wtedy do współautorstwa pomnika. Rzeźbiarz przedstawił wówczas relację, według której powstały monument jest zmienioną wersją wykonanego przez niego projektu pomnika "Walki Obronnej Narodu Polskiego w II Wojnie Światowej". Poinformował także, że część zmian wprowadzono bez jego wiedzy i woli (np. pięcioramienne gwiazdy, granat w dłoni jednego z żołnierzy). Rok wcześniej wspomniał, że na jego projekcie zamiast gwiazd znajdowały się zarysy orzełków w koronie i zgłosił postulat pozwolenia mu na wprowadzenie poprawek. Opowiedział także o okolicznościach podjęcia decyzji o budowie pomnika. Z jego relacji wynika, że decyzję o zaangażowaniu go do pracy podjęto bez jego udziału. Próbował przy tym skomplikować całe przedsięwzięcie angażując do niego związanego z kręgami kościelnymi Józefa Trenarowskiego, a także zawyżając kosztorys.
W styczniu 2007 po raz kolejny pojawił się pomysł przeniesienia pomnika w inne miejsce i zbudowania na jego miejscu przystanku tramwajowego. Plany te potwierdzono w 2010 roku w związku z budową stacji II linii warszawskiego metra o nazwie Dworzec Wileński, którą zaplanowano wtedy w tym miejscu.
26 maja 2011 Rada m.st. Warszawy podjęła uchwałę nr XVI/300/2011 o przeniesieniu monumentu z dotychczasowej lokalizacji w centralnej części placu Wileńskiego na północną stronę placu za wylotem ul. Świętych Cyryla i Metodego, w związku ze zmianą układu przestrzennego placu Wileńskiego, wynikającą z budowy II linii metra. Wykonanie uchwały powierzono Prezydentowi m.st. Warszawy.
W nocy z 16 na 17 września 2011 dwóch młodych mężczyzn oblało cokół czerwoną farbą i wymalowało napis: "Czerwona zaraza".
W listopadzie 2011 pomnik został zdemontowany, a rzeźby radzieckich i polskich żołnierzy oraz okładziny cokołu poddano konserwacji.
Planom powrotu „czterech śpiących” na Pragę sprzeciwiali się m.in. grupa mieszkańców oraz Instytut Pamięci Narodowej. 17 stycznia 2014 pracownicy IPN rozdawali przechodniom w okolicy placu Wileńskiego ulotki z przygotowanymi informacjami na temat pomnika, przekonując, iż monument stanowił "symbol władzy Józefa Stalina nad Polską". 
W sondażach przeprowadzonych w listopadzie 2012 na zlecenie Urzędu m.st. Warszawy (tzw. Barometr Warszawski) oraz w listopadzie 2013 na zlecenie „Gazety Wyborczej” większość mieszkańców Warszawy opowiedziała się za ponownym ustawieniem pomnika na obecnym miejscu lub w jego pobliżu.
26 lutego 2015 Rada m.st. Warszawy uchyliła swoją uchwałę z 2011 przewidującą powrót pomnika na plac Wileński. Został umieszczony w jednym z miejskich magazynów.
W 2018 monument został przekazany Muzeum Historii Polski w Warszawie. Rzeźby żołnierzy zostaną umieszczone w części ekspozycji poświęconej PRL w nowej siedzibie muzeum w Cytadeli.
Projekt i wymowa.
Główna grupa rzeźbiarska przedstawia trzech żołnierzy radzieckich w akcji bojowej, zwróconych w kierunku zachodnim. Dwaj z nich asekurują znajdującego się pomiędzy nimi kolegę, wychylonego w głębokim zamachu do rzutu granatem. Z jej dynamiką skontrastowano statyczność rzeźb dolnej partii monumentu. Przedstawiają one czterech żołnierzy, dwóch polskich i dwóch radzieckich, ustawionych po przekątnej na czterech niskich cokołach narożnych. Cała czwórka, z pochylonymi głowami, pełni symboliczną, wieczną wartę.
Sposób przedstawienia rzeźb sprawił, że monument był żartobliwie nazywany przez mieszkańców stolicy pomnikiem „czterech śpiących”, „czterech smutnych”, a także „czterech śpiących – trzech walczących”.
Na zdemontowanym w 2011 cokole znajdowały się jednobrzmiące napisy w językach polskim (od strony południowej) i rosyjskim (od strony północnej) o treści:
Rzeźby z brązu, którymi w sierpniu 1947 zastąpiono ich pierwotne gipsowe wersje, zostały wykonane w skali 1:1 w berlińskiej Akademii Sztuki, a następnie odlane w jednej z fabryk w Berlinie (według innych źródeł – w jednym z zakładów w radzieckiej strefie okupacyjnej), gdyż z powodu zniszczeń wojennych w tym czasie w Polsce nie było zakładu, który mógłby zrealizować tego rodzaju zlecenie.
Odlewy wykonane zostały z metali uzyskanych z przetopienia niemieckiej amunicji zdobytej w Berlinie. Brązowe figury przywieziono z Niemiec do Warszawy specjalnym pociągiem. Według Instytutu Pamięci Narodowej Polska pokryła koszty wykonania pomnika, które wyniosły 600 tysięcy dolarów (240 milionów złotych).
W porównaniu z pracą z 1945, wygląd grupy rzeźbiarskiej na cokole pomnika uległ w 1947 zmianie. Granat w rękach jednego z trzech żołnierzy zastąpiła pepesza, a skrajne rzeźby zamieniono miejscami. Skorygowano również pierwsze zdanie napisu (pierwotnie brzmiało ono: "Chwała bohaterom Armii Czerwonej poległym w walkach o wyzwolenie Polski.").
Cokół z czerwonego trawertynu, przeznaczonego pierwotnie dla projektowanego przed wojną pomnika księdza Ignacego Skorupki, obłożono później czerwonym piaskowcem.
W latach 1960–1961 dokonano renowacji pomnika i jego przebudowy przez Zespoły Pracowni Plastycznych. Wymieniono wtedy czerwone okładziny na nowe, wykonane z jasnego piaskowca, i odnowiono rzeźby. Jednocześnie monument podwyższono, umieszczając go na czterech tarasowatych schodach.

</doc>
<doc id="914749" url="https://pl.wikipedia.org/wiki?curid=914749" title="Fritigern">
Fritigern

Fritigern (zm. ok. 380) – naczelnik ("iudex") części Wizygotów (jak Atanaryk).
W roku 376 za zgodą cesarza Walensa Goci pod jego dowództwem osiedlili się w prowincji Mezja. Dunaj zmuszeni byli przekroczyć naciskani przez Hunów. W zamian za zasilanie armii rzymskiej wizygockimi wojownikami cesarz obiecał ziemię uprawną, racje zboża i ochronę armii.
Niesprawiedliwe traktowanie przez urzędników rzymskich oraz klęska głodu doprowadziło do buntu i wybuchu wojny z Rzymem.
9 sierpnia 378 pod Adrianopolem doszło do wielkiej bitwy, w której wojska wizygockie pod dowództwem Fritigerna rozgromiły armię rzymską. W bitwie tej poległo ponad 40 000 żołnierzy rzymskich oraz cesarz Walens. Na czele zwycięskich wojsk spustoszył następnie prowincje naddunajskie oraz Grecję, docierając aż pod Konstantynopol.
Zmarł prawdopodobnie w 380 roku.

</doc>
<doc id="914750" url="https://pl.wikipedia.org/wiki?curid=914750" title="Wszystkie moje dzieci">
Wszystkie moje dzieci

Wszystkie moje dzieci (ang. "All My Children", w skrócie "AMC") – amerykańska opera mydlana, emitowana od 5 stycznia 1970 do 23 września 2011 r. na kanale ABC oraz od 29 kwietnia do 11 listopada 2013 r. tylko w internecie.
Krótki opis.
Serial został stworzony przez Agnes Nixon. Po 42 latach emisji i wyprodukowaniu 10 712 odcinków stacja ABC w 2011 r. zrezygnowała z serialu, zastępując go programem typu talk-show "The Talk". Po ponad rocznej przerwie wznowiono jego produkcję. Udostępniany był już jednak tylko w internecie w postaci 30-minutowych odcinków, których pokazano 43. Dalszą emisję zakończono głównie z powodów finansowych. W Polsce serial był emitowany na antenie kanału Wizja Jeden w latach 1998–2000.
Obsada.
Zestawienie wybranych aktorów serialu na podstawie informacji portalu filmowego IMDb.com:

</doc>
<doc id="914751" url="https://pl.wikipedia.org/wiki?curid=914751" title="Kaplica I Zboru Chrześcijan Baptystów Wspólnota Nowego Narodzenia w Poznaniu">
Kaplica I Zboru Chrześcijan Baptystów Wspólnota Nowego Narodzenia w Poznaniu



</doc>
<doc id="914752" url="https://pl.wikipedia.org/wiki?curid=914752" title="Love Canal (singel)">
Love Canal (singel)

Love Canal – pierwszy singel zespołu Flipper. Został wydany w 1981 roku przez firmę Subterranean Records.

</doc>
<doc id="914753" url="https://pl.wikipedia.org/wiki?curid=914753" title="Sex Bomb (singel Flippera)">
Sex Bomb (singel Flippera)

Sex Bomb – drugi singel zespołu Flipper. Został wydany w 1981 roku przez firmę Subterranean Records.
Sex Bomb (Remix).
W 1993 roku, nakładem Def American, remiks utworu „Sex Bomb” ukazał się jako piąty singel zespołu Flipper.

</doc>
<doc id="914754" url="https://pl.wikipedia.org/wiki?curid=914754" title="Get Away">
Get Away

Get Away – trzeci singel zespołu Flipper. Został wydany w 1982 roku przez firmę Subterranean Records.

</doc>
<doc id="914755" url="https://pl.wikipedia.org/wiki?curid=914755" title="Someday (Flipper)">
Someday (Flipper)

Someday – czwarty singel zespołu Flipper. Został wydany w 1990 roku przez firmę Subterranean Records.

</doc>
<doc id="914760" url="https://pl.wikipedia.org/wiki?curid=914760" title="Szpital miejski">
Szpital miejski

Szpital miejski (ang. "General Hospital", w skrócie "GH") – amerykańska opera mydlana, emitowana od 1963, której akcja rozgrywa się w środowisku medycznym. Jest to najdłużej produkowana opera mydlana w amerykańskiej stacji American Broadcasting Company i najdłużej realizowany serial w Hollywood (przez Prospect Avenue ABC Television Center West i Sunset-Gower Studios). W 2002 serial przekroczył próg 10 000 odcinków. 23 lutego 2018 wyemitowano odcinek 14 000. 22 czerwca 2022 został wyemitowany 15 000 odcinek serialu.
Tytułowy szpital miejski zlokalizowany jest w fikcyjnym miasteczku Port Charles. Zadebiutował na ekranach telewizorów 1 kwietnia 1963. Odcinki wówczas trwały 30 minut, od 1976 długość została zwiększona do 45 minut, a następne do pełnej godziny w 1978.
W Polsce serial emitowany był przez telewizję Polsat dwa razy w tygodniu od 6 maja 1994 do 30 sierpnia 1995. Początkowo emitowany był w piątki i soboty o 20.00 (powtórka o 16.30 w dniu następnym), a pod koniec emisji w środy i w czwartki o 10.00 bez emisji powtórkowych. Łącznie wyemitowano 125 odcinków.

</doc>
<doc id="914761" url="https://pl.wikipedia.org/wiki?curid=914761" title="Budki (Kotłówka)">
Budki (Kotłówka)

Budki – część wsi Kotłówka położona w Polsce, w województwie mazowieckim, w powiecie garwolińskim, w gminie Żelechów.
W latach 1975–1998 Budki administracyjnie należały do województwa siedleckiego.

</doc>
<doc id="914763" url="https://pl.wikipedia.org/wiki?curid=914763" title="Miodownik melisowaty">
Miodownik melisowaty

Miodownik melisowaty ("Melittis melissophyllum" L.) – gatunek rośliny z rodziny jasnotowatych. Jest jedynym gatunkiem należącym do monotypowego rodzaju miodownik ("Melittis"). Występuje w południowej i centralnej Europie. W Polsce przebiega północna granica zasięgu występowania miodownika w Europie.
Biologia i ekologia.
Bylina, hemikryptofit. Kwitnie od maja do lipca. Rozproszony na niżu i w niższych położeniach górskich, rzadki. Rośnie w widnych lasach liściastych i zaroślach. W klasyfikacji zbiorowisk roślinnych gatunek charakterystyczny dla O. "Quercetalia pubescenti-petraeae". Oprócz ciepłolubnych lasów dębowych rośnie także w ciepłolubnych buczynach oraz cieplejszych grądach. 
Zagrożenia i ochrona.
Na obszarze Polski gatunek jest objęty ochroną od 2001 roku. W latach 2001–2004 podlegał ochronie częściowej, następnie w latach 2004–2014 ochronie ścisłej, a od 2014 roku ponownie objęty został częściową ochroną gatunkową. Lokalnie zagrożenie może stanowić zmniejszanie się powierzchni naturalnych lasów liściastych oraz gospodarka leśna. Część stanowisk miodownika znajduje się na terenach parków narodowych: białowieskiego, pienińskiego i ojcowskiego.
Systematyka i zmienność.
Synonimy: "Melittis grandiflora" Sm. em. Soó, "Melittis hispanica" Klokov, "Melittis kerneriana" Klokov, "Melissophyllum silvaticum" St-Lager, "Melissa sylvestris" Lam.
Wyróżnia się trzy podgatunki:
Zastosowanie.
Uprawiana jako roślina ozdobna, używana również w medycynie ludowej; wymieniona w najstarszej zachowanej polskiej książce kucharskiej, XVII-wiecznym "Compendium ferculorum" Stanisława Czernieckiego w sekcji "potrzeby domowe".

</doc>
<doc id="914764" url="https://pl.wikipedia.org/wiki?curid=914764" title="Frontinus">
Frontinus



</doc>
<doc id="914765" url="https://pl.wikipedia.org/wiki?curid=914765" title="Silnik turbo-odrzutowy">
Silnik turbo-odrzutowy



</doc>
<doc id="914767" url="https://pl.wikipedia.org/wiki?curid=914767" title="Csaba Fehér">
Csaba Fehér

Csaba Fehér (ur. 2 września 1975 w Szekszárdzie), piłkarz węgierski grający na pozycji defensywnego pomocnika.
Kariera klubowa.
Fehér jest wychowankiem klubu Pécsi MFC. W jego barwach zadebiutował w 1992 roku w Borsodi Liga. W zespole tym Csaba grał przez 4 sezony, ale nie osiągnął ligowych sukcesów. Latem 1996 przeszedł do Újpestu Budapeszt. Wywalczył w tym zespole miejsce w podstawowej jedenastce, a w 1998 sięgnął z nim po dublet – mistrzostwo Węgier oraz Puchar Węgier. W 1999 roku Fehér przeszedł do lokalnego rywala Újpestu, MTK Hungária Budapeszt, gdzie grał w rundzie jesiennej sezonu 1999/2000.
Zimą 2000 Fehér wyjechał za granicę. Jego pierwszym klubem na zachodzie Europy był belgijski Verbroedering Geel, z którym jednak zajął przedostatnie miejsce i spadł z Eerste Klasse. Po sezonie Csaba przeszedł do NAC Breda. W NAC spisywał się przyzwoicie, grał w pierwszej jedenastce. W 2002 roku zajął z klubem 6. miejsce w Eredivisie, a rok później – 4., dzięki któremu w sezonie 2003/2004 zagrał w Pucharze UEFA.
Latem 2004 za ponad 700 tysięcy euro Fehér przeszedł do PSV Eindhoven. Zadebiutował w jego barwach 21 sierpnia w wygranym 5:1 meczu z AZ Alkmaar. Rozegrał jednak tylko 4 mecze w rundzie jesiennej (miał niewielki udział w mistrzostwie), a na wiosnę został wypożyczony do Újpestu. Latem 2005 wrócił do PSV, nie rozegrał żadnego meczu jesienią, a na wiosnę znów poszedł na wypożyczenie, tym razem do Willem II Tilburg. W sezonie 2006/2007 zagrał 3 mecze i wywalczył z PSV mistrzostwo Holandii. Następny spędził na wypożyczeniu w NAC Breda, a w 2008 roku podpisał kontrakt z tym klubem.
Kariera reprezentacyna.
W reprezentacji Węgier Fehér zadebiutował 25 marca 1998 roku w wygranym 3:2 wyjazdowym meczu z Austrią. Z Węgrami brał udział w nieudanych kwalifikacjach do Euro 2000, MŚ 2002, Euro 2004 oraz MŚ 2006.

</doc>
<doc id="914769" url="https://pl.wikipedia.org/wiki?curid=914769" title="Csaba Feher">
Csaba Feher



</doc>
<doc id="914773" url="https://pl.wikipedia.org/wiki?curid=914773" title="Giancarlo Antognoni">
Giancarlo Antognoni

Giancarlo Antognoni (ur. 1 kwietnia 1954 w Marsciano), włoski piłkarz, ofensywny pomocnik. Mistrz świata z roku 1982.
Kariera sportowa.
Karierę zaczynał w małym klubie Astimacobi. W 1972 został ściągnięty do Fiorentiny przez Szweda Nilsa Liedholma. Zawodnikiem klubu z Florencji był przez 15 lat i w tym czasie rozegrał w Serie A 341 spotkań (61 goli). W 1975 zdobył Puchar Włoch. Karierę kończył w szwajcarskim Lausanne Sports (1987-1989)
W reprezentacji Italii zagrał 73 razy i strzelił 7 bramek. Debiutował w 1974, ostatni mecz rozegrał jesienią 1983. Brał udział w MŚ 1978, a cztery lata później był ważną częścią zespołu mistrzów świata, choć - wskutek kontuzji - nie zagrał w finale z RFN.

</doc>
<doc id="914774" url="https://pl.wikipedia.org/wiki?curid=914774" title="Trøndersk">
Trøndersk

Trøndersk – dialekt języka norweskiego używany w Norwegii w rejonie Trøndelag (stolica regionu: Trondheim). 
Dialekt ten charakteryzuje się odmiennym zasobem słownym i charakterystyczną wymową. Często występuje opuszczanie końcówek lub skracanie wyrazów, np. 'det blæs' zamiast 'det blåser' (wieje), 'å finn' zamiast 'å finne' (znaleźć), czy sztandarowe 'Æ e i 'A', æ og' zamiast 'Jeg er i 'A', jeg også' (ja też jestem w 'A').

</doc>
<doc id="914776" url="https://pl.wikipedia.org/wiki?curid=914776" title="Opactwo Maulbronn">
Opactwo Maulbronn

Klasztor Maulbronn – dawny klasztor cystersów w Maulbronn w Badenii-Wirtembergii w Niemczech. Uchodzi za najlepiej zachowany średniowieczny zespół klasztorny na północ od Alp. Klasztor położony jest w dolinie rzeki Salzach po południowo-zachodniej stronie pasma Stromberg wznoszącego się pomiędzy Schwarzwaldem a Odenwaldem. Wpisany na listę dziedzictwa kulturowego UNESCO w 1993.
Historia.
Powstanie klasztoru.
Klasztor został założony prawdopodobnie ok. 1138 przez rycerza Waltera z Lomersheim, który zainspirowany reformatorskimi ideami Bernarda z Clairvaux, postanowił wstąpić do zakonu cystersów. Na potrzeby opactwa Walter oddał swoje włości w Eckenweiher położone pomiędzy Mühlacker a Lienzingen. Następnie Ulryk z Neuburga, opat klasztoru cystersów w Alzacji posłał do Eckenweiher dwunastu zakonników oraz braci świeckich pod przywództwem opata Dietera z opactwa Morimond. Szybko jednak okazało się, że Eckenweiher nie było odpowiednią lokalizacją dla klasztoru. Brakowało wody oraz materiałów budowlanych. Walter zwrócił się o pomoc do nowo wybranego biskupa Spiry Günthera z Hennebergu, do którego diecezji należał Eckenweiher. Biskup odwiedził konwent w 1147 i wkrótce potem przeniósł braci zakonnych do Maulbronn.
Maulbronn okazało się doskonałym miejscem na lokalizację klasztoru cystersów, których reguła klasztorna zobowiązywała do życia w zgodzie z naukami św. Benedykta, w odosobnieniu i w ubóstwie. Jednakże w przeciwieństwie do benedyktynów, którzy wznosili swoje klasztory na wzgórzach, cystersi budowali swoje siedziby w dolinach.
Powstanie klasztoru upamiętnia tablica wyglądem przypominająca dyptyk. Malowidło na pierwszym skrzydle przedstawia rabusiów napadających na wędrowców, jako że okolice ówczesnego Maulbronn nie należały do bezpiecznych. Na drugim skrzydle pokazano cystersów budujących kościół romański. Na stronie wewnętrznej znajdują się wizerunki biskupa Spiry Günthera z Hennebergu oraz Waltera z Lomersheim ofiarujących Marii model kościoła.
Wedle legendy bracia szukając nowej siedziby, załadowali na muła (niem. "Maultier") worek złota, pobłogosławili i wyprawili w świat. Muł doszedł do miejsca, gdzie obecnie znajduje się źródło "Eselsbrunnen", zrzucił swój ładunek i zaczął grzebać w ziemi kopytem, aż wytrysnęła fontanna wody. Bracia zobaczyli w tym znak boży i postanowili wznieść swój klasztor właśnie w tym miejscu. O legendzie do tej pory przypomina nazwa miejscowości Maulbronn (tłumaczona bezpośrednio znaczy „źródło muła” lub „studnia muła”), jej herb oraz wizerunek muła gaszącego pragnienie w źródełku, znajdujący się na sklepieniu kaplicy źródełka (niem. "Brunnenkapelle").
Rozwój opactwa.
Klasztor szybko się rozwijał i wkrótce stał się głównym centrum handlowym, społecznych i politycznym regionu.
W roku 1156 opactwo objęto wójtostwem cesarskim (niem. "Kaiserliche Schirmvogtei"), co zostało potwierdzone w 1232. Konwent jednak wybrał protektorat biskupa Spiry, który przekazał wójtostwo (niem. "Vogtei") swojemu ministeriałowi (łac. "ministerialis") Henrykowi z Enzberg, który stał się oficjalnym protektorem klasztoru w 1236 r. Następne dziesięciolecia upłynęły na burzliwych sporach pomiędzy klasztorem a panami z Enzberg, którzy próbowali użyć władzy nad konwentem, by umocnić swoją pozycję polityczną. Od 1325 patronat (niem. "Schirmvogtei") nad klasztorem objęli palatynowie reńscy. Wiosną 1504 klasztor po siedmiodniowym oblężeniu przez wojska księcia Ulryka Wirtemberskiego poddał się i został wcielony do Wirtembergii.
Szkoła klasztorna.
Przynależność do protestanckiej Wirtembergii wymusiła zmiany. Maulbronn w początkowym okresie miał zapewnić zakwaterowanie mnichom opuszczającym katolickie klasztory męskie w Wirtembergii. Przeor i konwent zostali przesiedleni w 1537 do opactwa Pairis w Alzacji. Po klęsce Wirtembergii w pierwszej wojnie szmalkaldzkiej (1546-47) klasztor został na krótko zwrócony konwentowi.
Na mocy pokoju augsburskiego zawartego w 1555 r. protestanccy książęta otrzymali prawo do stanowienia o obowiązującej religii w państwie, zgodnie z zasadą cuius regio, eius religio (pol. czyja władza, tego religia). Wkrótce potem, w 1556 r. książę Wirtembergii wydał regulację klasztorną (niem. "Klosterordnung") dającą podstawę do przekształcenia wszystkich męskich klasztorów Wirtembergii w ewangelickie szkoły klasztorne.
Szkoła klasztorna w Maulbronn jako jedna z nielicznych przetrwała do dnia dzisiejszego. W 1807 została przekształcona w ewangelickie seminarium teologiczne. Wydała wielu wybitnych absolwentów. Seminarium w Maulbronn ukończyli m.in. Johannes Kepler - wybitny matematyk, fizyk i astronom oraz Hermann Hesse - prozaik, poeta i eseista, laureat Nagrody Nobla w dziedzinie literatury za rok 1946.
Architektura.
Brama Klasztorna.
W przeszłości do bramy klasztornej prowadził przerzucony przez fosę drewniany most zwodzony, zastąpiony w wiekach późniejszych mostem kamiennym. Zaraz obok bramy znajduje się niewielka cela, w której mieszkał mnich pełniący funkcję odźwiernego. Wszyscy goście przybywający do klasztoru musieli tu czekać, aż odźwierny zameldował ich przybycie przeorowi i otrzymali zgodę na wizytę.
Dziedziniec.
Za bramą znajduje się rozległy dziedziniec, wokół którego zlokalizowano budynki gospodarcze, wzniesione w większości w stylu późnogotyckim z muru pruskiego. Po lewej stronie od bramy stoi tzw. "Frühmesserhaus", w którym mieszkał zakonnik odprawiający msze dla gości klasztoru w położonej naprzeciwko kaplicy. Obecnie w budynku "Frühmesserhaus" mieści się muzeum historii klasztoru. Tuż obok, w dawnej kuźni urządzono restaurację, która sąsiaduje z renesansowym ratuszem miasta Maulbronn. Za ratuszem znajduje się kamienny młyn połączony przejściem wzdłuż murów z XIII-wieczną Wieżą Czarownic ("Haspelturm").
Kruchta i kościół klasztorny.
Pochodząca z około 1220 kruchta klasztoru Maulbronn to najprawdopodobniej najstarszy niemiecki budynek o cechach gotyckich: posiada wysokie, jasne okna oraz szerokie sklepienia. Brakuje tu jednak jeszcze typowych dla gotyku ostrych łuków. Kruchta ta wyjątkowy przykład budownictwa okresu przejściowego pomiędzy stylem romańskim i gotyckim.
Powstały w stylu romańskim w latach 1147-1178 kościół to trójnawowa bazylika o wyjątkowej długości, mieszcząca dwie świątynie oddzielone lektorium: kościół mnichów w części wschodniej oraz kościół braci świeckich w części zachodniej. Zgodnie z regułą zakonu, wnętrze świątyni było skromne, bez ozdób i dekoracji. Na szczególną uwagę zasługuje krucyfiks z 1473, gdzie krzyż oraz figura Chrystusa wykonane są z jednego bloku kamienia. Ponadto jest on umieszczony w taki sposób, by w najdłuższy dzień roku po godzinie 10.00 padające nań promienie słoneczne podświetlały koronę cierniową Chrystusa.
Słynne źródełko znajduje się w wybudowanej w XIV w. kaplicy (niem. "Brunnenkapelle") w południowej części krużganków.
Linki zewnętrzne.
 

</doc>
<doc id="914777" url="https://pl.wikipedia.org/wiki?curid=914777" title="SF Underground">
SF Underground

SF Underground – mini składanka 7" promująca zespoły związane z wytwórnią Subterranean Records. Wydana w 1979 roku.

</doc>
<doc id="914780" url="https://pl.wikipedia.org/wiki?curid=914780" title="Zawisak powojowiec">
Zawisak powojowiec

Zawisak powojowiec ("Agrius convolvuli") – ćma z rodziny zawisakowatych, wcześniej zaliczany do rodzaju "Herse".
Wygląd.
Motyl gęsto pokryty szarymi włoskami. Na tułowiu ułożone koncentryczne, podkowiaste plamy, najbardziej zewnętrzna siwa, bardziej wewnętrzna ciemna. Centralna plama barwy pośredniej, w kształcie dzwonu z pomarańczową plamką na szczycie i dwoma siwo-niebiesko-czarnymi plamkami w podstawie.
Dymorfizm płciowy słabo zaznaczony, niemniej istnieje – samce zwykle są nieco ciemniej ubarwione i mniejsze niż samice. Czułki jednolicie jasnoszare, obłe, zakończone cienkim biczykiem. U samic mają 11–16 mm dł., u samców 18–20 mm. Ponadto samiec po stronie brzusznej pierwszego segmentu odwłoka ma gruczoły zapachowe i intensywnie pachnie piżmem. Ssawka zwinięta w trąbkę, sprężysta i dość mocna, o zmiennej długości, przeciętnie ma 9–10 cm. Skrzydła o rozpiętości od 90 aż do 130 mm, szare z ciemniejszymi powierzchniami i nieregularnymi, zygzakowatymi liniami. Tylna para jaśniej i regularniej ubarwiona niż przednia. Ze złożonymi skrzydłami owad przypomina zawisaka tawulca.
Odwłok gruby ze stopniowo tracącymi intensywność różowymi i czarnymi paskami, rozmieszczonymi po prawej i lewej stronie szerokiego, szarego pasa, ciągnącego się środkiem, na całej długości. Między pierwszymi czarnymi i różowymi plamami wyraźne, duże białe plamy, dalej biel jest słabo zaznaczona.
Odmiany.
Odwłok u formy "Agrius convolvuli v. pseudoconvolvuli" zamiast różowych ma plamy żółte a u formy "Agrius convolvuli v. aksuensis" występującej w Pamirze i Thianshan białe.
Typowa forma, zwłaszcza w zachodniej Europie może być mylona z zalatującym z Ameryki Środkowej "Agrius cingulata " mającym odwłok i tylne skrzydła w intensywnie karminowe plamy. Forma "Agrius convolvuli v. pseudoconvolvuli" może być mylona z amerykańskim zawisakiem tytoniowym ("Manduca sexta") wprawdzie mającym odwłok w żółte plamy, lecz inne ubarwienie tułowia i skrzydeł gdzie zamiast koloru siwego dominują brązy.
Gatunki mylone
Etologia.
Motyl chętnie podróżuje. Zwykle porusza się z prędkością 50 km/h, ale może osiągać 100 km/h, co przy sprzyjającej pogodzie i wiatrach pozwala pokonywać imponujące odległości. Występuje w Europie, północnej Afryce, Azji, a nawet w Australii. Wyjątkowo spotyka się go na Nowej Zelandii, Tasmanii, Sachalinie oraz na Islandii. Na krańcach występowania zwykle nie jest w stanie przebyć całego cyklu rozwojowego. 
Postacie dorosłe dzień spędzają w ukryciu, w miejscach gdzie ich barwa nie kontrastuje z tłem, na ziemi, na pniach, kamieniach itp. W nocy latają i najintensywniej odżywiają się do północy, w locie ssąc nektar z kielichowatych kwiatów powoju, powojnika, petunii, lilii, tytoniu, floksów, dziwaczków, itp. 
Rozwój.
W Europie Środkowej pierwsze pokolenie postaci dorosłych pojawia się od maja do czerwca. Do rozmnażania motyle przystępują po intensywnym odżywianiu (w drugiej połowie nocy). Samica składa ok. 1000 jaj o średnicy ok. 1 mm. Gąsienice osiągają około 12–12,5 cm długości i należą do największych w Europie (podobną wielkość mają gąsienice zmierzchnicy trupiej główki). Mają zmienne ubarwienie, zielono, żółto, pomarańczowo, brązowe z ciemniejszymi skośnymi pasami na przekątnej segmentu, spód ciała białawy a do tego z boku, na każdym segmencie czarną plamę. Z tyłu, na grzbiecie znajduje się ciemno zabarwiony, odstraszający lecz w rzeczywistości niegroźny wyrostek. Gąsienice żywią się liśćmi powoju polnego, kielisznika zaroślowego i różnych kwiatów ozdobnych. Na południu chętnie objadają także liście batatu oraz różnych roślin strączkowych.
Gąsienice od lipca do września intensywnie odżywiają się nocami, dnie spędzając w ukryciu. Po osiągnięciu odpowiedniej wielkości, już od sierpnia, wędrują w poszukiwaniu miejsca do przeobrażenia. W pulchnej ziemi kopią jamkę wielkości kurzego jaja i w ciągu 10–14 dni przekształcają się w czerwonobrązową poczwarkę z charakterystycznym ryjkiem w którym mieści się ssawka. Tylko gąsienice, którym najwcześniej uda się przepoczwarczyć mają szanse przekształcić się w motyle i odlecieć na południe. Od połowy sierpnia do połowy października pojawiają się osobniki drugiego pokolenia. Spośród nich przeżyją tylko te które udadzą się na południe. Poczwarki z których nie zdążyły wyjść motyle giną w ciągu zimy. Jak się zdaje centrum ekspansji tego gatunku są północna Afryka oraz Półwysep Indyjski.

</doc>
<doc id="914782" url="https://pl.wikipedia.org/wiki?curid=914782" title="Benoit Assou-Ekotto">
Benoit Assou-Ekotto



</doc>
<doc id="914783" url="https://pl.wikipedia.org/wiki?curid=914783" title="Cearadaktyl">
Cearadaktyl

Cearadaktyl ("Cearadactylus") – rodzaj dużego pterozaura żyjącego we wczesnej kredzie (apcie), około 115 mln lat temu. Rozpiętość skrzydeł wynosiła prawdopodobnie od 4 do 5,5 metra, waga 15 kg. Miał dużą głowę o długości prawie 60 cm i mocne zęby. Znana jest tylko czaszka tego gada.

</doc>
<doc id="914785" url="https://pl.wikipedia.org/wiki?curid=914785" title="Cearadactylus">
Cearadactylus



</doc>
<doc id="914786" url="https://pl.wikipedia.org/wiki?curid=914786" title="Dekanat rydzyński">
Dekanat rydzyński

Dekanat rydzyński (archidiecezja poznańska) – jeden z 43 dekanatów archidiecezji poznańskiej, składa się z dziewięciu następujących parafii:

</doc>
<doc id="914787" url="https://pl.wikipedia.org/wiki?curid=914787" title="Chszatrita">
Chszatrita



</doc>
<doc id="914789" url="https://pl.wikipedia.org/wiki?curid=914789" title="Liège-Bastogne-Liège 2007">
Liège-Bastogne-Liège 2007

93. edycja klasyku Liège-Bastogne-Liège odbyła się 29 kwietnia na trasie długości 262 kilometrów. Wyścig wygrał Włoch Danilo di Luca.
Klasyfikacja końcowa: Liège-Ans, 262 km.
Klasyfikacja górska.
Na trasie wyścigu znajdowało się 12 premi górskich, na każdej z nich można było zdobyć 4 pkt za 1. miejsce (2 za 2. i 1 za 3). Klasyfikację górską wygrał Rémy Di Grégorio, który jechał przez większość trasy w ucieczce.

</doc>
<doc id="914790" url="https://pl.wikipedia.org/wiki?curid=914790" title="Cejgwart">
Cejgwart

Cejgwart (z niem. "Zeugwart") – od XVI do XVIII wieku oficer artylerii zarządzający arsenałem. W wojsku polskim pojawił się w latach 30. XVII wieku wraz z cejgmistrzem po reformach wojskowych króla Władysława IV. W XVIII wieku cejgwart miał stopień porucznika artylerii.
Obowiązki cejgwarta zawarte były w regulaminie z 1767 w artykule „Powinności każdego z Osobna Artyllerysty podług Stopnia y Urzędu tak względem umieiętności jako y Służby Pańskiey”.

</doc>
<doc id="914791" url="https://pl.wikipedia.org/wiki?curid=914791" title="’74 Jailbreak">
’74 Jailbreak

'74 Jailbreak – minialbum australijskiego zespołu AC/DC wydany 15 października 1984 roku na amerykańskim i japońskim rynku, a w 1990 roku także na europejskim. Na albumie zostały zamieszczone niektóre wczesne utwory AC/DC, wydane jedynie w Australii.
Pierwszy utwór pochodzi z australijskiej edycji albumu "Dirty Deeds Done Dirt Cheap" z 1976 r., a reszta utworów jest z australijskiej edycji albumu "High Voltage", nagranego w 1974 r. i wydanego w następnym roku.
Notatki.
Do niedawna dziewięć innych utworów z australijskich albumów AC/DC bądź ze stron-b singli nie zostało ogólnoświatowo wydanych:
Lecz 29 września 2009 zostały wydane na pierwszej płycie Kompilacji AC/DC Backtracks.

</doc>
<doc id="914792" url="https://pl.wikipedia.org/wiki?curid=914792" title="Nad Rzeką (Łomnica)">
Nad Rzeką (Łomnica)

Nad Rzeką – część wsi Łomnica leżąca w województwie mazowieckim, w powiecie garwolińskim, w gminie Żelechów. 
W latach 1975–1998 Nad Rzeką administracyjnie należało do województwa siedleckiego.

</doc>
<doc id="914793" url="https://pl.wikipedia.org/wiki?curid=914793" title="Giovanni Plana">
Giovanni Plana

Giovanni Antonio Amadeo Plana (ur. 6 listopada 1781 w Vogherze, zm. 20 stycznia 1864 w Turynie) – włoski astronom i matematyk. Laureat Medalu Copleya.
Życiorys.
W wieku piętnastu lat wyjechał do szkoły do Grenoble. W 1800 rozpoczął naukę na École polytechnique w Paryżu, gdzie był uczniem Josepha Lagrange. W 1803, dzięki staraniom Jeana Fouriera dostał posadę matematyka w szkole artylerii w Piemoncie. W 1811, rekomendowany przez Lagrange’a, zaczął wykładać astronomię i matematykę na Uniwersytecie w Turynie. Z tą uczelnią był związany do końca swojego życia.
Głównym tematem jego pracy naukowej był Księżyc. Temu zagadnieniu poświęcone było jego najbardziej znane dzieło – "Théorie du mouvement de la lune". Oprócz tego Plana zajmował się funkcjami eliptycznymi, teorią całek, termodynamiką, elektrostatyką oraz geodezją.
W 1820 roku został laureatem nagrody przyznawanej przez Paryską Akademię Nauk, a dwadzieścia lat później przyznano mu Złoty Medal Królewskiego Towarzystwa Astronomicznego. Uzyskał tytuł astronoma królewskiego, w 1844 został baronem, a cztery lata później senatorem. Pod koniec życia, w 1860, został członkiem Paryskiej Akademii Nauk.
Jego nazwiskiem nazwano jeden z kraterów na Księżycu.

</doc>
<doc id="914796" url="https://pl.wikipedia.org/wiki?curid=914796" title="Christian Poulsen">
Christian Poulsen

Christian Bager Poulsen (ur. 28 lutego 1980 w Asnæs) – duński piłkarz, który grał na pozycji defensywnego pomocnika. W latach 2001–2012 Reprezentant Danii.
Kariera klubowa.
Poulsen jest zdobywcą Pucharu Ligi Niemieckiej w 2005 roku, wicemistrzem Bundesligi w sezonie 2004/05 (z FC Schalke 04), dwukrotnym zdobywcą Pucharu UEFA w latach 2006 i 2007, ćwierćfinalistą EURO 2004 (z reprezentacją Danii). Poprzednio grał w klubach: Holbæk B&amp;I, FC København, Schalke 04 Gelsenkirchen, Sevilla FC, Juventus F.C., Liverpool F.C.
12 sierpnia 2010 Poulsen podpisał kontrakt z Liverpoolem, który opiewał na 4,5 mln funtów. Otrzymał koszulkę z numerem 28.
30 sierpnia 2011 Liverpool wyraził zgodę na transfer do francuskiego klubu Evian Thonon Gaillard, co otworzyło drogę do rozmów w sprawie indywidualnego kontraktu Duńczyka. Dzień później stał się zawodnikiem francuskiego klubu.
Kariera reprezentacja.
Podczas Mistrzostw Europy 2004 14 czerwca w pierwszym meczu fazy grupowej po remisie 0:0 z Włochami, duńska telewizja pokazała, że Christian Poulsen został opluty przez włoskiego rozgrywającego Francesco Tottiego. Totti otrzymał zakaz trzech meczów i udzielił „pełnych publicznych przeprosin”, po tym, jak zawiódł w swoim twierdzeniu, że został sprowokowany przez Poulsena. Włochy zostały następnie wyeliminowane z turnieju w fazie grupowej i zajęły 3. miejsce w grupie. Dania awansowała z drugiego miejsca w grupie do ćwierćfinału gdzie przegrała z Czechami 0:3 po dwóch golach Milana Baroša i jednej Jana Kollera.
2 czerwca 2007 podczas meczu eliminacyjnego do mistrzostw Europy (Dania – Szwecja) uderzył pięścią w brzuch Markusa Rosenberga we własnym polu karnym, przy stanie 3:3 (wcześniej Szwecja prowadziła już 3:0). Arbiter spotkania pokazał Duńczykowi czerwony kartonik, a chwilę później na murawę wbiegł kibic, starając się zaatakować sędziego. Sędzia przerwał mecz w 89. minucie i pierwotnie przyznał zwycięstwo walkowerem dla Szwecji.

</doc>
<doc id="914797" url="https://pl.wikipedia.org/wiki?curid=914797" title="Międzynarodówka Centrowych Demokratów">
Międzynarodówka Centrowych Demokratów

Międzynarodówka Chadecka (hiszp. "la Internacional Demócrata Cristiana", ang. "Christian Democratic International" – CDI, dawniej "Międzynarodówka Partii Chrześcijańsko-Demokratycznych i Ludowych", obecnie Międzynarodówka Centrowych Demokratów) – międzynarodówka skupiająca partie chadeckie. Powstała w 1961 roku w wyniku połączenia europejskiej i amerykańskiej organizacji chadeckiej; początkowo (do 1982 roku) nosiła nazwę Światowej Unii Chrześcijańskich Demokratów (WUCD).
Przewodniczącym CDI jest były prezydent Kolumbii Andrés Pastrana Arango.
Międzynarodówka Chadecka liczy nieco ponad 100 członków, pochodzących głównie z Europy i Ameryki Południowej. Niektóre partie należące do CDI, są także członkami Międzynarodowej Unii Demokratycznej (IDU). CDI bliżej jednak do politycznego centrum. Polskę reprezentuje Platforma Obywatelska i Polskie Stronnictwo Ludowe.
CDI składa się z 3 organizacji regionalnych:

</doc>
<doc id="914798" url="https://pl.wikipedia.org/wiki?curid=914798" title="Gaspar Noé">
Gaspar Noé

Gaspar Noé (ur. 27 grudnia 1963 w Buenos Aires) – argentyńsko-francuski reżyser, scenarzysta, operator, montażysta i producent filmowy. Autor głośnego thrillera z Monicą Bellucci i Vincentem Casselem "Nieodwracalne" (2002), a także "Wkraczając w pustkę" (2009), "Love" (2015) czy "Climax" (2018).
Życiorys.
Wczesne lata.
Urodził się w Buenos Aires w Argentynie jako syn argentyńskiego artysty malarza Luisa Felipe Noé'go (ur. 26 maja 1933). Jego matka, nauczycielka języka angielskiego w Argentynie, miała irlandzkie korzenie. Jego rodzice byli ateistami.
W 1976 wraz z rodziną wyemigrował do Stanów Zjednoczonych, aby w tym czasie uniknąć niebezpiecznej sytuacji politycznej w Argentynie. Przez krótki czas przebywał w Nowym Jorku, zanim wraz z rodziną przeniósł się do Francji. Zamieszkał w Paryżu, gdzie w wieku 17 lat ukończył tamtejsze École Louis-Lumière.
Kariera.
Zaczynał od filmów krótkometrażowych, m.in. "Carne" (1991), za które otrzymał nagrody na festiwalach w Avignon i Cannes. W 1998 wyreżyserował swój pełnometrażowy debiut fabularny "Sam przeciw wszystkim", będący sequelem "Carne". Bardzo głośny okazał się jego drugi film, czyli "Nieodwracalne" (2002). Kontrowersje wzbudzała głównie kilkunastominutowa scena brutalnego gwałtu, a także ukazanie morderstwa za pomocą gaśnicy.
Jednym źródłem inspiracji Noé'go był film "" Stanleya Kubricka, do którego czasami nawiązywał w swoich pracach.
W 2003 wyreżyserował teledysk do piosenki „Protège Moi” zespołu Placebo. Klip nie został oficjalnie wydany ze względu na odważne sceny erotyczne.
W 2013 był autorem projektu okładki debiutanckiego albumu "Night Time, My Time" amerykańskie piosenkarki Sky Ferreira.
W 2015 zrealizował w 3D film "Love", który premierowo pokazano na Międzynarodowym Festiwalu Filmowym w Cannes. Tam też, trzy lata później, Noé pokazał w sekcji Quinzaine des Réalisateurs film "Climax", zdobywając Art Cinema Award. 
Życie prywatne.
Poślubił Lucile Eminę Hadžihalilović, francuską reżyserkę i scenarzystkę.
W 2019 doznał niemal śmiertelnego krwotoku śródmózgowego, co częściowo zainspirowało fabułę jego dramatu "Vortex" (2021).

</doc>
<doc id="914807" url="https://pl.wikipedia.org/wiki?curid=914807" title="Lucrecia Martel">
Lucrecia Martel

Lucrecia Martel (ur. 14 grudnia 1966 w Salcie) – argentyńska reżyserka i scenarzystka filmowa, zaliczana do nurtu w tamtejszej kinematografii zwanego "nowym kinem argentyńskim".
Życiorys.
Jej film "Bagno" (2001) zdobył Nagrodę im. Alfreda Bauera za innowacyjność na 51. MFF w Berlinie. Kolejne filmy Martel, "Święta dziewczyna" (2004) i "Kobieta bez głowy" (2008), startowały w konkursie głównym odpowiednio na 57. i 61. MFF w Cannes.
Następne dzieło reżyserki, "Zama" (2017), miało swoją premierę w ramach pokazów pozakonkursowych na 74. MFF w Wenecji. Film zdobył później w rodzinnej Argentynie wszystkie czołowe nagrody filmowe roku. 
Zasiadała w jury konkursu głównego na 59. MFF w Cannes (2006) oraz na 65. MFF w Wenecji (2008). Przewodniczyła obradom jury na 76. MFF w Wenecji (2019).

</doc>
<doc id="914808" url="https://pl.wikipedia.org/wiki?curid=914808" title="Ornitozuch">
Ornitozuch

Ornitozuch ("Ornithosuchus") – drapieżny wymarły archozaur z grupy Crurotarsi (obejmującej krokodyle i archozaury bliżej spokrewnione z nimi niż z ptakami). Żył w triasie około 220 mln lat temu na terenie dzisiejszej Szkocji. Długość ciała ok. 2,2 metrów.

</doc>
<doc id="914809" url="https://pl.wikipedia.org/wiki?curid=914809" title="Mauzoleum Izraela Poznańskiego">
Mauzoleum Izraela Poznańskiego

Mauzoleum Izraela Poznańskiego – secesyjne mauzoleum na nowym cmentarzu żydowskim w Łodzi.
Historia.
Wbrew wielu prawom religijnym, Izrael Poznański wybudował monumentalny grobowiec, sam zaaprobował projekt budowli, która powstała dopiero trzy lata po jego śmierci; co więcej – pochowany w mauzoleum jest wraz z żoną Leonią.
Architektura.
Mauzoleum zbudowane zostało z szarego granitu i marmuru w latach 1901–1903, według projektu Adolfa Zeligsona (brak źródła potwierdzającego). Pewnym jest, że berlińska firma „Cremer &amp; Wolffenstein” wygrała konkurs na projekt i jego realizację.
Mauzoleum w formie okrągłego tolosa z jasnoszarego granitu umieszczono na planie koła o średnicy podstawy 14,64 m i górnego podestu o średnicy 9,5 metra. Wysokość budowli do zwornika kopuły wynosi 15 m. Szeroki architraw, z posadowioną na nich kopułą o profilu schodkowym, oparty jest na ośmiu masywnych kolumnach o wysokości 5,25 m i czterech filarach oddzielających pary kolumn. Zdobiły go spiżowe girlandy w stylu secesyjnym, które w latach 80. XX w. zostały zdemontowane i przechowywane są w magazynie cmentarza. Pozostał tylko napis: Poznański. W grobowcu znajdują się dwa sarkofagi z czerwonego marmuru, a kopuła została udekorowana od wewnątrz szklaną mozaiką, składającą się z dwóch milionów różnokolorowych kawałków. Przedstawia symbolicznie cztery rajskie rzeki. Całość dzielą na cztery części przebite w kopule okna. W każdym z nich umieszczono palmę na złotym tle z hebrajskimi wersetami biblijnymi po bokach, w których powtarza się imię Izrael, co jest bezpośrednim nawiązaniem do postaci zmarłego, jak i do narodu żydowskiego: m.in. „I nadszedł czas śmierci Izraela. I westchnęli synowie Izraela”. Od sklepień okiennych wychodzą dekoracyjne pasy zbiegające się w centralnie położonym okręgu wypełnionym gwiazdą Dawida. Kompozycja ma ok. 100 m².
Autorstwo mozaikowej dekoracji przypisywano znanej włoskiej firmie sztukatorskiej z Wenecji „Compania Venezia Murano”, założoną w połowie XIX w. przez prawnika – Antonio Salviatiego.
W rzeczywistości mozaikę zdobiącą mauzoleum Izraela Poznańskiego najprawdopodobniej wykonała niemiecka firma Johanna Odorico (mająca swoje oddziały w Berlinie i we Frankfurcie nad Menem). Wskazuje na to odnaleziona w niemieckiej prasie winieta reklamowa tej firmy, gdzie mowa jest o mozaice wykonanej w Łodzi w nieokreślonym mauzoleum – jedynym mauzoleum z tego okresu z dekoracją mozaikową jest opisywany monument. Biorąc pod uwagę, że obiekt budowała firma berlińska, powierzenie wykonania dekoracji berlińskiemu, cenionemu wówczas warsztatowi jest w pełni zrozumiałe.
W środku mauzoleum znajdują się sarkofagi Leonii zmarłej w 1914 i Izraela Poznańskich, wykonane one zostały przez Antoniego Urbanowskiego z czerwonego marmuru. Napisy na czołach sarkofagów są w języku polskim, a daty urodzenia i śmierci podane są według kalendarza żydowskiego. W 1993 wstawiono ozdobne kraty.
Mauzoleum Poznańskiego do dziś uznawane jest za największy grobowiec żydowski na świecie.
Grobowiec jest tak wielki, że nazywany jest ostatnim pałacem Poznańskiego.

</doc>
<doc id="914810" url="https://pl.wikipedia.org/wiki?curid=914810" title="Fabián Bielinsky">
Fabián Bielinsky

Fabián Bielinsky (ur. 3 lutego 1959 w Buenos Aires, zm. 28 czerwca 2006 w São Paulo) – argentyński reżyser filmowy.
Życiorys.
Jego pełnometrażowy debiut, "Dziewięć królowych", spotkał się z bardzo dobrym przyjęciem przez argentyńskich krytyków.
Przyczyną śmierci był zawał serca. Pozostawił żonę i syna.

</doc>
<doc id="914814" url="https://pl.wikipedia.org/wiki?curid=914814" title="Oscar Moens">
Oscar Moens

Oscar Moens (ur. 1 kwietnia 1973 w 's-Gravenzande) – piłkarz holenderski grający na pozycji bramkarza.
Kariera klubowa.
Moens jest wychowankiem amatorskiego klubu MSV ’71 pochodzącego z jego rodzinnej miejscowości 's-Gravenzande. Potem przez krótki czas terminował w szkółce Ajaksu Amsterdam, a potem grał jeszcze w młodzieżowej drużynie SVV Schiedam. Pierwszym profesjonalnym klubem Moensa był SBV Excelsior. W 1992 roku został włączony do kadry pierwszej drużyny, a 12 września zadebiutował w Eerstedivisie meczem z De Graafschap (1:1). W Excelsiorze od początku był pierwsym bramkarzem i spędził w tym klubie 3,5 sezonu, ale nie zdołał wywalczyć awansu do Eredivisie. Zimą 1996 Moens na pół roku trafił do pierwszoligowego Go Ahead Eagles, ale spadł z nim z ligi.
Latem 1996 Oscar przeniósł się do AZ Alkmaar, który zapłacił za niego 750 tysięcy guldenów (około 340 tysięcy euro). Wywalczył miejsce w pierwszej jedenastce, ale pod koniec sezonu 1996/1997 przeżył swoją drugą degradację z Eredivisie w karierze. Pobyt w drugiej lidze trwał tylko rok i w sezonie 1998/1999 Moens z powrotem bronił w ekstraklasie i stał się jednym z najsolidniejszych w niej bramkarzy. Pod koniec sezonu 1999/2000 Moensowi zaoferowano nowy kontrakt, ale zawodnik nie przedłużył go i w efekcie czego doszło do konfliktu z szefem AZ, Dickiem Scheringą. W sezonie 2000/2001 Moens został zdyskwalifikowany i na rundę wiosenną wypożyczony do RBC Roosendaal, ale spadł z nim z ligi. Latem 2001 wrócił do AZ i grał w nim jeszcze przez dwa sezony.
W sezonie 2003/2004 Moens przeszedł do włoskiej Genoi, ale nie zagrał w niej ani razu. Latem 2004 wrócił do Holandii i grał w Willem II Tilburg, w którym doszedł do formy. Jednak w sezonie 2005/2006 doznał kontuzji i zagrał zaledwie w 11 meczach, a latem 2006 przeszedł do PSV Eindhoven, gdzie był zmiennikiem Heurelho Gomesa. W sezonie 2006/2007 zagrał w 2 meczach (z NEC Nijmegen oraz Excelsiorem Rotterdam) i wywalczył mistrzostwo Holandii, swoje pierwsze w karierze. W 2008 roku powrócił do Willem II Tilburg.
Kariera reprezentacyjna.
W reprezentacji Holandii Moens zadebiutował 13 października 1998 w zremisowanym 0:0 towarzyskim meczu z Ghaną, gdy po przerwie zmienił Edwina van der Sara. W kadrze zagrał jeszcze tylko raz, 10 listopada w zremisowanym 1:1 meczu z Danią.

</doc>
<doc id="914819" url="https://pl.wikipedia.org/wiki?curid=914819" title="Sergio Aguero">
Sergio Aguero



</doc>
<doc id="914820" url="https://pl.wikipedia.org/wiki?curid=914820" title="Władze Warszawy">
Władze Warszawy



</doc>
<doc id="914822" url="https://pl.wikipedia.org/wiki?curid=914822" title="Rada Warszawy">
Rada Warszawy



</doc>
<doc id="914823" url="https://pl.wikipedia.org/wiki?curid=914823" title="Alba Fucens">
Alba Fucens

Alba Fucens – miasto w centralnych Włoszech, w regionie Abruzja. Położone na wysokości 1010 m. u stóp Monte Vellino, 6,5 km na północ od Avezzano.
Niegdyś z miasta można było podziwiać wschód słońca nad jeziorem Fucino i stąd pochodzi jego łacińska nazwa (jezioro wyschło w XIX w.).
Założone w 304 r. przed Chrystusem jako kolonia rzymska. Podczas II wojny punickiej początkowo wraz z innymi jedenastoma koloniami było wierne Rzymowi, później jednak odmówiło przysłania posiłków, za co zostało surowo ukarane.
Było miejscem zesłania ważnych więźniów państwa, takich jak Syphax, król Numidii; Perseusz, król macedoński; Bituito, król Arwernów.
W 1916 r. miasto zostało kompletnie zniszczone w wyniku silnego trzęsienia ziemi.
Dziś można w nim podziwiać antyczne wykopaliska archeologiczne, m.in. amfiteatr o bardzo dobrej akustyce, romański kościół św. Piotra, a także ruiny dzielnicy średniowiecznej. Z miasta rozciąga się piękny widok na okoliczne góry.

</doc>
<doc id="914831" url="https://pl.wikipedia.org/wiki?curid=914831" title="S.O.S. Dzieciom!">
S.O.S. Dzieciom!

S.O.S. Dzieciom! – telenowela dokumentalna Atheny Sawidis i Grzegorza Siedleckiego. Ideą programu jest pomoc dzieciom i rodzinom znajdującym się w trudnej sytuacji materialnej. Emitowany jest od 16 kwietnia 2007 roku w TVP2 i stanowi następcę serialu "Kochaj mnie". 
Patronem serialu jest Caritas Polska. W czołówce programu usłyszeć można piosenkę "Powiedz, czy jest raj" wykonywaną przez Grzegorza Markowskiego.

</doc>
<doc id="914834" url="https://pl.wikipedia.org/wiki?curid=914834" title="Gyula von Milványi-Csesznegi">
Gyula von Milványi-Csesznegi



</doc>
<doc id="914835" url="https://pl.wikipedia.org/wiki?curid=914835" title="Osłonka przejrzysta">
Osłonka przejrzysta



</doc>
<doc id="914837" url="https://pl.wikipedia.org/wiki?curid=914837" title="Narvi">
Narvi



</doc>
<doc id="914840" url="https://pl.wikipedia.org/wiki?curid=914840" title="DW637">
DW637



</doc>
<doc id="914841" url="https://pl.wikipedia.org/wiki?curid=914841" title="Godło Andory">
Godło Andory



</doc>
<doc id="914842" url="https://pl.wikipedia.org/wiki?curid=914842" title="Nowe Gołuszowice">
Nowe Gołuszowice

Nowe Gołuszowice ()– wieś w Polsce położona w województwie opolskim, w powiecie głubczyckim, w gminie Głubczyce, na Płaskowyżu Głubczyckim u podnóża południowo-wschodniej części Gór Opawskich.
W latach 1975–1998 miejscowość administracyjnie należała do ówczesnego województwa opolskiego.
Leży na terenie Nadleśnictwa Prudnik (obręb Prudnik).

</doc>
<doc id="914843" url="https://pl.wikipedia.org/wiki?curid=914843" title="Godło Belgii">
Godło Belgii



</doc>
<doc id="914844" url="https://pl.wikipedia.org/wiki?curid=914844" title="Gaspar Noe">
Gaspar Noe



</doc>
<doc id="914845" url="https://pl.wikipedia.org/wiki?curid=914845" title="Jan Szvankmajer">
Jan Szvankmajer



</doc>
<doc id="914846" url="https://pl.wikipedia.org/wiki?curid=914846" title="Fabian Bielinsky">
Fabian Bielinsky



</doc>
<doc id="914848" url="https://pl.wikipedia.org/wiki?curid=914848" title="Trondersk">
Trondersk



</doc>
<doc id="914849" url="https://pl.wikipedia.org/wiki?curid=914849" title="Troendersk">
Troendersk



</doc>
<doc id="914850" url="https://pl.wikipedia.org/wiki?curid=914850" title="Gyula Milvanyi de Cseszneg">
Gyula Milvanyi de Cseszneg



</doc>
<doc id="914852" url="https://pl.wikipedia.org/wiki?curid=914852" title="Fear">
Fear

Fear – amerykański zespół punkrockowy, który obok takich grup jak Black Flag czy Circle Jerks miał duży wpływ na rozwój hardcore-punkowej sceny w Los Angeles. 
Historia.
Został utworzony w 1977 w Los Angeles przez wokalistę Lee Vinga, basistę Derfa Scratcha, perkusistę Johnny'ego Backbeata i gitarzystę Philo Cramera. W 1978 dołączył na krótko drugi gitarzysta Burt Good, po odejściu którego Ving przejął dodatkową funkcję gitarzysty. W tym samym roku Backbeata zastąpił Spit Stix. W tak uformowanym składzie Fear nagrali debiutanckiego singla "I Love Livin' in the City", pozostając w następnych latach bez kontraktu płytowego.
W 1980 zespół został zaprezentowany w filmie dokumentującym początki sceny punkrockowej w Los Angeles: "The Decline of Western Civilization" (reż. Penelope Spheeris; 1981). Duży rozgłos w USA przyniósł im występ w programie "Saturday Night Live" (w Halloween 1981), którego gospodarzem był Donald Pleasence. Grupa trafiła tam dzięki Johnowi Belushi'emu, który był jej fanem. Podczas emisji muzycy wykonywali niepoprawne politycznie piosenki, w których dużo było zawartych wulgarnych słów, a także prowokowali widzów stwierdzeniami typu: "że to dla nich wielki zaszczyt wystąpić w New Jersey" (pokaz był w Nowym Jorku). Studio telewizyjne uległo uszkodzeniu – głównie za sprawą żywiołowej reakcji części publiczności, która wskakiwała na scenę i tańczyła na niej.
W 1982 po podpisaniu kontraktu z wytwórnią Slash Records został wydany debiutancki album "The Record". Po nagraniu płyty Scratch odszedł z zespołu i został zastąpiony przez Erica "Kitabu" Feldmana. Z Feldmanem Fear zrealizował drugiego singla "Fuck Christmas". Pod koniec roku Feldmana wymienił Flea (wówczas przyszły muzyk Red Hot Chili Peppers), który pozostał w grupie do 1984, kiedy na jego miejsce przyszedł Lorenzo Buhne (z The Dickies). W 1983 muzycy zrobili sobie wolne i zajęli się projektami pobocznymi: Ving wystąpił jako aktor w kilku filmach m.in. "Flashdance" i "Ulice w ogniu", Stix udał się do Europy, gdzie dołączył do zespołu Niny Hagen, a Cramer utworzył M'Butu Ngawa. 
W 1985 grupa chwilowo zeszła się by nagrać kolejny album "More Beer". W 1987 działalność Fear ustała zupełnie.
W 1991 Ving, Cramer i Stix oraz nowy basista Will "Sluggo" McGregor reaktywowali zespół i zaczęli grać koncerty. W tym samym roku została wydana płyta "Live...For the Record" nagrana podczas jednego z występów w 1985. Ten etap skończył się w 1993, kiedy Cramer i Stix odeszli.
Ving kontynuował granie z utworzonym przez siebie zespołem Lee Ving's Army w skład którego oprócz niego wchodzili: gitarzysta Sean Cruse, były basista Franka Zappy Scott Thunes oraz perkusista Andrew Jaimez. Grupa ta stała się wkrótce nowym wcieleniem Fear, który nagrał kolejny album "Have Another Beer with FEAR ". Równolegle Ving z Dave'em Mustainem z Megadeth tworzył w tym okresie projekt MD.45.
W następnych latach w składzie Fear pojawił się Mondo Lopez (zastępując Kelly'ego LeMieuxa z MD.45, który w 1997 wymienił Thunesa) oraz gitarzysta Richard Presley. Z nimi Ving zrealizował w 2000 następną płytę "American Beer".
W 2003 piosenka "I Love Livin' in the City" została wykorzystana w grze video "Tony Hawk's Underground 2".
28 lipca 2010 zmarł Derf Scratch
W 2012 Lee Ving wraz z Jaimezem i gitarzystą Deve'em Starkiem i basistą Paulem Lermą nagrał ponownie materiał z debiutanckiego albumu, który został wydany na płycie "The Fear Record".

</doc>
<doc id="914855" url="https://pl.wikipedia.org/wiki?curid=914855" title="Nowe Sady (województwo opolskie)">
Nowe Sady (województwo opolskie)

Nowe Sady ()– wieś w Polsce położona w województwie opolskim, w powiecie głubczyckim, w gminie Głubczyce.
W latach 1975–1998 miejscowość administracyjnie należała do ówczesnego województwa opolskiego.
Leży na terenie Nadleśnictwa Prudnik (obręb Prudnik).
Zobacz też: Nowe Sady

</doc>
<doc id="914856" url="https://pl.wikipedia.org/wiki?curid=914856" title="Godło Estonii">
Godło Estonii



</doc>
<doc id="914857" url="https://pl.wikipedia.org/wiki?curid=914857" title="Manuel da Costa">
Manuel da Costa

Manuel da Costa (ur. 6 maja 1986 w Saint-Max, Francja) – piłkarz marokański pochodzenia portugalskiego grający na pozycji środkowego obrońcy.
Kariera klubowa.
Manuel urodził się we francuskim mieście Saint-Max. Jego ojciec jest Portugalczykiem, a matka Marokanką. Da Costa jest wychowankiem klubu AS Nancy, a w Ligue 1 zadebiutował 15 kwietnia 2006 w przegranym 0:6 meczu z Olympique Marsylia. W całym sezonie zagrał w 10 meczach oraz wywalczył Puchar Ligi Francuskiej. To m.in. dzięki niemu Nancy awansowało do finału tego pucharu, gdy zdobył zwycięskiego gola w półfinale z Le Mans UC.
Latem 2006 da Costą interesowało się wiele klubów z Europy, w tym Paris Saint-Germain, Newcastle United czy Girondins Bordeaux, ale Manuel przyjął ofertę PSV Eindhoven, do którego przeszedł za milion euro i podpisał z PSV 5-letni kontrakt. W Eredivisie zadebiutował 22 października w wygranym 3:1 wyjazdowym meczu z AZ Alkmaar. Z PSV grał w Lidze Mistrzów, a pod koniec sezonu wywalczył mistrzostwo Holandii.
Latem 2007 da Costa miał przejść do Chelsea F.C. i dołączyć do swoich rodaków, obrońców Ricardo Carvalho i Paulo Ferreiry oraz trenera José Mourinho. Do transferu jednak nie doszło i Portugalczyk pozostał w PSV na kolejny sezon.
29 stycznia 2008 da Costa przeniósł się do Fiorentiny, jednak w Serie A zadebiutował dopiero 14 września podczas pojedynku z SSC Napoli. Natomiast 30 stycznia 2009 wychowanek Nancy został wypożyczony do Sampdorii, po czym latem 2009 podpisał 3-letni kontrakt z West Hamem United. Grał w nim do 2011 roku.
W 2011 roku da Costa został zawodnikiem Lokomotiwu Moskwa. W sezonie 2012/2013 był wypożyczony do Nacionalu Funchal. Z kolei latem 2013 przeszedł do Sivassporu. W 2015 roku odszedł do greckiego Olympiakosu. W Grecji przez dwa lata pobytu zagrał 40 na 60 możliwych meczów ligowych klubu, jedynie dwukrotnie wchodząc z ławki rezerwowych. W obu sezonach wywalczył mistrzostwo kraju. Przed rozpoczęciem sezonu 2017/2018 został zawodnikiem İstanbul Başakşehir. W styczniu 2019 roku trafił do saudyjskiego Ittihad FC, którego trenerem był wówczas Slaven Bilić, z którym da Costa pracował już w West Hamie.
Zimą 2020 roku opuścił Arabię Saudyjską by wrócić do Turcji i dołączyć do Trabzonsporu. Kontrakt podpisano na pół roku z opcją przedłużenia o kolejny rok, jeśli zawodnik rozpocznie co najmniej 10 spotkań ligowych i pucharowych w wyjściowym składzie.
Kariera reprezentacyjna.
Da Costa urodził się we Francji, jednak jego ojciec był Portugalczykiem, a matka Marokanką, dlatego uprawniony był do grania w każdej z tych reprezentacji. Na szczeblu młodzieżowym zdecydował się na reprezentowanie Portgualii. W maju 2006 da Costa grał z młodzieżową kadrą na turnieju U-20 w Tulonie. Rok później znalazł się w kadrze Portugalii na Mistrzostwa Europy U-21.
Nigdy nie zadebiutował w seniorskiej kadrze europejskiej reprezentacji, więc w 2014 roku przyjął powołanie z kadry Maroka, która szykowała się do mającego odbyć się w tym kraju Pucharu Narodów Afryki. Debiut miał miejsce 23 maja 2014 w wygranym 4:0 towarzyskim meczu z Mozambikiem. Ostatecznie Maroko zrezygnowało z organizacji turnieju w efekcie czego zostało wykluczone z turnieju. Da Costa pojechał na kolejny turniej w 2017 roku.
W maju 2018 roku Da Costa znalazł się w 23-osobowej kadrze Maroka na Mistrzostwa Świata w piłce nożnej 2018. Na mundialu wystąpił we wszystkich meczach fazy grupowej, a Maroko nie awansowało dalej.
W 2019 roku znalazł się w kadrze na Puchar Narodów Afryki 2019.

</doc>
<doc id="914859" url="https://pl.wikipedia.org/wiki?curid=914859" title="Manuel Da Costa">
Manuel Da Costa



</doc>
<doc id="914863" url="https://pl.wikipedia.org/wiki?curid=914863" title="Juan Francisco Masdeu">
Juan Francisco Masdeu

Juan Francisco Masdeu (ur. 4 października 1744 w Palermo, zm. 11 kwietnia 1817 w Walencji) – hiszpański historyk i krytyk.
Życiorys.
Wstąpiwszy 19 grudnia 1759 do zakonu jezuitów, zyskał po niedługim czasie rozgłos swą rozległą wiedzą, wytrwałą pracą i zamiłowaniem starożytności ojczystych. Po kasacie zakonu przeniósł się do Włoch i osiadł w Bolonii, gdzie został członkiem akademii i opracowywał nagromadzone materiały dotyczące archeologii i historii. Wydał jedno tylko, ale bardzo obszerne (i niedokończone) dzieło: "Historia critica de Espana y de la cultura espanola" (20 t., 1783–1800). Dwa pierwsze tomy napisane w języku włoskim "Storia critica di Spagne e della cultura spagnuola in ogni genere" (Foligno, 1782 i 1787), pozostałe zaś w języku hiszpańskim), ale przez nie samo zasłużył sobie na nieśmiertelne imię w Hiszpanii. W tym niezmiernie ważnym dziele traktuje ze stanowiska głębokiej i bezwzględnej krytyki wszystkie rzeczy, dotyczące Hiszpanii. Przede wszystkim odznaczają się działy starożytności, historii, literatury i kultury hiszpańskiej pod Rzymianami, Gotami i Arabami. Juan Masdeu należy do liczby największych erudytów, jakich wydała Hiszpania.

</doc>
<doc id="914866" url="https://pl.wikipedia.org/wiki?curid=914866" title="Stara Wieś (Pomorzowiczki)">
Stara Wieś (Pomorzowiczki)

Stara Wieś – przysiółek wsi Pomorzowiczki w Polsce, położony w województwie opolskim, w powiecie głubczyckim, w gminie Głubczyce, przy trasie: Głubczyce - Pomorzowiczki - Klisino. 
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="914868" url="https://pl.wikipedia.org/wiki?curid=914868" title="Transporter (album)">
Transporter (album)

Transporter – debiutancki album zespołu ΠR2, wydany w 2005.
W „Magazynie Perkusista” (7-8/2018) album znalazł się na 38. miejscu w rankingu „100 polskich płyt najważniejszych dla perkusistów”.
Twórcy.
oraz

</doc>
<doc id="914869" url="https://pl.wikipedia.org/wiki?curid=914869" title="Reichswehr">
Reichswehr



</doc>
<doc id="914871" url="https://pl.wikipedia.org/wiki?curid=914871" title="Mirosław Biernacki">
Mirosław Biernacki

Mirosław Biernacki ps. „Generał” (ur. 24 czerwca 1928, zm. 30 sierpnia 1944 w Warszawie) – kapral, powstaniec warszawski.
Życiorys.
Podczas okupacji niemieckiej 1939–1944 należał do Szarych Szeregów i Wawra. Podczas powstania warszawskiego walczył w szeregach Zgrupowania Chrobry II w 3. kompanii por. „Zdunina”. Był dowódcą placówki u zbiegu ul. Siennej i Towarowej, która do końca powstania była broniona przez polskie oddziały. Mirosław Biernacki został dwukrotnie odznaczony Krzyżem Walecznych (drugi raz pośmiertnie 31 sierpnia 1944).
Jest patronem Szkoły Podstawowej nr 26 przy ul. Miedzianej 8 w Warszawie. Pochowany na cmentarzu Wojskowym na Powązkach w Warszawie (kwatera 27A-5-1).

</doc>
<doc id="914873" url="https://pl.wikipedia.org/wiki?curid=914873" title="Anita Pallenberg">
Anita Pallenberg

Anita Pallenberg (ur. 6 kwietnia 1942 w Rzymie, zm. 13 czerwca 2017 w Chichesterze) – niemiecko-włoska aktorka i modelka, stała się znana głównie dzięki swoim związkom ze sławnymi muzykami z zespołu The Rolling Stones.
Życiorys.
Pochodziła z rodziny artystycznej. Jej dziadek i pradziadek byli malarzami. Ona sama również potrafiła rysować. Dzieciństwo spędziła w domu dziadka w Rzymie, zaś lata młodości w Monachium, gdzie kształciła się w szkole artystycznej. Została z tej szkoły wydalona za złe się prowadzenie (m.in. picie alkoholu i jazdę autostopem, co uznawano za niemoralne). W młodości uprawiała liczne sporty, m.in. jazdę na nartach i żeglowanie.
W 1958 roku otrzymała stypendium w szkole grafiki w Rzymie. Wtedy związała się ze światem rzymskiej bohemy. Poznała m.in. reżyserów nurtu awangardy, w tym Federico Felliniego, Pier Paolo Pasoliniego, Luchino Viscontiego. Wtedy też rozpoczęła się jej kariera jako modelki, dzięki której podróżowała po świecie, oraz aktorki filmowej.
W latach 60. była członkinią bohemy związanej z pop-artem i bitnikami. W Nowym Jorku poznała m.in. Andy’ego Warhola. Przyjaźniła się też m.in. z marszandem Robertem Fraserem oraz handlarzem antyków i bibliofilem Christopherem Gibbsem. Znała też środowisko bohemy paryskiej. W 1961 roku była związana z Marią Schifanem, włoskim artystą pop-art.
W latach 1965–1967 Pallenberg była dziewczyną Briana Jonesa, założyciela i pierwszego lidera The Rolling Stones. Poznali się za kulisami na koncercie w Monachium w 1965 roku. Następnie Anita pojechała za zespołem do Berlina i Londynu. Ostatecznie Jones i Pallenberg zeszli się w domu przyjaciółki Anity, Deborah Dixon w Paryżu. Od początku ich związek był naznaczony narkotykami, przede wszystkim LSD. Gitarzysta zespołu Keith Richards wspomina w swojej autobiografii, że związek Jonesa i Pallenberg był toksyczny, dochodziło w nim do licznych kłótni i rękoczynów.
W 1967 roku Pallenberg porzuciła Jonesa i związała się z Richardsem. Ich związek przetrwał do 1979 roku. Mają razem trójkę dzieci – Marlona Leona Sundeepa (ur. 1969), Angelę Dandelion (ur. 1972) i Tara Jo Jo Gunne (urodzonego i zmarłego w 1976 roku). Będąc w związku z Richardsem, miała romans z wokalistą The Rolling Stones, Mickiem Jaggerem. Czas związku z Richardsem to też okres, kiedy Pallenberg była uzależniona od heroiny, kokainy oraz ich mieszanki speedballu.
W latach 60. Anita Pallenberg była kojarzona z licznymi skandalami obyczajowymi i narkotykowymi. Bywała zatrzymywana przez policję i osadzana w więzieniu.
Była osobą o szerokich zainteresowaniach i bogatym doświadczeniu. Potrafiła rozmawiać w trzech językach. Jej pierwszym językiem był niemiecki. Kojarzono ją z eleganckim stylem ubioru.

</doc>
<doc id="914874" url="https://pl.wikipedia.org/wiki?curid=914874" title="Grupa Płońska">
Grupa Płońska



</doc>
<doc id="914875" url="https://pl.wikipedia.org/wiki?curid=914875" title="Dragon Ball GT">
Dragon Ball GT

Dragon Ball GT – kontynuacja serii anime Dragon Ball i Dragon Ball Z, licząca 64 odcinki.
Pięć lat po 28 Tenkaichi Budokai, Pilaf udaje się do pałacu Dendego, gdzie jak się dowiedział, znajdują się Smocze Kule o wiele potężniejsze od tych, które znamy z serii DB i DBZ, gdyż zostały stworzone zanim Bóg oddzielił się od Piccolo. Pilaf chciał życzyć sobie władzy nad światem, jednak gdy widzi Goku, przypadkowo wypowiada życzenie, które zmienia Goku w małego chłopca. Kule rozpraszają się po całym wszechświecie. Od Północnego Kaio Goku dowiaduje się, że musi odnaleźć wszystkie 7 kul w 12 miesięcy, inaczej Ziemię czeka zagłada. W podróż z Goku wyruszają Pan (zamiast niej, lecieć miał Goten, tyle że Pan weszła na statek po kryjomu, a Goten się spóźnił) oraz Trunks.
Toriyama zaprojektował logo serii, jak i większość głównych bohaterów. Wbrew powszechnej opinii Toriyama nie zaprojektował poziomu Super Saiyanina 4, faktem jednak jest, że wykonał własny rysunek przedstawiający Goku w tej formie.
Seria doczekała się odcinka specjalnego pt. „Dragon Ball GT: A Hero's Legacy”.
Odbiór.
Seria GT została surowo oceniona przez krytyków. Opiniotwórczy serwis IGN ocenił anime jako „wręcz odstraszające” i dodał, że fabuła i postacie straciły swoje dotychczasowe nowatorstwo. Portal Anime News Network także odniósł się krytycznie, stwierdzając, że zawarte tu walki były „prostymi, dziecinnymi ćwiczeniami”. Recenzenci i redakcja polskojęzycznego serwisu tanuki.pl wystawiła anime ocenę 5/10.

</doc>
<doc id="914880" url="https://pl.wikipedia.org/wiki?curid=914880" title="Sos dzieciom">
Sos dzieciom



</doc>
<doc id="914885" url="https://pl.wikipedia.org/wiki?curid=914885" title="Widok (województwo opolskie)">
Widok (województwo opolskie)

Widok – wieś w Polsce, położona w województwie opolskim, w powiecie głubczyckim, w gminie Głubczyce.
W latach 1975–1998 wieś administracyjnie należała do ówczesnego województwa opolskiego.
Leży na terenie Nadleśnictwa Prudnik (obręb Prudnik).

</doc>
<doc id="914888" url="https://pl.wikipedia.org/wiki?curid=914888" title="Henrik Pedersen">
Henrik Pedersen

Henrik Pedersen (ur. 10 czerwca 1975 roku w Kjellerup) – piłkarz reprezentacji Danii oraz Silkeborg IF, występujący na pozycji napastnika.
Profesjonalną karierę rozpoczynał w drużynie Silkeborg IF w 1995 roku. Pięć lat później zadebiutował w pierwszej reprezentacji Danii przeciwko Wyspom Owczym. W sezonie 2000/2001 gdy został drugim najlepszym strzelcem w lidze zgłosił się po niego Sam Allardyce – trener Boltonu Wanderers. 18 kwietnia zadebiutował w Boltonie meczem Pucharu Anglii przeciwko Wallsal F.C. zmieniając w drugiej połowie meczu Ricardo Gardnera oraz strzelając bramkę na 4:3. Nie zaaklimatyzował się wtedy jednak na dobre w Boltonie i szybko powrócił do Silkeborgu by pomóc mu w walce przed spadkiem. Na Reebok Stadium zawitał ponownie latem 2002 roku gdzie występował do 2007 nie mogąc znaleźć sobie miejsca w meczowej kadrze "The Trotters", często znajdując się nawet na trybunach przegrywając rywalizację z Nicolasem Anelką, Ricardo Vaz Tê, El Hadji Dioufem i Kevinem Daviesem. Latem 2007 odszedł do grającego w Football League Championship, Hull City. Od 2008 roku gra w Silkeborg IF.

</doc>
<doc id="914889" url="https://pl.wikipedia.org/wiki?curid=914889" title="Biernatówek">
Biernatówek

Biernatówek – przysiółek wsi Biernatów w Polsce, położony w województwie opolskim, w powiecie głubczyckim, w gminie Głubczyce.
Przez miejscowość przebiega droga wojewódzka nr 417.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="914892" url="https://pl.wikipedia.org/wiki?curid=914892" title="Podlesie (Lenarcice)">
Podlesie (Lenarcice)

Podlesie – (dawniej "Lenarcice PGR", niem. "Feldhof"), przysiółek wsi Lenarcice w Polsce, położony w województwie opolskim, w powiecie głubczyckim, w gminie Głubczyce.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="914897" url="https://pl.wikipedia.org/wiki?curid=914897" title="Międzynarodowy Festiwal Teatrów Lalek „Katowice Dzieciom”">
Międzynarodowy Festiwal Teatrów Lalek „Katowice Dzieciom”

Międzynarodowy Festiwal Teatrów Lalek „Katowice Dzieciom” – coroczny festiwal teatralny odbywający się w katowickim Teatrze Ateneum.
Pierwszy festiwal zorganizowano w roku 2002. Gromadzą się na nim polscy i zagraniczni twórcy teatru dla dzieci. W czasie imprezy przyznawane są Nagrody Prezydenta Miasta Katowice oraz Śląskiego Oddziału ZASP-u.
Festiwal w roku 2002 (edycja pierwsza).
Przedstawienia odbywały się na scenie Teatru „Ateneum”. W festiwalu udział wzięło 8 teatrów z Polski, Ukrainy, Czech i Słowacji. Przyznano trzy nagrody prezydenckie i jedną ZASP-u.
Festiwal w roku 2003 (edycja druga).
Przedstawienia odbywały się na scenie Teatru „Ateneum”, Teatru „Cogitatur” oraz scenie „Capitol” przy ul. gen. Józefa Hallera. W festiwalu udział wzięło 9 teatrów z Polski, Ukrainy, Litwy i Słowacji. Przyznano trzy nagrody prezydenckie, jedną ZASP-u za animację, jedną Stowarzyszenia Przyjaciół Śląskiego Teatru Lalki i Aktora „Ateneum” oraz jedną Górnośląskiego Banku Gospodarczego.
Festiwal w roku 2004 (edycja trzecia).
Przedstawienia odbywały się na scenie Teatru „Ateneum” oraz na scenie „Capitol” przy ulicy gen. Józefa Hallera 71. W festiwalu udział wzięło 10 teatrów z Polski, Niemiec, Białorusi, Czech i Słowacji. Przyznano trzy nagrody prezydenckie, jedną ZASP-u, jedną Stowarzyszenia Przyjaciół Śląskiego Teatru Lalki i Aktora „Ateneum”. Wręczono Dyplom Honorowy POLUNIMA za pielęgnowanie tradycyjnych wartości sztuki lalkarskiej.
Festiwal w roku 2005 (edycja czwarta).
Tego roku Teatr „Ateneum” obchodził 60-lecie swojego istnienia. Na festiwal przybyły teatry polskie, ze Słowacji, Niemiec, Czech i Ukrainy.
Festiwal w roku 2006 (edycja piąta).
Przedstawienia odbywały się na scenie Teatru „Ateneum”, w parku przy MDK Katowice Giszowiec oraz na Placu Śląskim obok Silesia City Center. Niektóre spektakle wystawiono również z okazji odbywających się w Katowicach "Dni Polsko-Czeskich 2006". Przyznano trzy nagrody prezydenckie, jedną nagrodę pozaregulaminową oraz Dyplom Honorowy POLUNIMA za twórczą i poetycką interpretację baśni braci Grimm „Jorinda i Joringel”.
Festiwal w roku 2007 (edycja szósta).
W konkursie uczestniczyło 13 teatrów, które rywalizowały o nagrodę prezydenta Katowic – 8 tys. zł. Przyznano też dwie nagrody aktorskie po 4 tys. zł za najlepszą rolę kobiecą i męską. W jury zasiedli: czeski reżyser Karel Brožek, słowacki aktor Ivan Sogel, polska autorka sztuk dla dzieci Liliana Bardijewska, reżyser i aktorka Irena Józefiak, aktor Marek Dindorf oraz redaktor Bogdan Widera. Spektakle odbywały się na scenie Teatru Ateneum, w Galerii Ateneum oraz w Miejskim Domu Kultury w Katowicach Giszowcu. Z okazji festiwalu wystawę scenografii swojego autorstwa zaprezentował Roman Kalarus. Pokazano również dwa spektakle dla dorosłych.
Festiwal w roku 2008 (edycja siódma).
Siódma edycja festiwalu odbywała się w dniach od 2 do 6 czerwca 2008. Rywalizujące teatry wystawiały na scenie Teatru „Ateneum”, Filharmonii Śląskiej, Teatru im. St. Wyspiańskiego i w Galerii „Ateneum” przy ul. 3 Maja 25. W jury zasiedli: Marek Waszkiel, Irena Józefiak, Nina Malkov, Jarosław Czypczar i Bogdan Widera. Przyznano nagrody Prezydenta Miasta Katowice, Nagrodę Śląskiego Oddziału ZASP, Dyplom Honorowy POLUNIMA (Śląskiego Oddziału ZASP oraz Polskiego Ośrodka Lalkarskiego Międzynarodowej Unii Lalkarskiej) oraz nagrodę pozaregulaminową Porcelany Śląskiej. Imprezie towarzyszyła wystawa lalek i dekoracji ze zbiorów Teatru „Ateneum”.
Patronat mediowy nad fastiwalem objęły: Polskie Radio Katowice, Telewizja Silesia, wortal Dziennik Teatralny i portal Czas Dzieci. Katowicka Toyota ufundowała darmowe wejściówki dla ok. 300 dzieci z domów dziecka, ochronek i świetlic terapeutycznych.
Festiwal w roku 2009 (edycja ósma).
Przedstawienia odbywały się na scenie Teatru „Ateneum” i w Galerii Ateneum. W festiwalu udział wzięło 11 teatrów z Polski, Węgier i Chin. W konkursie wzięło udział 5 inscenizacji krajowych i 4 węgierskie. Patronat honorowy nad festiwalem sprawował prezydent miasta Piotr Uszok, patronat mediowy „Miesięcznik Społeczno-Kulturalny „Śląsk”, Polskie Radio Katowice, wortale „Dziennik Teatralny” i „Teatralia” oraz „Czas Dzieci”. Nad występami gościnnych występów chińskiego Zhangzhou Puppet Theater patronat objęła TVP Kultura. Pracami międzynarodowego jury kierował prof. Henryk Jurkowski. Pozostali członkowie to Irena Józefiak, Lucyna Kozień, Géza Balogh i Szilárd Boráros. Festiwal trwał od 1 do 5 czerwca 2009. W czasie festiwalu odbywała się wystawa plakatów: Kaja Renkas „Cyrk”. Statuetkę, przedstawiającą lalkarza ze „światem lalek” na głowie, zaprojektował Zygmunt Brachmański.
Festiwal w roku 2010 (edycja dziewiąta).
Przedstawienia odbywały się na scenie Teatru „Ateneum” i w Galerii w dniach od 29 maja do 2 czerwca 2010. W ciągu pięciu festiwalowych dni zaprezentowało się 13 teatrów (15 spektakli). Na katowickiej scenie zagościły teatry z Polski i Słowacji. Honorowy patronat objął prezydent miasta Piotr Uszok. Przewodniczącym międzynarodowego jury był Marcin Jarnuszkiewicz. Pozostali sędziowie to Jana Dražďáková, Irena Józefiak, Stefan Kulhanek oraz Bogdan Widera. W Galerii Ateneum odbył się wernisaż wystawy japońskiego artysty Noriyuki Sawa. Artysta poprowadził również warsztaty aktorskie.
Festiwal w roku 2011 (edycja dziesiąta).
Przedstawienia odbywały się na scenie Teatru „Ateneum”, w Galerii, w plenerze na ul. Mariackiej oraz w Kinoteatrze Rialto w dniach od 27 maja do 1 czerwca 2011. W ciągu sześciu festiwalowych dni zaprezentowało się 17 teatrów (18 spektakli). Na katowickiej scenie zagościły teatry z Polski, Słowacji, Czech, Niemiec, Węgier, Litwy, Ukrainy, Japonii i Indii.

</doc>
<doc id="914899" url="https://pl.wikipedia.org/wiki?curid=914899" title="Dobrogostów">
Dobrogostów

Dobrogostów – przysiółek wsi Sławoszów w Polsce, położony w województwie opolskim, w powiecie głubczyckim, w gminie Głubczyce.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="914901" url="https://pl.wikipedia.org/wiki?curid=914901" title="André Masséna">
André Masséna

André Masséna, wł. Andrea Massena (ur. 6 maja 1758 w Nicei, zm. 4 kwietnia 1817 w Paryżu) – książę Rivoli, książę Essling, marszałek cesarstwa francuskiego.
Życiorys.
Był synem kupca. W wieku 13 lat zaciągnął się do marynarki handlowej jako chłopiec okrętowy. Mając 17 lat wstąpił do armii, służąc w regimencie w Tulonie. Po 14 latach wyszedł ze służby w stopniu podoficera, a po wybuchu rewolucji wstąpił w szeregi ochotników. 1 sierpnia 1792 został dowódcą batalionu, 22 sierpnia 1793 generałem brygady, a 20 grudnia 1793 generałem dywizji.
W wojnach włoskich odznaczył się wielokrotnie; pobił Austriaków między innymi w 1795 pod Loano i miał swój udział w zwycięstwach Napoleona Bonapartego. Pod naczelnym dowództwem Jeana-Baptiste'a Jourdana dowodził w Szwajcarii armią francuską, która odniosła zwycięstwo pod Zurychem 25 września 1799 nad wojskiem rosyjskim, uchronił Francję od najazdu wojsk nieprzyjacielskich. W 1806 roku, po zawarciu pokoju preszburskiego, zajął Neapol dla Józefa Bonapartego; po bitwie pod Pruską Iławą został księciem Rivoli, a w 1809 po bitwie pod Essling – księciem Essling.
W 1810 otrzymał naczelne dowództwo w Hiszpanii, które z powodu przeważającej siły nieprzyjaciół, dobrowolnie złożył w 1811. Mianowany 20 grudnia 1814 przez Ludwika XVIII parem Francji. Był jednym z najbardziej utalentowanych marszałków Napoleona.
Zmarł w 1817 roku z dala od spraw publicznych. Na cmentarzu Père-Lachaise wzniesiono mu pomnik pośmiertny.
Jego "Mémoires" (4 t., Paryż 1849) wydał gen. Koch.

</doc>
<doc id="914904" url="https://pl.wikipedia.org/wiki?curid=914904" title="Głubczyce-Las Marysieńka">
Głubczyce-Las Marysieńka

Głubczyce-Las Marysieńka – przysiółek wsi Lwowiany w Polsce, położony w województwie opolskim, w powiecie głubczyckim, w gminie Głubczyce. Znajduje się tu nieczynny przystanek kolejowy na likwidowanej linii kolejowej Racławice Śląskie – Głubczyce.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="914908" url="https://pl.wikipedia.org/wiki?curid=914908" title="Marysieńka (województwo opolskie)">
Marysieńka (województwo opolskie)



</doc>
<doc id="914910" url="https://pl.wikipedia.org/wiki?curid=914910" title="Klisinko">
Klisinko

Klisinko – przysiółek wsi Klisino w Polsce, położony w województwie opolskim, w powiecie głubczyckim, w gminie Głubczyce.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="914915" url="https://pl.wikipedia.org/wiki?curid=914915" title="Żabczyce">
Żabczyce

Żabczyce – osada leśna w Polsce położona w województwie opolskim, w powiecie głubczyckim, w gminie Głubczyce.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="914919" url="https://pl.wikipedia.org/wiki?curid=914919" title="Liceum Ogólnokształcące w Centrum Edukacyjnym „Radosna Nowina 2000”">
Liceum Ogólnokształcące w Centrum Edukacyjnym „Radosna Nowina 2000”

Liceum Ogólnokształcące im. Josephine Gebert w Centrum Edukacyjnym „Radosna Nowina 2000” – założone przez Fundację im. Księdza Siemaszki liceum ogólnokształcące w podkrakowskich Piekarach, będące częścią Centrum Edukacyjnego „Radosna Nowina 2000” – zespołu budynków zbudowanego na potrzeby liceum.
Części składowe Centrum.
Elementami Centrum są:
Historia.
Liceum Ogólnokształcące w Centrum Edukacyjnym „Radosna Nowina 2000” w Piekarach rozpoczęło działalność edukacyjną we wrześniu 2002 roku jako kontynuacja idei pracy z młodzieżą zainicjowanej w XIX w. przez Kazimierza Siemaszkę, księdza ze Zgromadzenia Księży Misjonarzy św. Wincentego à Paulo. Kazimierz Siemaszko działał w kościele krakowskim na rzecz edukacji dzieci z tamtejszych biednych rodzin. Działalność kontynuatorów ks. Siemaszki została rozwiązana przez komunistyczne władze Polski w 1954 r., co w znaczącym stopniu uniemożliwiło misjonarzom realizację swoich planów upowszechniania edukacji wśród dzieci ubogich.
Dzieło ks. Siemaszki odrodziło się po przemianach politycznych w Polsce w 1989 roku. Dzięki zabiegom ks. Bronisława Sieńczaka i jego współpracowników w 1991 roku powstała Fundacja im. ks. Siemaszki. Nową inicjatywą Fundacji było podjęcie w roku 1998 budowy Centrum Edukacyjnego „Radosna Nowina 2000” w Piekarach na ziemiach uzyskanych od Skarbu Państwa w zamian za ośrodki utracone w czasach PRL. Dzięki finansowemu wsparciu Józefiny Gebert ze Szwajcarii, powstał opisany wyżej kompleks budynków, wraz z elektrownią wodną na Wiśle, dostarczającą energię elektryczną m.in. na potrzeby szkoły. Szkoła została umieszczona w 2007 r. przez Gazetę Wyborczą na szóstym miejscu w rankingu publicznych liceów małopolskich, na pierwszym zaś, jeśli chodzi o licea spoza Krakowa.

</doc>
<doc id="914920" url="https://pl.wikipedia.org/wiki?curid=914920" title="Studzienica">
Studzienica



</doc>
<doc id="914924" url="https://pl.wikipedia.org/wiki?curid=914924" title="Tabu (film 1999)">
Tabu (film 1999)

Tabu (jap. "Gohatto", 御法度) – filmowy dramat kostiumowy w reżyserii Nagisy Ōshimy z 1999 roku, zrealizowany w koprodukcji japońsko-francusko-brytyjskiej.
Twórca filmu jest uznanym reżyserem znanym z wcześniejszych niekonwencjonalnych filmów takich jak "Imperium zmysłów" (1976) i "Imperium namiętności" (1978), które w Japonii wielokrotnie wywoływały skandale. Fascynują go ludzkie przeżycia i skrywane emocje, rozbieżności pomiędzy uczuciami a konwencjami narzucanymi przez kulturę, moralne dylematy związane ze zdradą i prostytucją i różnice w ich postrzeganiu przez kulturę wschodu i zachodu. Tym razem w filmie "Tabu" zajął się równie prowokującym tematem – homoseksualizmem wśród wojowników. Mimo kontrowersyjnej fabuły, w warstwie obrazu, w elementach scenografii i geście film odwołuje się do klasycznego kina japońskiego, do tradycji takich twórców jak Yasujirō Ozu, Masaki Kobayashi i Akira Kurosawa.
Opis fabuły.
Akcja toczy się w Kioto w drugiej połowie XIX stulecia, u schyłku okresu Edo, epoki siogunów, w siedzibie Shinsengumi, jednostki specjalnej sioguna Tokugawy, przeznaczonej do tłumienia buntów społecznych. Dawna sztuka walki i tradycja samurajów zaczyna powoli zanikać. Wbrew temu w szkole samurajów panuje surowy rygor, a najmniejsze odstępstwo od kodeksu jest karane śmiercią.
Między adeptami pojawia się nowy wojownik, 18-letni Sozaburo Kano. Okazuje się, że chłopak roztacza wokół siebie tajemniczy urok. Pojawia się zakazana miłość, która przyczynia się do konfliktu w grupie uczniów elitarnej szkoły. Kano ma olbrzymi talent szermierczy, ale jego uwodzicielskie zachowanie wywołuje poruszenie. Chłopiec nie tylko roztacza wokół siebie aurę seksualnej dwuznaczności rozpalając erotyczne żądze wśród prowadzących surowe życie młodych adeptów sztuki walki, ale też umiejętnie manipuluje otoczeniem.
Przełożeni wiedzą, że takie relacje nie są niczym nowym wśród samurajów, ale zdają też sobie sprawę, że prowadzona przez nich szkoła ma bronić tradycyjnego kodeksu samurajów i utrzymać rygory w szeregach armii. Nakazują młodzieńcowi zabić swego kochanka, a egzekucji ma dopilnować zastępca komendanta szkoły. Jak się okazuje i nim zawładnął urok pięknego Kano.
Środki wyrazu i wymowa filmu.
Dla zrozumienia znaczenia filmu istotny jest wgląd w tło historyczne. Japonia w XIX w. jest pogrążona w gospodarczym zacofaniu, które pogłębiają wojny feudalnych władców 250 domen. Tylko w czterech prowincjach na południowym zachodzie udaje się przeprowadzić skuteczne reformy i również tam pojawia się ruch skierowany ku restauracji dawnego cesarstwa. W połowie wieku pod zewnętrznym naciskiem nastąpiło otwarcie japońskich portów dla obcych bander. Doprowadziło to do nowej wojny domowej, w wyniku której upadają rządy ostatniego sioguna i następuje zmierzch epoki samurajów. W 1868 po rewolucji Meiji powraca pełnia władzy cesarskiej, a kraj zaczyna się rozwijać gospodarczo i społecznie. Fabuła filmu została umieszczona na trzy lata przed tym wydarzeniem.
Przedstawiona w filmie szkoła samurajów powstała w 1861 roku, aby stać się ostoją siogunatu. Jej wychowankowie mają wyznawać ślepe posłuszeństwo, wierność tradycji i stać się mistrzami fechtunku, których będzie można wykorzystać do tłumienia ruchów rewolucyjnych. Przywiązanie do dawnych porządków symbolizują w filmie stroje i scenografia wyjęte wręcz ze średniowiecza.
Według jednej z interpretacji rygoryzm, wierność kodeksowi samurajskiemu, zamknięcie w kręgu rytuałów i uzależnienie wojownika od suwerena – to oznaki schyłkowości, której kolejnym przejawem ma być dekadencki homoseksualizm rozkładający samurajską tradycję od środka. Życie, które choć jasno podporządkowane, pozostaje jednak puste, bez określonej perspektywy.
Według innych film "Tabu" ukazuje relacje wśród samurajów w krzywym zwierciadle reżysera. Homoseksualizm nie był cechą dekadencji siogunatu, ponieważ wpisany był silnie w cały japoński średniowieczny system społeczny, w którym związki między mężczyznami były dość powszechne. Wśród samurajów często tworzyły się takie relacje lub występowały też związki znane z klasycznej greckiej pederastii. Na dowód przytaczane są tu "Hagakure – zapiski samuraja" Yamamoto Tsunetomo oraz często spotykane erotyczne obrazy z epoki samurajów.

</doc>
<doc id="914925" url="https://pl.wikipedia.org/wiki?curid=914925" title="Studzienica (Zawiszyce)">
Studzienica (Zawiszyce)

Studzienica – przysiółek wsi Zawiszyce w Polsce, położony w województwie opolskim, w powiecie głubczyckim, w gminie Głubczyce.
W latach 1975–1998 przysiółek administracyjnie należał do ówczesnego województwa opolskiego.
Zobacz też: Studzienice

</doc>
<doc id="914926" url="https://pl.wikipedia.org/wiki?curid=914926" title="Sitemap">
Sitemap

Sitemaps – protokół używany do tworzenia mapy witryny, czyli pliku XML zawierającego szczegółowe informacje dotyczące wszystkich adresów URL witryny, m.in. o dacie ostatniej aktualizacji, czy też ważności danego linku. W ten sposób roboty indeksujące mogą w bardziej „inteligentny” sposób analizować witrynę.
Protokół ten jest obsługiwany przez wszystkie większe wyszukiwarki, m.in. Google i Bing.
Przykład mapy strony.
 &lt;?xml version="1.0" encoding="UTF-8" ?&gt;
 &lt;urlset xmlns="http://www.sitemaps.org/schemas/sitemap/0.9"&gt;
 &lt;url&gt;
 &lt;loc&gt;http://www.example.com/&lt;/loc&gt;
 &lt;lastmod&gt;2005-01-01&lt;/lastmod&gt;
 &lt;changefreq&gt;monthly&lt;/changefreq&gt;
 &lt;priority&gt;0.8&lt;/priority&gt;
 &lt;/url&gt;
 &lt;/urlset&gt; 
Znaczniki.
Każdy znacznik "url" oznacza nową podstronę mapy, znacznik "loc" określa adres url, znacznik "changefreq" określa jak często dana strona jest aktualizowana, może przyjmować jedną z poniższych wartości:
Znacznik "lastmod" oznacza datę ostatniej modyfikacji, może też zawierać datę z czasem zapisaną według normy ISO 8601. Znacznik "priority" oznacza jak ważna jest dana strona dla wyszukiwarek i może przyjmować wartości od 0.0 do 1.0, domyślna wartość to 0.5. Za pomocą tego znacznika można określić, które strony są ważniejsze.
Sitemapindex.
Istnieje też plik "sitemapindex", który zawiera listę map stron. Przykładowa struktura:
 &lt;?xml version="1.0" encoding="UTF-8"?&gt;
 &lt;sitemapindex xmlns="http://www.sitemaps.org/schemas/sitemap/0.9"&gt;
 &lt;sitemap&gt;
 &lt;loc&gt;http://www.example.com/sitemap1.xml.gz&lt;/loc&gt;
 &lt;lastmod&gt;2004-10-01T18:23:17+00:00&lt;/lastmod&gt;
 &lt;/sitemap&gt;
 &lt;sitemap&gt;
 &lt;loc&gt;http://www.example.com/sitemap2.xml.gz&lt;/loc&gt;
 &lt;lastmod&gt;2005-01-01&lt;/lastmod&gt;
 &lt;/sitemap&gt;
 &lt;/sitemapindex&gt;
Zaletą korzystania z pliku "sitemapindex" jest możliwość udostępnienia informacji o każdej z dostępnych map strony. Jeśli przeglądarka zostanie poinformowana o istnieniu pliku, automatycznie otrzyma również informacje o wszystkich zawartych w nim mapach strony.

</doc>
<doc id="914928" url="https://pl.wikipedia.org/wiki?curid=914928" title="Bogdanowice-Kolonia">
Bogdanowice-Kolonia

Bogdanowice-Kolonia – przysiółek wsi Bogdanowice w Polsce, położony w województwie opolskim, w powiecie głubczyckim, w gminie Głubczyce.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="914936" url="https://pl.wikipedia.org/wiki?curid=914936" title="Kosmodrom Alcántara">
Kosmodrom Alcántara



</doc>
<doc id="914939" url="https://pl.wikipedia.org/wiki?curid=914939" title="Cerkiew Zaśnięcia Bogurodzicy w Łodzi">
Cerkiew Zaśnięcia Bogurodzicy w Łodzi



</doc>
<doc id="914941" url="https://pl.wikipedia.org/wiki?curid=914941" title="Bielkowa">
Bielkowa



</doc>
<doc id="914942" url="https://pl.wikipedia.org/wiki?curid=914942" title="Cerkiew Zaśnięcia Najświętszej Maryi Panny w Łodzi">
Cerkiew Zaśnięcia Najświętszej Maryi Panny w Łodzi

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew cmentarna w Łodzi. Należy do parafii św. Aleksandra Newskiego w Łodzi, w dekanacie Łódź diecezji łódzko-poznańskiej Polskiego Autokefalicznego Kościoła Prawosławnego.
Zlokalizowana przy ulicy Telefonicznej 4 w Łodzi, w prawosławnej części cmentarza na Dołach. Wzniesiona z cegły w 1904, według projektu Franciszka Chełmińskiego. Wpisana do rejestru zabytków 20 grudnia 1983 pod numerem A/293.
W 2020 r. przeprowadzono remont wnętrza cerkwi oraz wymieniono część uposażenia, w tym ołtarz, "żertwiennik" (stół ofiarny), analogiony.

</doc>
<doc id="914945" url="https://pl.wikipedia.org/wiki?curid=914945" title="Dori">
Dori



</doc>
<doc id="914949" url="https://pl.wikipedia.org/wiki?curid=914949" title="Maria Anna Mozart">
Maria Anna Mozart

Maria Anna Walburga Ignatia Mozart (ur. 30 lipca 1751 w Salzburgu, zm. 29 października 1829 tamże) – austriacka klawesynistka i pianistka; córka Leopolda i Anny Marii (z domu Pertl) Mozartów, starsza siostra Wolfganga Amadeusa Mozarta.
Życiorys.
Przez rodzinę i znajomych była pieszczotliwie nazywana "Nannerl". Od Wolfganga Amadeusza była starsza o pięć lat. Jako utalentowana klawesynistka i pianistka, razem z bratem i rodzicami jeździła po Europie, koncertując dla elit politycznych i kulturalnych. W czasie podróży odwiedziła m.in. Wiedeń, Paryż i Londyn.
Zgodnie z wolą ojca w 1784 poślubiła Johanna Baptystę Reichsfreiherrera Berchtoldema von Sonnenburga (1736–1801), urzędnika państwowego i sędziego, z którym zamieszkała w Sankt Gilgen niedaleko Salzburga (skąd pochodziła jej matka). Urodziła troje dzieci: Leopolda Aloisa Pantaleona (1785–1840), Jeanette (1789–1805) i Marię Babette (1790–1791). Po śmierci męża w 1801 roku, wróciła do Salzburga, gdzie prawie do końca życia udzielała lekcji muzyki i gry na fortepianie. Pomogła też wydawcom odnaleźć zaginione dzieła brata. W wieku 74 lat straciła wzrok.
Zgodnie z własnym życzeniem po śmierci została pochowana na cmentarzu św. Piotra w Salzburgu.

</doc>
<doc id="914950" url="https://pl.wikipedia.org/wiki?curid=914950" title="GKS Dąb">
GKS Dąb



</doc>
<doc id="914951" url="https://pl.wikipedia.org/wiki?curid=914951" title="EKS Katowice">
EKS Katowice



</doc>
<doc id="914952" url="https://pl.wikipedia.org/wiki?curid=914952" title="Erster Kattowitzer Schwimmverein">
Erster Kattowitzer Schwimmverein



</doc>
<doc id="914955" url="https://pl.wikipedia.org/wiki?curid=914955" title="Aleja Józefa Piłsudskiego w Łodzi">
Aleja Józefa Piłsudskiego w Łodzi



</doc>
<doc id="914958" url="https://pl.wikipedia.org/wiki?curid=914958" title="Tyśmienica">
Tyśmienica



</doc>
<doc id="914959" url="https://pl.wikipedia.org/wiki?curid=914959" title="Tyśmienica (dopływ Wieprza)">
Tyśmienica (dopływ Wieprza)

Tyśmienica – rzeka, prawy dopływ Wieprza o długości 74,47 km.
Rzeka płynie przez Nizinę Południowopodlaską w województwie lubelskim do Pradoliny Wieprza doliną . Przepływa przez Równinę Łęczyńsko-Włodawską, Zaklęsłość Sosnowicką i Równinę Parczewską oraz przez miejscowości: Ostrów Lubelski, Tyśmienica, Siemień, Niewęgłosz, Tchórzew, Górkę Kocką, Kock.
Jej prawymi dopływami są Bobrówka, Piwonia (lub "Piwonia I"), Piwonia Stara (lub "Piwonia II"), Bystrzyca, Białka, Czarna.

</doc>
<doc id="914960" url="https://pl.wikipedia.org/wiki?curid=914960" title="Ulica Wschodnia w Łodzi">
Ulica Wschodnia w Łodzi

Ulica Wschodnia Łodzi – ulica o długości 930 metrów, biegnąca od ul. Północnej do ul. prezydenta Gabriela Narutowicza.
Historia.
Ulica powstała w latach 1821–1823 wraz z regulacją (wyznaczeniem) osady sukienników, którą nazwano Nowe Miasto. Nowa osada została umiejscowiona na przeciwległym brzegu rzeczki Łódka, na południe od Starego Miasta. Osiedle zaprojektowane zostało na bazie kwadratu z oktagonalnym rynkiem (Rynek Nowego Miasta – dzisiejszy plac Wolności), na którym krzyżowały się prostopadłe ulice. Kontur osady ograniczały ulice: Zachodnia, Północna, Wschodnia i Południowa.
Przy ulicy Wschodniej 19 mieszkał w latach 1899–1900 pod przybranym nazwiskiem marszałek Józef Piłsudski, prowadząc tajną drukarnię „Robotnika” organu PPS. Drukarnia istniała do 22 lutego 1900, kiedy to aresztowania i likwidację drukarni przeprowadziła carska Ochrana. Na budynku znajduje się pamiątkowa tablica.
Przy ulicy Wschodniej 50 mieszkał Władysław Reymont, noblista, autor "Chłopów". Materiały do tego dzieła zaczął zbierać w 1896 przebywając przez blisko rok w Łodzi.
W czasie wojny przy ulicy Wschodniej – przy placu węglowym niedaleko rogu z ulicą Południową padła jedna z nielicznych, zrzuconych na Śródmieście Łodzi bomb. Nie wywołała znacznych zniszczeń. Jesienią 1939 okupanci niemieccy przejęli znaczny nakład polskich widokówek przedstawiających kamienicę przy ulicy Wschodniej 19. Pocztówki te, z odpowiednią, nadrukowaną adnotacją w języku niemieckim były jednymi z pierwszych kart pocztowych, jakie żołnierze Wehrmachtu wysyłali w rodzinne strony z podbitej Łodzi. Działo się to jeszcze przed zmianą nazwy miasta na Litzmannstadt.
Przy ulicy Wschodniej znajdował się szynk Kokolobolo – ulubiony lokal Ślepego Maksa (Maxa) – legendarnej postaci łódzkiego półświatka.
Ulica zmieniała swoją nazwę dwukrotnie. Pierwszy raz w 1935 po śmierci marszałka Józefa Piłsudskiego, nazwano jego imieniem tę ulicę. Następnie podczas okupacji na Oststrasse. Po wojnie, powrócono do pierwotnej nazwy.
Opis.
Numeracja ulicy Wschodniej nie zaczyna się od numeru 1. Jest to wynikiem wyburzeń, jakie miały początek w 1941 po założeniu łódzkiego getta. Dzięki wyburzeniom miano stworzyć tzw. pas sanitarny oddzielający getto od miasta. Ostateczne uporządkowanie terenów powyburzeniowych miało miejsce po wojnie. W latach 50. powstał na tych terenach Park Staromiejski (zwany Parkiem Śledzia). W niektórych miejscach parku do dziś można oglądać ceglane fundamenty starych kamienic. Północna część Wschodniej – wraz z kilkoma początkowymi numerami wchodziła od 1940 w teren Getta Litzmannstadt. Parkan getta przegrodził ulicę i spowodował zmiany widoczne do dziś. W nieistniejących już budynkach o początkowych numerach znajdowały się między innymi jatki żydowskie z mięsem koszernym. Ulica Wschodnia łączyła się w ulicą Wolborską, na której znajdowała się sławna synagoga w stylu neomauretańskim. Ulica Wschodnia stanowiła główny trakt, przy którym nastąpiła akcja przesiedleń Żydów mieszkających na południe od dzisiejszej ulicy Północnej. Na zachowanych zdjęciach z początku 1940 można zauważyć, że północna część ulicy leżała wyżej niż centralna część Wschodniej. Po wojnie zniwelowano teren. Pozostałością dawnego ukształtowania terenu jest wzniesienie w północnej części Parku Staromiejskiego.
Przed wojną ulica Wschodnia była w większości zamieszkana przez ludność żydowską. Ulica ta była centrum rzemieślniczym – mistrzów krawiectwa, kaletnictwa, kuśnierstwa. Północna część ulicy obfitowała w jatki. Południowa i centralna część ulicy została zabudowana kamienicami czynszowymi ze wspaniałymi, zdobnymi w sztukaterie frontonami. Większość żydowskich mieszkańców Wschodniej została przesiedlona do getta, a następnie zgładzona w obozach śmierci.
Po nacjonalizacji kamienice popadały powoli w ruinę. Niszczejąca substancja jest marnym odbiciem tego, co przedstawiała Wschodnia przed wojną. Kwartalny system zabudowy i specyfika podziału działek pod kamienice, sprawiła, że większość podwórek to typowe wielkomiejskie studnie lub bardzo długie podwórka, niejednokrotnie podwójne, łączące się np. z posesjami przy ulicach Piotrkowskiej, Kilińskiego lub Włókienniczej (Kamiennej), a nawet Jaracza. Po wojnie za sprawą nacjonalizacji podzielono większość mieszkań pomiędzy napływową ludność oraz pomiędzy Łodzian, którzy stracili swoje domy w wyniku przesiedleń i wyburzeń w północnej części miasta. Podziały mieszkań, często przypadkowe i nieprzemyślane, skutkowały w większości przypadków dewastacją budynków, klatek i infrastruktury. W większości budynków do lat 50–60 byli zatrudnieni stróże zamykający bramy. Później zrezygnowano z zamykania bram na noc i dozoru, co jeszcze bardziej sprzyjało niszczeniu budynków.
Dziś ulica Wschodnia nie jest dobrze kojarzona wśród mieszkańców Łodzi – a to za sprawą nadreprezentacji bezrobotnych, często uzależnionych od alkoholu pośród osób zamieszkujących te okolice. Krzyżująca się ze Wschodnią ulica Kamienna/Włókiennicza nie cieszyła się nigdy dobrą opinią, słynąc z domów czerwonych latarń i miejsc nielegalnego wyszynku. Owo odium przenikało też na ulicę Wschodnią. Nieuregulowane stany prawne poszczególnych budynków, rozdrobnienie własnościowe, pauperyzacja ludności zamieszkującej te obszary sprawiają, że Wschodnia nadal podupada. Czekając na wielkie inwestycje systemowe jedna z najciekawszych ulic starej Łodzi niszczeje, strasząc liszajami, zniszczonymi bramami i ogólnym zaniedbaniem.
Na Wschodniej działają dwie galerie: „Wschodnia” i „Rynek Sztuki”, redakcja miesięcznika Tygiel Kultury, oddział Stowarzyszenia Pisarzy Polskich, a także oddział Związku Literatów Polskich.
Ważniejsze obiekty.
Synagogi

</doc>
<doc id="914961" url="https://pl.wikipedia.org/wiki?curid=914961" title="Ulica Północna w Łodzi">
Ulica Północna w Łodzi

Ulica Północna w Łodzi ma około 1,64 kilometra długości, biegnie od ul. Nowomiejskiej do ul. Źródłowej.
Ulica powstała pomiędzy 1821 a 1823 rokiem wraz z regulacją (wyznaczeniem) osady Nowe Miasto, która została umiejscowiona na przeciwległym brzegu rzeczki Łódka, na południe od Starego Miasta. Osada zaprojektowana została na bazie kwadratu z oktagonalnym rynkiem (Rynek Nowego Miasta – dzisiejszy plac Wolności), na którym krzyżowały się prostopadłe ulice. Kontur osady ograniczały ulice: Zachodnia, Północna, Wschodnia i Południowa.
Ulica zmieniała swoją nazwę tylko raz. Podczas okupacji na niemieckojęzyczną "Nordstrasse". Po wojnie powrócono do pierwotnej nazwy.
Komunikacja miejska.
Ulicą Północną przebiegają następujące linie MPK Łódź (uwzględniono zmiany tras w czasie remontów):

</doc>
<doc id="914962" url="https://pl.wikipedia.org/wiki?curid=914962" title="Piwonia (dopływ Tyśmienicy)">
Piwonia (dopływ Tyśmienicy)

Piwonia (również "Jedlanka") – rzeka w Polsce, prawy dopływ Tyśmienicy, płynie przez Polesie Podlaskie w województwie lubelskim. 
Przebieg.
Pierwotnie rzeka wypływała z jeziora Łukie. W wyniku działalności człowieka obszar rzeki powiększył się i obecnie uznaje się, że Piwonia wypływa z jeziora Nadrybie na Równinie Łęczyńsko-Włodawskiej, około 12 km na północny wschód od Łęcznej. Przepływa przez jeziora Bikcze, Łukie, Zienkowskie i Cycowe. Do Jeziora Zienkowskiego rzeka nosi nazwę Piwonii Dolnej, środkowy bieg jest nazywany Zienkowskim Rowem.
We wsi Bohutyn rzekę przecina Kanał Wieprz-Krzna.
Ważniejsze miejscowości nad Piwonią to: Sosnowica, Przewłoka, miasto Parczew i Siemień (przy ujściu).
W latach 90. XX wieku prowadzono eksperymentalny projekt renaturalizacji rzeki na odcinku około jednego kilometra. Zainstalowano na niej ruchome zastawki, a także przełożono nurt z silnie przekształconego w latach 60. XX wieku koryta prostoliniowego i głęboko wciętego na płytkie i meandrujące wśród torfowiska niskiego.
Główne dopływy.
Główne dopływy to: Konotopa, Kodenianka, Kołodziejka, Piskorzanka i Rów Zienkowski.

</doc>
<doc id="914963" url="https://pl.wikipedia.org/wiki?curid=914963" title="Zienkowski Rów">
Zienkowski Rów



</doc>
<doc id="914964" url="https://pl.wikipedia.org/wiki?curid=914964" title="Hrabstwo Lawrence (Arkansas)">
Hrabstwo Lawrence (Arkansas)

Hrabstwo Lawrence (ang. "Lawrence County") to hrabstwo w stanie Arkansas w Stanach Zjednoczonych. Hrabstwo zajmuje powierzchnię lądową 1 518 km². Według szacunków US Census Bureau w roku 2005 liczyło 17 153 mieszkańców. Siedzibą hrabstwa jest miasto Walnut Ridge. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="914966" url="https://pl.wikipedia.org/wiki?curid=914966" title="Rebizanty">
Rebizanty

Rebizanty – zniesiona nazwa miejscowości w Polsce położona w województwie lubelskim, w powiecie tomaszowskim, w gminie Susiec, nad Tanwią.
Nazwa została zlikwidowana rozporządzeniem z 2001 roku, została włączona do wsi Huta Szumy.
W latach 1975–1998 miejscowość położona była w województwie zamojskim.
Miejscowość nie figuruje w rejestrze TERYT, ale jest w zestawieniach archiwalnych sprzed zniesienia.
Historia.
13 maja 1863 pod Rebizantami odbyła się koncentracja wojsk powstańczych mjr. Jana Żalplachty-Zapałowicza. Następnego dnia powstańcy przekroczyli pobliską granicę rosyjsko-austriacką na Tanwi i ruszyli na Tyszowce. Wyprawa zakończyła się klęską pod Tuczapami-Mołożowem 19 maja 1863.

</doc>
<doc id="914972" url="https://pl.wikipedia.org/wiki?curid=914972" title="Cysterna">
Cysterna

Cysterna (z łac. "cisterna", od "cista" paka; gr. "kistê", kosz) – zbiornik do gromadzenia i przechowywania cieczy, zwykle wody. Najczęściej cysterny służyły do gromadzenia deszczówki. Ich wielkość i pojemność zależała od potrzeb mieszkańców (od kilkunastu litrów do tysięcy metrów sześciennych – rezerwuary).
Cysterna w Biblii.
W Biblii hebrajskiej cysterny wspominane są bardzo często, Palestyna jest krajem o niewielkiej liczbie opadów, gromadzenie wody było zawsze w Ziemi Świętej sprawą życia lub śmierci. Cysterna to po hebrajsku "bor". Należy odróżnić ją od "beer", która może też być także zbiornikiem wodnym, w tym jednak przypadku mającym wewnętrzne źródło (por. Jr 2,13; Prz 5,15; Iz 36,16). Puste cysterny były używane jako więzienia (por. Jr 38,6; Lm 3,53; Ps 40,2; 69,15). Józef był przez braci spuszczony do cysterny (Rdz 37,24 – "bor").
Na terenie Izraela i Palestyny oraz innych krajów basenie Morza Śródziemnego zachowało się wiele cystern, niektóre są ogromnych rozmiarów (por. Masada, Jerozolima "Ecce Homo"). Pod domami Starego Miasta w Jerozolimie znajdują się systemy cystern.
Budowa i używanie cystern.
Cysterny budowane są w krajach, w których jest ograniczony dostęp do bieżącej wody. W dawnych czasach używano wody z cystern do celów kuchennych i higienicznych. Dzisiaj używa się wody z cystern przede wszystkim do nawadniania, ze względu na jej złą jakość. Cysterny, z których czerpie się wodę do celów gastronomicznych, są dziś wyposażane w filtry lub stosuje się inne metody w celu uzyskania wody o jak najlepszej jakości. Są w użyciu cysterny niezadaszone, jak również, te wyposażone w specjalny system kanałów, którymi deszczówka spływa do zbiornika centralnego. W tych przypadkach zaleca się zabezpieczenie wody przed dostępem komarów i alg, które wabione przez zbiornik, stają się przyczyną epidemii.
Niekiedy cysterny budowane są na dachach domów lub powyżej domu, w terenie, by woda mogła z nich spływać i zabezpieczać potrzeby człowieka. Niedobór wody uzupełniany jest w nich często ze studni i podziemnych zbiorników za pomocą pomp elektrycznych. Na przykład w Brazylii ten typ cystern był budowany z betonu, miał betonowe przykrycie (średnica 5 cm) z otworem, który umożliwiał usuwanie szlamu i insektów. Po II wojnie światowej do produkcji takiego typu cystern zaczęto używać plastiku.
By woda w cysternie była zdatna, używający jej muszą dbać o czystość zbiornika. Powinien on być regularnie sprawdzany, szczelnie zamknięty i często opróżniany. Cysterny czyści się roztworem chloru. W niektórych krajach zalecane jest napełnianie cystern wodą przywiezioną z innego miejsca. Jeśli woda nie jest sprawdzona, zaleca się by nie stosowano jej do celów gastronomicznych.
Wiele cystern używanych jest w Stanach Zjednoczonych do podlewania upraw szklarniowych. Niektóre kraje lub regiony, np. Bermudy czy Wyspy Dziewicze mają specjalne przepisy, które obligują budujących nowe domy do wyposażania ich w cysterny na wodę deszczową. W Japonii, Niemczech i Hiszpanii państwo stosuje specjalne ulgi podatkowe dla wyposażających domy w cysterny.

</doc>
<doc id="914974" url="https://pl.wikipedia.org/wiki?curid=914974" title="Bździna">
Bździna



</doc>
<doc id="914975" url="https://pl.wikipedia.org/wiki?curid=914975" title="Łazowna">
Łazowna

Łazowna () - struga, lewy dopływ Tanwi o długości 11,29 km.
Struga płynie na Płaskowyżu Tarnogrodzkim. Wypływa na terenie wsi Bukowina, przepływa przez Biszczę i uchodzi do Tanwi w Wólce Biskiej.

</doc>
<doc id="914976" url="https://pl.wikipedia.org/wiki?curid=914976" title="Staw Grunfeld">
Staw Grunfeld

Staw Grunfeld (przez mieszkańców śródmieścia Katowic nazywany potocznie "Grünfeldem") – użytek ekologiczny znajdujący się w Katowicach, w dzielnicy Brynów część wschodnia-Osiedle Zgrzebnioka, na zachód od lotniska na Muchowcu, między ulicami Bazaltową i Krzemienną.
Staw ma powierzchnię 4,7 ha. Powstał po zalaniu wodą dawnego wyrobiska, z którego wydobywano glinę na potrzeby założonej tu w drugiej połowie XIX w. cegielni. Staw bierze swą nazwę od jej dawnego właściciela – znanego katowickiego przedsiębiorcy budowlanego Ignatza Grünfelda. Zalanie stawu wodą nastąpiło wkrótce po zaprzestaniu funkcjonowania cegielni na skutek pożaru w 1934 roku. Jego głębokość dochodzi do 20 metrów. Woda w stawie pochodzi z naturalnych wód podziemnych wypływających w wyniku przecięcia w trakcie wydobywania gliny warstw wodonośnych.
Brzegi stawu pokrywają zarośla wierzbowe, niezbyt obfite płaty roślinności nadwodnej oraz trzcinowisko (trzcina pospolita, pałka szerokolistna). Liczne występowanie płazów oraz owadów związanych ze środowiskiem wodnym (m.in. 28 gatunków ważek). Miejsce lęgowe ptaków wodno-błotnych, m.in. łysek. Dogodne miejsce tarła ryb. Staw jest rezerwą wody dla obszaru zabudowanego. Od 1996 do 2003 roku objęty był ochroną prawną.

</doc>
<doc id="914977" url="https://pl.wikipedia.org/wiki?curid=914977" title="Wirowa">
Wirowa

Wirowa – rzeka, lewy dopływ Tanwi o długości 36,04 km. 
Płynie na Płaskowyżu Tarnogrodzkim. Wypływa na zachód od Majdanu Sieniawskiego (przysiółka Dobrobol) i płynie w kierunku wschodnim. Przepływa przez Moszczanicę, Koziejówkę, Ułazów i Stary Lubliniec, gdzie skręca na północny zachód i za Zamchem uchodzi do Tanwi. Przy ujściu Wirowa jest dużo szersza od Tanwi.
Główne dopływy Wirowej to rzeka Brusienka, strugi Łówczanka, Paucza i Różaniec oraz potoki Dzikowski Potok, Jasienica, Kaflewa, Nitka, Sokola i Wiejski Potok.

</doc>
<doc id="914978" url="https://pl.wikipedia.org/wiki?curid=914978" title="Lubienia (dopływ Tanwi)">
Lubienia (dopływ Tanwi)

Lubienia ("Lubienica") – struga, lewy dopływ Tanwi o długości 19,16 km.
Struga płynie na Płaskowyżu Tarnogrodzkim. Wypływa w rejonie Różańca i płynie w kierunku północno-wschodnim przez obszar gminy Tarnogród i gminy Obsza (powiat biłgorajski). Lubienia przepływa przez Babice i Dorbozy i uchodzi do Tanwi na wschód od Łukowej. Stare koryto Lubieni uchodzi do potoku Mucha.
Głównym dopływem Lubieni jest potok Pasternik.

</doc>
<doc id="914979" url="https://pl.wikipedia.org/wiki?curid=914979" title="Borowina (rzeka)">
Borowina (rzeka)

Borowina – rzeka na Płaskowyżu Tarnogrodzkim, lewy dopływ Tanwi o długości 18,93 km. Wypływa kilkoma strugami w rejonie Potoka Górnego, przepływa przez Lipiny Dolne i uchodzi do Tanwi we wsi Sieraków.
Głównym dopływem Borowiny jest struga Brzezina.

</doc>
<doc id="914981" url="https://pl.wikipedia.org/wiki?curid=914981" title="Park stanowy Escalante Petrified Forest">
Park stanowy Escalante Petrified Forest

Park stanowy Escalante Petrified Forest (ang. "Escalante Petrified Forest State Park") – park stanowy w środkowej części amerykańskiego stanu Utah. Park leży na wysokości 1798 m n.p.m., około 30 km na północ od Grand Staircase-Escalante National Monument
Główną atrakcją parku są licznie występujące tu w naturze kawałki skrzemieniałego drewna, podobne do tych znajdujących się w Parku Narodowym Skamieniały Las w Arizonie. W parku znajduje się również muzeum, w którym poza skrzemieniałymi kawałkami drewna znajdują się również skamieniałe kości dinozaurów oraz artefakty pozostawione przez Indian z antycznego plemienia Fremont. Atrakcją parku jest także sztucznie utworzone jezioro, na którym można uprawiać sporty wodne.

</doc>
<doc id="914982" url="https://pl.wikipedia.org/wiki?curid=914982" title="Chromatyny">
Chromatyny



</doc>
<doc id="914986" url="https://pl.wikipedia.org/wiki?curid=914986" title="Massacre (zespół muzyczny)">
Massacre (zespół muzyczny)

Massacre – awangardowe amerykańskie trio rockowe.
Grupa powstała 14 lutego 1980 na życzenie Petera Blegvada w składzie Fred Frith (gitara, głos), Bill Laswell (gitara basowa) i Fred Maher (perkusja i instr. perkusyjne). Wszyscy trzej grali aktualnie w zespole Material i przez okres dwu lat oba zespoły koegzystowały ze sobą.
W 1981 r. grupa wydała nowatorski, instrumentalny album "Killing Time", który wywarł olbrzymi wpływ na ambitniejsze zespoły rockowe. Album ten powstał pod wyraźnym momentami wpływem awangardowej grupy Captain Beefheart and His Magic Band. Zawierał 13 przeważnie dość krótkich utworów o zwartej konstrukcji i wyszukanej rytmice. Mimo odniesionego sukcesu z zespołu odszedł perkusista Fred Maher. Pozostali dwaj muzycy zajęli się więc swoimi prywatnymi projektami.
Grupa reaktywowała się w 1997 r. z nowym, wybitnym perkusistą Charlesem Haywardem (były muzyk awangardowego tria This Heat) i w styczniu 1998 r. nagrała a potem wydała swój drugi album "Funny Valentine", na którym znalazło się 11 stosunkowo długich kompozycji o zdecydowanie luźniejszej formie w stosunku do pierwszego albumu i bardziej improwizatorskich. 
W 2001 r. ukazał się ich trzeci, tym razem koncertowy, album "Meltdown", który jest niezwykłym popisem technicznych i improwizatorskich umiejętności muzyków. Po nagraniu tej płyty Frith, Laswell i Hayward ponownie zajęli się swoimi indywidualnymi projektami.
W maju 2007 ukazał się ich czwarty album "Lonely Heart". Dysk ten jest zapisem wybranych utworów nagranych na festivalu Sons d'Hiver w Paryżu i na Roskilde Festival w 2003 r.

</doc>
<doc id="914991" url="https://pl.wikipedia.org/wiki?curid=914991" title="Edyta Kucharska">
Edyta Kucharska

Edyta Kucharska (ur. 9 grudnia 1977 roku w Rawie Mazowieckiej) – polska siatkarka, zawodniczka uniwersalna, najczęściej grająca na pozycji środkowej.
Życiorys.
Urodziła się 9 grudnia 1977 r. w Rawie Mazowieckiej. W wieku 10 lat trafiła na szkolny SKS, gdzie prowadzone były zajęcia z siatkówki. Tam siatkarskiego rzemiosła nauczył ją Andrzej Ostrowski.
Po ukończeniu szkoły podstawowej przeniosła się do Łodzi, gdzie w klubie Start Łódź spędziła kolejne 6 lat. Tu zanotowała pierwsze sportowe osiągnięcie – brązowy medal mistrzostw Polski juniorek starszych, a później awans do pierwszej ligi. Na pierwszoligowych parkietach dostrzegli ją działacze AZS-u Opole, którego barw broniła przez następne 2 lata. W 2000 roku przeniosła się do Kalisza. Już w pierwszym sezonie grania w stolicy Południowej Wielkopolski (2000/2001) zdobyła wraz z koleżankami z ekipy brązowy medal. Zdecydowanie najlepszy w karierze Kucharskiej był sezon 2004/2005, kiedy pod wodzą nowego szkoleniowca, Alojzego Świderka, zespołowi udało się wywalczyć Mistrzostwo Polski. Ostatni sezon siatkarki w Kaliszu to występy w Grześkach, zakończone ponownie zdobyciem brązowego „krążka”, trzeciego już w karierze. Od sezonu 2006/2007 druga, według statystyk, środkowa sezonu 2004/2005 wybrała ofertę BKS-u Bielsko-Biała i barwy tego klubu reprezentowała przez dwa sezony. W sezonie 2008/2009 przeniosła się znowu do Wielkopolski, tym razem podpisała dwuletni kontrakt z drużyną znad Gwdy -Farmutilem Piła. Z tą drużyną sięgnęła po brązowy medal Mistrzostw Polski i SuperPuchar Polski. W sezonie 2010/2011 zawodniczka powróciła na pierwszoligowe parkiety, jej klubem była Gedania Żukowo. Po tym sezonie zakończyła karierę.
W sezonie 2015/2016 była grającą II trenerką II ligowego zespołu MKS Kalisz.

</doc>
<doc id="914992" url="https://pl.wikipedia.org/wiki?curid=914992" title="Janusz Kawecki">
Janusz Kawecki

Janusz Kawecki (ur. 21 stycznia 1943 w Grodnie) – polski inżynier, nauczyciel akademicki i publicysta, profesor nauk technicznych, członek Krajowej Rady Radiofonii i Telewizji w kadencji 2016–2022.
Życiorys.
W 1966 ukończył studia na Wydziale Budownictwa Lądowego Politechniki Krakowskiej. W 1972 uzyskał stopień doktora, w 1978 się habilitował. 9 marca 1992 otrzymał tytuł naukowy profesora.
Od 1966 do czasu przejścia na emeryturę pracował na Politechnice Krakowskiej, od 1990 na stanowisku profesora nadzwyczajnego, a od 2000 na stanowisku profesora zwyczajnego PK. Pełnił na tej uczelni funkcję dyrektora Instytutu Mechaniki Budowli na Wydziale Inżynierii Lądowej. Powoływany w skład Komitetu Inżynierii Lądowej i Wodnej Polskiej Akademii Nauk oraz Państwowej Komisji Akredytacyjnej. Od 1993 do 1996 był członkiem prezydium Rady Głównej Szkolnictwa Wyższego. Działacz Polskiego Związku Inżynierów i Techników Budownictwa oraz Krakowskiego Towarzystwa Technicznego. W pracy naukowej zajmował się zagadnieniami z zakresu dynamiki budowli, identyfikacji dynamicznej, jak też wpływu drgań na budowle i ludzi. Autor lub współautor m.in. monografii poświęconych inżynierii wiatrowej i diagnostyce dynamicznej, a także współautor podręczników akademickich.
Został sekretarzem rady programowej periodyku katolickiego „Droga”, a w 1995 członkiem rady programowej Radia Maryja. Stanął również na czele Zespołu Wspierania Radia Maryja, na antenie tej rozgłośni prowadził "Głos z Krakowa". Zasiadał także w radzie naukowej Wyższej Szkoły Kultury Społecznej i Medialnej w Toruniu. Zajmował się działalnością publicystyczną także w ramach Telewizji Trwam, „Naszego Dziennika” i „Mojej Rodziny”.
We wrześniu 2016 został powołany przez prezydenta RP Andrzeja Dudę na członka Krajowej Rady Radiofonii i Telewizji na okres sześcioletniej kadencji. W 2021 w ostatecznym głosowaniu jako jedyny spośród pięciu członków KRRiT głosował przeciwko przedłużeniu koncesji dla telewizyjnej stacji informacyjnej TVN24.
Odznaczenia i wyróżnienia.
Odznaczony Krzyżem Kawalerskim Orderu Odrodzenia Polski i Medalem Komisji Edukacji Narodowej, a także wyróżniony nagrodami branżowymi. Kawaler Zakonu Rycerskiego Grobu Bożego w Jerozolimie.

</doc>
<doc id="914994" url="https://pl.wikipedia.org/wiki?curid=914994" title="Until the End of the World">
Until the End of the World

Until the End of the World – piosenka rockowej grupy U2, pochodząca z wydanego w 1991 roku albumu, "Achtung Baby". Opowiada ona o historii Jezusa i Judasza. Mówi ona między innymi o Ostatniej Wieczerzy i o samobójstwie Judasza po tym, jak zdradził Jezusa.
Piosenka znalazła się na czternastym miejscu najczęściej wykonywanych utworów na koncertach zespołu. Została wykonana na żywo np. na ceremonii rozdania Brit Awards w 2001 roku, razem z „One”, „Beautiful Day” i „Mysterious Ways”. Zaśpiewano ją także, kiedy U2 wstępowało do Rock and Roll Hall of Fame.
Utwór znalazł się na koncertowych DVD grupy: , , i oraz U2 360° at the Rose Bowl. Pojawił się także na albumie kompilacyjnym The Best of 1990-2000.

</doc>
<doc id="914996" url="https://pl.wikipedia.org/wiki?curid=914996" title="Laskowo (Strzelno Klasztorne)">
Laskowo (Strzelno Klasztorne)

Laskowo – część wsi Strzelno Klasztorne w Polsce, położona w województwie kujawsko-pomorskim, w powiecie mogileńskim, w gminie Strzelno.
W latach 1975–1998 Laskowo administracyjnie należało do województwa bydgoskiego.

</doc>
<doc id="915001" url="https://pl.wikipedia.org/wiki?curid=915001" title="Tomaszewo (Strzelno Klasztorne)">
Tomaszewo (Strzelno Klasztorne)

Tomaszewo – część wsi Strzelno Klasztorne w Polsce, położona w województwie kujawsko-pomorskim, w powiecie mogileńskim, w gminie Strzelno. Wchodzi w skład sołectwa Strzelno Klasztorne.
W latach 1975–1998 Tomaszewo administracyjnie należało do województwa bydgoskiego.

</doc>
<doc id="915004" url="https://pl.wikipedia.org/wiki?curid=915004" title="Pomnik Wyzwolicieli Tallinna">
Pomnik Wyzwolicieli Tallinna



</doc>
<doc id="915005" url="https://pl.wikipedia.org/wiki?curid=915005" title="Zofijówka (Łąkie)">
Zofijówka (Łąkie)

Zofijówka – część wsi Łąkie w Polsce, położona w województwie kujawsko-pomorskim, w powiecie mogileńskim, w gminie Strzelno. Wchodzi w skład sołectwa Łąkie.
W latach 1975–1998 Zofijówka administracyjnie należała do województwa bydgoskiego.

</doc>
<doc id="915009" url="https://pl.wikipedia.org/wiki?curid=915009" title="Link (organizacja)">
Link (organizacja)

Link – brytyjska organizacja proniemiecka działająca pod koniec lat 30. XX w. w Wielkiej Brytanii
Link został założony w lipcu 1937 r. przez admirała sir Barry’ego Domville’a, b. członka Towarzystwa Anglo-Niemieckiego, który po wizycie w Niemczech w 1935 r. był zafascynowany wieloma aspektami narodowego socjalizmu. Link określał się jako niepartyjna organizacja kulturalna promująca przyjaźń brytyjsko-niemiecką. Do głównych działaczy należeli lord David Bertram Ogilvy Freeman-Mitford, Archibald Ramsay, gen. mjr John Fuller, Lambert Ward, Richard Findlay, H. T. Mills, lord William Formes-Sempill, C. E. Carroll, A. P. Laurie, Raymond Beazley, Hubert Maddocks. Jej liczebność wzrastała od ok. 1,8 tys. w marcu 1938 r. do ok. 4,3 tys. w czerwcu 1939 r. Organem prasowym było pismo „Anglo-German Review”, na którego łamach pojawiały się często treści pronazistowskie i antysemickie. Organizacja była obserwowana przez brytyjski wywiad MI5. Po wybuchu II wojny światowej sir B. Domville w lipcu 1940 r. został aresztowany i internowany w więzieniu w Brixton, a jego organizacja została rozwiązana.
Według sensacyjnej książki Anthony’ego Mastersa „The Man Who Was M: The Life of Charles Henry Maxwell Knight” organizacja Link została fikcyjnie reaktywowana jeszcze w 1940 r. przez Iana Fleminga, późniejszego twórcę serii o agencie 007 Jamesie Bondzie, który pracował wówczas w wywiadzie morskim. Celem tej operacji wywiadowczej było zwabienie do kraju Rudolfa Hessa, który zresztą rzeczywiście przyleciał do Wielkiej Brytanii w maju 1941 r.

</doc>
<doc id="915015" url="https://pl.wikipedia.org/wiki?curid=915015" title="Point of Grace">
Point of Grace

Point of Grace – amerykański zespół grający chrześcijańskiego rocka i współczesną muzykę chrześcijańską.
W skład zespołu wchodzą trzy kobiety: Shelley Breen, Heather Payne, Denise Jones i Terry Jones oraz dwóch stałych członków, Dana Cappillino (gitara) i Tommy McGee (gitara basowa). 
Ich debiutancki album został wydany w 1993 i od tego czasu grupa trafiła na listy przebojów współczesnej muzyki chrześcijańskiej.
W listopadzie 2003 Terry Jones opuściła zespół uzasadniając to chęcią spędzania więcej czasu z rodziną. Decyzję tę podjęła po narodzinach jej trzeciego dziecka.

</doc>
<doc id="915022" url="https://pl.wikipedia.org/wiki?curid=915022" title="Excelsior A33">
Excelsior A33

The Tank, Heavy Assault, A33 (Excelsior; czołg, ciężki, szturmowy A33) – brytyjski eksperymentalny czołg ciężki z okresu II wojny światowej bazowany na wcześniejszej konstrukcji Mk VIII Cromwell. Prace nad "Excelsiorem" prowadzono w wypadku niepowodzenia programu związanego z czołgiem piechoty Mk IV Churchill.
Firma English Electric zbudowała dwa prototypy czołgu bazowane na kadłubie "Cromwella", pierwszy z nich miał zawieszenie amerykańskiego czołgu M6 Heavy Tank, drugi zmodyfikowane zawieszenie "Cromwella". Po wejściu do produkcji "Churchilla" program został zakończony.
Drugi prototyp można oglądać w Bovington Tank Museum.

</doc>
<doc id="915024" url="https://pl.wikipedia.org/wiki?curid=915024" title="A33">
A33



</doc>
<doc id="915025" url="https://pl.wikipedia.org/wiki?curid=915025" title="Moje miasto (utwór)">
Moje miasto (utwór)

Moje miasto – utwór muzyczny Marii Peszek z 2005 roku. Muzykę utworu skomponował Wojciech Waglewski, natomiast autorami tekstu są Maria Peszek i Piotr Lachmann. Piosenkę wydano jako pierwszy singel z debiutanckiej płyty Peszek, "Miasto mania". Jako bonus na albumie znajduje się także remiks utworu, zatytułowany „Big City Mix”, autorstwa Niewinnych Czarodziei, czyli kolektywu muzycznego założonego przez Envee i DJ Maceo Wyro.
Teledysk.
Teledysk do tego nagrania wyreżyserowali Paweł Kozłowski i Błażej Górnicki, a jest on animacją zdjęć wykonanych przez Jacka Porembę. Wideoklip zdobył nagrodę w kategorii „plastyczna aranżacja przestrzeni” na Festiwalu Polskich Wideoklipów Yach Film 2006.

</doc>
<doc id="915026" url="https://pl.wikipedia.org/wiki?curid=915026" title="Tim Curry">
Tim Curry

Tim Curry, właśc. Timothy James Curry (ur. 19 kwietnia 1946 w Grappenhall, Warrington) – brytyjski aktor teatralny, filmowy, telewizyjny i musicalowy, producent filmowy, piosenkarz i autor tekstów piosenek.
Wczesne lata.
Urodził się w Grappenhall w Warrington jako syn Patricii, szkolnej sekretarki, i Jamesa Curry’ego, metodystycznego kapelana Marynarki Królewskiej (zm. 1958 na zapalenie płuc). Jego starsza siostra, Judith, urodziła się w Egipcie.
Po jego narodzinach rodzina wyjechała do Hongkongu. Dorastał w Warrington, gdzie w 1956 występował w amatorskich sztukach szekspirowskich. Po ukończeniu Lymm High School przeniósł się do południowego Londynu. W szkole średniej Kingswood w Bath śpiewał swoim chłopięcym sopranem metodystyczne pieśni religijne i ujawnił talent wokalny.
Studiował dramat i język angielski na Uniwersytecie Cambridge. Ukończył studia na Uniwersytecie Birmingham w Birmingham z dołączonymi honorami. Był jednym ze śpiewaków w chórze w musicalu "Hair" (1968) na londyńskiej scenie West End, gdzie dwa lata potem wystąpił w przedstawieniu "Połóż się, chyba cię kocham" ("Lie Down, I Think I Love You", 1970).
Kariera.
Debiutował na małym ekranie jako kelner w pociągu w telewizyjnym dramacie BBC "Tonąca ryba porusza się boczną drogą" ("Sinking Fish Move Sideways", 1968).
Odniósł sceniczny sukces kreacją doktora Franka-N-Furtera, kosmicznego transwestyty z Transseksualnej Transylwanii w londyńskim musicalu "The Rocky Horror Show" (1973) oraz kinowej wersji "The Rocky Horror Picture Show" (1975) u boku Susan Sarandon i Barry’ego Bostwicka. W 1976 nagrał pierwszy singel „Baby Love”, a dwa lata później wydał debiutancki album studyjny pt. "Read My Lips".
Był trzykrotnie nominowany do nagrody Tony za występy w produkcjach broadwayowskich; za tytułową rolę Wolfganga Amadeusa Mozarta w przedstawieniu "Amadeusz" (od 17 grudnia 1980 do 16 października 1983), za postać Alana Swanna w musicalu "Mój ulubiony rok" ("My Favorite Year", od 10 grudnia 1992 do 10 stycznia 1993) oraz jako król Artur w musicalu "Spamalot" (od 14 lutego do 18 grudnia 2005).
Powrócił na ekran w miniserialu "William Shakespeare – jego życie i czasy" ("Life of Shakespeare", 1978) w roli Williama Szekspira. W filmie fantasy Ridleya Scotta "Legenda" ("Legend", 1985) u boku Toma Cruise’a i Mii Sary zagrał szatana. W serialu CBS "Cwaniak" ("Wiseguy", 1989) pojawił się jako organizator muzyczny Winston Newquay. W kolejnej ekranizacji powieści Aleksandra Dumasa "Trzej muszkieterowie" ("Three Musketeers", 1993) wcielił się w postać kardynała Richelieu.
Zajmuje się także dubbingiem. Za użyczenie głosu kapitanowi Hakowi w serialu animowanym "Piotruś Pan i piraci" ("Peter Pan and the Pirates", 1990) otrzymał nagrodę Emmy. Brał też udział w przerywnikach "" jako Pierwszy Sekretarz ZSRR.
W czerwcu 2015 na gali rozdania nagród teatralnych Tony Award został uhonorowany za całokształt twórczości.
Życie prywatne.
W 1988 osiedlił się w Los Angeles w Kalifornii. Nigdy nie był żonaty i nie miał dzieci. Jego matka, Patricia, sekretarka szkoły, zmarła w czerwcu 1999 po dwóch latach walki z rakiem. Jego starsza siostra, Judith, była pianistką koncertową, która zmarła w 2001 na guza mózgu.
W lipcu 2012 przeszedł poważny udar mózgu, od tamtej pory porusza się na wózku inwalidzkim. To ograniczyło jego aktorstwo głównie do lektora, chociaż nadal występował jako piosenkarz i zaczął pojawiać się na konwencjach fanów w całej Ameryce Północnej.
W październiku 2020 wziął udział w czytaniu „na żywo” tekstu "The Rocky Horror Picture Show" w celu wsparcia Demokratycznej Partii Wisconsin, aby zebrać fundusze na kampanię prezydencką Joego Bidena.

</doc>
<doc id="915027" url="https://pl.wikipedia.org/wiki?curid=915027" title="Parki narodowe jeziora Turkana">
Parki narodowe jeziora Turkana



</doc>
<doc id="915028" url="https://pl.wikipedia.org/wiki?curid=915028" title="Parki Narodowe Jeziora Turkana">
Parki Narodowe Jeziora Turkana



</doc>
<doc id="915029" url="https://pl.wikipedia.org/wiki?curid=915029" title="Sebastian Matte">
Sebastian Matte

Sebastian Matte ("nid". Sebastiaan Matte) – był jednym z przywódców rewolty ikonoklastów w Niderlandach w 1566 roku. Z zawodu był kapelusznikiem, a we wczesnej młodości został mnichem, potem przeszedł na kalwinizm i został kaznodzieją protestanckim. Wygnany do Anglii, powrócił do Niderlandów i zaczął głosić swoje nauki. 1 sierpnia 1566 roku planował na czele uzbrojonej grupy liczącej około dwóch tysięcy ludzi przejąć władzę w miasteczku Veurne, jego plan nie powiódł się. Jednak już 10 sierpnia 1566 roku w Steenvoorde jego kazanie pobudziło tłum do plądrowania kościołów pod hasłami kalwinizmu, a przede wszystkim zakazu czczenia obrazów i posągów świętych. Tłum na czele z Jacobem de Buysere wdarł się do pobliskiego klasztoru św. Wawrzyńca i zniszczył w jego kaplicy posągi i obrazy przedstawiające świętych, a także naczynia liturgiczne. Był to początek trwającego kilka tygodni buntu obrazoburców.

</doc>
<doc id="915030" url="https://pl.wikipedia.org/wiki?curid=915030" title="Lake Turkana National Parks">
Lake Turkana National Parks



</doc>
<doc id="915031" url="https://pl.wikipedia.org/wiki?curid=915031" title="Sibiloi National Park">
Sibiloi National Park



</doc>
<doc id="915032" url="https://pl.wikipedia.org/wiki?curid=915032" title="Park Narodowy Sibiloi">
Park Narodowy Sibiloi



</doc>
<doc id="915033" url="https://pl.wikipedia.org/wiki?curid=915033" title="South Island National Park">
South Island National Park



</doc>
<doc id="915034" url="https://pl.wikipedia.org/wiki?curid=915034" title="Wałbrzych Szczawienko">
Wałbrzych Szczawienko

Wałbrzych Szczawienko – stacja kolejowa w Wałbrzychu, w województwie dolnośląskim, w Polsce.
W roku 2017 stacja obsługiwała 300–499 pasażerów na dobę.
Dworzec Wałbrzych Szczawienko był dużą stacją pasażersko-towarową. Został oddany do użytku 1 marca 1853 roku jako stacja pod nazwą Sorgau. 27 sierpnia 1945 roku została ona przemianowana na Słońsk Dolny (od ówczesnej, nadanej przez kolejarzy, nazwy dworca w Szczawnie – Słońsk Zdrój). Kolejne nazwy są już związane z obecną nazwą, a mianowicie Szczawienko i ostatecznie Wałbrzych Szczawienko. Dworzec znajduje się w dzielnicy Szczawienko przy ul. Stacyjnej.
Zdewastowany budynek stacyjny 30.12.2015 został przejęty przez miasto Wałbrzych, które zaplanowało jego remont. Remont rozpoczęto w listopadzie 2016 roku. Wyremontowany dworzec oddano do użytku 16.04.2018 r.. Jednocześnie, połączono dworzec z osiedlem Podzamcze linią komunikacji miejskiej.
29 września 2017 PKP PLK podpisało z konsorcjum Infrakol i TrackTec Construction umowę na przebudowę stacji Wałbrzych Szczawienko.

</doc>
<doc id="915035" url="https://pl.wikipedia.org/wiki?curid=915035" title="Fragile Allegiance">
Fragile Allegiance

Fragile Allegiance – gra komputerowa z rodzaju RTS, przeznaczona dla systemów operacyjnych MS-DOS i Windows 95. Jej producentem była nieistniejąca już firma Gremlin Interactive. Silnik graficzny gry realizował pełną animację jej przebiegu w czasie rzeczywistym. Gra była powrotnym sequelem gry K240 na Amigę, wydanym w nowej formie na platformę PC.
Scenariusz.
Gracz podejmuje się prowadzenia kolonizacji bogatych w rudy cennych surowców asteroid, w odległym i niezbadanym jeszcze rejonie kosmosu. Pracuje dla Ziemian, a dokładniej dla korporacji TetraCorp. Oprócz Ziemian, tereny te eksploruje także sześć innych kultur. Z pięcioma z nich można prowadzić negocjacje dyplomatyczne, gdyż podobnie jak Ziemianie należą do Federacji. Z agresywną cywilizacją Mauna można jedynie walczyć, gdyż nie należy do Federacji i nie posiada ambasadora.
Warunki początkowe.
Na początku gry gracz dysponuje jednym statkiem transportowym, zdolnym do założenia kolonii na asteroidzie. Ma także bazę na jednym asteroidzie, umożliwiającą przeżycie załogi do czasu budowy potrzebnych konstrukcji i urządzeń, oraz dysponuje kwotą miliona "kredytów". Pozwala ona na kolonizację kilku asteroid, budowę najpotrzebniejszych urządzeń i zakup planów ich bardziej zaawansowanych technologicznie odpowiedników. Dalsze środki zdobywa się przez sprzedaż Federacji wydobytej rudy, lub handel z innymi cywilizacjami.
Cele gry.
Celem gry jest kolonizacja jak największej liczby asteroid i wydobycie jak największej ilości rud. Można kolonizować puste, nie penetrowane przez inne cywilizacje asteroidy, lub stosować zbrojny podbój. Co prawda gra jest typu "open-end", jednakże rozgrywka kończy się automatycznie, jeśli grający wyeliminuje z obszaru gry wszystkie obce cywilizacje.

</doc>
<doc id="915037" url="https://pl.wikipedia.org/wiki?curid=915037" title="Central Island National Park">
Central Island National Park



</doc>
<doc id="915038" url="https://pl.wikipedia.org/wiki?curid=915038" title="Park Narodowy Central Island">
Park Narodowy Central Island



</doc>
<doc id="915039" url="https://pl.wikipedia.org/wiki?curid=915039" title="Park Narodowy South Island">
Park Narodowy South Island



</doc>
<doc id="915040" url="https://pl.wikipedia.org/wiki?curid=915040" title="Alain Krivine">
Alain Krivine

Alain Krivine (ur. 10 lipca 1941 w Paryżu, zm. 12 marca 2022 tamże) – francuski polityk, współzałożyciel trockistowskiej Rewolucyjnej Ligi Komunistycznej, jeden z liderów IV Międzynarodówki.
Życiorys.
Alain Krivine był z wykształcenia historykiem. Pracował jako nauczyciel historii w jednym z paryskich liceów i sekretarz redakcji w wydawnictwie Hachette do 1968.
W 1955 dołączył do komunistycznej organizacji młodzieżowej "Jeunesses Communistes". W 1965 stworzył organizację "Jeunesse communiste révolutionnaire", rozwiązaną decyzją administracyjną w 1968. W 1966 został wykluczony z Francuskiej Partii Komunistycznej za brak poparcia dla kandydatury François Mitterranda. Uczestniczył w wydarzeniach związanych z paryskim majem 1968, zyskując publiczną rozpoznawalność. Odbywając służbę wojskową w Verdun, był po raz pierwszy kandydatem na prezydenta Francji w 1969 (otrzymał 1,05% głosów). Po powrocie do stolicy rok później został dziennikarzem pisma „Rouge”.
Również w 1969 współtworzył "Ligue communiste", rozwiązaną w 1973. W 1974 stał się członkiem biura politycznego Rewolucyjnej Ligi Komunistycznej i członkiem komitetu wykonawczego IV Międzynarodówki. W tym roku był ponownie kandydatem na prezydenta (dostał 0,36% głosów), tworząc przy okazji "Front communiste révolutionnaire".
W latach 1999–2004 był deputowanym do Parlamentu Europejskiego, wybranym z wspólnej listy trockistów. Zasiadał w grupie Zjednoczonej Lewicy Europejskiej i Nordyckiej Zielonej Lewicy, a także w Komisji Prawnej i Rynku Wewnętrznego.
W 2006 zakończył regularną działalność polityczną, odchodząc z biura politycznego LCR. Na czele jego formacji politycznej stanął Olivier Besancenot.

</doc>
<doc id="915042" url="https://pl.wikipedia.org/wiki?curid=915042" title="Glenn Roeder">
Glenn Roeder

Glenn Victor Roeder (ur. 13 grudnia 1955 w Woodford, zm. 28 lutego 2021) – brytyjski piłkarz i trener.
Kariera piłkarska.
Piłkarską karierę rozpoczynał w 1973 roku w ekipie Leyton Orient, gdzie występował przez 5 sezonów. Był obrońcą. Rozegrał 115 spotkań ligowych, w których zdobych 4 bramki. Zespół Leyton Orient grał wtedy w drugiej lidze. W 1978 roku Roeder przeniósł się do pierwszej ligi. Drużyna Queens Park Rangers pozyskała go za 250 tysięcy funtów.
Podczas pierwszego sezonu pobytu Glenna na Loftus Road, drużyna spadła na zaplecze Premiership. W barwach drużyny QPR wystąpił 157 razy i zdobył 17 goli. Następnie przeszedł do Newcastle United, które grało wówczas w drugiej lidze. Przed przejściem do drużyny "Srok" był wypożyczony do drużyny Notts County. Zagrał tam 4 spotkania. W sezonie 1982/1983, jego nowa drużyn zajęła 5. miejsce w lidze, a drużyna, z której odszedł – QPR wygrała rozgrywki ligowe. Sezon później Newcastle United ukończył ligę na trzecim miejscu i po pięcioletniej przerwie powrócił do Premiership. Przez następne cztery sezony, drużyna zajmowała miejsca w środku tabeli, a w piątym spadła z ligi. Wtedy Roeder opuścił drużynę Newcastle United. Łącznie w barwach "Srok" zagrał w 193 spotkaniach ligowych i trafił do siatki rywali 8 razy. W sezonie 1989/1990 grał w drugoligowym Watford FC. W przeciągu dwóch i pół sezonu rozegrał 78 ligowych gier, strzelił 2 bramki. W 1992 roku zdecydował się na powrót do swojej pierwszej drużyny – Leyton Orient.
Kariera trenerska.
Pracę jako trener rozpoczął w 1992 roku w zespole Gillingham FC. Był tam grającym trenerem. Spędził tam rok. W tym czasie drużyna wygrała tylko 13 z 51 spotkań i sezon skończyła na przedostatnim miejscu. W sezonie 93/94 był managerem swojego dawnego klubu – Watford FC. W pierwszym sezonie pod wodzą Roedera drużyna zajęła 19. lokatę w drugiej lidze, ale sezon później "Szerszeniom" brakowało 3 punktów do gry w play-off. W następnym sezonie od samego początku rozgrywek plasowali się na niskich pozycjach w tabeli. W lutym Watford FC spadł na ostatnie miejsce. Wtedy Roeder został zwolniony. Nowym trenerem został Graham Taylor. Nie uratował on jednak drużyny przed spadkiem. Następne pięć lat kariery Roedera to praca w West Ham United i Reprezentacji Anglii. W 2001 roku, z drużyny "Młotów" odszedł dotychczasowy trener Harry Redknapp, władze ekipy postanowiły sprowadzić do klubu Steve'a McClarena lub Alana Curbishleya, jednak ta sztuka się nie udała. Postanowiono dać szansę Glennowi Roederowi.
W roku 2002 West Ham United zajął 7 pozycję w tabeli. 21 kwietnia 2003 roku lekarze wykryli guza mózgu u Glenna Roedera, a drużyna spadła z ligi.
Na początku 2006 roku z funkcji trenera Newcastle United został zwolniony Graeme Souness. Tymczasowym trenerem mianowano Glenna Roedera, a asystentem trenera był Alan Shearer. Gdy Roeder przejmował drużynę, ta zajmowała 15. miejsce w tabeli. Ostatecznie "Sroki" zajęły 7 lokatę, która oznaczała awans do Pucharu Intertoto. 16 maja 2006 roku podczas konferencji prasowej Glenn Roeder oficjalnie został nowym managerem Newcastle United. Zwolniony rok później po nieudanym sezonie, w którym popularny "The Toon" uplasował się na 13. miejscu w tabeli Premiership i odpadł w 1/8 finału rozgrywek o Puchar UEFA. Zastąpił go długoletni menedżer Boltonu Sam Allardyce.

</doc>
<doc id="915043" url="https://pl.wikipedia.org/wiki?curid=915043" title="Port lotniczy Weeze">
Port lotniczy Weeze

Port lotniczy Weeze (oficjalnie: "Airport Weeze", niem.: "Flughafen Weeze", kod IATA: NRN, kod ICAO: EDLV) – lotnisko tanich linii lotniczych, położone 6 km od Weeze i 89 km od centrum Düsseldorfu, w pobliżu granicy z Holandią. W 2010 obsłużyło 2 889 651 pasażerów. Mimo tego, że sąd niemiecki zatwierdził, iż nazywanie portu mianem "Düsseldorf" jest mylącym i nielegalnym w Niemczech, Ryanair nadal ogłasza ten kierunek lotów poza granicami Niemiec jako "Düsseldorf (Weeze)". Do Düsseldorfu jeżdżą autobusy. Można tam też dojechać koleją z dworca w centrum Weeze. Autobusem do dworca około 10 min (€2,5) i dalej koleją około 50 min. Przejazd samochodem trwa ponad godzinę.

</doc>
<doc id="915044" url="https://pl.wikipedia.org/wiki?curid=915044" title="Phillips, Craig and Dean">
Phillips, Craig and Dean

Phillips, Craig and Dean – amerykański zespół grający współczesną muzykę chrześcijańską oraz Trio. Pochodzą z Teksasu, USA. 
W skład zespołu od 1991 wchodzą Randy Phillips, Shawn Craig i Dan Dean i w tym składzie są do dzisiaj (2009). Ich płyty sprzedały się w liczbie ponad 2 mln egzemplarzy. 
Najbardziej popularne piosenki zespołu to „Favorite Song of All”, „My Praise”, „I Want to be Just Like You”, „Friend of God” i „You Are God Alone”.

</doc>
<doc id="915046" url="https://pl.wikipedia.org/wiki?curid=915046" title="Nigdy nie mów nigdy więcej">
Nigdy nie mów nigdy więcej



</doc>
<doc id="915047" url="https://pl.wikipedia.org/wiki?curid=915047" title="Aleksandr Radułow">
Aleksandr Radułow

Aleksandr Walerjewicz Radułow (ros. Александр Валерьевич Радулов; ur. 5 lipca 1986 w Niżnym Tagile) – rosyjski hokeista, reprezentant Rosji, dwukrotny olimpijczyk.
Jego brat Igor został również hokeistą. W sezonie 2011/2012 obaj grali razem w Saławacie Jułajew Ufa, a w 2012/2013 w CSKA Moskwa.
Kariera klubowa.
Wychowanek klubu Sputnik Niżny Tagił ze swojego rodzinnego miasta. Do National Hockey League był draftowany przez ten klub Nashville Predators w 2004 z numerem 15 (w pierwszej rundzie). Z klubem podpisał pierwotnie trzyletni kontrakt i występował w nim przez dwa sezony w latach 2006-08, po czym wrócił do Rosji i został zawodnikiem Saławatu Jułajew Ufa. W barwach baszkirskiego zespołu uzyskał wiele nagród indywidualnych (był regularnie jednym z najskuteczniejszych zawodników ligi KHL, a w 2011 roku zdobył Mistrzostwo Rosji (Puchar Gagarina). W marcu 2012 roku powrócił do Nashville Predators celem wypełnienia kontraktu i rozegrania sezonu w jego barwach. Podczas występów został ukarany dyscyplinarnie przez klub za niesportowy tryb życia tuż przed kluczowym meczem w fazie play-off (przebywał z nim wówczas Andrej Kascicyn). Po zakończeniu sezonu amerykański klub zwolnił Radułowa z zobowiązań kontraktowych, a sam zawodnik zadeklarował powrót do ligi KHL. W połowie czerwca 2012 roku poinformowano, że prawa do Radułowa nabył od Saławatu Jułajew Ufa moskiewski klub CSKA. Na początku lipca 2012 roku Radułow został zawodnikiem CSKA.
Został najskuteczniejszym hokeistą w historii ligi KHL. Na początku sezonu 2012/2013 legitymował się bilansem 301 punktów za 103 gole i 198 asyst.
Od lipca 2016 zawodnik kanadyjskiego klubu Montreal Canadiens w lidze NHL, związany rocznym kontraktem. Od lipca 2017 zawodnik Dallas Stars, związany pięcioletnim kontraktem (wówczas zawodnikiem Canadiens został dotychczasowy gracz Stars, Aleš Hemský). W lipcu 2022 ogłoszono jego transfer do Ak Barsa Kazań.
Kariera reprezentacyjna.
Uczestniczył w turniejach mistrzostw świata w 2007, 2008, 2009, 2011, 2013 oraz zimowych igrzysk olimpijskich 2010, 2014.

</doc>
<doc id="915050" url="https://pl.wikipedia.org/wiki?curid=915050" title="Kościół Chrześcijański „Wieczernik”">
Kościół Chrześcijański „Wieczernik”

Kościół Chrześcijański „Wieczernik” – związek wyznaniowy w Kielcach. W 2021 roku liczył 80 wiernych należących do dwóch parafii.
Historia.
Geneza Kościoła sięga początku lat 90. XX wieku. Pierwotnie była to grupa modlitewna na terenie diecezji kieleckiej należąca do Ruchu Odnowy w Duchu Świętym. 4 września 1992 roku członkowie wspólnoty bez wcześniejszego uzgodnienia z opiekującymi się nimi kapłanami rzymskokatolickimi zarejestrowali w Kielcach Stowarzyszenie Chrześcijańskie Nowy Początek. Początkowo gromadziło się około 30 osób. Po kilku miesiącach grupa rozrosła się do 300-400 osób zorganizowano konferencję „Złap Ducha”, na którą przyjechało około 700 osób.
Z czasem pod wpływem przybyłej ze Stanów Zjednoczonych Ameryki liderki Ireny Stankiewicz grupa zaczęła zapraszać na swoje spotkania przedstawicieli różnych Kościołów zielonoświątkowych i ewangelikalnych. Zaniepokoiło to władze kościelne i ordynariusza diecezji, którzy podjęli decyzję o zbadaniu działalności grupy i wyjaśnienia kontrowersji z nią związanych.
Po śledztwie podjętym na polecenie biskupa Kazimierza Ryczana stwierdzono, że stowarzyszenie w głoszonych przez siebie naukach znacznie oddaliło się od doktryny katolicyzmu i propaguje protestantyzm. Gdy próby dialogu z grupą nie dały rezultatu 16 lutego 1994 ordynariusz kielecki ekskomunikował członków stowarzyszenia Nowy Początek.
Wykluczeni z Kościoła rzymskokatolickiego członkowie stowarzyszenia nie zaprzestali swojej działalności ewangelizacyjnej i podjęli starania w Ministerstwie Spraw Wewnętrznych o rejestrację swojej wspólnoty jako niezależny Kościół. 1 lutego 1996 roku otrzymali wpis do rejestru związków wyznaniowych w dziale A pod numerem 107 jako Kościół Chrześcijański Wieczernik z siedzibą w Kielcach.
Charakterystyka.
Kościół Chrześcijański Wieczernik zaliczany jest (chociaż można uznaċ to za dyskusyjne ze względu na duże różnice doktrynalne z tymże ruchem w jego wersji „ortodoksyjnej”, np. bardzo duży nacisk stawiany na prorokowanie i tzw. strategiczną walkę duchową) do Ruchu Wiary. Współpracuje z innymi Kościołami zielonoświątkowymi. Oprócz działalności czysto religijnej jest organizatorem konferencji, kursów i szkoleń.
Organami Kościoła są Pastor, Rada Starszych i Rada Pastorów. Duchowieństwo wspólnoty stanowią pastorzy i starsi.

</doc>
<doc id="915054" url="https://pl.wikipedia.org/wiki?curid=915054" title="Mark Sheppard">
Mark Sheppard

Mark Andreas Sheppard (ur. 30 maja 1964 w Londynie) – brytyjski aktor oraz muzyk. Najbardziej znany jest ze swoich ról w serialach "Nie z tego świata" jako demon Crowley, "Battlestar Galactica" jako Romo Lampkin, "Uczciwy przekręt" jako śledczy ubezpieczeniowy James Sterling oraz z "Firefly" jako Badger.
Życie prywatne.
Mark Sheppard jest synem Williama Morgana Shepparda. W 2004 roku, 6 marca ożenił się z Jessicą. Małżeństwo zakończyło się rozwodem w 2014 roku. Mark i Jessica doczekali się dwóch synów Maxa i Williama. W grudniu 2014 roku Mark zaczął spotykać się z Luise Fudge, po tym jak poznali się na konwencie serialu Nie z tego świata (Supernatural). 20 sierpnia 2015 roku para się zaręczył by następnie 9 listopada zawrzeć związek małżeński podczas skromnej, prywatnej ceremonii w Denver, Colorado. 26 września ogłosili, że spodziewają się swojego pierwszego wspólnego dziecka. 1 marca 2016 roku przyszła na świat Isabella Rose.
Kariera.
Muzyka.
W wieku 15 lat Mark został profesjonalnym muzykiem i przez wiele lat nagrywał swoją muzykę i koncertował z zespołami i muzykami takimi jak Robyn Hitchcock, "Television Personalities" (Angielski zespół rockowy) i "Light a Big Fire" (irlandzki zespół rockowy). Mark grał na perkusji w drugim albumie "Light a Big Fire". Jako muzyk sesyjny nagrał albumy dla wielu zespołów w całej Europie i ostatecznie przeniósł się do Stanów Zjednoczonych.
Telewizja.
Jego praca w telewizji obejmuje występ w odcinku "Fire" (sezon 1, odcinek 12) w serialu "Z Archiwum X", rok w serialu "Soldier of Fortune, Inc." reżyserii Jerry’ego Bruckheimera, gościnne oraz powtarzające się role w serialach takich jak "Kancelaria adwokacka", "The Invisible Man", "Special Unit 2", "JAG", ", Kronika nie z tej ziemi, Las Vegas, Detektyw Monk, , Chuck" i "". Mark grał też demona o imieniu Arnon w serialu "Czarodziejki", postać o imieniu Badger (pół-komiczny szef mafii) z serialu "Firefly" a później Grahama Tanaka w serialu "Dollhouse". Sheppard wystąpił też jako złoczyńca w 5 sezonie serialu "24 Godziny" oraz nemezis Allison DuBois (granej przez Patricia Arquette) w "Medium". Pojawił się również w trzecim i czwartym sezonie "Battlestar Galactica" jako Romo Lampkin i grał powracającą rolę w "The Middleman" jako służący Neville. Był też widziany jako Anthony Anthros w , James Sterling w Uczciwym Przekręcie, Król Piekła Crowley w Nie z tego świata i jako włamywacz Tom Prescott w jednym z odcinków "Tożsamości szpiega". Grał też między innymi w serialach "Białe kołnierzyki" (w odcinku „Pilot”) i "Chuck" (jako dyrektor organizacji przestępczej Ring). Ostatnio pojawił się też w serialu "Magazyn 13". W 2011 roku wystąpił w dwóch odcinkach "Doktora Who": "Niemożliwy astronauta" (sezon 6, odcinek 1) oraz "Dzień księżyca" (sezon 6, odcinek 2) grając postać Cantona Everetta Delaware’a III. To pierwszy brytyjski serial w którym wystąpił. W październiku 2013 roku Sheppard wrócił do serialu "Białe kołnierzyki" i ponownie zagrał Curtisa Hagana.
Filmy.
Mark grał w filmach takich jak "W imię ojca"; komedii romantycznej "Lover's Knot"; rosyjskim dramacie historycznym "Powrót z piekła" (ang. "Out of the Cold"); thrillerze "Antidotum" (ang. "Unstoppable") i w "W mroku zła" (ang. "Broken").
Sheppard reżyserował film "Room 101". Był też wspomniany przy pracy z filmem "Nether World".
Gry Video.
Mark użyczył głosu Michaelowi Fordowi z gry "The Conduit". Głosu mentorowi Michaela, Johnowi Adamsowi użyczył ojciec Marka, "William Morgan Sheppard".
Głos.
Od 2011 roku Mark Sheppard jest „Głosem” BBC America od reklam i ogłoszeń.

</doc>
<doc id="915058" url="https://pl.wikipedia.org/wiki?curid=915058" title="Arc du Carrousel">
Arc du Carrousel

Arc de Triomphe du Carrousel – łuk triumfalny w Paryżu. Znajduje się na Place du Carrousel, niedaleko Luwru.
Historia.
Łuk został zaprojektowany na zlecenie cesarza Napoleona przez Charlesa Perciera i Pierre'a Fontaine'a i był wzorowany na łuku Konstantyna w Rzymie. Upamiętnia on wojskowe i dyplomatyczne zwycięstwa Napoleona, m.in. bitwę pod Austerlitz, poddanie Ulm, pokój w Preszburgu i traktaty tylżyckie.
Budowę przeprowadzono w latach 1806-1808. Początkowo na szczycie łuku były ustawione cztery konie z fasady weneckiej bazyliki świętego Marka, ale zostały zwrócone Wenecji w 1815 roku i zastąpione przez kwadrygę zaprojektowaną przez François Bosio. Po obu stronach kwadrygi stoją rzeźby zwycięstwa.

</doc>
<doc id="915062" url="https://pl.wikipedia.org/wiki?curid=915062" title="Multipleksacja statystyczna">
Multipleksacja statystyczna

 
Multipleksacja sygnałów polega na złożeniu poszczególnych sygnałów z koderów w jedną paczkę tak, aby móc je wyemitować na transponder. Następnie paczki składane są w bukiety.
Przeważnie sygnały nadawane są z pewną, z góry ustaloną przepływnością, która pozwala na odbiór sygnałów w zadowalającej jakości. Jednak w takim przypadku bardzo często zdarza się, że pasmo jest marnowane przy nadawaniu sygnałów posiadających strukturę statyczną. Może także wystąpić niekorzystna sytuacja, gdy szybkie zmiany obrazu doprowadzą do przekroczenia zakładanego poziomu przepływności sygnału, efektem czego będą straty części istotnych informacji.
Multipleksacja statystyczna służy właśnie do zapobiegania takim przypadkom. Istotą tej technologii jest predykcja prawdopodobnego zapotrzebowania na pasmo w danym kanale w ciągu następnego cyklu czasowego i zmiana przepływności w ten sposób by jak najefektywniej wykorzystać dostępne miejsce na transponderze.
Statystycznie każdy kanał zajmuje mniej miejsca stosując tę metodę niż w przypadku rezerwacji określonego przedziału pasma. Dodatkową zaletą jest wyeliminowanie ewentualnych strat istotnych elementów sygnału w przypadku przekroczenia zakładanej wartości.

</doc>
<doc id="915063" url="https://pl.wikipedia.org/wiki?curid=915063" title="Aleksandr Frołow (hokeista)">
Aleksandr Frołow (hokeista)

Aleksandr Aleksandrowicz Frołow (ros. Александр Александрович Фролов; ur. 19 czerwca 1982 w Moskwie) – rosyjski hokeista, reprezentant Rosji, olimpijczyk.
Kariera.
Wychowanek klubu Ruś Moskwa. Przez osiem sezonów grał w lidze NHL. Od maja 2011 zawodnik klubu Awangard Omsk w lidze KHL. Był kapitanem drużyny. Od listopada 2013 zawodnik CSKA Moskwa (w toku wymiany czterech zawodników wraz z nim do Moskwy trafił Stanisław Jegorszew, a do Omska Maksim Gonczarow i Siergiej Szyrokow). Od lipca 2015 zawodnik Torpedo Niżny Nowogród. Od maja do czerwca 2017 zawodnik Mietałłurga Nowokuźnieck. Od lipca 2017 zawodnik Amuru Chabarowsk. W lipcu 2018 został zawodnikiem południowokoreańskiego klubu Daemyung Killer Whales.
Uczestniczył w turniejach mistrzostw świata w 2003, 2007, 2009, 2010 oraz na zimowych igrzyskach olimpijskich 2006.

</doc>
<doc id="915064" url="https://pl.wikipedia.org/wiki?curid=915064" title="Ziębina">
Ziębina

Ziębina (przed 1945 niem. "Ziva", "Ziebe Bach", "Finkenbach") – potok, lewy dopływ Czernej Wielkiej o długości 30,04 km.
Wody Polskie jako źródło Ziębiny wskazują zbiornik „Balaton” w północno-wschodniej części Czerwonej Wody. Potok płynie na obszarze województwa dolnośląskiego i lubuskiego w Borach Dolnośląskich. Do Czernej Wielkiej uchodzi w okolicy dawnej wsi Nowoszów. Ziębina zasila w wodę kilka rybnych stawów hodowlanych – kompleks stawów k. Węglińca ze „Stawem Czaplim” i „Stawem Wolno Starym”, „Staw Syczków” oraz kompleks „Stawy Górne" k. Iłowej (do 1945 "Halbauer Teiche"). 

</doc>
<doc id="915065" url="https://pl.wikipedia.org/wiki?curid=915065" title="Cynthia Powell">
Cynthia Powell



</doc>
<doc id="915071" url="https://pl.wikipedia.org/wiki?curid=915071" title="Neisseria meningitidis">
Neisseria meningitidis



</doc>
<doc id="915075" url="https://pl.wikipedia.org/wiki?curid=915075" title="Muzeum Sztuk Użytkowych w Poznaniu">
Muzeum Sztuk Użytkowych w Poznaniu

Muzeum Sztuk Użytkowych w Poznaniu – oddział Muzeum Narodowego w Poznaniu, muzeum sztuki otwarte w 1965 jako Muzeum Rzemiosł Artystycznych. Od 1991, w związku z poszerzeniem profilu zbierania i zmiany ekspozycji, pod obecną nazwą. Mieści się w Zamku Królewskim w Poznaniu, wzniesionym w 1249, początkowo jako wieża mieszkalna księcia poznańskiego Przemysła I.
Jako oddział Muzeum Narodowego w Poznaniu jest wpisane do Państwowego Rejestru Muzeów, prowadzonego przez ministra właściwego do spraw kultury i ochrony dziedzictwa narodowego, zgodnie z art. 13 ustawy z dnia 21 listopada 1996 r. o muzeach.
Muzeum posiada 11.000 eksponatów, takich jak tkaniny, meble, szkło, srebro i inne, które wystawione są w układzie chronologicznym, od średniowiecza do współczesności. Przez dłuższy czas było nieczynne z powodu odbudowy Zamku Królewskiego. Ponowne otwarcie odbyło się 26 marca 2017r. Część pomieszczeń zrekonstruowanej rezydencji królewskiej jest przeznaczona na ekspozycję zbiorów muzeum. Wcześniej otwarto wieżę widokową.

</doc>
<doc id="915076" url="https://pl.wikipedia.org/wiki?curid=915076" title="Llibertaryzm">
Llibertaryzm



</doc>
<doc id="915078" url="https://pl.wikipedia.org/wiki?curid=915078" title="Libertaryzm">
Libertaryzm



</doc>
<doc id="915081" url="https://pl.wikipedia.org/wiki?curid=915081" title="Departament Zasobów Wewnętrznych Stanów Zjednoczonych">
Departament Zasobów Wewnętrznych Stanów Zjednoczonych

Departament Zasobów Wewnętrznych Stanów Zjednoczonych lub Departament Spraw Wewnętrznych Stanów Zjednoczonych (, ) – resort rządu Stanów Zjednoczonych odpowiadający za ochronę przyrody i zarządzanie zasobami naturalnymi kraju. Zajmuje się również sprawami rdzennych Amerykanów. Nie jest to odpowiednik ministerstw spraw wewnętrznych, odpowiadających w innych krajach za sprawy bezpieczeństwa wewnętrznego (w USA funkcję taką pełni Departament Bezpieczeństwa Krajowego). Na czele departamentu stoi sekretarz zasobów wewnętrznych, który jest członkiem gabinetu prezydenta.
Historia.
Departament ten został utworzony 3 marca 1849 roku.
Siedziba.
Siedziba Departamentu Zasobów Wewnętrznych Stanów Zjednoczonych mieści się Waszyngtonie. Jej adres to:
Department of the Interior
1849 C Street, NW
Washington, DC 20240
Stany Zjednoczone

</doc>
<doc id="915086" url="https://pl.wikipedia.org/wiki?curid=915086" title="Płaskowyż Chyrowski">
Płaskowyż Chyrowski

Płaskowyż Chyrowski (521.11; t. Płaskowyż Chyrowsko-Gródecki, Wysoczyzna Chyrowska) – mezoregion fizycznogeograficzny, w zachodniej części Podkarpacia Wschodniego, na Płaskowyżu Sańsko-Dniestrzańskim. 
Leży na obszarze wododziałowym pomiędzy dorzeczem Wisły (Morze Bałtyckie) i Dniestru (Morze Czarne). Na północy opada stromym, 80-metrowym progiem, przebiegająym przez Łuczyce, Siedliska, Mościska po Sądową Wisznię.
Region ten znajduje się głównie na Ukrainie, jedynie niewielki (100 km²) zachodni skraj jest na terytorium Polski. Sąsiaduje on od zachodu z Pogórzem Przemyskim, od północy z Doliną Dolnego Sanu a od południa z Górami Sanocko-Turczańskimi. 
Płaskowyż Chyrowski jest jedynym skrawkiem terytorium Polski leżącym na Podkarpaciu Wschodnim. Najwyższą kulminacją polskiej części Płaskowyżu jest Optyń (322 m n.p.m.).
Obszar ten jest prawie bezleśny, pokryty lessem. Dominuje tu rolnictwo. Głównymi ośrodkami miejskim na Płaskowyżu są Chyrów i Dobromil (oba na Ukrainie). Po stronie polskiej znajdują się Hermanowice, Rożubowice, Malhowice, Jaksmanice oraz dawne miasto Stanisławczyk.
Przez Płaskowyż Chyrowski przebiega nieczynna obecnie linia kolejowa w relacji Przemyśl–Zagórz (tranzytem przez Ukrainę).

</doc>
<doc id="915088" url="https://pl.wikipedia.org/wiki?curid=915088" title="Topielica (demon)">
Topielica (demon)

Topielica – w wierzeniach słowiańskich złowrogi demon zamieszkujący zbiorniki wodne, uznawana za partnerkę topielca. Topielica była duszą młodej dziewczyny, która utopiła się z rozpaczy lub ze zgryzoty, bądź została celowo przez kogoś utopiona.
Topielice ukazywały się pod postacią młodych dziewczyn z długimi jasnymi włosami. Wołaniem o pomoc lub śpiewem wabiły młodych mężczyzn, których następnie topiły.

</doc>
<doc id="915099" url="https://pl.wikipedia.org/wiki?curid=915099" title="Grisignana">
Grisignana



</doc>
<doc id="915101" url="https://pl.wikipedia.org/wiki?curid=915101" title="Jason Kapono">
Jason Kapono

Jason Alan Kapono (ur. 4 lutego 1981 w Long Beach, Kalifornia) – amerykański koszykarz, występujący na pozycji rzucającego obrońcy. Obecnie zawodnik Panathinaikosu Ateny.
Kariera.
Jason występował w drużynie gdzie grali również bracia O’Bannon. Ustanowił kilka rekordów, a mianowicie zdobył największą liczbę punktów w jednym sezonie w historii szkoły, oraz zdobył w jednym meczu aż 52 punkty. W ostatniej klasie zanotował następujące statystyki: 23.5 pkt, 7.6 as, 9.0 zb, 3.3 bl i 1.4 prz. W 1999 wystąpił w meczu gwiazd amerykańskich szkół średnich – McDonald’s All-American.
W college’u grał na uniwersytecie UCLA (University California Los Angeles). W swoim debiutanckim sezonie na parkietach NCAA, pokazał co potrafi i dostał się do pierwszej piątki pierwszoroczniaków CBS Sportsline, do pierwszej piątki Pac-10, i debiutantem roku swojej konferencji. Jeśli chodzi o średnią punktową to w historii tej uczelni lepszy był jedynie Don McLean. Jako młody koszykarz, zagrał w Młodzieżowych Mistrzostwach Świata, które odbyły się w 2000 roku. Reprezentacja zdobyła złoty medal (tak jak reprezentacja seniorów na IO w tym samym roku), a Jason notował 7 punktów na każdy mecz. Był dopiero piątym zawodnikiem w historii którzy zdobyli tysiąc punktów przez dwa pierwsze sezony, wcześniej dokonali tego MacLean, Murray, Lew Alcindor i Bill Walton. Jason Kapono jest typem strzelca, i ma wysoki procent za 3 punkty bo 47% w ostatnim sezonie.
Jason został wybrany w drafcie z numerem 31 w drugiej rundzie, w 2003 roku, przez Dallas Mavericks. Pierwszy sezon w NBA spędził jednak w Cleveland Cavaliers, zdobywając zaledwie 3,5 punktu na mecz. Następny sezon spędził w Charlotte gdzie zanotował już 8,5 punktu na mecz. Już jako debiutant w NBA zadziwiał skutecznością za trzy punkty (47%). Później podpisał kontrakt z Miami Heat, lecz w 2005 roku mówiło się o przejściu do Lakers, jednak Kapono został w gronie „Zarów”. Warto było zostać w tej drużynie ponieważ zdobyli mistrzostwo NBA, a wśród nich był właśnie Kapono. Podczas meczu gwiazd w Las Vegas, w sezonie 2006/2007 wystąpił w konkursie rzutów za trzy punkty. Okazało się, że jest najlepszym snajperem z trzy, i wygrał konkurs.Sezon 2006/07 był dla niego najlepszym w karierze, notował 11 punktów na mecz. Chyba nie trzeba już wspominać, że został liderem w skuteczności za trzy, średnia 51% mówi sama za siebie. Niestety w meczu przeciwko Atlanta Hawks, pod koniec sezonu zasadniczego upadł na stopę zawodnika własnej drużyny Jamesa Posey’ego i skręcił kostkę. Powrócił jednak do gry już po około trzech tygodniach. Heat zagrali w playofss, ale już wszyscy wiedzieli, że nie zdobędą mistrzostwa, i po szybkiej przeprawie 4-0 z Chicago Bulls, odpadli z tej fazy rozgrywek. Jason w tych playofss zagrał tylko 3 mecze i zdobywał tylko 5,7 punktu na mecz. Na początku lipca, 2007 roku podpisał kontrakt z Toronto Raptors wart 24 milionów dolarów za sezon 2007/08. Podczas Meczu Gwiazd w Nowym Orleanie wygrał po raz drugi z rzędu konkurs rzutów za trzy punkty. 9 czerwca 2009 roku został wymieniony za Reggie Evansa do Philadelphia 76ers.
Po nieudanym sezonie 2011/12 nie podpisał żadnego kontraktu w NBA. 15 listopada 2012 podpisał kontrakt z drużyną z greckiej ligi – Panathinaikosem Ateny.

</doc>
<doc id="915105" url="https://pl.wikipedia.org/wiki?curid=915105" title="Brodawica">
Brodawica



</doc>
<doc id="915112" url="https://pl.wikipedia.org/wiki?curid=915112" title="Mystery Train">
Mystery Train

Mystery Train – niezależny film wyreżyserowany przez Jima Jarmuscha według własnego scenariusza, wydany w 1989 roku. Obraz jest tzw. antologią filmową składającą się z trzech odrębnych historii dziejących się jednej nocy. Wszystkie trzy rozgrywają się w podupadłym hotelu w mieście Memphis w Stanach Zjednoczonych. W filmie pojawia się legenda bluesa i R&amp;B Screamin’ Jay Hawkins w roli nocnego portiera prowadzącego hotel oraz piosenkarz Tom Waits jako spiker radiowy.
Film został nakręcony latem w 1988 roku w Memphis. Swoją premierę miał 13 maja 1989 na Festiwalu Filmowym w Cannes, gdzie przyznano mu nagrodę za walory artystyczne. Amerykańska premiera dzieła odbyła się 17 listopada 1989. Film spotkał się z pozytywnymi recenzjami krytyków.
W 2010 roku ukazało się specjalne wydanie filmu na DVD, wzbogacone o dodatkowy materiał.
Fabuła.
Pierwsza historia zatytułowana jest "Far from Yokohama", a jej bohaterami jest dwójka japońskich nastolatków, Mitsuko (Youki Kudoh), wielka fanka Elvisa Presleya, oraz jej chłopak, Jun (Masatoshi Nagase). Po przybyciu do Memphis, para odwiedza siedzibę Sun Records, a następnie wędruje przez zaniedbaną południową część miasta i ostatecznie zatrzymuje się w hotelu Arcade.
Druga część, o tytule "A Ghost", przedstawia Włoszkę Luisę, młodą wdowę, która utknęła w Memphis transportując trumnę z ciałem zmarłego męża do kraju. Trafia ona do hotelu Arcade, gdzie postanawia wynająć pokój razem z nieznajomą Dee Dee (Elizabeth Bracco), która dopiero co zerwała z chłopakiem (jest nim Johnny z trzeciej części filmu). Kiedy Dee Dee zasypia, w pokoju pojawia się duch Elvisa Presleya i krótko rozmawia z Luisą.
W części trzeciej, zatytułowanej "Lost in Space", Johnny (Joe Strummer) upija się w barze po tym, jak stracił pracę i zerwał z dziewczyną, Dee Dee. Towarzyszą mu znajomi: Will (Rick Aviles) i Charlie (Steve Buscemi), brat Dee Dee, który cały czas myśli, że Johnny jest jego szwagrem. Mężczyźni udają się do sklepu monopolowego, gdzie Johnny dopuszcza się rabunku i strzela do właściciela sklepu. By uniknąć kłopotów, wszyscy trzej postanawiają skryć się na noc w hotelu Arcade. Rankiem Charlie odkrywa, że Johnny wcale nie jest jego szwagrem. Ten wówczas postanawia popełnić samobójstwo. Próbując go od tego odwieść, Charlie zostaje nieumyślnie postrzelony w nogę. Mężczyźni w pośpiechu opuszczają hotel.
Film kończy się pokazując bohaterów dwóch pierwszych części powracających do domu.

</doc>
<doc id="915117" url="https://pl.wikipedia.org/wiki?curid=915117" title="Kari Byron">
Kari Byron

Kari Elizabeth Byron (ur. 18 grudnia 1974 w San Francisco) – prezenterka telewizyjna i rzeźbiarka, najbardziej znana z programu popularnonaukowego "Pogromcy mitów" emitowanego na Discovery Channel.
Życiorys.
Ukończyła Los Gatos High School w 1996, jest też absolwentką Uniwersytetu Stanowego w San Francisco z 1998, gdzie studiowała film i rzeźbę. Po ukończeniu studiów przez rok uprawiała backpacking (głównie w Południowej Azji), zwiedzając Himalaje i biorąc udział w projektach artystycznych. Poza tym podróżowała po Wyspach Cooka, Fidżi, Tokio, Nepalu, Tajlandii, Malezji, Nowej Zelandii, Australii, Bali i Indiach. W 2006 wyszła za mąż za Paula Uricha. Razem mają córkę Stellę urodzoną 28 czerwca 2009. Ma pseudonim Ruda (ang. Red), ze względu na kolor włosów. W 2006, dzięki głosom czytelników magazynu "Wired", zdobyła tytuł People’s Choice Sexy Geek.
W 2010 roku została prowadzącą nowego programu popularnonaukowego "Naukowy zawrót głowy", nie rezygnując jednak z występów w "Pogromcach mitów".
"Pogromcy mitów".
W programie "Pogromcy mitów" tworzy zespół juniorów ("Build Team") wraz z Torym Bellecim i Grantem Imaharą oraz występuje obok gospodarzy programu Adama Savage’a i Jamiego Hynemana, wspólnie testując prawdziwość popularnych „mitów”.
Została przyjęta do programu w 1. serii, dzięki uporczywemu pokazywaniu się w należącym do Hynemana M5 Industries w nadziei zatrudnienia. W pierwszym dniu jako pracownik została poproszona przez Hynemana i producenta "Pogromców mitów", Petera Reesa, o pomoc przy jednym z mitów, głoszącym, że osoba otyła może zostać przyssana do samolotowej toalety próżniowej. Byron zrobiono więc trójwymiarowy skan pośladków, żartobliwie komentowany później przez artystkę jako przyjęcie do pracy „za tyłek”. Używając komputerowego rysika, zmodyfikowała skan tak, aby przypominał uda i pośladki kobiety z nadwagą. Właściwą replikę wykonały maszyny opierające się o te dane. Za to zadanie zapłacono jej 100 dolarów. Zgodziła się gdyż, jak twierdzi, sądziła, że nikt tego nie obejrzy. Jednak montażyści zdecydowali, że to pójdzie.
W roku 2009, będąc na urlopie macierzyńskim, została tymczasowo zastąpiona w programie przez Jessi Combs.

</doc>
<doc id="915121" url="https://pl.wikipedia.org/wiki?curid=915121" title="Scheinfeld">
Scheinfeld

Scheinfeld – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, siedziba wspólnoty administracyjnej Scheinfeld. Leży w Steigerwaldzie, ok. 15 km na północny zachód od Neustadt an der Aisch, przy drodze B8.
Dzielnice.
W skład miasta wchodzą następujące dzielnice: 
Polityka.
Rada miasta:
Współpraca.
Miejscowości partnerskie:

</doc>
<doc id="915130" url="https://pl.wikipedia.org/wiki?curid=915130" title="Ludwik Józef de Bourbon-Condé">
Ludwik Józef de Bourbon-Condé

Ludwik Józef de Bourbon-Condé, fr. "Louis Joseph de Bourbon" (ur. 9 sierpnia 1736 w Paryżu, zm. 13 maja 1818 tamże) – książę de Condé w latach 1740-1818.
Życiorys.
Był jedynym synem Ludwika IV Henryka, księcia de Condé, i Karoliny Hesse-Rotenburg ("Charlotty" lub "Caroliny"). 
Ludwik Józef zajmował ważne stanowisko na francuskim dworze królewskim - był Zarządcą Domu Królewskiego. Był również zarządcą Burgundii i generałem armii francuskiej.
3 maja 1753, w Wersalu Ludwik Józef ożenił się z Charlottą de Rohan-Soubise (1737-1760), córką Karola de Rohan, księcia de Soubise, księcia de Rohan-Rohan (1715-1787). Para miała 3 dzieci:
Podczas rewolucji francuskiej został on zmuszony do opuszczenia ojczyzny, w ten sposób uniknął więzienia i procesu. Jego decyzja okazała się słuszna, ponieważ podczas terroru Jakobinów wszyscy Burbonowie, którzy zostali we Francji, zostali aresztowani (nawet sam Filip Egalité, książę Orleanu, który popierał rewolucjonistów, został zgilotynowany w 1793).
Ludwik Józef spędził wygnanie w Anglii, gdzie w 1798 lub 1808 ożenił się po raz drugi, z Marią Katarzyną de Brignole-Sale (1737-1813), inną emigrantką, byłą żoną Honoriusza III Grimaldi, księcia Monako.
Ostatecznie w 1814 Ludwik Józef powrócił do ojczyzny razem z królem Ludwikiem XVIII. Zmarł tam w 1818, w wieku 82 lat.

</doc>
<doc id="915134" url="https://pl.wikipedia.org/wiki?curid=915134" title="Broken Flowers">
Broken Flowers

Broken Flowers – komediodramat wyreżyserowany przez Jima Jarmuscha. Nominowany do nagrody Złotej Palmy na Festiwalu Filmowym w Cannes. Premiera obrazu miała miejsce 5 sierpnia 2005.
Opis fabuły.
Główny bohater, Don Johnston (Bill Murray), to dawny donżuan, który oczekuje spokojnego życia na emeryturze, w dostatku, jaki zapewnił mu sukces finansowy w branży komputerowej. Jego dziewczyna, Sherry (Julie Delpy), zrywa z nim i wyprowadza się w momencie, kiedy pocztą przychodzi koperta, w którym jedna z jego ekskochanek, nie podpisując się, oświadcza, że ma 19-letniego syna, który właśnie uciekł z domu i prawdopodobnie wyruszył w poszukiwaniu swojego prawdziwego ojca. Początkowo Don nie przejmuje się sprawą, jednak jego sąsiad Winston (Jeffrey Wright), pasjonujący się książkami kryminalnymi, nakłania Dona do małego śledztwa. Winston odnajduje miejsca zamieszkania czterech kobiet, z którymi Johnston miał romans około 20 lat temu, i przygotowuje plan podróży. Don spotyka się z kolejno z: Laurą (Sharon Stone), Dorą (Frances Conroy), Carmen (Jessica Lange) oraz Penny (Tilda Swinton). Swoją wyprawę kończy odwiedzinami na grobie piątej kobiety, która zginęła 5 lat wcześniej. Po powrocie do swojego miasta, Don spotyka na ulicy młodego chłopaka (Mark Webber), którego podejrzewa o to, że jest jego synem.

</doc>
<doc id="915137" url="https://pl.wikipedia.org/wiki?curid=915137" title="Uffenheim">
Uffenheim

Uffenheim – miasto w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, siedziba wspólnoty administracyjnej Uffenheim. Leży ok. 27 km na zachód od Neustadt an der Aisch, nad rzeką Gollach, przy autostradzie A7, drodze B13 i linii kolejowej Monachium – Würzburg - Hanower/Frankfurt nad Menem.
Dzielnice.
W skład miasta wchodzą następujące dzielnice: 
Polityka.
Rada miasta:
Współpraca.
Miejscowości partnerskie:

</doc>
<doc id="915139" url="https://pl.wikipedia.org/wiki?curid=915139" title="Billy Connolly">
Billy Connolly

Billy Connolly, właśc. sir William Connolly (ur. 24 listopada 1942 w Anderston w Glasgow) – brytyjski aktor, komik, muzyk, prezenter. Odznaczony Orderem Imperium Brytyjskiego III klasy (CBE).
Życiorys.
Wczesne lata.
Urodził się przy 69 Dover Street w rodzinie Mary Connolly Adams, pracownika stołówki szpitalnej, i Williama Connolly’ego, technika instrumentalnego. Miał trzy siostry: Florence, Monę i Margaret. Już jako 15-latek przez swoich szkolnych kolegów uważany był za dziwaka, ze względu na wiosenne szaleństwo odwiedzania cmentarzy. Początkowo pracował dorywczo w bibliotece, piekarni, na budowie – platformie wiertniczej u wybrzeży Nigerii. Po powrocie do Glasgow zaczął występować w lokalnych teatrach, a następnie tworzył muzyczny duet The Humblebums. Podczas swoich występów lubił opowiadać dowcipy.
Kariera.
W 1975 nagrał utwór „D.I.V.O.R.C.E.”, który zdobył szczyt na brytyjskich listach przebojów. Debiutował w telewizji w tym samym roku z Big Banana Feet. W '76 komiks reputacji Connolly objechał USA z Eltonem Johnem. Powrócił do Wielkiej Brytanii, gdzie prowadził swój autorski program "The Billy Connelly Extravaganza", z którym przez trzy miesiące objechał brytyjskie miasta. W 1978 zrealizował przedstawienia teatralne, a wreszcie jako aktor na dużym ekranie w thrillerze "Rozgrzeszenie" ("Absolution", 1978) z Richardem Burtonem. W 1982 roku jego płyta okazała się wielkim sukcesem. W roku 1990 wprowadził program HBO "Whoopi Goldberg and Billy Connelly in performance", który okazał się jednak porażką, a jego reputacja w Stanach Zjednoczonych zaczynała spadać. Pojawił się w dramacie "Niemoralna propozycja" ("Indecent Proposal", 1993) i użyczył głosu do animowanego filmu Disneya "Pocahontas" (1995). W komedii sensacyjnej "Wspaniały Joe" ("Beautiful Joe", 2000) z Sharon Stone zagrał poczciwego i życzliwego dla ludzi sprzedawcę kwiatów.

</doc>
<doc id="915143" url="https://pl.wikipedia.org/wiki?curid=915143" title="Ippesheim">
Ippesheim

Ippesheim – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uffenheim. Leży w Steigerwaldzie, około 27 km na zachód od Neustadt an der Aisch.
Dzielnice.
W skład gminy wchodzą następujące dzielnice: 

</doc>
<doc id="915148" url="https://pl.wikipedia.org/wiki?curid=915148" title="Markt Nordheim">
Markt Nordheim

Markt Nordheim – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uffenheim. Leży w Steigerwaldzie, około 18 km na zachód od Neustadt an der Aisch.
Dzielnice.
W skład gminy wchodzą następujące dzielnice: 

</doc>
<doc id="915149" url="https://pl.wikipedia.org/wiki?curid=915149" title="Zizi Halama">
Zizi Halama

Zizi Halama, właśc. Józefina lub Józefa Helena Halama, po mężu: Józefa Sędzimirowa (ur. 17 stycznia 1905 w Czerwińsku nad Wisłą, zm. 3 października 1975 w Zakopanem) – polska tancerka.
Była córką tancerki Marty Cegielskiej i muzyka Stanisława Halamy. Do lat 30. XX wieku występowała z trzema siostrami i matką w zespole tanecznym Siostry Halama. Występowały głównie w warszawskich teatrach rewiowych takich jak Morskie Oko.
Następnie związała się z grupą baletową Feliksa Parnella, z którym występowała w różnych krajach Europy.
Wyszła za mąż za Stefana Sędzimira.
W 1950 z powodów zdrowotnych wycofała się ze sceny. Przez pewien czas poświęcała się pracy pedagogicznej. Ostatnie lata życia spędziła w Zakopanem.
Oboje z mężem pochowani są na Nowym Cmentarzu w Zakopanem.

</doc>
<doc id="915151" url="https://pl.wikipedia.org/wiki?curid=915151" title="Vanessa Villela">
Vanessa Villela

Vanessa Villela, właściwie "Vanessa Quiñones Romo" (ur. 28 stycznia 1978 w Meksyku) – meksykańska aktorka telewizyjna i filmowa.

</doc>
<doc id="915154" url="https://pl.wikipedia.org/wiki?curid=915154" title="Ergersheim (Niemcy)">
Ergersheim (Niemcy)

Ergersheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uffenheim. Leży około 20 km na południowy zachód od Neustadt an der Aisch, przy drodze B13.
Dzielnice.
W skład gminy wchodzą następujące dzielnice: 
Historia.
Pierwsze wzmianki o Ergersheim pochodzą z 25 grudnia 822, z dokumentów księcia Ludwika I Pobożnego.
Polityka.
Rada gminy składa się z 12 członków:

</doc>
<doc id="915155" url="https://pl.wikipedia.org/wiki?curid=915155" title="Lockheed XF-90">
Lockheed XF-90

Lockheed XF-90 – amerykański, prototypowy myśliwiec dalekiego zasięgu, przeznaczony do tzw. lotów penetracyjnych, daleko w głąb terytorium nieprzyjaciela oraz do towarzyszenia jako eskorta samolotom bombowym, wybudowany przez firmę Lockheed.
Historia.
XF-90 został wybudowany na zlecenie US Air Force jako myśliwiec dalekiego zasięgu do eskortowania bombowców. Obok Lockheeda również firma McDonnel rozpoczęła pracę nad samolotem spełniającym wymagania sił powietrznych, ich rezultatem był McDonnell XF-88 Voodoo, późniejszy McDonnell F-101 Voodoo oraz North American Aviation ze swoim North American YF-93. Firma wybudowała dwa prototypy, pierwszy z nich do swojego pierwszego lotu wystartował 4 czerwca 1949 roku. Ich osiągi jednak zostały uznane za niezadowalające, zwłaszcza za mały ciąg zespołu napędowego i XF-90 nigdy nie trafił do seryjnej produkcji. Pierwszy z prototypów na potrzeby testów został zniszczony w 1953 roku, drugi natomiast przetrwał do czasów obecnych i od roku 2003 znajduje się w National Museum of the United States Air Force w Ohio.
Konstrukcja.
XF-90 był jednomiejscowym, całkowicie metalowym, wolnonośnym dolnopłatem. Stalowy, skośny płat (35°) o obrysie trapezowym i profilu NACA 65-009 przeznaczonym do osiągania dużych prędkości. Wyposażony w lotki, sloty na krawędzi natarcia oraz dwuszczelinowe klapy na krawędzi spływu. Kadłub o konstrukcji półskorupowej, poszerzony z tłu w celu zmieszczenia dwóch silników położonych obok siebie. Usterzenie klasyczne (stateczniki i stery), skośne, skos usterzenia poziomego był większy niż płata głównego i wynosił 45°. Usterzenie poziome zamontowane było na stałe do statecznika pionowego w 1/3 jego wysokości. Podwozie trójzespołowe, przednie, jednokołowe chowane do wnęki kadłuba, główne, również jednokołowe, koła chowane do wnęk w kadłubie, golenie w skrzydła. Układ napędowy składał się z dwóch silników turboodrzutowych Westinghouse J34-WE-15 z krótkimi dopalaczami. Powietrze do silników dostawał się dwoma tunelami, których wloty umieszczone były po obu stronach kadłuba na wysokości kabiny pilota. Wloty zaopatrzone były w odsysacze warstwy przyściennej powietrza. Wyloty strumieni gazów z silników rozdzielone były przegrodą w celu uniknięcia wzajemnych interferencji. Paliwo znajdowało się w zbiorniku kadłubowym oraz dwóch mniejszych zbiornikach umieszczonych na końcówkach skrzydeł. Cała tylna część samolotu była odejmowana w celu ułatwienia dostępu do silników.
Uzbrojenie.
W wersji produkowanej seryjnie przewidywano, że stałe uzbrojenie strzeleckie składać się będzie z 6 karabinów 12,7 mm lub 4 działek 20 mm.

</doc>
<doc id="915162" url="https://pl.wikipedia.org/wiki?curid=915162" title="Siostry Halama">
Siostry Halama

Siostry Halama – polski zespół taneczny, który tworzyła tancerka Marta Cegielska (ur. 1887, zm. 1985) wraz z córkami:
Do lat 30. XX wieku cztery siostry wraz z matką występowały głównie w warszawskich teatrach rewiowych takich jak Morskie Oko i Perskie Oko.

</doc>
<doc id="915165" url="https://pl.wikipedia.org/wiki?curid=915165" title="Gollhofen">
Gollhofen

Gollhofen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uffenheim. Leży około 30 km na zachód od Neustadt an der Aisch, nad rzeką Gollach, przy autostradzie A7, drodze B13 i linii kolejowej Monachium – Würzburg – Frankfurt nad Menem/Hanower.
Gmina została mistrzem Niemiec za lata 2006/2007 w ogólnokrajowym konkursie wykorzystywania energii słonecznej.
Dzielnice.
W skład gminy wchodzą następujące dzielnice: 

</doc>
<doc id="915171" url="https://pl.wikipedia.org/wiki?curid=915171" title="Wilczopole-Kolonia">
Wilczopole-Kolonia

Wilczopole-Kolonia – kolonia w Polsce położona w województwie lubelskim, w powiecie lubelskim, w gminie Głusk.
W latach 1975–1998 miejscowość należała administracyjnie do województwa lubelskiego.
Kolonia stanowi sołectwo gminy Głusk.

</doc>
<doc id="915175" url="https://pl.wikipedia.org/wiki?curid=915175" title="Hemmersheim">
Hemmersheim

Hemmersheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uffenheim. Leży około 35 km na północny zachód od Neustadt an der Aisch, nad rzeką Gollach.
Dzielnice.
W skład gminy wchodzą następujące dzielnice: 
Polityka.
Rada gminy składa się z 8 członków:

</doc>
<doc id="915176" url="https://pl.wikipedia.org/wiki?curid=915176" title="Simple Kind of Life">
Simple Kind of Life

Simple Kind of Life – ballada pop-rockowa grupy No Doubt, wydana jako trzeci singel promujący ich czwarty album – "Return of Saturn" z sierpnia 2000. Piosenka została całkowicie stworzona przez Gwen Stefani, która napisała tekst i skomponowała muzykę.
Wideoklip.
Teledysk do piosenki został wyreżyserowany przez Sophie Muller. W klipie, wokalistka Gwen Stefani pojawia się w białej sukni ślubnej. Tekst piosenki i nakręconego video opowiada o marzeniach wokalistki, która pragnie założyć rodzinę i zostać mamą.

</doc>
<doc id="915180" url="https://pl.wikipedia.org/wiki?curid=915180" title="Emilia Gierczak">
Emilia Gierczak

Emilia Gierczak (ur. 25 lutego 1925 w Maszewie, pow. lubomelski, w województwie wołyńskim, zm. 16 marca 1945 w Kołobrzegu) – podporucznik, biorąca udział w walkach II wojny światowej.
Biografia.
Córka Leontyny i Józefa Gierczaków, właścicieli gospodarstwa rolnego. W 1938 Emila ukończyła siódmą klasę szkoły powszechnej w Lubomlu i rozpoczęła naukę w gimnazjum w Kowlu, należała tam do drużyny harcerskiej. W czerwcu 1939 skończyła klasę pierwszą, a we wrześniu rozpoczęła się II wojna światowa.
17 września 1939 Armia Czerwona wkroczyła na Kresy Wschodnie II RP, w tym na Wołyń, i rodzinna Gierczaków została wywieziona w pierwszej fali deportacji – 10 lutego 1940 aż pod koło polarne, a tam umieszczona w kołchozie w Pinedze w obwodzie archangielskim. Emilia Gierczak pracowała wówczas w kołchozowej piekarni.
25 września 1943 Emilia wraz z ojcem (plutonowy rezerwy) została wcielona do 1 Dywizji Piechoty im. Tadeusza Kościuszki, gdzie ją przydzielono do Samodzielnego batalionu kobiecego im. Emilii Plater. Wkrótce po wcieleniu do wojska została skierowana do szkoły oficerskiej w Riazaniu, którą ukończyła w dniu 9 lutego 1944 z wynikiem celującym w stopniu chorążego. Od lutego do maja 1944 była dowódcą plutonu fizylierów przy sztabie 1 DP, następnie została przeniesiona do 4 DP im. Jana Kilińskiego i wyznaczona na dowódcę I plutonu w 2 kompanii fizylierów 10 pp.
Od lipca do września 1944 wraz z plutonem przechodziła intensywne szkolenia, m.in. we wsi Stecówka koło Sum na Ukrainie, a następnie w miasteczku Ołyka na Wołyniu. We wrześniu 1944 podczas walk dywizji w rejonie Warszawy walczyła w pierwszej linii. 15 września 1944 za działalność w dowodzeniu mianowana podporucznikiem.
W styczniowej ofensywie 1945 roku oddziały 4 DP ruszyły w pościg za Niemcami na północny zachód. Emilia Gierczak wraz z innymi żołnierzami tej dywizji wzięła udział w walkach m.in. na Wale Pomorskim, w umocnieniach w Żabnie, Borujsku i Drawsku Pomorskim. Dowodziła swoim plutonem przy niszczeniu niemieckich schronów w rejonie Wierzchowa k. Drawska Pomorskiego, co otworzyło drogę innym pododdziałom pułku. Na początku marca 1945 dotarła w okolice miasta Kołobrzegu. Mimo choroby (grypy) uczestniczyła razem z 10 pp w ataku na parowozownię i zakłady farmaceutyczne w Kołobrzegu. Po zdobyciu parowozowni, rozpoczęto atak na fabrykę farmaceutyczną. Na własną prośbę Emilia Gierczak dołączyła do grupy szturmowej. W godzinach popołudniowych rozpoczął się następny atak. Opór Niemców został złamany, zakłady farmaceutyczne zdobyte. Zginęła 16 marca 1945. Po bitwie pochowano ją w pobliżu miejsca, gdzie zginęła, kilka miesięcy później przy latarni morskiej, na utworzonym 1 listopada 1945 cmentarzu żołnierzy polskich i radzieckich. 27 kwietnia 1963 miał miejsce jej trzeci pogrzeb, na Cmentarzu Bohaterów Walk o Kołobrzeg. Grób ppor. Emilii Gierczak został wydzielony – znajduje się z prawej strony pomnika w centralnej części nekropolii.
Odznaczenia.
Krzyżem Walecznych i rozkazem nr 08 z 9 kwietnia 1945 odznaczona pośmiertnie Krzyżem Srebrnym Orderu Wojennego Virtuti Militari przez dowódcę I Armii WP, a w 1997 na wniosek dyrektora I LO w Nowogardzie i ZKRPiBWP, Minister Obrony Narodowej awansował ją pośmiertnie na stopień porucznika.

</doc>
<doc id="915190" url="https://pl.wikipedia.org/wiki?curid=915190" title="COSAFA Cup 2007">
COSAFA Cup 2007

COSAFA Cup 2007 – rozpoczął się 28 kwietnia 2007 roku. W turnieju brało udział 13 reprezentacji:
W turnieju COSAFA Cup 2007 po remisie w regulaminowym czasie gry od razu następował konkurs rzutów karnych (nie było dogrywek).

</doc>
<doc id="915201" url="https://pl.wikipedia.org/wiki?curid=915201" title="Filip van Montmorency">
Filip van Montmorency

Filip van Montmorency (ur. 1524, zm. w Brukseli 5 czerwca 1568) – hrabia Horn (Horne, Hoorn, Hoorne), polityk, wojskowy.
Życie i kariera.
Filip van Montmorency urodził się prawdopodobnie w zamku Ooidonk w Nevele, był synem hrabiego Nevele, Jozefa van Montmorency. Po jego śmierci, matka Filipa, Anna van Egmont, ponownie wyszła za mąż. Ojczym Filipa, Jan - hrabia Horne, pozostawił mu w spadku hrabstwo Horne oraz posiadłości Heusden, Altena i Weert. Filip van Montmorency ożenił się w 1546 roku z Walpurgią van Nieuwenaar, został dworzaninem, a potem szambelanem cesarza Karola V. Młody hrabia Horne był dowódcą w armii hiszpańskiej, a następnie w 1555 roku został mianowany namiestnikiem Geldrii. W tym samym roku (niektóre źródła podają rok 1556) został członkiem Zakonu Rycerzy Złotego Runa.
W 1559 roku był admirałem i głównodowodzącym floty sprowadzonej przez Filipa II z Niderlandów do Hiszpanii. Po licznych sukcesach otrzymał w 1561 roku tytuł admirała Niderlandów i został członkiem Rady Państwa, gdzie wraz z Wilhelmem Orańskim i hrabią Egmont tworzył tzw. triumwirat (Ligę Możnych) w obronie wolności, który był opozycją w stosunku do kardynała Antoine’a Perrenot Granvelle, biskupa Atrechtu i przywódcy inkwizycji we Flandrii. Horne przeciwstawiał się hiszpańskiemu terrorowi - oddał order Złotego Runa, odmówił uczestnictwa w zjazdach w Bredzie i Hoogstraten, zezwolił kalwinistom na budowę świątyni za murami Tournai.
Chociaż hrabia pozostał do końca życia katolikiem, to jego tolerancja względem protestantów spowodowała, że Weert, gdzie mieszkał, stało się niemal bastionem reformacji. Po rewolcie ikonoklastów w 1566 roku pod wpływem licznych nacisków ze strony katolickich mieszkańców hrabstwa, a przede wszystkim namiestniczki Małgorzaty Parmeńskiej, hrabia Horne próbował odbudować pozycję kościoła katolickiego.
Aresztowanie i śmierć.
Po wydarzeniach w 1566 roku, król Filip II wysłał do Niderlandów nowego namiestnika – księcia Albę, który miał m.in. rozprawić się z buntownikami i heretykami. Triumwirat rozpadł się – Wilhelm Orański uciekł z Brukseli, a hrabia Egmont i Horne, którzy złożyli przysięgę na wierność królowi, pozostali. Przysięga nie na wiele się zdała i obaj hrabiowie 9 września 1567 roku zostali aresztowani na rozkaz Alby. Pomimo licznych protestów ze strony arystokracji, Alba był nieugięty i nie uwolnił więźniów.
3 czerwca 1568 roku przewieziono Horne’a z Gandawy do Brukseli, gdzie umieszczono go w Broodhuis (Maison du Roi), jednym z budynków przy placu Grote Markt (Grand Place). 4 czerwca Alba podpisał wyrok śmierci, a w uzasadnieniu podał poparcie hrabiego dla tzn. Kompromisu – zawiązanego przez arystokrację w 1565 roku do walki z inkwizycją, oraz zbyt dużą tolerancję dla kalwinistów w Tournai.
5 czerwca hrabiowie Horne i Egmont zostali ścięci na placu Grote Markt (Grand Place) w Brukseli. Hrabia Filip van Montmorency jest pochowany w kościele św. Marcina (Sint-Martinuskerk) w Weert.

</doc>
<doc id="915202" url="https://pl.wikipedia.org/wiki?curid=915202" title="Klucz raciąski">
Klucz raciąski

Klucz raciąski ("Klucz Raciąski Ziemskich Posiadłości Biskupstwa Kujawskiego") – historyczna nazwa dóbr ziemskich na Kujawach.
Pierwsze pisane informacje o kluczu raciąskim pochodzą z 1250, kiedy to książę kujawski i łęczycki Kazimierz I (syn Konrada mazowieckiego) wymienił posiadłości wchodzące w skład klucza jako własność biskupów kujawskich. Kazimierz I 6 października] 1250 w Sieradzu podpisał dokument, w którym zatwierdził biskupom kujawskim wszelkie prawa i przywileje, dotyczące ich posiadłości na ziemiach książęcych.
Są tam wymienione wszystkie dobra biskupie wchodzące w skład klucza raciąskiego:
Siedzibą klucza raciąskiego był zamek biskupów kujawskich w Raciążku. Klucz raciąski istniał do czasów I rozbioru (do 1772).

</doc>
<doc id="915203" url="https://pl.wikipedia.org/wiki?curid=915203" title="Dhani Harrison">
Dhani Harrison

Dhani Harrison (ur. 1 sierpnia 1978 w Windsorze) – brytyjski muzyk. Syn gitarzysty zespołu The Beatles, George’a Harrisona i jego drugiej żony, Meksykanki, Olivii Trinidad Arias.
Życiorys.
Jego imię pochodzi od nazwy dwóch nut w indyjskiej skali muzycznej – "dha" i "ni". Imię to oznacza w języku hindi "bogaty". W 2006, wraz z Oliverem Hecksem założył zespół muzyczny thenewno2, w którym gra na gitarze i syntezatorze, a także jest wokalistą.
Dzieciństwo i edukacja.
Dhani przyszedł na świat w Windsorze, 1 sierpnia 1978 roku. Miesiąc później (2 września) jego rodzice, George Harrison i Olivia Trinidad Arias pobrali się. Chłopiec dorastał w miejscowości Henley-on-Thames, położonej w hrabstwie Oxfordshire. Kiedy miał sześć lat, „wujek Ringo” udzielił mu pierwszej lekcji gry na perkusji. Dhani tak wystraszył się hałasu bębnów, że uciekł z pokoju.
Pierwszą szkołą do jakiej chodził była miejscowa "Badgemore Primary". Potem uczęszczał do "Dolphin School" i "Shiplake College". Studia ukończył na ekskluzywnej amerykańskiej uczelni, Uniwersytecie Browna. Studiował tam fizykę i wzornictwo przemysłowe.
Kariera muzyczna.
Poza solową karierą muzyczną, Dhani jest członkiem grupy thenewno2. Zespół pracował nad wydaniem płyty od kwietnia 2006 roku. 28 sierpnia 2006 ukazał się promocyjny minialbum, zatytułowany "EP001", na którym zawarto cztery utwory. Poza Dhanim, który gra na gitarze i jest wokalistą, członkiem zespołu jest także perkusista Oliver Hecks. Dhani i Oliver współpracowali już ze sobą przy tworzeniu okładek płyt George’a Harrisona – "Brainwashed" i "The Dark Horse Years Box Set 1976-1992". W lutym 2007 "EP001" został także udostępniony w internetowym sklepie muzycznym iTunes.

</doc>
<doc id="915206" url="https://pl.wikipedia.org/wiki?curid=915206" title="Bitwa pod Heavenfield">
Bitwa pod Heavenfield

Bitwa pod Heavenfield – starcie zbrojne, które miało miejsce w roku 634 w pobliżu Wału Hadriana niedaleko miejscowości Hexham. Oddziały walijskie dowodzone przez Cadwallona ap Cadfana, króla Gwynedd zmierzyły się z armią z Northumbrii pod wodzą Oswalda, ponosząc klęskę. 
Po bitwie pod Hatfield Chase, Cadwallon wykorzystał polityczne podziały w kraju, ponownie najeżdżając ziemie Nortumbrii. Król Bernicji Eanfrith został zabity w czasie rozmów pokojowych, podobnie jak król Deiry Osric. W tej sytuacji brat Eanfritha Oswald, powrócił z azylu, zawiązując sojusz z królem Domnalem z Dalriady. Do bitwy doszło w rejonie Hexham. Oswald wyznający wiarę chrześcijańską ruszył do bitwy z krzyżem, modląc się i prosząc Boga o zwycięstwo (z tego powodu miejsce bitwy nazywane jest Heavenfield). Wojska walijskie Cadwallona poniosły porażkę a on sam poległ w bitwie. Według innych źródeł Cadwallon przeżył i udał się na wygnanie. Po zwycięskiej bitwie Oswald objął tron ponownie zjednoczonej Northumbrii i z pomocą Aidana z Lindisfarne wprowadził w królestwie wiarę chrześcijańską.

</doc>
<doc id="915209" url="https://pl.wikipedia.org/wiki?curid=915209" title="Marla Sokoloff">
Marla Sokoloff

Marla Lynne Sokoloff (ur. 19 grudnia 1980 w San Francisco) – amerykańska aktorka. Największą popularność przyniosła jej rola Gii Mahan w serialu "Pełna chata".
Jest córką lekarza Howarda Sokoloffa i Cindi Sussman, która została menadżerką córki. Ma brata Jareda (ur. 1977). Spotykała się z aktorem Jamesem Franco (2000–2004).

</doc>
<doc id="915211" url="https://pl.wikipedia.org/wiki?curid=915211" title="Sons Of Odin">
Sons Of Odin



</doc>
<doc id="915212" url="https://pl.wikipedia.org/wiki?curid=915212" title="Brama Berlińska w Szczecinie">
Brama Berlińska w Szczecinie



</doc>
<doc id="915213" url="https://pl.wikipedia.org/wiki?curid=915213" title="Peberholm">
Peberholm

Peberholm (od duń. "peber" – pieprz) – sztuczna wyspa duńska o powierzchni 1,3 km² i długości 4 km, położona w cieśninie Sund, 1 km na południe od naturalnej wyspy Saltholm ("salt" – sól). Wyspa została utworzona pod koniec lat 90. XX wieku, jako fragment przeprawy drogowo-kolejowej nad Sundem, a zbudowano ją z kamieni z dna morskiego.
Kontury wyspy – wklęsłe i zaokrąglone – projektowano tak, by wyspa nie hamowała przepływu wody i zarazem pasowała do przebiegu zlokalizowanej na niej autostrady.

</doc>
<doc id="915214" url="https://pl.wikipedia.org/wiki?curid=915214" title="Polska kawaleria w bitwie nad Bzurą">
Polska kawaleria w bitwie nad Bzurą

Kawaleria samodzielna Wojska Polskiego w bitwie nad Bzurą 9-22 września 1939
Kawaleria stanowiła jeden z głównych rodzajów wojsk w Armii II RP. Pod względem swej liczebności była na 3 miejscu, po piechocie i artylerii, a trwająca w niej 23 miesięczna służba, nie dość, że trwała najdłużej, to jeszcze uważana była za elitarną. Oficerowie, podoficerowie i szeregowi charakteryzowali się wysokim poziomem wyszkolenia, oraz wyższym niż inne rodzaje wojsk przywiązaniem do swej formacji. Najważniejsze dla nich był ich wierzchowce – nieodzowni towarzysze, które służyły im nie tylko do szybkiego przemieszczania się, ale jak pokazała „Kampania Wrześniowa” do walki.
Walki kawalerii na obszarze działań Armii „Pomorze” i „Poznań” do 8 września.
1 września o godz. 4.45 pancernik „Schleswig-Holstein” otworzył ogień ze swoich dział pokładowych w str. Polskiej Składnicy Wojskowej na Westerplatte. Równocześnie wojska hitlerowskie bez wypowiedzenia wojny wdarły się na obszar Państwa Polskiego, atakując na lądzie, morzu i z powietrza. Rozpoczęła się Kampania Wrześniowa, pierwsza kampania II wojny światowej.
Kawaleria tak jak pozostałe jednostki W.P. stanęły do walki w obronie pierwszych linii, bądź w odwodzie. Najczęściej jednak stała na skrzydłach, w miejscu styków polskich armii.
Na terenie Pomorza Pomorska Bryg. Kaw. płk. dypl. A. Zakrzewskiego, stanowiła trzon G.O. „Czersk” gen. bryg. St. Grzmota- Skotnickiego. Słabe jej siły rozciągnięte na przestrzeni 25 km podzielone zostały na trzy oddziały wydzielone (OW „Kościerzyna”, „Starogard” i „Tczew”) oraz jedno zgrupowanie (Zgr. „Chojnice”).
1 września 18 Pułk Ułanów Pomorskich, ze Zgr. „Chojnice” wykonał słynną szarżę konną, na pozycje biwakującego II batalionu 76 pułku piechoty 20 Dyw. Piech. Zmot. z XIX Kor. Panc. gen. H. Guderiana. Szarża mimo dużych strat była udana. Niemiecki batalion został rozbity. Konsekwencje psychologiczne tego czynu były większe. Niemcy zaczęli obawiać się pojawiającej się jak zjawy kawalerii polskiej, dlatego spowolnili tępo natarcie. Stan ten trwał do czasu kiedy d-ca XIX Kor. Panc. gen. Guderian nie nakazał wznowienia ataku.
Miało to miejsce 2 września. W jego konsekwencji zostaje rozbita Pomorska Bryg. Kaw. 4 września pozostałości 18 p. uł. pom. zostają rozwiązane. Dzień później taki sam los spotyka resztki 16 p. uł. wielk. Pozostałe dwa niepełne pułki Brygady Pomorskiej za wszelką cenę próbowały wydostać się z korytarza pomorskiego. Udało to się tylko 2 szw. 8 p.s.k., 1 szw. 2 p. sz. rok., bryg. szw. kolarzy, 2 baterią z 11 dak-u, oraz żoł. dyon-u panc. we większości bez sprzętu.
7 września z tych sił utworzono Pułk Zbiorczy Pom. Bryg. Kaw. , który od 8 do 13 września wchodził razem z Podolska Bryg. Kaw. (A. „Poznań”) w skład G.O. Kaw. gen. St. Grzmota-Skotnickiego.
Na obszarze Wielkopolski stanęły dwie Bryg. Kaw. Podolska i Wielkopolska.
Podolska Bryg. Kaw. przybyła w skład A. „Poznań” 1 września 1939 roku i została skierowana do odwodu armii, w okolice Poznania. 3 września przekroczyła Wartę zajmując miejsce na prawym skrzydle, wykonując w tym dniu rozpoznanie w rejonie Szamotuł, Międzychodu i Zbąszyna, nie stwierdzając nigdzie obecności wroga. 5 września Bryg. podjęła marsz odwrotowy, który zakończyła 8 września na wsch. od Łęczycy, nigdzie po drodze nie napotykając wroga. Tego dnia (tj. 8 IX) weszła w skład G.O. Kaw. gen St. Grzmota-Skotnickiego. W jej składzie brała udział w pierwszej fazie bitwy nad Bzurą.
Wielkopolska Bryg. Kaw. stanęła 1 września do boju w obronie granic. Powierzono jej odcinek od Kościana na Pn , do Rawicza na Pd. 1 września oddziały Wielk. Bryg. Kaw. odrzuciły oddziały rozpoznawcze nieprzyjaciela, które wdarły się Rydzyn i Rawicza. 2 września II kompania 1 batalionu 55 pułku piechoty 14 Dyw. Piech. razem ze szw. 17 p. uł. wielkop. i baterią art. z 7 dak-u, dokonały wypadu na teren III Rzeszy w rejonie przejścia granicznego Geyersdorf i miasta Fraustadt. Owo miasto zostało ostrzelane przez polską artylerię, a słabe jednostki niemieckie jakie Wojska Polskie spotkały po drodze były rozbijane i brane do niewoli.
W nocy z 2 na 3 września Brygada razem z całą A. „Poznań” wycofała się na główna linie obrony – Jeziora Żnińskie – Kanał Gopło. Po klęsce A. „Pomorze”, A. „Poznań” musiała się wycofać dalej, w głąb kraju, w str. Warszawy. Wielk. Bryg. Kaw. osłaniała lewe skrzydło armii. 7 września jej jednostki biją się w rejonie Łęczycy, a dzień później w rejonie Kutna.
Następnie w dniach od 9 do 22 września brała udział w Bitwie nad Bzurą następnie od 23 do 28 września , w obronie Warszawy.
Próby wykonania zwrotu zaczepnego przez Armię „Poznań”.
Dowódca nie atakowanej przez poważne siły niemieckie A. „Poznań” gen. Kutrzeba Niechciał biernie czekać na rozwój sytuacji, chciał uderzać na skrzydło niemieckiej armii idącej w str. Łodzi. 2 września chciał przedstawić N.D. W.P. plan ataku na skrzydło niemieckiej 8 Armii, prosząc jednocześnie o odwody N.D. Generał uważał że: "(…) wypuścić okazję do współdziałania z A. „Łódź”, to pozwolić wrogowi bić nas częściami, bo gdy dziś bije naszego sąsiada, bez naszego udziału, to za parę dni weźmie się za nas" Niestety trudność techniczne pozwoliły nawiązać łączność z Warszawą dopiero 3 września. Naczelny Wódz : „Nie zgodził się na zamierzony plan działania (…) polecił odejście na linię Żnin-Gopło-Warta”.
4 września N.W. zmienił decyzję i zezwolił gen. Kutrzebie na zespolenie sił z A. „Łódź”, jednak jeszcze tego samego dnia decyzję swą odwołał i nakazał odwrót na Warszawę. Generał pisał: "(…) Okazja do zwrotu zaczepnego została przeoczona, a gdy po wahaniach została zarządzona, operacja była już słusznie spóźniona i – została słusznie odwołana. Rozkaz N.D. do odmarszu na stolicę wzbudził we mnie smutne refleksje. Niechybnie bowiem dowodził, że w pierwszej fazie wojny, w osłonie granic i koncentracji, przegraliśmy. Mimo że było to do przewidzenia, przegrana nasza była o wiele za wczesna".
Kutrzeba obawiając się wyprzedzenia przez niemieckie jednostki szybkie, które uniemożliwią mu marsz na Warszawę, wezwał więc telefonicznie N.D. 6 września. W rozmowie telefonicznej z N.W. gen. Kutrzeba prosił o pozwolenie na atak w stronę Łodzi. Marszałek odmówił, zezwolił jedynie na zejście w stronę Ozorkowa i poprosił o jak najszybszy marsz na Warszawę.
8 września po kolejnej rozmowie telefonicznej z N.D.W.P. generał otrzymał aprobatę Szefa Sztabu N.D.W.P. na wykonanie kontrnatarcia, jej wykonanie jednak zostało uzależnione od zgody N. W. Jeszcze tego dnia wieczorem żołnierze Armii „Poznańskiej” dokonali nocne przegrupowanie. Poszczególne jej jednostki gotowe były do bitwy, która miała zacząć się następnego dnia w godz. po południowych.
Działania kawalerii w bitwie nad Bzurą.
Główne zadanie w pierwszej fazie bitwy spoczęły na G.O. gen. E. Knolla-Kownackiego. Wspierać je miała na skrzydłach kawaleria: od zachodu G.O. Kaw. gen. Grzmota-Skotnickiego, a od wschodu Wielkopolska Bryg. Kaw. gen. R. Abrahama. Brygada kaw. działająca na wschodzie, miała za zadanie sforsować Bzurę, w rejonie m. Sobota i opanować las Rulice, który miał być podstawą wyjścia do ataku w kierunku na Głowno i Skierniewice.
Wykonanie tego zadania powierzono 17 p. uł. wielkop. płk. Kowaleskiego, który został mianowany dowódcą całego natarcia. W nocy z 9 na 10 września pułk ten wsparty szw. 15 p. uł. poz. wykonał uderzenie na Galewice. Polscy ułani walczyli pieszo, przez całą noc, zdobywając o świcie Walewice, co umożliwiło przejście przez Bzurę i dotarcie do Bielaw. Ułani wielkopolscy ponieśli przy tym duże straty. W walce szczególnie odznaczył się d-ca 1 szw. 17 p. uł. rtm. Michał Gutowski.10 września 7 p.s.k. z Bryg. Wielkop. wsparty baterią 7 dak-u uderzał na Głowno, jednak natarcie załamało się, a polski oddział musiał się wycofać. Nazajutrz powtórzył natarcie, staczając piękny bój spotkaniowy z piechotą niemiecką pod wsią Zbrożkowa Wola, w wyniku którego wojska niemieckie uległy rozbiciu i wycofały się. Polskie natarcie doszło aż do drogi łączącej wieś z szosą i tam utknęło. W międzyczasie nieprzyjaciel wykonał silne kontrnatarcie, wsparte bronią pancerną i artylerią. W jego konsekwencji polscy żołnierze musieli wycofać się na podstawy wyjściowe. 7 p. s. k. otrzymał wsparcie ogniowe w postaci jeszcze jednej baterii 7 dak-u oraz dyon-u 17 p. uł. wielkop., z którym jeszcze tego samego dnia, w godz. popołudniowych szedł dwa razy do natarcia. Warki trwały do wieczora, ale żadna ze stron nie zdołał przejąć inicjatywy i walki skończyły się takim samym wynikiem, jak zaczęły.
12 września Bryg. otrzymała rozkaz odejścia na PN. brzeg Bzury, do dyspozycji gen. dyw. Władysława Boronowskiego. Następnego dnia przeszła w rejon Brochowa, gdzie dzień później stoczyła bitwę o przeprawę na Bzurze. Do na ruszył 15 p. uł. i 7 p.s. k. wsparte 71 dyon-em panc. i art. w centrum, 17 p. uł. z baterią 7 dak-u na prawym skrzydle oraz szw. 15 p uł. i bryg. szw. kolarzy na lewym skrzydle. Siły te po przejściu rzeki nawiązały walkę z niem. piech. zmot. , którą wyparła z Brochowa, a następnie obroniła je przed silnym kontrnatarciem niemieckim. Do nocy walki ustały.
15 września z rozkazu gen. dyw. Kutrzeba, Brygada weszła w skład G.O. Kaw. gen. bryg. Romana Abrahama.
G. O. Kaw. gen. bryg. St. Grzmota – Skotnickiego 9 września znajdowała się w rejonie Dąbia nad Nerem. Tego dnia uderzyła na Uniejów, Wartkowice i Parzączewo osiągając znaczny sukces. 14 p uł. jazł. walczył pod Wartkowicami. Jego czwarty szw. rozbił w pieszym boju niem. kolumnę zmot. 10 Września grupa nie utrzymywała styczności z nieprzyjacielem, by następnego dnia o świcie uderzyć na 221 Dyw. Piech. pod Parzęczewem, koło Ozorkowa. Walka była długa i zaciekła. Trwała do późnych godzin popołudniowych 12 września, do czasu kiedy Grupa otrzymała rozkaz oderwania się od nieprzyjaciela, by osłonic natarcie G.O gen. bryg. E. Knolla-Kownackiego na Głowno i Stryków. Następnego dnia rozformowano G.O. Kaw. gen. bryg. St. Grzmota–Skotnickiego. Nakazano Podolskiej Bryg. Kaw. by przeszła z rejonu Łęczycy pod Sochaczew, gdzie 15 września weszła w skład G. O. Kwa. gen. bryg. Romana Abrahama.
G. O. Kwa. gen. bryg. Romana Abrahama otrzymała zadanie otwarcia drogi resztkom wojsk A. „Poznań” i „Pomorze” do Warszawy przez Puszczę Kampinoską. 16 września jako pierwsza do przeprawy ruszyła Wielkop. Bryg. Kaw. , Podol. Bryg. Kaw. dołączyła do niej 17 września. W nocy z 16 na 17 września pułki Wielkop. Bryg. Kaw. zaczynają bój pod wsiami Zamość i Górki. Po kilku godzinach wykonywanych na zmianę przez 17 p. uł. i 7 p. s. k. udaje im się zająć te wioski. Podczas tego boju pada śmiertelnie ranny d-ca 7 p. s. k. płk. Królicki. Kolejne dwa dni to ciężkie boje G. O. Kwa. gen. bryg. Romana Abrahama pod Sierakowem i Laskami. Początkowo polskie natarcie osiągało powodzenie, ale zmęczenie polskich żołnierzy było coraz większe, a opór niemiecki krzepł. Dlatego 19 września d-ca G. O. Kwa. gen. Abraham wydał rozkaz przebijania się do Warszawy w szyku pieszym. Tego rozkazu nie wykonał 14 p. uł. jazł., który wykonał brawurową szarżę pod wsią Wólka Węglowa. Rozkaz do szarży wydał sam d-ca pułku, który cwałował na czele swych sił z szablą uniesioną ku górze. Straty pułku wyniosły 24 zabitych i 17 rannych. 20 września pułki G. O. Kwa. gen. bryg. Romana Abrahama zebrały się na Bielanach. Bitwa nad Bzurą dobiegła końca.
Udział w obronie Warszawy.
Po krótkim wypoczynku pułki G. O. Kwa. gen. bryg. Romana Abrahama brały udział w obronie Warszawy, jako oddziały piesze na różnych odcinkach frontu. Konie pozostawiono w Warszawskich parkach, pod opieką nielicznych żołnierzy. Wyjadłszy trawę, jadły liście, gryzły korę. Po kapitulacji stolicy zostały raz jeszcze osiodłane i wyszły z ułanami za miasto, gdzie żołnierze poszli do niewoli, a konie na obcą służbę. Sztandary oddano pod dobrą opiekę, nie wszystkie jednak po wojnie zostały odnalezione.
Bitwa nad Bzurą rozegrała się o kilka dni za późno, aby w znaczący sposób wpłynąć na przebieg Kampanii Wrześniowej. Zaprzepaszczono cenny czas kiedy to dwie armie mogły zaatakować na jedną niemiecką i to w czasie, kiedy ta była zajęta walkami z trzecią. Ostatecznie bitwa ta została przegrana. Polskie jednostki kawalerii stawiły zacięty opór najeźdźcy niemieckiemu.
Generał Kutrzeba po bitwie pisał: "(…) Wraz z kapitulującym wojskiem Armii „Poznań” odeszli do niewoli wszyscy d-cy wielkich jednostek. Z samolotu który przyleciał do Warszawy 27 września, a odleciał do Bukaresztu 28 września nie skorzystał ani generał Rómmel, ani ja. Uważaliśmy za swój obowiązek dzielić losy żołnierzy, którym nie byliśmy w stanie dać laurów zwycięstwa".

</doc>
<doc id="915215" url="https://pl.wikipedia.org/wiki?curid=915215" title="Amerykańskie okręty podwodne typu Porpoise">
Amerykańskie okręty podwodne typu Porpoise

Okręty podwodne typu Porpoise – typ amerykańskich okrętów podwodnych lat 30. i drugiej wojny światowej. Pierwszy typ "fleet boats"— okrętów przeznaczonych do współdziałania z dużymi zespołami nawodnymi floty, które stanowiły trzon amerykańskiej floty podwodnej podczas II wojny światowej. Jednostki "Porpoise" były drugim typem wprowadzającym do użytku generatory elektryczne Diesla, napęd diesel-elektryczny oraz klimatyzację powietrza wewnątrz nieznacznie powiększonego kadłuba jednostek typu "Cachalot". W połowie 1943 roku otrzymały dodatkowe uzbrojenie przeciwlotnicze oraz zmniejszono ich kiosk.
W trakcie drugiej wojny światowej, podczas działań podwodnych związanych z wojną na Pacyfiku, marynarka amerykańska utraciła cztery jednostki tego typu: USS "Shark" (SS-174), "Perch" (SS-176), "Pickerel" (SS-177) oraz "Pompano" (SS-181).

</doc>
<doc id="915216" url="https://pl.wikipedia.org/wiki?curid=915216" title="Jeremy Camp">
Jeremy Camp

Jeremy Camp (ur. 12 stycznia 1978 w Lafayette) − amerykański wokalista, autor piosenek i gitarzysta grający głównie współczesną muzykę chrześcijańską.
Dotychczas wydał 7 pełnych albumów, jego utwory to mieszanka ballad i rocka. W ciągu kilkuletniej kariery zdobył wiele wyróżnień, a niektóre z jego piosenek stały się przebojami. Współpracuje z wytwórnią płytową BEC Recordings
Życiorys.
Jeremy Camp postanowił tworzyć muzykę chrześcijańską ponieważ jego rodzice zawsze byli związani z kościołem. Ojciec artysty jest pastorem w kościele „Harvest Chapel” w mieście Lafayette. Jego najmłodszy brat urodził się z Zespołem Downa.
Jeremy Camp był dwukrotnie żonaty. Pierwsza żona, Melisa, zmarła w wieku 21 lat na raka, wówczas Jeremy Camp miał 23 lata. Niektóre piosenki odnoszą się do jej choroby: „I Still Believe” była pierwszą piosenką napisaną tuż po jej śmierci, inny utwór „Walk by Faith” napisany został w czasie ich podroży poślubnej.
W grudniu 2003 ożenił się ponownie z Adrienne Liesching (piosenkarka), obecnie mają dwójkę dzieci (Rose ur. w 2004 i Arianne ur. w 2006). W 2009 roku Adrienna i Jeremy poinformowali, że oczekują trzeciego dziecka niestety po trzech miesiącach ciąży okazało się, że Adrienna poroniła.

</doc>
<doc id="915217" url="https://pl.wikipedia.org/wiki?curid=915217" title="Brama Hołdu Pruskiego">
Brama Hołdu Pruskiego



</doc>
<doc id="915219" url="https://pl.wikipedia.org/wiki?curid=915219" title="Aktualności dnia">
Aktualności dnia

Aktualności dnia – audycja emitowana od poniedziałku do soboty na antenie Radia Maryja o godz. 13:10. W programie występują głównie politycy, publicyści oraz duchowni, którzy komentują aktualne wydarzenia polityczne, społeczne, kulturalne i religijne. Audycja trwa około 50 minut. Powtórki emitowane są od wtorku do soboty o 4:10, a w niedzielę o 3:35.
W każdą środę część programu poświęcona jest relacji z audiencji generalnej z udziałem papieża.
Sygnałem audycji jest utwór "Modlitwa" zespołu "Zayazd" Lecha Makowieckiego. Dawniej sygnałem audycji była Etiuda Rewolucyjna Fryderyka Chopina.

</doc>
<doc id="915220" url="https://pl.wikipedia.org/wiki?curid=915220" title="Równoległościan wielowymiarowy">
Równoległościan wielowymiarowy

Równoległościan wielowymiarowy – uogólnienie pojęcia równoległoboku i równoległościanu na przestrzenie liniowe bądź afiniczne (w tym unitarne i euklidesowe) dowolnego wymiaru; można go zdefiniować jako bijektywny obraz liniowy bądź afiniczny kostki wielowymiarowej.
Niech formula_1 Jeśli formula_2 są liniowo niezależnymi wektorami formula_3-wymiarowej przestrzeni liniowej formula_4 to formula_5-wymiarowym równoległościanem opartym na tych wektorach nazywa się zbiór
Powyższą definicję można przenieść wprost na przestrzenie afiniczne: jeśli formula_7 jest formula_3-wymiarową przestrzenią afiniczną (w szczególności może być formula_9) i danych jest formula_10 liniowo niezależnych wektorów formula_2 przestrzeni formula_4 to formula_5-wymiarowym równoległościanem opartym na wymienionych wektorach i zaczepionym w pewnym punkcie formula_14 nazywa się zbiór
Objętość.
Jeśli formula_16 jest unitarna (zdefiniowano na niej iloczyn skalarny), to można określić formula_17-wymiarową objętość równoległościanu formula_18 jako
gdzie formula_20 oznacza wyznacznik Grama wektorów formula_21 Analogicznie określa się objętość równoległościanu w przestrzeniach euklidesowych (przestrzeniach afinicznych z iloczynem skalarnym).
Tak wprowadzona objętość ma własności miary dla równoległościanów i tak jak objętość prostopadłościanów wielowymiarowych jest zgodna z miarą Jordana, czy miarą Lebesgue’a tych figur (w istocie obu można użyć do ich zdefiniowania – zob. "objętość przedziału wielowymiarowego").
Objętość formula_17-wymiarowa równoległościanu formula_17-wymiarowego w dowolnej m-wymiarowej przestrzeni formula_16 rozpiętego na wektorach formula_25 gdzie wektor formula_26 ma w ustalonej bazie współrzędne formula_27 oblicza się następująco:
Wyznacznik ten można traktować jako "zorientowaną objętość".

</doc>
<doc id="915222" url="https://pl.wikipedia.org/wiki?curid=915222" title="Contemporary Christian music">
Contemporary Christian music



</doc>
<doc id="915225" url="https://pl.wikipedia.org/wiki?curid=915225" title="Kwas γ-linolenowy">
Kwas γ-linolenowy

Kwas γ-linolenowy (GLA) – organiczny związek chemiczny z grupy kwasów tłuszczowych omega-6. Jest prekursorem prostaglandyny PGE1 – hormonalnie czynnej pochodnej kwasu arachidonowego, obdarzonej licznymi funkcjami biologicznymi.
Skutki niedoboru.
Brak GLA powoduje, ze skóra staje się sucha i traci elastyczność, co znacznie przyspiesza tworzenie się zmarszczek. Niedobór ten sprawia, że naturalna odporność skóry na szkodliwe działanie czynników zewnętrznych zanika, a ranki i pęknięcia naskórka trudniej się goją.
Zastosowanie.
Kwas γ-linolenowy powstaje w wyniku Δ-6-desaturacji kwasu linolowego i ulega dalszym przemianom do szeregu produktów istotnych dla prawidłowego funkcjonowania przemiany materii. Tworzenie kwasu γ-linolenowego jest reakcją wolną i limitującą cały metabolizm kwasu linolowego, zwłaszcza u ludzi. Zaburzenia Δ-6-desaturacji, występujące m.in. w cukrzycy i atopowym zapaleniu skóry, prowadzą do zbyt niskiego poziomu kwasu γ-linolenowego. Stwierdzono, że dla złagodzenia komplikacji cukrzycowych konieczne jest spożywanie dużych ilości kwasu linolenowego (30–50 g), co jednak często nie prowadzi do poprawy stanu zdrowia. Obiecujące wyniki dało natomiast badanie, w którym pacjenci spożywali kwasu γ-linolenowy (w dawkach dziennych 0,32 g w postaci oleju wiesiołkowego).
W badaniu z roku 2003 wykazano, że stosowanie kwasu γ-linolenowego w diecie nie wpływa na przebieg atopowego zapalenia skóry. 
W innym badaniu stwierdzono, że kwas γ-linolenowy nie ma wpływu na objawy schizofrenii.
Występowanie.
Kwas GLA zawarty jest w nasionach wiesiołka, konopi siewnych, w ogóreczniku lekarskim, spirulinie oraz w nasionach czarnej porzeczki.

</doc>
<doc id="915226" url="https://pl.wikipedia.org/wiki?curid=915226" title="Kościół Chrześcijański w Warszawie">
Kościół Chrześcijański w Warszawie

Kościół Chrześcijański w Warszawie – wspólnota mieszcząca się w szerokich ramach ruchu zielonoświątkowo-charyzmatycznego, posiadająca swoje lokalne zgromadzenia w Warszawie, Świdniku, Lublinie. Obecnie nie należy do Aliansu Ewangelicznego.
Historia.
Kościół Chrześcijański w Warszawie powstał w 1996 roku. Od 2006 roku prowadzony przez pastora Maksymiliana Pyra (który wywarł silny wpływ przy tworzeniu się tego Kościoła).
Zbory.
Zbory Kościoła Chrześcijańskiego:

</doc>
<doc id="915232" url="https://pl.wikipedia.org/wiki?curid=915232" title="Marit Larsen">
Marit Larsen

Marit Elisabeth Larsen (ur. 1 lipca 1983 w Lørenskog w Norwegii) jest norweską piosenkarką i autorką tekstów. Międzynarodową popularność zdobyła jako nastolatka w zespole M2M, który tworzyła wraz ze swoją przyjaciółką z dzieciństwa, Marion Raven. W 2006 roku wydała w Norwegii debiutancką solową płytę pt. "Under the Surface". W tym samym roku zdobyła nagrodę MTV Europe Music Awards. Dwa lata później ukazał się jej drugi album zatytułowany "The Chase".
Latem 2009 po nawiązaniu kontaktu z wytwórnią płytową Sony Music, Marit Larsen wydała album "If A Song Could Get Me You" na terenie Niemiec, Austrii i Szwajcarii. Na płycie znalazło się 13 piosenek pochodzących z dwóch albumów wydanych w Norwegii. Po sukcesie płyty i promującego ją singla o tym samym tytule (pięć tygodni na 1. miejscu niemieckiej listy najlepiej sprzedających się singli) zapadła decyzja o wydaniu albumu także w innych krajach Europy.
Pod koniec 2011 roku swoją premierę miał album "Spark" promowany singlem "Coming Home". Płyta została wydana w Niemczech i Skandynawii.

</doc>
<doc id="915234" url="https://pl.wikipedia.org/wiki?curid=915234" title="Armand de Bourbon-Conti">
Armand de Bourbon-Conti

Armand de Bourbon-Conti, fr. "Armand de Bourbon, prince de Conti" (11 października 1629 – 21 lutego 1666) – książę de Conti, drugi syn Henryka II i młodszy brat Ludwika II, książąt de Condé.
Tytuł księcia Conti został specjalnie dla niego przywrócony w 1629. Armand był początkowo przeznaczony do kariery duchownej i studiował teologię na uniwersytecie w Bourges, ale mimo że otrzymał kilka beneficjów, nie interesował się nimi. Odegrał poważną rolę w czasie Frondy, w 1648 został dowódcą armii frondystów. W 1650 razem z bratem został uwięziony w więzieniu Vincennes. Będąc człowiekiem tajemniczym i pełnym dziwnych pomysłów, Armand w więzieniu zwariował. Żywił bynajmniej nie braterską miłość do swojej siostry – Anny, księżnej de Longueville, i wymyślał różne triki, żeby ona go zauważyła. Próbował alchemii i zażywał leki, w końcu przydzielono mu lekarzy, a ci mogli przemycać listy od Armanda i do Armanda. To przyśpieszyło jego uwolnienie. został bowiem uwolniony, kiedy kardynał Mazarin udał się na wygnanie.
Rehabilitacja.
Armand chciał poślubić pannę de Chevreuse (1627-1652), córkę Marii de Rohan-Montbazon, księżnej de Chevreuse, sławną konfidentkę królowej Anny Austriaczki, ale przeszkodził mu jego brat. Armand był potem związany z Frondą z 1651, ale wkrótce pogodził się z Mazarin i w 1654 poślubił nawet jego siostrzenicę – Annę Marię Martinozzi (1639-1672). Para miała później 2 synów:
Dalsze życie.
Armand objął dowodzenie nad armią, która w 1654 najechała Katalonię. Tam zajął 3 hiszpańskie miasta. Następnie poprowadził francuskie wojska do Włoch, ale po porażce pod Alessandrią, w 1657, powrócił do Langwedocji i oddał się studiom i mystycyzmowi do końca swojego życia.
W Clermont Armand był przyjacielem i uczniem Moliera, dla którego załatwił przyjęcie na dworze królewskim Ludwika XIV.

</doc>
<doc id="915235" url="https://pl.wikipedia.org/wiki?curid=915235" title="CDMA2000">
CDMA2000

CDMA2000 − jest hybrydą 2.5G / 3G, odmiana systemu CDMA, zgłoszonego przez amerykański komitet standaryzacyjny T1P1, a rozwijany przez organizację 3GPP2 (3rd Generation Partnership Project 2). System ten może pracować w bardzo szerokim zakresie częstotliwości, korzysta on zarówno z pasm dotychczas wykorzystywanych przez systemy komórkowe (450, 800, 1700, 1900 MHz) jak również z częstotliwości przeznaczonych dla systemów trzeciej generacji.
System CDMA2000 jest systemem synchronicznym, synchronizowanym z czasem UTC. Do synchronizacji najczęściej wykorzystuje satelitarny system GPS. Synchronizacja sygnałów emitowanych przez wszystkie stacje bazowe ułatwia realizację procedur systemowych: przenoszenia połączeń, wyznaczania lokalizacji terminali. 
W systemie tym zdefiniowano kilka rozmiarów ramek:
W systemie CDMA2000 stosowana jest regulacja mocy nadajników stacji ruchomych i bazowych w pętlach: zamkniętej i otwartej, częstość transmisji regulacji wynosi 800 razy na sekundę. W systemie tym nie zdefiniowano kanałów transportowych, a ich rolę przejęły kanały logiczne.
Pierwsza faza CDMA2000 została oznaczona symbolem CDMA2000 1x jest rozszerzeniem istniejącego standardu IS-95B i pozwala ona na podwojenie pojemności systemu a także zwiększenie szybkości danych do 614 kbit/s. System CDMA2000 1xEV to druga faza i jest dalszym wzbogaceniem CDMA2000 1x. System ten ma technologię szybkiej transmisji danych HDR (High Data Rate) pozwala na transmisje do 2,4 Mbit/s. System CDMA2000 3x to ostateczny etap systemu CDMA2000.
System CDMA2000 został zaprojektowany dla następujących środowisk:
Podstawowe parametry systemu CDMA2000
Wersje systemu.
System CDMA2000 został opracowany w kilku wersjach:

</doc>
<doc id="915236" url="https://pl.wikipedia.org/wiki?curid=915236" title="Pościel">
Pościel



</doc>
<doc id="915239" url="https://pl.wikipedia.org/wiki?curid=915239" title="Pokolenie (genetyka)">
Pokolenie (genetyka)

Pokolenie rodzicielskie.
Pokoleniem rodzicielskim są dwa osobniki (męski i żeński) lub grupa osobników różnej płci trzymanych razem i mogących się parować dowolnie. Pokolenie rodzicielskie oznacza się symbolem P (łac. "parentes" = rodzice).
Pokolenie potomne (pokolenie filialne).
Potomstwo pokolenia rodzicielskiego powstałe naturalnie lub na drodze hodowli w wyniku celowego krzyżowania roślin lub zwierząt. Pokolenia potomne są oznaczane symbolem F (łac. "filia" = córka, "filius" = syn). Pierwsze pokolenie potomne oznacza się symbolem się F1, potomstwo tego pokolenia – F2 itd.

</doc>
<doc id="915242" url="https://pl.wikipedia.org/wiki?curid=915242" title="Piatichatki">
Piatichatki

Piatichatki (ukr. П'ятихатки) to nazwa kilkunastu miejscowości ukraińskich. 
Miasto:
Osiedle miejskie:
Wsie i przysiółki

</doc>
<doc id="915244" url="https://pl.wikipedia.org/wiki?curid=915244" title="Paavo Puurunen">
Paavo Puurunen

Paavo Sakari Puurunen (ur. 28 sierpnia 1973 w Kuhmo) – fiński biathlonista, dwukrotny medalista mistrzostw świata.
Kariera.
W Pucharze Świata zadebiutował 8 grudnia 1994 roku w Bad Gastein, kiedy zajął 54. miejsce w biegu indywidualnym. Pierwsze punkty zdobył 14 grudnia 1995 roku w Oslo, zajmując 22. miejsce w tej konkurencji. Na podium zawodów tego cyklu pierwszy raz stanął 7 lutego 2001 roku w Pokljuce, wygrywając rywalizację w biegu indywidualnym. W kolejnych startach jeszcze tylko jeden raz stanął na podium: 16 marca 2003 roku w Chanty-Mansyjsku był trzeci w biegu pościgowym. Najlepsze wyniki osiągnął w sezonie 1999/2000, kiedy zajął 19. miejsce w klasyfikacji generalnej.
Na mistrzostwach świata w Pokljuce w 2001 roku wywalczył złoty medal w biegu indywidualnym. W zawodach tych wyprzedził Wadima Saszurina z Białorusi i Łotysza Ilmārsa Bricisa. Na rozgrywanych dwa lata później mistrzostwach świata w Chanty-Mansyjsku zajął trzecie miejsce w biegu pościgowym. Wyprzedzili go tylko Niemiec Ricco Groß i Halvard Hanevold z Norwegii. Był też między innymi czwarty w biegu masowym podczas mistrzostw świata w Kontiolahti/Oslo w 1999 roku, przegrywając walkę o podium z Norwegiem Ole Einarem Bjørndalenem o 6,4 sekundy.
W 1998 roku wystartował na igrzyskach olimpijskich w Nagano, gdzie zajął 23. miejsce w biegu indywidualnym, 9. w sprincie i 8. w sztafecie. Na rozgrywanych cztery lata później igrzyskach w Salt Lake City był między innymi piętnasty w biegu indywidualnym i dwunasty w sztafecie. Najbliżej medalu był podczas igrzysk olimpijskich w Turynie w 2006 roku, kończąc rywalizację w biegu masowym na czwartej pozycji. W walce o podium lepszy okazał się Ole Einar Bjørndalen. Brał też udział w igrzyskach olimpijskich w Vancouver cztery lata później, jednak plasował się poza pięćdziesiątką.
W 2010 roku na zimowych igrzyskach wojskowych w Dolinie Aosty zdobył brązowy medal w sprincie drużynowym na 10 km.

</doc>
<doc id="915246" url="https://pl.wikipedia.org/wiki?curid=915246" title="Tapczan">
Tapczan

Tapczan – mebel przeznaczony do spania oraz odpoczynku w pozycji leżącej. Składa się z drewnianego pudła, w którym zazwyczaj trzyma się pościel, i materaca, który był położony początkowo na pasach lub sznurach, później na siatce lub sprężynach. Tapczan często był obity tkaniną dekoracyjną.
W Polsce w XVIII wieku tapczanem nazywano proste łoże z desek, pryczę. Współczesne tapczany, miękkie i wyściełane skrzyżowanie łóżka i kanapy wywodzi się z orientalnej mody, zwanej we Francji "divan à la turque".

</doc>
<doc id="915248" url="https://pl.wikipedia.org/wiki?curid=915248" title="Kathy Ireland">
Kathy Ireland

Kathleen Marie Ireland (ur. 20 marca 1963 w Glendale) – amerykańska modelka i aktorka.
Życiorys.
Urodziła się w Glendale w Kalifornii jako córka Johna i Barbary Ireland.
W 1979, będąc uczennicą szkoły średniej, podpisała kontrakt z agencją Elite Model Management. Na wybiegu zadebiutowała w 1980, zaczęła również pracować jako modelka w Stanach Zjednoczonych. W 1984 znalazła się w "Sports Illustrated Swimsuit Issue". Brała także udział w wielu kampaniach reklamowych dla marek, takich jak Pepsi, "Revlon", "Thackery" i "Zeki Triko Swimwear". 
Trafiła na okładki amerykańskich edycji magazynów mody, takich jak "Vogue", "Cosmopolitan", "Forbes" czy "Mademoiselle". 
W 2009 brała udział w dziewiątej edycji programu rozrywkowego "Dancing with the Stars".
Życie prywatne.
Jest chrześcijanką i zwolenniczką pro-life.
20 sierpnia 1988 poślubiła lekarza Grega Olsena. Mają troje dzieci, syna Erika (ur. 1994) i dwie córki: Lily (ur. 27 października 1998) i Chloe (ur. 12 marca 2003).

</doc>
<doc id="915249" url="https://pl.wikipedia.org/wiki?curid=915249" title="Piatichatki (Charków)">
Piatichatki (Charków)

Piatichatki (ukr. П'ятихатки, ros. Пятихатки) – dawniej osada w pobliżu Charkowa, w pobliżu której rozciągał się lasek o tej samej nazwie, obecnie VI kwartał strefy leśno-parkowej Charkowa.
Historia.
W 1940 roku pogrzebano tu ofiary zbrodni katyńskiej – 3739 oficerów Wojska Polskiego, jeńców wojennych z obozu w Starobielsku rozstrzelanych przez NKWD w siedzibie Obwodowego Zarządu NKWD w Charkowie, położonego w centrum miasta. W latach 1991–1992 zeznania na temat tej zbrodni złożył przed prokuratorami rosyjskiej Głównej Prokuratury Wojskowej jeden z jej wykonawców, Mitrofan Wasiljewicz Syromiatnikow, w 1940 roku strażnik w więzieniu NKWD w Charkowie, który zajmował się m.in. wywożeniem zwłok do Piatichatek.
W 1991 roku przeprowadzono w Piatichatkach pierwszą wstępną ekshumację, której celem były tylko wstępne oględziny miejsca. Znaleziono wtedy 2 masowe groby, w których znajdowały się łącznie zwłoki ok. 320 oficerów Wojska Polskiego. We wrześniu 1994 roku władze zezwoliły na drugą ekshumacje, podczas której grupa archeologów pod kierunkiem profesora Andrzeja Koli wykonała odwierty próbne i oznaczyła dużą część grobów. Trzecia ekshumacja odbyła się w 1995 roku. Grupa archeologów wykonała wtedy ponad osiem tysięcy odwiertów i odnalazła wszystkie groby. W większości mogił zwłoki poukładane były w od 5 do 12 warstw. W niektórych grobach ciała były wrzucone do jam bez żadnego ładu. Tak było w przypadku największego grobu, z którego wydobyto ok. 1050 ciał. Z najmniejszego grobu wydobyto ok. 160 zwłok.
W 1969 roku Jurij Andropow, przewodniczący KGB, kazał zatrzeć ślady mordu na Polakach, gdy dzieci znalazły w Piatichatkach groby "kilku tysięcy rozstrzelanych oficerów i generałów Polski burżuazyjnej pogrzebanych tam przez NKWD".
17 czerwca 2000 roku w Piatichatkach otwarto Cmentarz Ofiar Totalitaryzmu w Charkowie.
Był to pierwszy cmentarz katyński. Później polskie pomniki wojenne zostały otwarte w Katyniu (obwód smoleński), Miednoje (obwód twerski), Bykowni (obwód kijowski). W głównym budynku pomnika znajduje się pomnik, którym jest Krzyż Virtuti Militari. W pobliżu pomnika postawiono stele z nazwiskami rozstrzelanych przez NKWD w latach 1938-1940. Na cmentarzu Piatichackim pochowano szczątki 4302 polskich jeńców wojennych, w tym 493 oficerów, którzy byli ofiarami tzw. ukraińskiej listy katyńskiej. W 60 mniejszych grobach spoczywają szczątki 2746 byłych obywateli sowieckich różnych narodowości, którzy padli ofiarą NKWD w latach 1937-1938. 
W 2010 roku prezydent RP Bronisław Komorowski odwiedził Charków z okazji dziesiątej rocznicy otwarcia Miejsca Pamięci. 
23 marca 2022 r. pomnik został ostrzelany przez wojska rosyjskie podczas walk o Charków. Według Polskiej Agencji Prasowej w okolicy nie strzelano do celów, co wskazuje na celowy atak na cmentarz . Niektóre tabliczki z nazwiskami zmarłych zostały złamane . Pocisk systemu «Smiercz», najwyraźniej zawierający głowicę kasetową, utknął w jednym z pochówków .

</doc>
<doc id="915251" url="https://pl.wikipedia.org/wiki?curid=915251" title="Wersalka">
Wersalka

Wersalka – mebel przeznaczony do snu oraz odpoczynku w pozycji leżącej albo siedzącej. Najczęściej konstrukcja wersalki pozwala na jej składanie i rozkładanie w celu użycia do leżenia lub siedzenia. Wersalka z reguły ma w środku miejsce do przechowywania pościeli.

</doc>
<doc id="915252" url="https://pl.wikipedia.org/wiki?curid=915252" title="Leśnica (dopływ Małej Panwi)">
Leśnica (dopływ Małej Panwi)

Leśnica – potok, prawostronny dopływ Małej Panwi o długości 22,36 km. 
Potok płynie w powiecie lublinieckim. Jego źródła znajdują się nieopodal Babienicy (w gminie Woźniki). Przepływa przez Koszęcin i Piłkę. Do Małej Panwi uchodzi w dzielnicy Lublińca – Pustej Kuźnicy, niedaleko mostu drogi krajowej nr 11. 
Dolina Leśnicy jest uważana za jedną z najcenniejszych w województwie śląskim z uwagi na: ciekawy bieg (rzeka tworzy niewielką dolinę w utworach piaskowych, przecinając zarazem kompleks Lasów Lublinieckich, często meandrując), walory przyrodnicze (występują tu rzadkie gatunki ptaków, np. zimorodek, derkacz oraz bobry i wydry) oraz ciekawe obiekty związane z rzeką (np. młyn Anny, czy Rokosi Most z XVIII w.).

</doc>
<doc id="915256" url="https://pl.wikipedia.org/wiki?curid=915256" title="Pjatychatky">
Pjatychatky

Pjatychatky (ukr. П'ятихатки) – miasto rejonowe na Ukrainie, w obwodzie dniepropetrowskim, siedziba administracyjna rejonu pjatychackiego.
Węzeł kolejowy. Znajdują się w nim zakłady odzieżowe i spożywcze.
Historia.
Miasto zostało założone w 1894 roku.
W 1930 roku zaczęto wydawać gazetę.
Miasto od 1938.
W 1989 liczyła 21 135 mieszkańców.
W 2013 liczyła 18 944 mieszkańców.

</doc>
<doc id="915258" url="https://pl.wikipedia.org/wiki?curid=915258" title="Młodość">
Młodość

Zobacz też: dojrzewanie, jeśli szukasz informacji o wieku młodzieńczym.

</doc>
<doc id="915259" url="https://pl.wikipedia.org/wiki?curid=915259" title="Młodość (Warszawa)">
Młodość (Warszawa)

Młodość – tygodnik o charakterze społecznym, naukowym i literackim, ukazujący się w Warszawie w latach 1905–1906. Był wydawany przez Juszkiewicza i Rygiera.
Było skierowane do postępowej warszawskiej inteligencji. Na łamach tygodnika ukazywały się istotnie dla historii literatury artykuły Bolesława Prusa (np. „Oda do młodości” opublikowana w 1. numerze pisma w 1905), Wacława Nałkowskiego, utwory Adolfa Warskiego, Ludwika Krzywickiego, Izabeli Moszczeńskiej, Marii Komornickiej, Antoniego Langego, Zofii Nałkowskiej.

</doc>
<doc id="915260" url="https://pl.wikipedia.org/wiki?curid=915260" title="Droga wojewódzka nr 163">
Droga wojewódzka nr 163

Droga wojewódzka nr 163 (DW163) – droga wojewódzka w północnej części Polski w zachodniopomorskim; prowadzi przez wschodnią część województwa. Droga łączy Kołobrzeg z Wałczem. Przebiega ok. 130 km przez powiaty: kołobrzeski, białogardzki, świdwiński, drawski oraz wałecki. Droga klasy GP podlega Rejonowi Dróg Wojewódzkich Białogard oraz RDW Drawsko Pomorskie.
Droga nr 163 jest częścią trasy dojazdowej i powrotnej z miejscowości nadmorskich w dni weekendowe sezonu turystycznego z Poznania i Piły zalecanej przez zachodniopomorską Policję.
Dopuszczalny nacisk na oś.
Na całej długości drogi wojewódzkiej nr 163 dopuszczalny jest ruch pojazdów o nacisku pojedynczej osi do 10 ton.
Historia numeracji.
Na przestrzeni lat trasa posiadała różne oznaczenia i klasyfikacje:

</doc>
<doc id="915264" url="https://pl.wikipedia.org/wiki?curid=915264" title="Louisa Adams">
Louisa Adams

Louisa Catherine Johnson Adams (ur. 12 lutego 1775 w Londynie, zm. 15 maja 1852 w Waszyngtonie) – żona prezydenta Stanów Zjednoczonych Johna Quincy Adamsa i pierwsza dama USA od 4 marca 1825 do 3 marca 1829.
Życiorys.
Louisa Catherine Johnson urodziła się 12 lutego 1775 w Londynie, jako córka kupca Joshuy Johnsona i Catherine Nut. Miała sześć sióstr i jednego brata. Naukę pobierała w Nantes oraz od prywatnych nauczycieli w Londynie. Swojego przyszłego męża, Johna Quincy Adamsa poznała w 1793 roku w Londynie, gdy ten wizytował ich dom, jako ówczesny poseł amerykański w Holandii. Początkowo zainteresował się on starszą siostrą Louisy – Nancy. Kiedy spotykał się z Louisą, został mianowany posłem w Portugalii i przez 3 lata nie miał kontaktu z przyszłą żoną. W tym okresie powziął postanowienie zawarcia małżeństwa z Louisą, co aprobowali także rodzice obojga stron.
John i Louisa Adamsowie pobrali się 26 lipca 1797 w kościele All Hallows w Londynie. Po miesiącu miodowym oboje zamieszkali w Hadze, by wkrótce potem przenieść się do Berlina, gdzie John Quincy miał objąć placówkę dyplomatyczną. Louisa Adams nie interesowała się polityką ani życiem towarzyskim dyplomatów, jednak mimo tego uczestniczyła w balach i przyjęciach. W czasie pobytu w Prusach straciła dziecko w wyniku poronienia. Wiosną 1801 roku urodził się ich pierwszy syn, który został nazwany George Washington. Pół roku później powrócili z placówki dyplomatycznej do Quincy. Niedługo potem zamieszkali w Bostonie, gdzie urodziło się dwóch kolejnych synów. W 1803 roku John Quincy został senatorem i oboje przenieśli się do Waszyngtonu. Rok po zakończeniu pięcioletniej kadencji, Adams został posłem amerykańskim w Rosji, zatem oboje wyjechali do Petersburga. Tam też zaczęły się kłopoty zdrowotne Louisy. Spędziła tam sześć lat i w 1815 wyjechała do Paryża, gdzie jej mąż przebywał po zakończeniu negocjacji traktatu pokojowego z Wielką Brytanią. Przez kolejne dwa lata Adamsowie mieszkali w Londynie, gdzie John Quincy objął placówkę dyplomatyczną, a w 1817 powrócili do Waszyngtonu, gdyż objął on stanowisko sekretarza stanu. W tym okresie Louisa Adams podejmowała na przyjęciach dyplomatów, bowiem urzędująca pierwsza dama, Elizabeth Monroe niechętnie wydawała bankiety.
W czasie kampanii prezydenckiej w 1824 roku Louisa Adams aktywnie włączyła się w życie towarzyskie: wydawała przyjęcia i uczestniczyła w balach, co walnie przyczyniło się do zwycięstwa jej męża w wyborach. Obowiązki pierwszej damy jednak przerosły Louisę, która rzadko organizowała bankiety w czasie prezydentury męża. Ponadto, w tym okresie uwidoczniły się różnice charakterów u Adamsów, które często powodowały ostre konflikty między nimi.
Po zakończeniu prezydentury, oboje powrócili do Quincy, gdzie sytuacja między nimi uległa poprawie. Zbliżyła ich do siebie także śmierć syna, George’a w 1829. W latach 30. Adamsowie włączyli się aktywnie w ruch abolicjonistyczny i walkę o prawa kobiet. Po śmierci Johna Quincy’ego w 1848, Louisa popadła w depresję i nie wzięła udziału w oficjalnym nabożeństwie pogrzebowym. Sama zmarła 15 maja 1852 roku w Waszyngtonie.
Życie prywatne.
Louisa Johnson wyszła za mąż za Johna Quincy’ego Adamsa 26 lipca 1797 w kościele All Hallowi w Londynie. Spośród kilkunastu ciąż, co najmniej siedmiokrotnie poroniła, co nie pozostało bez wpływu na jej stan zdrowia. Mieli razem czworo dzieci – synów: George’a Washingtona (1801-1829), Johna (1803-1834) i Charlesa (1807-1886) i córkę Louisę Catherine (1811-1812).

</doc>
<doc id="915265" url="https://pl.wikipedia.org/wiki?curid=915265" title="Parafia św. Wincentego Pallottiego w Łodzi">
Parafia św. Wincentego Pallottiego w Łodzi

Parafia pw. św. Wincentego Pallottiego w Łodzi – rzymskokatolicka parafia w dekanacie Łódź-Stoki archidiecezji łódzkiej. Duszpasterstwo prowadzą kapłani Stowarzyszenia Apostolstwa Katolickiego – księża pallotyni. Parafia obejmuje teren w północnej części miasta, w dzielnicy Bałuty – okolice łódzkiej kolei obwodowej relacji Łódź Widzew – Zgierz przy przystanku Łódź Arturówek (w tym część lasu Łagiewnickiego – Maksymilianów, Marysin). Przez parafię przepływa rzeka Sokołówka. Siedziba parafii znajduje się przy ulicy Łagiewnickiej 197/201.
Historia.
W latach trzydziestych XX w. właścicielka gruntów łagiewnickich Irmina Heinzel-Rzewuska ofiarowała działkę o powierzchni 3 ha Stowarzyszeniu Apostolstwa Katolickiego z przeznaczeniem na wybudowania świątyni. Po 1945 roku Księża pallotyni wystąpili o zgodę na budowę kościoła. Władze komunistyczne odrzucały wszystkie projekty a teren służył jako wysypisko śmieci. Dopiero w 1989 r. księża pallotyni otrzymali zgodę na budowę na budowę domu zakonnego. 
Budowa kaplicy parafialnej według projektu arch. Aleksego Dworczaka i inż. Janusza Freya trwała od 17 sierpnia 1989 do 20 lutego 1991 (poświęcona 4 marca 1991 przez biskupa Władysława Ziółka). Mieści się ona wewnątrz domu zakonnego pallotynów. Parafię św. Wincentego Pallottiego erygował 8 grudnia 1993 r. ks. abp Władysław Ziółek. Pierwszym proboszczem został budowniczy domu zakonnego ks. Stanisław Rękawek SAC.
17 września 2006 r.poświęcono plac pod budowę kościoła – Sanktuarium Świętości Życia. Dzień później rozpoczęły się prace budowlane świątyni.
Msze Święte.
W niedziele i święta
W dni powszednie
Ulice należące do parafii.
Gen. Józefa Bema (numery parzyste 60-72, nieparzyste 63-77), Bukowa, Cała, Czarnoleska, Dziewanny, Folwarczna (15-69 i 70-88), Gontyny, Honorowa, Jarzębinowa, Jaworowa, Jodłowa, Kasztanowa, Kasztelańska, Krasnoludków, Kryzysowa, Laurowa, Leszczynowa, Liliowa, Litewska, Łagiewnicka (140-248, 163-207), Miętowa, Mimozy, Miodowa, Modrzewiowa, Morelowa, Olszowa (parzyste 2-12), Pawilońska (nieparzyste 3-21), Pierwiosnków, Porzeczkowa (parzyste), Powojowa, Robotnicza, Rybacka, Sasanek (60, 61-75), Słoneczna, Gen. Józefa Sowińskiego (13-47a, 60-76a), Stokrotki, Strumykowa, Świerkowa, Tulipanowa, Wałbrzyska, Wiązowa, Włościańska, Józefa Zaliwskiego, Zawilcowa.
Grupy parafialne.
Koło Przyjaciół Radia Maryja, Ruch Światło Życie – Oaza, Podwórkowe Kółko Różańcowe, Rada Duszpasterska, Rada Ekonomiczna, schola dziecięca, schola młodzieżowa, Stowarzyszenie Rodzin Katolickich, Wspólnota Duchowej Adopcji Dzieci Nienarodzonych, Wspólnota Miłosierdzia Bożego, Wspólnota Zjednoczenia Apostolstwa Katolickiego, Żywa Róża, Wspólnota Młodzieżowa "Młodzi 2.0".

</doc>
<doc id="915277" url="https://pl.wikipedia.org/wiki?curid=915277" title="DW163">
DW163



</doc>
<doc id="915281" url="https://pl.wikipedia.org/wiki?curid=915281" title="Cough/Cool">
Cough/Cool

Cough/Cool – pierwszy singel zespołu The Misfits wydany w sierpniu 1977 roku przez wytwórnię Blank Records.

</doc>
<doc id="915282" url="https://pl.wikipedia.org/wiki?curid=915282" title="Bullet (singel The Misfits)">
Bullet (singel The Misfits)

Bullet – drugi singel zespołu The Misfits wydany w czerwcu 1978 roku przez wytwórnię Plan 9 Records.

</doc>
<doc id="915284" url="https://pl.wikipedia.org/wiki?curid=915284" title="Horror Business">
Horror Business

Horror Business – trzeci singel zespołu The Misfits wydany 26 czerwca 1979 roku przez wytwórnię Plan 9 Records.

</doc>
<doc id="915285" url="https://pl.wikipedia.org/wiki?curid=915285" title="Night of the Living Dead">
Night of the Living Dead

Night of the Living Dead – czwarty singel zespołu The Misfits wydany 31 października 1979 roku przez wytwórnię Plan 9 Records.

</doc>
<doc id="915286" url="https://pl.wikipedia.org/wiki?curid=915286" title="3 Hits from Hell">
3 Hits from Hell

3 Hits from Hell – piąty singel zespołu The Misfits wydany w kwietniu 1981 roku przez wytwórnię Plan 9 Records.

</doc>
<doc id="915287" url="https://pl.wikipedia.org/wiki?curid=915287" title="Halloween (singel The Misfits)">
Halloween (singel The Misfits)

Halloween – szósty singel zespołu The Misfits wydany 30 października 1981 roku przez wytwórnię Plan 9 Records.

</doc>
<doc id="915288" url="https://pl.wikipedia.org/wiki?curid=915288" title="Die, Die My Darling (singel The Misfits)">
Die, Die My Darling (singel The Misfits)

Die, Die My Darling – siódmy singel zespołu The Misfits wydany w maju 1984 roku przez wytwórnię Plan 9 Records.
Skład.
Covery utworu nagrały m.in. grupy Metallica (wydany jako singiel Die, Die My Darling w 1999 i Caliban (wydany na wersji dodatkowej albumu "I Am Nemesis" z 2012.

</doc>
<doc id="915289" url="https://pl.wikipedia.org/wiki?curid=915289" title="Psycho in the Wax Museum">
Psycho in the Wax Museum

Psycho in the Wax Museum – ósmy singel zespołu The Misfits wydany w 2006 roku przez wytwórnię Misfits Records. Album zawiera muzykę instrumentalną.

</doc>
<doc id="915292" url="https://pl.wikipedia.org/wiki?curid=915292" title="Julian Wołoszynowski">
Julian Wołoszynowski

Julian Wołoszynowski (ur. 4 kwietnia 1898 w Serbach na Podolu, zm. 16 grudnia 1977 w Warszawie) – polski prozaik, poeta, dramatopisarz, krytyk i aktor teatralny.
Życiorys.
Syn Joachima i Marii z Łukaszewiczów, wychował się w rodzinnym majątku Serby. W 1910 rodzina Wołoszynowskich przeniosła się do Kijowa. Tam ukończył gimnazjum i wstąpił na Uniwersytet Kijowski św. Włodzimierza studiować prawo. Już podczas nauki w gimnazjum związał się z Teatrem Studia Stanisławy Wysockiej. Pod pseudonimem występował w Teatrze Polskim i Małym. Od 1919 mieszkał w Warszawie, gdzie studiował prawo na Uniwersytecie Warszawskim. Brał udział w wojnie polsko-bolszewickiej. Występował w teatrach warszawskich, był aktorem w Reducie (1922–1924). Od 1924 oddawał się wyłącznie pracy literackiej. Jego recenzje teatralne w latach 30. prezentowały sanacyjne poglądy na rolę sztuki w społeczeństwie.
Po powstaniu warszawskim i pobycie w obozie w Pruszkowie, przebywał w Krakowie, gdzie w 1946 został kierownikiem literackim Teatru Kameralnego Towarzystwa Uniwersytetów Robotniczych (TUR). Do Warszawy powrócił w 1947.
29 listopada 1918 poślubił Zofię Kałusowską. Potem związał się z Marią Dulębą, z którą w 1951 zawarł drugie małżeństwo. Pochowany na cmentarzu Powązkowskim w Warszawie (aleja zasłużonych, grób 97).

</doc>
<doc id="915294" url="https://pl.wikipedia.org/wiki?curid=915294" title="Wenera 11">
Wenera 11

Wenera 11 – radziecka sonda planety Wenus i przestrzeni międzyplanetarnej; bliźniaczka Wenery 12. Obie sondy stanowiły część francusko-radzieckiej współpracy naukowej w ramach projektu SIGNE 2. Statki miały za zadanie badanie Wenus za pomocą wielu przyrządów naukowych umieszczonych na pokładzie orbitera i lądownika, oraz utworzenie sieci triangulującej promieniowanie gamma (eksperymenty KONUS i SIGNE).
Opis misji.
Wenera 11 i 12 były częścią francusko-radzieckiej współpracy w ramach projektu SIGNE 2. Projekt SIGNE 2 składał się francuskich detektorów promieniowania gamma umieszczonych na radzieckich statkach Wenera 11, Wenera 12 i Prognoz 7. Statki formowały międzyplanetarną sieć triangulująca błyski gamma. Program miał dwie ważne cechy:
Wenera 11 została wystrzelona 9 września 1978. Siostrzana Wenera 12, 5 dni później. Każda sonda składała się z platformy przelotowej i lądownika. Oba statki miały taki sam zestaw instrumentów. Platforma miała urządzenia pozwalające na badania składu wiatru słonecznego, błysków gamma, promieniowania UV i gęstości elektronów w jonosferze Wenus. Statek wyniesiono najpierw na okołoziemską orbitę parkingową o parametrach 177×205 km, nachylenie 51°. Następnie został wprowadzony na orbitę heliocentryczną. Statki podróżowały do Wenus w odstępie około 0,02 j.a. Później odstęp ten powiększył się do 0,5 j.a. Statki serii Wenera mogły być stabilizowane obrotowo z okresem kilkugodzinnym, lub w trzech osiach. Generalnie, sonda była stabilizowana obrotowo w czasie lotu do Wenus, a w trzech osiach po osiągnięciu planety. Zbliżenie z Wenus nastąpiło 25 grudnia 1978, w odległości 40 064,24 km. Po oddzieleniu lądownika, platforma kontynuowała oblot Wenus i weszła na orbitę heliocentryczną. Platforma przez 95 minut przekazywała dane z lądownika, po czym wyleciała poza zasięg nadajnika lądownika i rozpoczęła przesyłanie danych zebranych z własnych eksperymentów. Misja sondy Wenera 11 została przerwana w lutym 1980 roku. Wenera 12 zakończyła misję w kwietniu 1980.
Ładunek.
Ładunek naukowy sondy:

</doc>
<doc id="915295" url="https://pl.wikipedia.org/wiki?curid=915295" title="Commonwealth Aircraft Corporation">
Commonwealth Aircraft Corporation

Commonwealth Aircraft Corporation (CAC) – dawny australijskie przedsiębiorstwo produkujące samoloty. 
Założony został przez rząd australijski w 1936 w celu produkcji własnych samolotów wojskowych. Początkowo fabryka zajmowała się produkowaniem maszyn według zagranicznych projektów. W okresie II wojny światowej oraz krótko po niej zakład stworzył kilka własnych konstrukcji. W 1985 CAC zostało w pełni przejęte przez Hawker de Havilland i rok później nazwa CAC została zmieniona na Hawker de Havilland Victoria Limited. W 2000 firma została kupiona przez Boeing Australia.

</doc>
<doc id="915298" url="https://pl.wikipedia.org/wiki?curid=915298" title="Anna Levandi">
Anna Levandi

Anna Anatoljewna Levandi, z domu Kondraszowa, ros. Анна Анатольевна Леванди (Кондрашова) (ur. 30 czerwca 1965 w Moskwie) – radziecka łyżwiarka figurowa, startująca w konkurencji solistek. Uczestniczka igrzysk olimpijskich (1984, 1988), wicemistrzyni świata (1984), czterokrotna brązowa medalistka mistrzostw Europy (1984, 1986–1988) oraz trzykrotna mistrzyni Związku Radzieckiego (1985–1987). Po zakończeniu kariery amatorskiej w 1988 roku została trenerką łyżwiarstwa figurowego w klubie Anna Levandi FSC w Tallinnie. 
Życie prywatne.
Jej mężem jest estoński kombinator norweski reprezentujący Związek Radziecki Allar Levandi.

</doc>
<doc id="915299" url="https://pl.wikipedia.org/wiki?curid=915299" title="Dawne polskie patenty żeglarskie">
Dawne polskie patenty żeglarskie

Stopnie żeglarskie w Polsce pojawiły się wraz z uzyskaniem niepodległości po pierwszej wojnie światowej, jednakże początkowo miały charakter klubowy. W 1932 roku organizacje harcerskie wprowadziły „harcerskie stopnie żeglarskie morskie i rzeczne”, zatwierdzone przez ówczesne Ministerstwo Przemysłu i Handlu. Polski Związek Żeglarski po powstaniu w 1924 roku zajmował się głównie działalnością sportową i z czasem jako system powszechny przejęty został używany przez harcerzy.
Zgodnie z rozkazem Naczelnika Harcerzy L.7 z 10 marca 1939 roku [W.U. Nr 3/39] stopnie żeglarskie wyglądały wówczas w następujący sposób:
Nie jest do końca jasne czy żeglarz jachtowy był wewnętrznym stopniem harcerskim, jednakże najprawdopodobniej wszystkie te stopnie obowiązywały także w pierwszych latach po wojnie, do czasu nowych regulacji.
Zestawienie chronologiczne.
lata powojenne.
W pierwszych latach po wojnie na podstawie § 108a rozp. porz. Dyr. G U. M. z 19.III.46 r. o bezpieczeństwie niektórych statków morskich, wyjętych spod działania ogólnych przepisów o bezpieczeństwie statków (Gd. Dz. Woj. nr. 1 poz. 3) uzup. rozp. porz. Dyr. G. U. M. z 6.3.50 r. (Gd. Dz. Woj. nr. 6 poz. 34) obowiązywał w Polsce regulamin sport. stopni żegl. Polsk. Zw. Żegl., zatwierdzony przez Gł. Urząd Kultury Fizycznej w dniu 16.VII.1949 r.. Obejmował on, co najmniej, następujące stopnie:
1951 – 1956 (ok. 5 lat).
15 stycznia 1951 GKKF zatwierdził regulamin sportowych stopni żeglarskich. Przepisy weszły w życie 29 stycznia 1951.
1970 – 1981 (11,1 roku).
"1 stycznia 1970 – 27 stycznia 1981."
Zarządzenie przewodniczącego GKKFiT z 25 sierpnia 1969: Sportowe stopnie żeglarskie i motorowodne (M.P.69.42.338; zmiany M.P.74.31.189)
1981 – 1985 (4,7 roku).
"28 stycznia 1981 – 20 października 1985"
Zarządzenie Przewodniczącego GKKFiS z 8 stycznia 1981 r.
w sprawie stopni żeglarskich i motorowodnych. (M.P.81.2.7)
1985 – 1996 (10,7 lat).
"21 października 1985 – 6 lipca 1996"
Zarządzenie Przewodniczącego GKKFiS z 31 lipca 1985 r.
w sprawie stopni żeglarskich i motorowodnych. (M.P.85.29.201)
1996 – 1997 (brak przepisów "–" ponad 14 miesięcy).
"7 lipca 1996 – 23 września 1997"
Przez ponad 14 miesięcy nie było podstaw prawnych istnienia stopni żeglarskich.
1997 – 2005 (8,2 roku).
"24 września 1997 – 30 listopada 2005"
Stopnie te zostały wprowadzone Rozporządzeniem Rady Ministrów z 12 września 1997 r. w sprawie uprawiania żeglarstwa.
2005 – 2006 (brak przepisów "–" prawie 7 miesięcy).
"1 grudnia 2005 – 23 czerwca 2006"
Przez prawie 7 miesięcy nie było podstaw prawnych istnienia stopni żeglarskich.
2006 – 2007 (1,5 roku).
"24 czerwca 2006 – 31 grudnia 2007"
Wraz z nową ustawą o kulturze fizycznej i wynikającym z niej wydanym 9 czerwca 2006 r. rozporządzeniem ministra w sprawie uprawiania żeglarstwa zostały wprowadzone zmiany w systemie patentów i uprawnień żeglarskich. Z głównych zmian należy wymienić:
2008 – 2010 (2,8 roku).
"1 stycznia 2008 – 15 października 2010"
Ustawa z dnia 23 sierpnia 2007 r. o zmianie ustawy o sporcie kwalifikowanym oraz niektórych innych ustaw wraz z wydanym 9 czerwca 2006 r. rozporządzeniem Ministra Sportu w sprawie uprawiania żeglarstwa nie wprowadza istotnych zmian w stopniach żeglarskich.
Rozszerzono natomiast zakres bezpatencia, co umożliwiło prowadzenie o połowę większych jachtów bez konieczności posiadania żadnych dokumentów, między innymi bardzo popularnych na śródlądziu jachtów klasy Omega.
2010 – 2012 (2 lata).
"16 października 2010 – 15 października 2012"
Wraz z uchwaloną 25 czerwca 2010 r. nową ustawą o sporcie ważność straciły dotychczasowe przepisy regulujące tę dziedzinę. Ustawa stanowiła, iż zachowują ważność dotychczasowe patenty, pozostawiła zakres bezpatencia w niezmienionym kształcie, a także wprowadziła nowelizację ustawy z dnia z 21 grudnia 2000 r. o żegludze śródlądowej, na podstawie której w drodze rozporządzenia ministra miał być określony system patentów i uprawnień żeglarskich. Ministerstwo Sportu i Turystyki nie wydało odpowiedniego rozporządzenia, w związku z tym obowiązywało dotychczasowe rozporządzenie dotyczące stopni żeglarskich, jednak tylko do 15 października 2012 (tego dnia minął dwuletni termin).
2012 – 2013 (brak przepisów - ponad 6 miesięcy).
"16 października 2012 – 30 kwietnia 2013"
16 października minął dwuletni okres na wydanie nowego rozporządzenia w związku z czym stare straciło ważność. Nowe rozporządzenie zostało ogłoszone 16 kwietnia 2013 i weszło w życie 1 maja 2013.
2013 – obecnie.
"od 1 maja 2013"
Od 1 maja 2013 obowiązuje bieżący system patentów:

</doc>
<doc id="915300" url="https://pl.wikipedia.org/wiki?curid=915300" title="Basia Wołodyjowska">
Basia Wołodyjowska

Basia Wołodyjowska, wł. Barbara Wołodyjowska z d. Jeziorkowska herbu Rawicz – jedna z kluczowych postaci w powieści "Pan Wołodyjowski" Henryka Sienkiewicza.
W powieści.
Ma około 20 lat. Jest drobna, ma płowe włosy, błyszczące oczy i różowe policzki. Wszędzie jej pełno, jest energiczna. Lubi władać bronią. Często przytrafiają jej się różne „konfuzje”. Jest ulubienicą pana Zagłoby. 
W 1668 roku przybyła wraz z panią Makowiecką i Krystyną Drohojowską (Krzysią) na sejm konwokacyjny do Warszawy. Tam pan Zagłoba dość nieudolnie próbował ją zeswatać z Michałem Wołodyjowskim (ten wówczas kochał się w Krzysi). Ostatecznie jednak „hajduczek” sama wyznała miłość „Małemu Rycerzowi”.
W 1672 roku wraz z mężem udała się do Chreptiowa, gdzie Wołodyjowski został mianowany komendantem. Był to dla niej niezapomniany czas. Wraz z mężem ucztowała otaczana szacunkiem przez oficerów i żołnierzy Wołodyjowskiego, którzy ją pokochali. Próbowała zeswatać Ewę Nowowiejską z Azją Tuhaj-bejowiczem (synem Tuhaj-beja). On udawał zainteresowanie Ewą, ale tak naprawdę pragnął tylko Basi i nosił się z zamiarem jej porwania. 
 Azja porywa ją i wyznaje jej swoje uczucia, Basia jednak rani go i ucieka, mając ze sobą 2 konie - swojego i Azji. Pierwszego w trakcie ucieczki zabijają wilki, drugi topi się w rzece. Wyczerpana trafia wreszcie do Chreptiowa. Wołodyjowski boi się, że Basia umrze. Zagłoba, oficerowie i całe wojsko oczekiwali na jakieś wieści. Sprowadzony zostaje medyk i ksiądz. Medyk stwierdził, że Basia jest ciężko chora, ale wyzdrowieje. I wkrótce tak się dzieje. Potem Basia udała się do Kamieńca Podolskiego, który miał był później oblegany przez armię sułtańską. Jej mąż razem z Ketlingiem przysięgają bronić twierdzy do śmierci. W noc przed samobójczym wysadzeniem prochowni Michał pocieszał ją, żeby - jeżeli przyjdzie na niego „termin” - powiedziała sobie: „nic to”. Ona zapłakała, nie wyobrażając sobie życia bez swojego „Małego Rycerza”. Krótko przed śmiercią Michał kazał oficerowi Muszalskiemu przekazać Basi słowa: „nic to”.
W filmie.
W obu adaptacjach powieści, czyli w filmie "Pan Wołodyjowski" (1968) oraz w serialu telewizyjnym "Przygody pana Michała" (1969), w jej rolę wcieliła się Magdalena Zawadzka.
Pierwowzór historyczny.
Żoną historycznego Jerzego Wołodyjowskiego była Krystyna Jeziorkowska, córka miecznika podolskiego Walentego. Za Wołodyjowskiego wyszła w 1662 roku, będąc już trzykrotną wdową.

</doc>
<doc id="915301" url="https://pl.wikipedia.org/wiki?curid=915301" title="Kij krykietowy">
Kij krykietowy

Kij krykietowy – kij używany przez odbijającego podczas gry w krykieta. Tradycyjnie wykonywany jest z wierzby, najczęściej z gatunku wierzby białej znanej w Anglii jako "cricket-bat willow". Kije nacierane są olejem lnianym.
Według przepisów krykieta kij (razem z rękojeścią) nie może być dłuższy niż 965 mm (38 cali), a pióro nie może być szersze niż 108 mm (4,25 cala). Kije zazwyczaj ważą pomiędzy 1,1 do 1,4 kg.
Większość kijów jest sprzedawana w stanie surowym i przed użyciem muszą zostać "knocked in", czyli obite specjalnym drewnianym młotkiem; proces "opukiwania" kija zabiera zazwyczaj od 3 do 6 godzin.

</doc>
<doc id="915302" url="https://pl.wikipedia.org/wiki?curid=915302" title="Kij do krykieta">
Kij do krykieta



</doc>
<doc id="915304" url="https://pl.wikipedia.org/wiki?curid=915304" title="Anna Kondraszowa">
Anna Kondraszowa



</doc>
<doc id="915305" url="https://pl.wikipedia.org/wiki?curid=915305" title="Barbara Jeziorkowska">
Barbara Jeziorkowska



</doc>
<doc id="915307" url="https://pl.wikipedia.org/wiki?curid=915307" title="Barbara Wołodyjowska">
Barbara Wołodyjowska



</doc>
<doc id="915308" url="https://pl.wikipedia.org/wiki?curid=915308" title="Allyce Beasley">
Allyce Beasley

Allyce Tannenberg (ur. 6 lipca 1951 w dzielnicy Brooklyn w Nowym Jorku, USA) – amerykańska aktorka.

</doc>
<doc id="915309" url="https://pl.wikipedia.org/wiki?curid=915309" title="Pulaski (Tennessee)">
Pulaski (Tennessee)

Pulaski – miasto w hrabstwie Giles w stanie Tennessee, w Stanach Zjednoczonych. Według spisu ludności z 2000 roku miejscowość liczyła 7871 mieszkańców. Jest siedzibą władz hrabstwa. Pulaski jest znane jako miejsce narodzin Ku Klux Klanu, aczkolwiek miasto potępiło tę rasistowską organizację. Zostało nazwane na cześć Kazimierza Pułaskiego, bohatera wojny o niepodległość Stanów Zjednoczonych.
Geografia.
Według danych United States Census Bureau miasto obejmuje obszar 17,0 km², wyłącznie powierzchni lądowej.
Demografia.
Według spisu powszechnego na rok 2000 miejscowość zamieszkiwało 7871 osób w 3455 gospodarstwach domowych i 2038 rodzinach. Gęstość zaludnienia wynosiła 464/km². Znajdowało się tu 3888 budynków mieszkalnych.
Pod względem rasowym, miejscowość zamieszkiwało 70,4% osób rasy białej, 27,06% rasy czarnej, 0,24% Indian, 0,85% Azjatów 0,16% przedstawicieli innych ras i 1,45% przedstawicieli ras mieszanych. Latynosi stanowili 1,11% populacji.
Spośród 3455 gospodarstw domowych 26% miało dzieci w wieku poniżej 18 lat, 37,7% stanowiło małżeństwa żyjące razem, 18,2% było bez ojca, a 41% nie stanowiło rodzin. 37,5% gospodarstw było prowadzone przez osoby samotne, z czego 17,6% było w wieku 65 lat lub więcej.
Historia.
W okolicach przyszłego Pulaski dochodziło do licznych potyczek w czasie wojny o niepodległość.
W roku 1865 Pulaski zapisało się w historii jako miejsce narodzin Ku Klux Klanu, organizacji powszechnie zwanej "KKK". Po zakończeniu amerykańskiej wojny secesyjnej grupa byłych żołnierzy armii konfederackiej postanowiła założyć klub, który miałby im dostarczać rozrywki. Założyciele: John Lester, James Crowe, John Kennedy, Calvin Jones, Richard Reed i Frank McCord, spotkali się w biurze miejscowego sędziego w Pulaski, celem dokonania rejestracji. W założeniach klub miał być odpowiednikiem korporacji studenckich tamtych czasów. Jego członkowie mieli nosić dziwaczne kostiumy i zabawiać się kosztem niespodziewających się niczego obywateli. By stworzyć aurę tajemniczości wymyślili niezwykłą nazwę "Ku Klux Klan".
KKK przekształcił się później w niebezpieczną rasistowską, paramilitarną organizację białych, ale w chwili założenia w Pulaski był jedynie próbą rozerwania się znudzonych konfederackich weteranów.
Budynek KKK do dzisiaj stoi przy jednej z ulic miasta i nawet posiada tablicę informującą o założeniu klubu, jakkolwiek po odwróceniu jej „twarzą” do ściany treść stała się nieczytelna.

</doc>
<doc id="915310" url="https://pl.wikipedia.org/wiki?curid=915310" title="Silka">
Silka

Silka – marka bloczków i cegieł wapienno-piaskowych (silikatowych) produkowanych przez firmę Xella International GmbH.
Skład i proces produkcji.
Cegły i bloczki wapienno-piaskowe silka produkowane są z mieszanki piasku kwarcowego (90%), wapna palonego mielonego (7%) i wody (3%).
Mieszanka zostaje umieszczona w stalowych silosach, gdzie wskutek panujących warunków piasek traci swą krystaliczną strukturę na powierzchni. Następnie mieszanka kierowana jest do pras, które formują ją w cegły i bloki o określonym kształcie i rozmiarach. Po nadaniu odpowiedniego kształtu następuje proces autoklawizacji, gdzie w wyniku działania pary wodnej o temperaturze 200 °C pod ciśnieniem 16 barów dochodzi do ponownej krystalizacji, w trakcie której około 4 do 7% krzemionki łączy się z wapnem, tworząc nierozpuszczalne krzemiany wapna. Po 6 do 8 godzinach hartowania gotowe bloczki opuszczają autoklawy. Otrzymany produkt ma jasną barwę.
Właściwości.
Cegły i bloczki silka produkowane są w klasach o wytrzymałości od 15 do 30 MPa. Ściany z nich wykonane są niepalne, pierwsze zmiany zachodzą dopiero w temperaturze powyżej 600 °C. Podobnie jak inne cegły wapienno-piaskowe mają bardzo niską promieniotwórczość naturalną w porównaniu z innymi materiałami budowlanymi. Są mrozoodporne, a ze względu na wysoką gęstość materiału charakteryzują się dobrą izolacyjnością akustyczną.
Zastosowanie.
Silka nadaje się do murowania ścian konstrukcyjnych, wznoszenia ścianek działowych, a także ścian fundamentowych i piwnicznych (w tym wypadku zalecane jest użycie bloków pełnych). Ściany zewnętrzne budowane z silki wymagają warstwy ocieplającej. Stosowana jest też do licowania elewacji czy budowania ogrodzeń. Można ją łączyć zaprawą tradycyjna, a także klejową.

</doc>
<doc id="915312" url="https://pl.wikipedia.org/wiki?curid=915312" title="Biblia kralicka">
Biblia kralicka

Biblia kralicka () – pierwszy całościowy przekład Biblii na język czeski dokonany z języków oryginalnych. Jest to protestanckie tłumaczenie Pisma Świętego.
Historia.
Przekładu dokonali z inspiracji seniora Jana Blahoslava bracia czescy. Został on opublikowany w miejscowości Kralice (Morawy), skąd pochodzi nazwa przekładu. Wydanie pierwsze liczyło sześć tomów i ukazało się w latach 1579–1594. Wydanie zostało wzbogacone aparatem krytycznym z obszernymi komentarzami. Było to pierwsze pełne tłumaczenie Biblii na język czeski dokonane z języków oryginalnych, które uwzględniało także ówczesne osiągnięcia w zakresie humanistycznej biblistyki europejskiej, zarówno w dziedzinie filologii, jak i egzegezy biblijnej.
W roku 1596 (dwa lata po opublikowaniu ostatniego tomu) wydano całą Biblię w jednym tomie bez komentarzy, a także kieszonkową wersję Nowego Testamentu. Wydanie trzecie z 1613 stało się najbardziej popularną i było aż do drugiej połowy XX wieku najszerzej rozpowszechnioną i najczęściej używaną wersją Biblii w języku czeskim. Wydanie to stało się wzorem dla odradzającego się na przełomie XVIII i XIX wieku języka czeskiego.
W ramach serii wydawniczej Biblia Slavica w 1995 roku ukazało się sześć tomów z faksymiliami oryginałów pierwszego sześciotomowego wydania Biblii kralickiej.
Zespół tłumaczy.
W skład przekładu Biblii kralickiej weszło tłumaczenie Nowego Testamentu Jana Blahoslava (1564, 1568), które zostało na nowo zredagowane do tego przekładu. Tłumaczenie Nowego Testamentu Blahoslava zostało poprawione przez seniora Jana Němčanskiego, a wydanie drugie przez Zacharego Aristona.
Tłumaczenie Starego Testamentu koordynował i prowadził uczeń Jana Blahoslava, biskup Ondřej Štefan. W skład zespołu tłumaczy (zarówno filolodzy, jak i teolodzy) weszli:
Wpływ na inne przekłady narodowe.
Wpływ Biblii kralickiej jest widoczny w polskiej Biblii gdańskiej z roku 1632. Jej tekst wykorzystano głównie w komentarzach.
Dla Słowaków Matej Bel opracował edycję Pisma Świętego opartą na Biblii kralickiej poprzedzoną przedmową Daniela Krmana ("Biblia sacra, to jest Biblí svatá", Halle 1722).
Pierwsza Biblia górnołużycka (1728) przetłumaczona z Biblii Lutra i tekstu greckiego została porównana z Biblią kralicką (wydanie z 1613) wraz z przekładem Biblii gdańskiej i Biblii Jurija Dalmatina (1584).

</doc>
<doc id="915313" url="https://pl.wikipedia.org/wiki?curid=915313" title="System kurialny">
System kurialny

System kurialny – sposób wyboru przedstawicieli do zgromadzenia, charakteryzujący się podziałem wyborców na tzw. kurie. Liczba deputowanych pochodzących z wyboru danej kurii zależeć może od cenzusu majątkowego, wykształcenia, bądź też statusu społecznego.
Przykładem państwa, w którym obowiązywał system kurialny, były Austro-Węgry (do 1907) czy wchodząca w skład Austrii Galicja, gdzie mieszkańcy wybierali w ten sposób swych przedstawicieli do Sejmu Krajowego do 1918 r.

</doc>
<doc id="915315" url="https://pl.wikipedia.org/wiki?curid=915315" title="Stiff Upper Lip (EP)">
Stiff Upper Lip (EP)

Stiff Upper Lip – drugi minialbum australijskiego zespołu hardrockowego AC/DC. Został wydany 27 listopada 2001 roku w Japonii.
Pierwszy utwór pochodzi z albumu "Stiff Upper Lip"; drugi utwór został nagrany podczas sesji nagraniowej tego albumu, ale nie został zamieszczony oryginalnie na albumie, został zamieszczony dopiero na singlu z tego albumu, "Safe in New York City" wydanego w 2000 r., później także na australijskim wydaniu "Stiff Upper Lip", wydanym na początku 2001 roku; utwory od 3. do 5. zostały nagrane 10 lipca 1996 roku na koncercie AC/DC w Madrycie, utwory te zostały wydane także wcześniej, najpierw na filmie koncertowym, "No Bull", później w samej wersji audio na singlach z albumu "Stiff Upper Lip" i na australijskiej edycji tego albumu.

</doc>
<doc id="915319" url="https://pl.wikipedia.org/wiki?curid=915319" title="Warszawski Rocznik Literacki">
Warszawski Rocznik Literacki

Warszawski Rocznik Literacki poświęcony Literaturze, Oświacie, Bibliografii i Księgarstwu – periodyk wydawany w Warszawie w latach 1872-1882. Jego redaktorem był Stanisław Jan Czarnowski. 
Wokół pisma skupione było środowisko warszawskich pozytywistów. Było podzielone na działy: literacki, bibliograficzny i księgarski. Na jego łamach zamieszczano charakterystykę stanu polskiej literatury w danym roku, recenzje i spisy nowych publikacji literackich, również życiorysy, nekrologi, informacje o placówkach związanych z literaturą.
Do pisma pisali m.in. Aleksander Świętochowski, J. M. Kamiński, F. Krupiński, L. Mikulski, Walery Przyborowski, J. Statkowski, Piotr Chmielowski.

</doc>
<doc id="915328" url="https://pl.wikipedia.org/wiki?curid=915328" title="Organizacja Wojskowa">
Organizacja Wojskowa

Organizacja Wojskowa (OW), zwana też Organizacją Wojskową "Longinusa" – polska organizacja konspiracyjna pod okupacją niemiecką podczas II wojny światowej.
Organizacja Wojskowa została utworzona pod koniec września lub na początku października 1939 r. na Polesiu. W majątku państwa Leśniowskich w Osmolicach nad Wieprzem koło Kocka w dniach 7-10 września doszło do rozmów gen. Władysława Sikorskiego z kilkoma najbliższymi współpracownikami, w tym z inż. płk. rez. Witoldem Orzechowskim. Przekazał on wówczas swoje wytyczne odnośnie do zorganizowania w kraju ruchu oporu. OW rekrutowała się w dużym stopniu spośród żołnierzy Samodzielnej Grupy Operacyjnej "Polesie", która skapitulowała 5 października w rejonie Kocka. W pracach organizacji uczestniczyła do 2 poł. grudnia generałowa Helena Olga Sikorska, a także Zofia Leśniowska, córka gen. W. Sikorskiego, która pod koniec stycznia 1940 r. wyjechała do Paryża do ojca ze szczegółowym sprawozdaniem z działalności OW. Polityczną nadbudową organizacji był Centralny Komitet Organizacji Niepodległościowych (CKON), którym kierował inż. Ryszard Świętochowski. W listopadzie lub grudniu dotarły z Paryża od gen. W. Sikorskiego listowne pełnomocnictwa wojskowe dla W. Orzechowskiego, potwierdzające organizowanie konspiracji. Polski Rząd na Uchodźstwie wspierał finansowo OW, widząc w niej zalążek przyszłej armii w wolnej Polsce. 
OW objęła swoim zasięgiem obie strefy okupowanego kraju, który został podzielony na Okręgi. Spośród nich najlepiej zorganizowane były Okręgi: 
Komendę Główną pod koniec 1939 r. ulokowano częściowo w Lublinie, a częściowo w Warszawie. Na czele OW stał komendant główny, którym był Witold Orzechowski ps. "Longinus", a po jego aresztowaniu w maju 1940 r. – płk Romuald Kabulski ps. "Viktor". Funkcję zastępcy i zarazem szefa operacyjnego KG OW i pełnomocnika dla okręgów południowo-wschodnich pełnił ppłk Andrzej Janiszek ps. "Andrzej". 
Prowadzono bliską współpracę z organizacjami skupionymi w CKON, a szczególnie ze Zbrojnym Wyzwoleniem i Strażackim Ruchem Oporu „Skała”. Wspólnie ze Zbrojnym Wyzwoleniem OW utworzyła w lutym 1940 r. w Warszawie specjalną komórkę do pomocy Żydom w getcie warszawskim. W komórce tej przewodzili między innymi Tadeusz Bednarczyk i Stanisław Szopiński ps. Abrat. Z biegiem czasu wyspecjalizowała się ona w pomocy wojskowej. Po zamarciu działalności CKON w kwietniu 1940 r., a następnie jego następczyni Komitetu Porozumiewawczego Organizacji Niepodległościowych, W. Orzechowski powołał Konsolidację Obrońców Niepodległości (KLON), która odgrywała rolę platformy współpracy między OW i innymi organizacjami podziemnymi. Wkrótce doszło do licznych aresztowań w szeregach organizacji, które zahamowały na pewnie czas jej działalność. W maju 1941 r. doszło w jej szeregach do kolejnych aresztowań, których ofiarą padł m.in. ppłk A. Janiszek. W czerwcu tego roku OW z ppłk. E. Biernackim jako p.o. komendanta głównego została przemianowana na Organizację Wojskową – Kadrę Bezpieczeństwa (OW-KB). Kadra Bezpieczeństwa była jednym z pionów OW. Było to podyktowane względami taktycznymi i bezpieczeństwem dalszej pracy konspiracyjnej. W tym czasie z aresztowania powrócił W. Orzechowski, ale zaangażował się głównie w działalność KLON-u. 
W lipcu 1942 r. OW podporządkowała się taktycznie Komendzie Głównej Armii Krajowej, a z jej ramienia szefowi VIII Oddziału (Szefostwo Biur Wojskowych) KG AK płk. Ludwikowi Muzyczce ps. "Benedykt". Było to wynikiem rozmów prowadzonych już od poł. 1941 r. zgodnie z poleceniami gen. W. Sikorskiego. Połączenie nastąpiło jedynie na szczeblu komend głównych, natomiast niższe struktury zachowały autonomiczność oraz niezależność terenową i polityczną. Z inicjatywy płk. L. Muzyczki od 1942 r. był tworzony Wojskowy Korpus Służby Bezpieczeństwa (WKSB), który w większości został oparty na członkach OW-KB. Komendantem Głównym WKSB był komendant główny OW-KB, a szefem sztabu i szefem personalnym – analogiczny oficer z OW-KB. Na przełomie października i listopada 1943 r. nastąpiły kolejne aresztowania członków KG OW-KB, w tym płk. R. Kabulskiego. W tej sytuacji na czele organizacji jako p.o. komendanta głównego znowu stanął ppłk E. Biernacki. Na początku listopada OW-KB współtworzyła Korpus Bezpieczeństwa.

</doc>
<doc id="915333" url="https://pl.wikipedia.org/wiki?curid=915333" title="Letitia Christian Tyler">
Letitia Christian Tyler

Letitia Christian Tyler (ur. 12 listopada 1790 w Wirginii, zm. 10 września 1842 w Białym Domu) – pierwsza żona dziesiątego prezydenta USA Johna Tylera. Pierwsza dama Stanów Zjednoczonych od 1841 roku do jej śmierci w 1842 roku.
Życiorys.
Letitia Christian urodziła się 12 listopada 1790 roku w Cedar Grove jako córka plantatora, pułkownika Roberta Christiana i jego żony Mary Brown. Edukację odebrała w domu, od swojej matki. W wieku osiemnastu lat poznała swojego przyszłego męża, syna sędziego, Johna Tylera.
Cztery lata później Tyler oświadczył się i został przyjęty. Początkowo rodzice Letitii byli przeciwni temu małżeństwu jednak para pobrała się w 1813 roku. Zaraz po ślubie oboje zamieszkali w domu Tylera, jednak po dwóch latach przenieśli się do Woodburn, a następnie do Gloucester Place, gdzie zajmowali się uprawą ziemi. Po pewnym czasie Tylerowie porzucili rolnictwo i osiedlili się w Williamsburgu, gdzie John zaangażował się w politykę.
Kiedy John Tyler został senatorem, przeniósł się do Waszyngtonu, lecz Letitia pozostała z dziećmi w Williamsburgu. W 1838 roku doznała wylewu. Rok później jej mąż został wiceprezydentem USA, a ona drugą damą, lecz funkcja ta nie przewidywała niemal żadnych obowiązków. Miesiąc po zaprzysiężeniu, zmarł prezydent Harrison, co spowodowało, że Tyler został prezydentem, a jego żona pierwszą damą. Po pewnym czasie Letitia dołączyła do męża w Waszyngtonie, lecz ze względu na zły stan zdrowia i lekki paraliż nie pełniła swojej roli, w której zastępowała ją synowa Priscilla Cooper. 9 września 1842 roku miała drugi wylew. Zmarła następnego dnia, pochowana została w rodzinnym Cedar Grove.
Życie prywatne.
Letitia Christian poślubiła Johna Tylera 29 marca 1813 roku. Mieli ośmioro dzieci, z czego siedmioro dożyło wieku dorosłego: Mary (ur. 1815), Roberta (ur. 1816), Johna (ur. 1819), Elizabeth (ur. 1823), Annę Contessę (ur. i zm. 1825), Alice (ur. 1827) oraz Tazewella (ur. 1830).

</doc>
<doc id="915336" url="https://pl.wikipedia.org/wiki?curid=915336" title="Filakterium">
Filakterium



</doc>
<doc id="915342" url="https://pl.wikipedia.org/wiki?curid=915342" title="Bartłomiej Nataniel Wąsowski">
Bartłomiej Nataniel Wąsowski

Bartłomiej Nataniel Wąsowski (ur. 24 sierpnia 1617, zm. 4 października 1687 w Poznaniu) – polski ksiądz jezuita, teolog, architekt, profesor i rektor kolegiów jezuickich, prowincjał.
Życiorys.
Urodził się na Kujawach. 29 sierpnia 1634 wstąpił do zakonu Jezuitów w Krakowie. W 1640 uzyskał stopień magistra na Uniwersytecie Krakowskim. W latach 1640-1642 uczył w Kolegium Jezuitów w Bydgoszczy: gramatyki (1640-1641) i syntaksy (1641-1642). Prawdopodobnie w latach 1648-1649 uczył także w kolegium bydgoskim poezji. 
Od 1649 do 1650 był profesorem retoryki i poetyki w Gdańsku, ucząc m.in. Mikołaja i Zygmunta Grudzińskich. Lata 1650-1656 spędził poza krajem, podróżując po Europie Zachodniej. Zwiedził m.in. Austrię, Francję, Hiszpanię, Włochy, Holandię i Belgię. Swoją podróż opisał w rękopisie "Europea Peregrinatio". 
W latach 1657-1661 był rektorem Kolegium Jezuitów w Bydgoszczy. Następnie do 1671 przebywał jako misjonarz na dworze Aleksandra Michała Lubomirskiego. Kolejne lata spędził jako rektor kościoła św. Jana w Jarosławiu (1671-1674). Założył tam studium matematyczne oraz planował otwarcie szkoły rycerskiej. W 1674 ufortyfikował otoczenie kolegium jezuickiego w Jarosławiu. W tym mieście pozostał do 1675 r., pełniąc od 1674 funkcję instruktora III probacji. 
Lata 1675-1678 spędził w Poznaniu, gdzie był rektorem kolegium oraz kontynuatorem budowy kościoła jezuickiego. W 1678 wystarał się o przywilej erekcyjny na Akademię w Poznaniu. Od 6 sierpnia 1678 do 1682 był prowincjałem zakonu. Wznowił wtedy studia matematyczne w Jarosławiu oraz dbał o należyty poziom szkolnictwa jezuickiego. 
W 1682 przybył do Bydgoszczy, gdzie przez rok był rektorem kolegium i prefektem budowy. Ostatnie lata życia spędził w Poznaniu, ponownie jako rektor (1683-1686). 
Był człowiekiem wszechstronnie wykształconym, władał wieloma językami. Interesował się architekturą i sztuką, był dobrym teologiem. Opublikował m.in. księgi teologiczne i opracowania z zakresu ascezy.

</doc>
<doc id="915349" url="https://pl.wikipedia.org/wiki?curid=915349" title="Album - Generic Flipper">
Album - Generic Flipper

Album - Generic Flipper – pierwsza płyta zespołu Flipper wydana w 1982 roku przez firmę Subterranean Records.

</doc>
<doc id="915350" url="https://pl.wikipedia.org/wiki?curid=915350" title="Gone Fishin'">
Gone Fishin'

Gone Fishin' - druga płyta zespołu Flipper wydana w 1984 roku przez firmę Subterranean Records.

</doc>
<doc id="915352" url="https://pl.wikipedia.org/wiki?curid=915352" title="Public Flipper Limited-Live 1980-1985">
Public Flipper Limited-Live 1980-1985

Public Flipper Limited-Live 1980–1985 – trzecia płyta zespołu Flipper wydana w 1985 roku przez firmę Subterranean Records.

</doc>
<doc id="915353" url="https://pl.wikipedia.org/wiki?curid=915353" title="Sex Bomb, Baby!">
Sex Bomb, Baby!

Sex Bomb, Baby! – czwarta płyta zespołu Flipper wydana w 1988 roku przez firmę Subterranean Records.

</doc>
<doc id="915354" url="https://pl.wikipedia.org/wiki?curid=915354" title="American Grafishy">
American Grafishy

American Grafishy – czwarta płyta zespołu Flipper wydana w 1993 roku przez firmę Def American.

</doc>
<doc id="915359" url="https://pl.wikipedia.org/wiki?curid=915359" title="John de Jong">
John de Jong

John de Jong (ur. 8 marca 1977 w Hadze) – piłkarz holenderski grający na pozycji ofensywnego pomocnika.
Kariera klubowa.
De Jong pochodzi z Hagi, a jego pierwszym klubem był tamtejszy amatorski zespół Wilhelmus Haga. Natomiast w 1995 znalazł się w pierwszym składzie FC Den Haag i 19 sierpnia zadebiutował w Eerste divisie meczem z SC Cambuur. W Den Haag grał przez 2,5 sezonu, ale nie zdołał wywalczyć awansu do Eredivisie i zimą 1998 przeszedł do pierwszoligowego FC Utrecht. W Utrechcie wywalczył miejsce w podstawowej jedenastce i osiągnął życiową formę stając się jednym z lepszych środkowych pomocników ligi.
Latem 2000 de Jong za blisko równowartość 3,8 miliona euro przeszedł do PSV Eindhoven. Pierwszy sezon w klubie z Eindhoven był dla de Jonga udany. Wywalczył z PSV mistrzostwo Holandii, a niedługo potem także i superpuchar. W sezonie 2001/2002 wystąpił w Lidze Mistrzów, ale na sezon 2002/2003 został wypożyczony z PSV do SC Heerenveen. Co prawda zajął z tym zespołem 7. miejsce w lidze, ale zdobył 9 bramek odzyskując formę sprzed 2 lat i latem 2003 wrócił do Eindhoven. W PSV przez sezon również błyszczał mając pewne miejsce na środku pomocy i strzelił 8 goli, ale drużyna ta nie obroniła mistrzostwa kraju. W sezonie 2004/2005 de Jong stracił miejsce w zespole prowadzonym przez Guusa Hiddinka i był tylko rezerwowym. Zdołał jednak zdobyć 5 goli w 15 meczach i zostać drugi raz w karierze mistrzem kraju. Z czasem jednak de Jong zaczynał przeżywać prawdziwy dramat. Przez dwa sezony (2005/2006 oraz 2006/2007) nie wystąpił w żadnym oficjalnym meczu PSV ciągle lecząc kontuzje kolana oraz łydki. W sezonie 2006/2007 zagrał 5 spotkań w rezerwach, a rozmowy z Ronaldem Koemanem dały rezultat nowego kontraktu.
Z powodu ciągnącej się walki z kontuzją kolana de Jong dnia 26 lutego 2008 zakończył sportową karierę.
Kariera reprezentacyjna.
W swojej karierze de Jong zaliczył występy w młodzieżowej reprezentacji Holandii U-21. W lutym 2001 de Jong został powołany przez selekcjonera Louisa van Gaala do pierwszej reprezentacji na mecz z Turcją (0:0), jednak cały mecz przesiedział na ławce rezerwowych. Więcej powołań do pierwszej reprezentacji John nie otrzymał.

</doc>
<doc id="915368" url="https://pl.wikipedia.org/wiki?curid=915368" title="Doładowana broń rozszczepialna">
Doładowana broń rozszczepialna

Doładowana broń rozszczepialna typ bomby atomowej, która używa niewielkiej ilości paliwa termojądrowego dla zwiększenia mocy, a zatem siły niszczącej reakcji rozszczepiania.
W tradycyjnych bombach rozszczepialnych paliwo jądrowe zostaje błyskawicznie "złączone" za pomocą konwencjonalnych ładunków wybuchowych, powodując osiągnięcie masy krytycznej. Powstałe w procesie rozszczepienia neutrony pobudzą pozostałe atomy w paliwie powodując dalsze rozszczepianie co prowadzi do powstania reakcji łańcuchowej. Górny limit mocy jaki może osiągnąć standardowa, zbudowana w ten sposób bomba waha się w okolicach 500 kiloton, chociaż ta wartość możliwa jest do uzyskania tylko z użyciem bardzo wydajnych i wysoko wyspecjalizowanych systemów (największą bombą wykorzystującą ten typ wykonania był Ivy King).
Wiele innych reakcji nuklearnych przebiega znacznie szybciej, a więc bardziej "wybuchowo". Reakcje syntezy mogą zostać zapoczątkowane przez ciśnienie, wypuszczając neutrony. Neutrony te mogą później zostać użyte do zapoczątkowania reakcji rozszczepiania w otaczającym paliwie, zwiększając całkowite tempo reakcji, skutkiem tego pozwalając na użycie większej ilości paliwa. Takie wykonanie pozwala na uzyskanie znacznie większej mocy od bomb "czysto rozszczepialnych", lecz nadal mniejszej niż megatonowe bomby wodorowe. Taki system wykonania może zostać użyty do zbudowania bomby mniejszych rozmiarów, ale do powstania której zostanie użyta mniejsza ilość drogiego paliwa rozszczepialnego. Zmniejszenie ilości potrzebnego paliwa spowodowało, że ten system budowy jest używany w prawie wszystkich współczesnych bombach atomowych.

</doc>
<doc id="915369" url="https://pl.wikipedia.org/wiki?curid=915369" title="De Vries">
De Vries

De Vries – jedno z najpopularniejszych nazwisk niderlandzkich, oznacza mieszkańca Fryzji, m.in. nazwisko malarzy i rzeźbiarzy niderlandzkich. Występuje również w postaci "DeVries", "deVries", lub "Devries".

</doc>
<doc id="915381" url="https://pl.wikipedia.org/wiki?curid=915381" title="Ytong">
Ytong

Ytong – marka betonu komórkowego produkowanego przez firmę Xella International GmbH; dawniej przedsiębiorstwo szwedzkie i niemieckie "Ytong AG", od roku 1995 także przedsiębiorstwo polskie "Ytong Poland".
Samo słowo "ytong" to skrót od szwedzkiego "Yxhults ånghärdade gasbetong" i oznacza wzmacniany gazobeton z Yxhult.
Historia.
Twórcą technologii produkcji bloczków z betonu komórkowego ytong był szwedzki naukowiec, Axel Eriksson, który po I wojnie światowej w związku z kryzysem energetycznym w Szwecji szukał alternatywy dla zastosowania drewna w budownictwie. Autoklawizowany gazobeton produkowany z piasku, wapna, wody, niewielkich ilości cementu i anhydrytu z dodatkiem pasty aluminiowej, wchodzącej w reakcję z wodorotlenkiem wapniowym i powodującej wydzielanie się wodoru, który uchodząc z masy spulchnia ją i umożliwia powstawanie porów, został przez niego opatentowany w 1924 roku.
Produkcja bloczków ytong na skalę przemysłową rozpoczęła się w 1929 roku, a w latach 40. XX wieku powstały pierwsze oddziały firmy na terenach Niemiec i Polski.
W 1940 roku znak handlowy „ytong” został prawnie zastrzeżony, co ograniczyło produkcje podróbek. Ytong był pierwszym zarejestrowanym materiałem budowlanym na świecie.
W 1945 roku, aby zmniejszyć straty materiałowe w czasie produkcji, wprowadzono cięcie odlewu stalowymi drutami przed procesem autoklawizacji.
W 1960 roku w Niemczech wyprodukowano pierwsze plan-bloczki, a w latach siedemdziesiątych wprowadzono do produkcji bloczki profilowane z piórem i wpustem.
W roku 1995 powstała firma "Ytong Poland".
W roku 2003 podczas targów BAU Trade Fair w Monachium Ytong AG połączyła się z Haniel-Bau Industrie GmbH oraz Fels-Werke GmbH. Powstała grupa przyjęła nazwę "Xella".
Obecnie w Europie istnieje 27 spółek operacyjnych Ytonga z 23 zakładami; cztery z nich ulokowane są w Polsce (Sieradz, Ostrołęka, Milicz, Piła). Rocznie firma sprzedaje w około 4,4 mln metrów sześciennych produktów.

</doc>
<doc id="915382" url="https://pl.wikipedia.org/wiki?curid=915382" title="Towarzystwo Przyjaciół Chińskich Ręczników">
Towarzystwo Przyjaciół Chińskich Ręczników

Towarzystwo Przyjaciół Chińskich Ręczników (T.P.Ch.R.) - organizacja happeningowa działająca pod koniec lat 80. XX wieku założona przez Jerzego Owsiaka i wspierana przez zespół Voo Voo.
Działalność radiowa.
Wojciech Waglewski zaproszony do Rozgłośni Harcerskiej zaproponował Jurkowi Owsiakowi wspólny wywiad. W trakcie tej audycji Jerzy Owsiak spontanicznie przedstawił się jako "właściciel zespołu Voo Voo" i zdominował swym monologiem audycję. Ze względu na listowy odzew słuchaczy rozgłośni, Owsiak został zaproszony po raz kolejny, a z czasem zaproponowano mu prowadzenia audycji autorskich. Stałym elementem monologów Owsiaka stało się powitanie "Wita was Towarzystwo Przyjaciół Chińskich Ręczników", często powtarzanym hasłem "Uwolnić słonia!" a całość kończyła się charakterystycznym "3.. 2.. 1.. 0.. Start!".
Działalność happeningowa.
Pierwszym udokumentowanym wystąpieniem Towarzystwa był happening podczas festiwalu jarocińskiego w 1988 roku. Jerzy Owsiak pojawił się na jarocińskim rynku z hasłem "Uwolnić słonia!".
Waglewski traktował Towarzystwo jako rodzaj fanklubu a jednym z ostatnich monologów koncertowych Jerzego Owsiaka zaczynających się od słów "Wita was Towarzystwo Przyjaciół Chińskich Ręczników..." było jego wystąpienie na koncercie XV-lecia Voo Voo.
Działalność wydawnicza.
Z inicjatywy T.P.Ch.R. w roku 1992 ukazała się książka "Listy do Owsiaka". Książka ta zawierała zbiór listów jakie nadeszły do Owsiaka w trakcie prowadzonych przez niego audycji radiowych. Wstęp do książki rozpoczyna się charakterystycznym dla Owsiaka powitaniem.
Towarzystwo firmowało również dwa oficjalne wydawnictwa muzyczne. Pierwszym z nich była "Letnia zadyma w środku zimy" - zapis koncertu zorganizowanego przez Jerzego Owsiaka, na którym zarejestrowano utwór "Rap Towarzystwa Przyjaciół Chińskich Ręczników" a okładkę płyty zdobiła postać Supermana z logiem "T.P.Ch.R." na kostiumie
Również płyta "Małe Wu Wu" sygnowana była przez "Tajemniczą Orkiestrę Towarzystwa Chińskich Ręczników" czyli zespół Voo Voo.

</doc>
<doc id="915384" url="https://pl.wikipedia.org/wiki?curid=915384" title="I Love Livin' in the City">
I Love Livin' in the City

I Love Livin' in the City – pierwszy singel zespołu Fear wydany w 1978 przez wytwórnię Criminal Records. W 1988 utwory z singla włączono do reedycji CD płyty "More Beer".

</doc>
<doc id="915385" url="https://pl.wikipedia.org/wiki?curid=915385" title="Fuck Christmas">
Fuck Christmas

Fuck Christmas – drugi singel zespołu Fear wydany w 1982 przez wytwórnię Slash Records. Jego zawartość została dołączona do reedycji CD albumu "The Record". 

</doc>
<doc id="915394" url="https://pl.wikipedia.org/wiki?curid=915394" title="Antti Tyrväinen">
Antti Tyrväinen

Antti Eerkki Tyrväinen (ur. 5 listopada 1933 w Ylöjärvi, zm. 13 października 2013 w Tampere) – fiński biathlonista i strzelec, wicemistrz olimpijski i wielokrotny medalista mistrzostw świata w biathlonie.
Kariera.
Tyrväinen był zawodowym żołnierzem. W 1959 roku wystartował na mistrzostwach świata w Courmayeur, gdzie w biegu indywidualnym zajął 17. miejsce, a w drużynie był czwarty. Pierwszy sukces osiągnął podczas igrzysk olimpijskich w Squaw Valley w 1960 roku, podczas których biathlon zadebiutował w programie olimpijskim. W zawodach tych wywalczył srebrny medal, rozdzielając Szweda Klasa Lestandera i Aleksandra Priwałowa z ZSRR. Rok później, na mistrzostwach świata w Umeå, wspólnie z Kalevim Huuskonenem i Paavo Repo zdobył mistrzostwo świata w sztafecie.
Kolejne dwa medale przywiózł z mistrzostw świata w Hämeenlinna w 1962 roku. Najpierw zajął drugie miejsce w biegu indywidualnym, plasując się za Władimirem Miełanjinem z ZSRR a przed jego rodakiem, Walentinem Pszenicynem. Następnie razem z Huuskonenem i Hannu Postim wywalczył srebrny medal w drużynie. Dwa srebrne medale zdobył również na mistrzostwach świata w Seefeld in Tirol rok później, gdzie w zawodach indywidualnych przegrał tylko z Miełanjinem.
W 1964 roku wziął udział w igrzyskach olimpijskich w Innsbrucku, zajmując 13. miejsce w biegu indywidualnym. Ostatni medal zdobył na mistrzostwach świata w Elverum w 1965 roku, gdzie zajął trzecie miejsce w tej samej konkurencji. Wyprzedzili go jedynie Norweg Olav Jordet i Nikołaj Puzanow z ZSRR. Brał też udział w mistrzostwach świata w Garmisch-Partenkirchen w 1966 roku, zajmując 17. miejsce w biegu indywidualnym oraz piąte w sztafecie.
Ponadto w 1963 roku wystąpił na strzeleckich mistrzostwach Europy, gdzie wywalczył brązowy medal w zawodach indywidualnych i srebrny w zawodach drużynowych.
Był wybierany najlepszym sportowcem Finlandii w latach 1961 i 1962.

</doc>
<doc id="915396" url="https://pl.wikipedia.org/wiki?curid=915396" title="Sam Farha">
Sam Farha

Ihsan „Sam” Farha (ur. w 1959 w Bejrucie) – amerykański pokerzysta pochodzenia libańskiego, mieszkający w Houston.
Początki.
Farha przeprowadził się do Stanów Zjednoczonych, kiedy był nastolatkiem, po tym jak w Libanie wybuchła wojna domowa. Po osiedleniu się w Wichita w stanie Kansas w 1977 roku uczęszczał do University of Kansas na kierunku zarządzanie. Po skończeniu szkoły przeniósł się do Houston, żeby pracować ze swoim bratem. Farha pierwszy raz w pokera zagrał w rok po przeprowadzce do Houston i wygrał wtedy kilka tysięcy dolarów. W 1990 roku porzucił swoją pracę, żeby poświęcić pokerowi cały swój czas.
World Series of Poker.
Największa wygrana Farhy padła w World Series of Poker (WSOP) w 2003 roku, kiedy skończył zawody na drugim miejscu za Chrisem Moneymakerem i wygrał 1,300,000 dolarów. W meczu rewanżowym między Farhą a Moneymakerem, zorganizowanym przez PokerStars kilka miesięcy później Farha wygrał. Farha skończył WSOP na miejscu nagradzanym pieniężnie również w 2005 roku.
Farha zdobył też trzy bransolety cyklu WSOP, wszystkie w odmianie Omaha – w 1996 roku z wygraną pieniężną 145,000 dolarów, w 2006, z nagrodą w wysokości 398,560 dolarów i w 2010 roku z wygraną 488,241 dolarów.
Obecne zajęcia.
Farha pracuje nad książką, wstępnie zatytułowaną "Luck Is Not Enough" (Szczęście to nie wszystko), programami telewizyjnymi związanymi z pokerem i grą.
Pojawia się w telewizji GSN w serii High Stakes Poker.
Do 2006 suma jego wygranych przekroczyła 2 miliony dolarów w turniejach pokerowych, choć jego głównym zajęciem jest gra w Omahę na tzw. „żywą gotówkę”.

</doc>
<doc id="915401" url="https://pl.wikipedia.org/wiki?curid=915401" title="Idzi z Tuskulum">
Idzi z Tuskulum

Idzi (Gilles) z Tuskulum, także Idzi z Tusculum oraz Gilles z Paryża lub Gilles z Toucy (ur. ok. 1080 w Toucy − zm. ok. 1140) – kardynał biskup Tusculum najpóźniej od marca 1123 roku.
Życiorys.
Pochodził z Toucy i został najpierw diakonem w Paryżu (stąd przydomek "de Paris"), a następnie benedyktynem w Cluny (w 1119). W marcu 1123 papież Kalikst II mianował go kardynałem biskupem Tusculum. Sygnował dwie bulle tego papieża, jedną wystawioną na Lateranie 6 kwietnia 1123, a drugą wystawioną w Benewencie 11 września 1123.
Za Honoriusza II obecność Idziego w kurii papieskiej w Rzymie jest poświadczona w dniach 7 marca, 2 kwietnia oraz 4, 5 i 6 maja 1125. Kolejna pewna informacja o nim pochodzi dopiero z 7 maja 1128, gdy ponownie sygnował dwa papieskie przywileje. 8 lipca 1128 Honoriusz II wysłał go do Palestyny jako swojego legata. Idzi powrócił stamtąd już 9 grudnia 1128, gdy sygnował kolejny dokument wystawiony na Lateranie. Następnie podpisał jeszcze dwie inne bulle Honoriusza II z 24 marca i 10 kwietnia 1129.
W 1130 r. przystąpił do obediencji antypapieża Anakleta II i popierał go przez cały okres schizmy do roku 1138, działając jako jego legat w Akwitanii. Pojednał się z prawowitym papieżem Innocentym II w dniu 29 maja 1138, jednak w następnym roku Sobór laterański II potępił go jako byłego schizmatyka i prawdopodobnie deponował z urzędu. Zmarł najpóźniej na początku 1142 roku.
Legat w Polsce i na Węgrzech.
Około 1124 roku Idzi działał jako legat papieski w Polsce i na Węgrzech. O jego działalności na Węgrzech nic nie wiadomo, natomiast o skutkach misji w Polsce zachowało się kilka wzmianek. Z bulli papieża Eugeniusza III z 4 kwietnia 1148 wiadomo, że Idzi doprowadził do utworzenia i oznaczenia granic diecezji kujawskiej, która miała m.in. prowadzić misję chrystianizacji pogan (Pomorzan, Prusów). Na tej podstawie przyjmuje się, że Idzi dokonał reorganizacji struktury diecezjalnej w Polsce. Z legacją tą wiąże się utworzenie diecezji lubuskiej oraz wprowadzenie w Polsce uchwał Soboru laterańskiego z 1123 roku, choć bezpośrednich dowodów na to brak.
Idzi podczas pobytu w Polsce wystawił przywilej na rzecz opactwa benedyktyńskiego w Tyńcu, w którym za zgodą Bolesława Krzywoustego i jego syna Bolesława oraz biskupa krakowskiego Radosta zatwierdził posiadłości opactwa, takie jak: Tuchów (Tucov), Bieździedza, Kratowice, Pilzno, Brzostek (Brestek), Klecie (Clececi), Dęborzyn (Doborin), Szebnie i wioskę "Vnochovici" (Januszkowice?).
Datowanie legacji.
Dużo kontrowersji w literaturze przedmiotu wzbudzało datowanie legacji Idziego w Polsce. Proponuje się lata 1123-25 lub 1125-28. Spór wynika z faktu, że materiał źródłowy jest wyjątkowo skromny, a jego wiarygodność dyskusyjna. Ogółem zachowały się zaledwie trzy dokumenty dotyczące tej legacji:
Z powyższego zestawienia wynika, że zachodzi sprzeczność pomiędzy dokumentem tynieckim a dokumentem z Arnoldstein co do czasu legacji, natomiast bulla z 1148 nie daje żadnych bliższych wskazówek chronologicznych. Analiza podpisów Idziego na dokumentach papieskich dowodzi, że jego pobyt w Polsce i na Węgrzech mógł przypadać jedynie pomiędzy 11 września 1123 a 7 marca 1125 lub pomiędzy 6 maja 1125 a 7 maja 1128. Na pierwszy okres wskazuje dokument tyniecki, który podaje, że Idzi był legatem zmarłego w grudniu 1124 papieża Kaliksta II, natomiast dokument z Arnoldstein jest wprost datowany na rok 1126. Problem polega jednak na tym, że oba znane są jedynie z kopii, przy czym dokument tyniecki zawiera na dodatek liczne interpolacje. Odpowiedzi historyków uzależnione są od tego, który z nich darzą większym zaufaniem.
Karol Maleczyński argumentował na rzecz późniejszego datowania legacji Idziego, uznając, że tytulatura kardynała na dokumencie tynieckim jest nieautentyczna. Zwrócił on uwagę na fakt, że w I połowie XII wieku legaci papiescy w oficjalnych tytułowali się zawsze słowami "legat Świętego Kościoła Rzymskiego" lub "legat Stolicy Apostolskiej", ale nigdy jako legaci konkretnego, imiennie wskazanego papieża. Na tej podstawie przyjął, że słowa "..."et domini Calyxti pape"..." w tytulaturze Idziego na dokumencie tynieckim, są późniejszą interpolacją, opartą zapewne na jakiejś błędnej lub nieprecyzyjnej notatce annalistycznej.
Dokładna analiza materiału źródłowego wskazuje jednak na wątpliwą wartość argumentacji Maleczyńskiego. Kwestionowany przez niego sposób tytułowania legatów papieskich, choć istotnie bardzo rzadki, jest spotykany także w kilku innych autentycznych dokumentach z XII wieku. Nie ma zatem dostatecznych podstaw do podważania autentyczności tej tytulatury, a hipoteza, że trzynastowieczny interpolator ingerujący w treść dokumentu tynieckiego dopisał błędne imię papieża w tytulaturze legata, jest o wiele mniej prawdopodobna niż omyłka piętnastowiecznego karynckiego kopisty przy przepisywaniu daty na dokumencie z Arnoldstein ("MCXXVI" zamiast "MCXXIV"). Z tego względu w literaturze dominuje pogląd, że legacja Idziego w Europie Środkowej przypadała na okres między końcem 1123 a początkiem 1125, a najprawdopodobniej miała miejsce w roku 1124.

</doc>
<doc id="915403" url="https://pl.wikipedia.org/wiki?curid=915403" title="Kosmodrom Tiuratam">
Kosmodrom Tiuratam



</doc>
<doc id="915408" url="https://pl.wikipedia.org/wiki?curid=915408" title="Płoć adriatycka">
Płoć adriatycka

Płoć adriatycka ("Rutilus rubilio") – gatunek słodkowodnej ryby z rodziny karpiowatych (Cyprinidae).
Występowanie.
Występuje we Włoszech, na Półwyspie Bałkańskim w rzekach wpadających do Adriatyku i Morza Śródziemnego oraz w jeziorach Ochrydzkim i Prespa.

</doc>
<doc id="915412" url="https://pl.wikipedia.org/wiki?curid=915412" title="Płoć hiszpańska">
Płoć hiszpańska

Płoć hiszpańska ("Achondrostoma arcasii") – endemiczny gatunek ryby z rodziny karpiowatych (Cyprinidae).
Występowanie.
Występuje na Półwyspie Iberyjskim.

</doc>
<doc id="915415" url="https://pl.wikipedia.org/wiki?curid=915415" title="Krzyżowanie wsteczne">
Krzyżowanie wsteczne

Krzyżowanie wsteczne (ang. "backcrossing") – metoda stosowana w genetyce oraz w hodowli roślin i zwierząt polegająca na krzyżowaniu heterozygotycznego potomka (F1, F2, .. Fn) z jedną z homozygotycznych form rodzicielskich (P). Efektem krzyżowania wstecznego jest krzyżówka genetyczna zwana pokoleniem wstecznym (BC).
Np. krzyżując formy rodzicielskie otrzymuje się heterozygotycznego mieszańca-F1, który następnie w wyniku krzyżowania wstecznego z jedną z form rodzicielskich daje pierwsze pokolenie wsteczne. Jeśli do takiej krzyżówki użyta zostanie forma rodzicielska, która jest homozygotą recesywną, to taką krzyżówkę nazywamy krzyżówką testową.
Zastosowanie.
Dzięki tej metodzie hodowli można wprowadzić określony gen jednej formy rodzicielskiej na tło genetyczne formy drugiej. Krzyżowanie wsteczne stosuje się w hodowli odmian wieloliniowych i w hodowli heterozyjnej, np. w celu uzyskania odmian dziedzicznie odpornych na patogeny wykorzystujących zarówno odporność bierną (oporność), jak i czynną.
Krzyżowanie wsteczne pozwala na:

</doc>
<doc id="915418" url="https://pl.wikipedia.org/wiki?curid=915418" title="Płoć pardilska">
Płoć pardilska

Płoć pardilska, pardilla ("Iberochondrostoma lemmingii") – gatunek słodkowodnej ryby z rodziny karpiowatych (Cyprinidae). Występuje na Półwyspie Iberyjskim.
Pozycja taksonomiczna tego gatunku nie jest jasna. Steindachner w 1866 opisał go pod nazwą "Leuciscus lemmingii". Później był klasyfikowany jako "Chondrostoma lemmingii". Kottelat (1997) zaliczył go do rodzaju "Rutilus", natomiast Doadrio i Carmona (2003, 2004) oraz Coelho et al. (1997) ponownie do "Chondrostoma". Doadrio i Elvira w 2007 zaliczyli płoć pardilską do nowego rodzaju "Iberochondrostoma".

</doc>
<doc id="915421" url="https://pl.wikipedia.org/wiki?curid=915421" title="Dolina Konińska">
Dolina Konińska

Dolina Konińska (318.13) – mezoregion fizycznogeograficzny w okolicach Konina i w samym Koninie. Dolina znajduje się w pobliżu Warty.
Najbardziej znane miejsca doliny to:

</doc>
<doc id="915422" url="https://pl.wikipedia.org/wiki?curid=915422" title="Kalandino">
Kalandino

Kalandino ("Squalius alburnoides") – gatunek ryby z rodziny karpiowatych.
Występowanie.
Wody stojące i wolno płynące dorzecza Duero, Gwadiany i Gwadalkiwiru (na Półwyspie Iberyjskim). Tworzy nieduże stada przebywające głównie w spokojnych wodach przypowierzchniowych.
Rozród.
Tarło odbywa stadnie w kwietniu i maju, wśród roślinności wodnej.
Pokarm.
Żywi się drobnymi bezkręgowcami.
Taksonomia.
Przynależność rodzajowa tego gatunku nie została jednoznacznie ustalona. Franz Steindachner zaliczył go do rodzaju "Leuciscus", następnie (Zardoya i Doadrio, 1999) zaliczono go do "Squalius", a w 2007 Kottelat i Freyhoff zaproponowali przeniesienie do "Iberocypris".

</doc>
<doc id="915426" url="https://pl.wikipedia.org/wiki?curid=915426" title="Płoć portugalska">
Płoć portugalska

Płoć portugalska ("Achondrostoma oligolepis") – gatunek słodkowodnej, stadnej ryby z rodziny karpiowatych (Cyprinidae). 
Występowanie.
Występuje w stojących i wolno płynących wodach dorzeczy Limy na Półwyspie Iberyjskim. 
Opis.
Osiąga długość 15–18 (maksymalnie 25) cm. 
Odżywianie.
Żywi się planktonem i larwami owadów.

</doc>
<doc id="915431" url="https://pl.wikipedia.org/wiki?curid=915431" title="Zbrojne Wyzwolenie">
Zbrojne Wyzwolenie

Zbrojne Wyzwolenie (ZW) – polska organizacja konspiracyjna pod okupacją niemiecką podczas II wojny światowej
Zbrojne wyzwolenie powstało 7 października 1939 r. w Warszawie. Na jego czele stanął płk Andrzej Petrykowski ps. "Zawada", "Andrzejewski", "Tarnawa". Organizacja rekrutowała się spośród powstańców śląskich oraz członków, głównie młodych, przedwojennego Stronnictwa Demokratycznego. Wchodziła w skład Centralnego Komitetu Organizacji Niepodległościowej (CKON), kierowanego przez inż. Ryszarda Świętochowskiego. Współpracowała z innymi organizacjami wchodzącymi w skład CKON, a przede wszystkim z Organizacją Wojskową (OW) inż. płk. rez. Witolda Orzechowskiego ps. "Longinus". Miała silny pion młodzieżowy, własną prasę i kolportaż. Od pocz. 1940 r. organizowała pomoc w skali kraju dla Żydów, a szczególnie zamkniętych w warszawskim getcie. W lutym wspólnie z OW Zbrojne Wyzwolenie zorganizowało komórkę ds. pomocy ludności żydowskiej, która po pewnym czasie wyspecjalizowała się w pomocy wojskowej. Od poł. 1940 r. organizacja wchodziła w skład Konsolidacji Obrońców Niepodległości. Jego kierownictwo przydzieliło Zbrojnemu Wyzwoleniu prowadzenie całokształtu spraw żydowskich w kraju, w tym współpracę z Żydowskim Związkiem Wojskowym. W listopadzie 1943 r. płk A. Petrykowski stanął na czele nowo utworzonego Korpusu Bezpieczeństwa, który było współtworzone przez Zbrojne Wyzwolenie.

</doc>
<doc id="915432" url="https://pl.wikipedia.org/wiki?curid=915432" title="Płoć macedońska">
Płoć macedońska

Płoć macedońska ("Pachychilon macedonicum") – gatunek słodkowodnej ryby z rodziny karpiowatych (Cyprinidae).
Występowanie.
Występuje w zlewisku Morza Egejskiego – w rzece Wardar i jeziorze Dojran – na Półwyspie Bałkańskim.
Opis.
Osiąga długość 12–15 (maksymalnie 18) cm. Przebywa w licznych stadach w wodach stojących i wolno płynących, na przybrzeżnych płyciznach obficie porośniętych roślinnością.

</doc>
<doc id="915433" url="https://pl.wikipedia.org/wiki?curid=915433" title="Zakłady Odzieżowe Bytom">
Zakłady Odzieżowe Bytom

Zakłady Odzieżowe „Bytom” S.A. (wcześniej Bytomskie Zakłady Przemysłu Odzieżowego) – dawne polskie przedsiębiorstwo przemysłu lekkiego, specjalizujące się w produkcji odzieży męskiej: głównie garniturów, marynarek oraz spodni.
Historia.
Przedsiębiorstwo powstało w Bytomiu przy obecnej ulicy Wrocławskiej 32/34 jako Fabryka Konfekcji. Pierwotny bytomski zakład otworzono 22 października 1945 roku w miejscu ruin niemieckiej szwalni, która produkowała odzież ochronną. Od 1 stycznia 1995 roku spółka notowana jest na Giełdzie Papierów Wartościowych. Od początku istnienia wyprodukowała kilkadziesiąt milionów ubrań, które były sprzedawane na rynku polskim oraz na rynku międzynarodowym, m.in. w Niemczech, Francji, Wielkiej Brytanii, Włoszech czy USA.
Firma Bytom S.A. otrzymała nagrody: "Doskonałość Mody 2000", "Złote Godło", "Złotą Pętelkę", "Laur Konsumenta 2005", "Wybitnego Złotego Konsumenta" oraz "Złoty Medal" Międzynarodowych Targów Poznańskich.
W 2006 roku sprzedaż wyrobów sięgnęła 68 mln złotych, natomiast zysk sięgnął 8 milionów złotych.
Od końca 2010 roku zarząd Bytom S.A. mieści się w Krakowie, zaś dział produkcyjny znajduje się w Tarnowskich Górach przy ulicy Nakielskiej 33. Tym samym z Bytomiem przedsiębiorstwo związane jest jedynie nazwą.
W 2018 roku doszło do połączenia spółki Bytom z Vistula Group. Odtąd marka funkcjonuje w ramach grupy Grupa Kapitałowa VRG S.A. (Vistula, Bytom, Wólczanka, Deni Cler Milano i W.KRUK.).

</doc>
<doc id="915435" url="https://pl.wikipedia.org/wiki?curid=915435" title="The Record">
The Record

The Record – debiutancka płyta zespołu Fear wydana w 1982 przez wytwórnię Slash Records. Materiał nagrano w grudniu 1981 w "Sound City Studios" (Van Nuys).
The Fear Record.
The Fear Record – szósta płyta zespołu Fear wydana w 2012 przez wytwórnię The End Record. Materiał nagrano w Los Angeles w studiach: "The Compound" i "606 West". Zawartość albumu stanowią ponownie nagrane utwory pochodzące z debiutanckiego The Record. 

</doc>
<doc id="915436" url="https://pl.wikipedia.org/wiki?curid=915436" title="Podział administracyjny Burkiny Faso">
Podział administracyjny Burkiny Faso

Burkina Faso podzielona jest administracyjnie na 45 prowincji i 13 regionów.
Prowincje:
Balé •
Bam •
Banwa •
Bazéga •
Bougouriba •
Boulgou •
Boulkiemdé •
Comoé •
Ganzourgou •
Gnagna •
Gurma •
Houet •
Ioba •
Kadiogo •
Kénédougou •
Komondjari •
Kompienga •
Kossi •
Koulpélogo •
Kouritenga •
Kourwéogo •
Léraba •
Loroum •
Mouhoun •
Nahouri •
Namentenga •
Nayala •
Noumbiel •
Oubritenga •
Oudalan •
Passoré •
Poni •
Sanguié •
Sanmatenga •
Séno •
Sissili •
Soum •
Sourou •
Tapoa •
Tuy •
Yagha •
Yatenga •
Ziro •
Zondoma •
Zoundwéogo
Regiony:
• Boucle du Mouhoun
• Cascades
• Centralny
• Centralno-Wschodni
• Centralno-Północny
• Centralno-Zachodni
• Centralno-Południowy
• Wschodni
• Hauts-Bassins
• Północny
• Plateau-Central
• Sahel
• Południowo-Zachodni

</doc>
<doc id="915437" url="https://pl.wikipedia.org/wiki?curid=915437" title="More Beer">
More Beer

More Beer – druga płyta zespołu Fear wydana w 1985 przez wytwórnię Restless Records. Materiał nagrano w "Cherokee Studios" w Hollywood. W 1988 do reedycji CD dołączono utwory z singla "I Love Livin' in the City".

</doc>
<doc id="915439" url="https://pl.wikipedia.org/wiki?curid=915439" title="Eliteserien w hokeju na lodzie">
Eliteserien w hokeju na lodzie

Eliteserien – najwyższa klasa rozgrywek hokeja na lodzie w Norwegii.
Historia.
Rozgrywki początkowo nosiły nazwę Hovedserien (do 1939), następnie – Mistrzostw Norwegii w hokeju na lodzie, przez dwa sezony w latach 1939–1946. Do 1990 – 1. divisjon (pol. "pierwsza dywizja"), następnie – po całkowitej reorganizacji, zmieniły nazwę na Eliteserien (pol. "liga elitarna"). Ta nazwa obowiązywała do 2004, gdy firma telewizyjna UPC stała się głównym sponsorem rozgrywek (wówczas nastąpiła zmiana na UPC-ligaen). Jako że w 2006 przedsiębiorstwo to zmieniło nazwę na GET, nastąpiła również zmiana nazwy rozgrywek na GET-ligaen. Pod tą nazwą liga funkcjonowała do sezonu 2019/2020. Od października 2020 z uwagi na nowego sponsora tytularnego rozgrywki Eliteserien noszą marketingową nazwę 
Nagrody indywidualne.
Po zakończeniu sezonu rokrocznie przyznawanych jest szereg nagród indywidualnych:

</doc>
<doc id="915440" url="https://pl.wikipedia.org/wiki?curid=915440" title="Live...For the Record">
Live...For the Record

Live...For the Record – trzecia płyta zespołu Fear wydana w 1991 przez wytwórnię Caroline Distribution. Materiał nagrano w 1986 podczas koncertu w "KPFK Pacifica Radio" w Los Angeles.

</doc>
<doc id="915441" url="https://pl.wikipedia.org/wiki?curid=915441" title="Have Another Beer with FEAR">
Have Another Beer with FEAR

Have Another Beer with FEAR – czwarta płyta zespołu Fear wydana w 1995 przez wytwórnię Sector 2 Records. Matriał nagrano w "Meridian Studio" w San Antonio.

</doc>
<doc id="915443" url="https://pl.wikipedia.org/wiki?curid=915443" title="American Beer">
American Beer

American Beer – piąta płyta zespołu Fear wydana w 2000 przez wytwórnię Hall of Records. Materiał nagrano w "Doubletime Studios" w San Diego (Kalifornia).

</doc>
<doc id="915444" url="https://pl.wikipedia.org/wiki?curid=915444" title="Naw">
Naw



</doc>
<doc id="915447" url="https://pl.wikipedia.org/wiki?curid=915447" title="Live">
Live

Albumy muzyczne zatytułowane "Live":

</doc>
<doc id="915450" url="https://pl.wikipedia.org/wiki?curid=915450" title="The London Prodigal">
The London Prodigal

The London Prodigal – angielska renesansowa sztuka teatralna, komedia umiejscowiona w Londynie, opisująca losy ówczesnego syna marnotrawnego. Po raz pierwszy została opublikowana w formacie quarto w 1605 roku.
Początkowo przypisywano ją Williamowi Shakespeare’owi, później także uważano, że napisać ją mogli: Ben Jonson, Thomas Dekker, John Marston, lub Michael Drayton, jednak teorie te nie znajdują poparcia w oczach ekspertów.
Sztuka ta wpisuje się w popularny w XVII wieku trend, polegający na inscenizowaniu fragmentów Biblii, przeniesionych jednak do ówczesnych realiów.

</doc>
<doc id="915458" url="https://pl.wikipedia.org/wiki?curid=915458" title="Zjazd w Merseburgu (1135)">
Zjazd w Merseburgu (1135)

Zjazd w Merseburgu () – spotkanie Bolesława Krzywoustego z niemieckim cesarzem Lotarem III w Merseburgu, 15 sierpnia 1135. Bezpośrednią przyczyną zjazdu w Merseburgu było wmieszanie się polskiego księcia Bolesława Krzywoustego w sprawy dynastyczne na Węgrzech oraz nieuznawanie pretensji archidiecezji magdeburskiej do zwierzchności kościelnej nad całą Polską i projektowanymi diecezjami pomorskimi.
Geneza sporu.
Polityka węgierska Bolesława Krzywoustego.
Po śmierci króla Stefana II w 1131, syna Kolomana – walka o sukcesję tronu, doprowadziła do wojny domowej na Węgrzech. Większość możnowładców opowiedziała się za Belą II Ślepym, synem Almosa. W drugim obozie pretendentów do tronu stanął Borys, domniemany syn Kolomana. Bolesław Krzywousty widząc szansę zawarcia bliższego sojuszu z Węgrami, oraz pośrednio, z książętami ruskimi (linia Monomachowiczów) – opowiedział się za Borysem.
Bela II, w walce o tron - pozyskał poparcie nie tylko w swoim kraju, ale także wśród zainteresowanych sprawami węgierskimi, europejskich rodów dynastycznych. Krzywousty nie docenił rosnącej pozycji Beli, który gromadził rycerstwo do zbrojnej rozprawy z Borysem. Przeciw ekspansji Bolesława w 1132, wystąpiły połączone siły Węgier, Czech, Austrii, Niemiec i części książąt ruskich. Połączone siły odniosły znaczące zwycięstwo nad polskim księciem, zmuszając go do odwrotu i ucieczki z pola bitwy (nad rzeką Sajó - 1132). Czeski książę Sobiesław I, widząc osłabienie wśród wojów Krzywoustego, kontynuował łupieżcze najazdy na Śląsk (lata 1132-1134).
Sprawa pomorska.
Działalność misyjna Ottona z Bambergu nad chrystianizacją ziem pomorskich, zakończyła się sukcesem. Bolesław rozpoczął wcielać w życie plan organizacji kościelnej Pomorza. Pomorze Gdańskie włączono do diecezji kujawskiej, nadnotecki pas ziemi do diecezji gnieźnieńskiej i poznańskiej. Na ziemiach lubuskich utworzono niewielką diecezję, z próbą podporządkowania ziem pomorskich.
Zamysł Bolesława, w sprawie podporządkowania lennych ziem zachodniopomorskich Kościołowi polskiemu - uległ zmianie. Wynikiem tego były odmienne plany pomorskiego księcia Warcisława I oraz biskupa Ottona. Po odpowiednim porozumieniu postanowiono utworzyć odrębne biskupstwo pomorskie, nad którym pieczę miał sprawować jeden z uczestników wypraw misyjnych - Wojciech.
Ze strony niemieckiej natomiast powstał projekt arcybiskupa magdeburskiego Norberta, który zakładał podział Pomorza na dwie diecezje. Miały one być włączone do archidiecezji magdeburskiej. Obudzony rewizjonizm wobec Polski, w polityce kościelnej Magdeburga, spowodował chęć podporządkowania jemu biskupstwa poznańskiego, co miało stać się w 1131. Ta bulla jednak nigdy nie weszła w życie. 
W planach tych ujęto również chęć przejęcia zwierzchności kościelnej, nad całą Polską. Polscy biskupi na prośbę papieża nie stawili się przed nim. W takiej sytuacji - papież Innocent II doprowadził 4 czerwca 1133 do wydania bulli "Sacrosanta Romana", w której potwierdzono prawa zwierzchnie arcybiskupstwa magdeburskiego nad kościołem polskim, oraz nad projektowanymi diecezjami pomorskimi. Krzywousty chcąc ratować swoje dotychczasowe wysiłki w polityce pomorskiej, musiał zdecydować się na złożenie m.in. aktu hołdu lennego z ziem pomorskich - przed cesarzem Lotarem III.
Od Altenburga do Magdeburga.
Książę czeski Sobiesław I, posłowie króla Węgier Beli II, wraz z Piotrem biskupem białogardzkim – udali się w lutym 1134 do Altenburga. Przedstawiono tam liczne zarzuty wobec polskiego władcy. Następnie w postaci oskarżenia - akt ten przedłożono cesarzowi, z prośbą o interwencję. Wstępne ustalenia w tej sprawie nastąpiły 2 lata wcześniej, z inicjatywy czeskiego księcia. Cesarz przyjął prośbę, występując rozjemczo w sporach dynastycznych środkowej Europy.
Władca niemiecki, w istocie nie tyle chciał odegrać rolę arbitrażu wobec spraw czeskich i węgierskich, co narzucić zwierzchnictwo polskiemu księciu. Zamiary cesarza Lotara III skomplikowały się, w chwili śmierci arcybiskupa magdeburskiego Norberta (6 czerwca 1134), orędownika niemieckiej polityki kościelnej. Śmierć arcybiskupa Norberta wykorzystał Bolesław Krzywousty, który wespół z Warcisławem I, księciem pomorskim - przedsięwziął wszelkie kroki, ku utworzeniu biskupstwa pomorskiego. Działania te skierowano do Kurii Rzymskiej.
Tymczasem węgierski dynasta Bela II posiłkowany przez księcia przemyskiego Wołodymirkę - przedsięwziął wyprawę zbrojną przeciw Polsce. Koalicjanci zajęli Małopolskę, docierając pod Wiślicę. Bolesław krótko po tym epizodzie - otrzymał wezwanie przed sąd cesarski w dniu 26 czerwca 1135 do Magdeburga. Cesarz liczył, że polski książę ugnie się przed atakiem połączonych sił. Próbował skłonić Bolesława do zaniechania dalszego oporu i przyjęcia dyktowanych przez siebie warunków. Bolesław zdawał sobie sprawę, że lekceważenie majestatu cesarskiego może doprowadzić do wojny z jego sojusznikami. Rozpoczął grę na zwłokę, która polegała na wysłaniu jedynie swoich posłów.
Wywołało to oburzenie cesarza Lotara III, który odesłał polską delegację, nie podejmując żadnych rozmów. Wyznaczył nowy termin, z żądaniem osobistego stawiennictwa polskiego księcia 15 sierpnia 1135, tym razem w Merseburgu. Polskiemu księciu stawianie dalszego oporu i wybiegów nic nie dało. Przyjął wezwanie cesarskie, jednak w jego zamyśle powstał plan prezentacji sił Słowian Nadłabskich, który miał być wymierzony w sprzymierzonych z cesarzem Duńczyków.
Hołd w Merseburgu.
Przed rozpoczęciem zjazdu w Merseburgu - Bolesław Krzywousty skłonił Racibora I, księcia pomorskiego - do konfliktu zbrojnego, skierowanego przeciw Danii. Racibor I, w tym czasie przebywał na dworze księcia Bolesława. Miała to być swoista demonstracja sił wobec cesarza Lotara III. 650 łodzi (po 44 wojów i 2 konie) skierowano na bogate, norweskie miasto portowe Konungahelę. Wyprawa zakończona sukcesem - spowodowała u cesarza, zmianę stosunku politycznego wobec Polski.
Bolesław do Merseburga przybył w przeddzień ustalonego zjazdu, tj. 14 sierpnia 1135. Honory oddawane polskiemu księciu na rozkaz Lotara III, świadczone jedynie niezależnym władcom, oddały w pełni charakter pozytywnego stosunku cesarza do Krzywoustego.
W przebiegu zjazdu należy wyróżnić następujące sprawy: spór z Belą II Ślepym, węgierskim dynastą i Sobiesławem I, księciem czeskim, oraz kwestię stosunku cesarskiego do sprawy pomorskiej. 
Zjazd i hołd był przygotowany według ówcześnie obowiązującego prawa. W ceremoniale składania hołdu musiały być uwzględnione następujące elementy: włożenie dłoni poddającego się rygorom lennym, w dłonie seniora; złożenie przez seniora pocałunku w usta wasalowi na znak pokoju; klęczenie na wprost siebie i złożenie obustronnej przysięgi. Tak też mógł wyglądać ceremoniał hołdowniczy w Merseburgu.
Podczas ceremoniału - cesarz uznał lenne prawa Polski, nie tylko do Pomorza, ale także do Rugii. Bolesław zgodził się na poddanie wasalne z Pomorza Zachodniego, Rugii oraz ziem polskich ?, ponadto zapłacić trybut z ziem pomorskich, w wysokości 6 tys. grzywien srebra.
Polska strona wyraziła także zgodę, na zawarcie pokoju z Węgrami (uznanie Beli na Węgrzech). Przypieczętowano to przyszłym (niedoszłym) mariażem córki Bolesława - Judyty, z synem Beli II - Gejzą II. Inaczej przedstawiała się sprawa polsko-czeskiego sporu. Polski książę nie godził się na żadne pojednawcze załatwienie problemu, przez sąd cesarski. Krzywousty doszedł do wniosku, że nie można traktować suwerennego władcy, za jakiego się uważał, na równi z lennikiem cesarskim, jakim był Sobiesław I, książę czeski. Lotar III nie mogąc dojść do porozumienia, zaproponował tymczasowy rozejm i przeniesienie sprawy, na późniejszy termin.
Zjazd zakończył się majestatycznym przepychem, uroczystościami kościelnymi, podczas których Krzywousty niósł przed sobą cesarski miecz (był to zaszczyt przyznawany jedynie suwerennym władcom). Pośrednim sukcesem polskiej dyplomacji było unieważnienie przez papieża Innocentego II poprzedniego wyroku (bulli z 1133), uznającego metropolitalne prawa Gniezna (synod w Pizie – 1135). Natomiast 7 lipca 1136, w bulli protekcyjnej (łac.) "Ex commisso nobis a Deo". - zawarto potwierdzenie wyłącznej i później nigdy niekwestionowanej zwierzchności Gniezna nad diecezjami polskimi.
Polska wchodząc do obozu cesarskiego unormowała swoje stosunki z Czechami, na zjeździe książąt w Kłodzku w 1137 (tzw. pokój kłodzki). Jednak szczegóły zawartego tam porozumienia - nie są znane. Węzły przyjaźni umocniono w grodzie Niemczy, gdzie podczas uroczystości Władysław II, najstarszy syn Krzywoustego trzymał do chrztu Wacława, syna Sobiesława I.

</doc>
<doc id="915461" url="https://pl.wikipedia.org/wiki?curid=915461" title="Hrabstwo Anderson (Teksas)">
Hrabstwo Anderson (Teksas)

Hrabstwo Anderson (ang. "Anderson County") – hrabstwo w USA, w stanie Teksas. Stolicą hrabstwa jest Palestine. Hrabstwo Anderson zostało utworzone w 1846 i nazwane tak w imieniu Kennetha Andersona, który był wiceprezydentem Republiki Teksasu. Zachodnią granicę hrabstwa tworzy Trinity River, a wzdłuż wschodniej granicy biegnie rzeka Neches.
Gospodarka.
56% areału hrabstwa zajmują pastwiska, 16% uprawy i 22% to obszary leśne. 
Demografia.
W 2020 roku 74,5% mieszkańców hrabstwa stanowiła ludność biała (58,3% nie licząc Latynosów), 21,9% to byli czarnoskórzy Amerykanie lub Afroamerykanie, 1,7% było rasy mieszanej, 0,9% to byli Azjaci i 0,7% to rdzenna ludność Ameryki. Latynosi stanowili 18,2% ludności hrabstwa.
Religia.
W 2010 roku w hrabstwie Anderson swoją działalność prowadzi wiele kościołów protestanckich (baptyści, bezdenominacyjni, zielonoświątkowcy, metodyści, campbellici i inni), które są główną siłą religijną w hrabstwie. Kościół katolicki (7,7%) był drugim co do wielkości związkiem wyznaniowym. Obecne były także niewielkie społeczności mormonów (0,62%) i świadków Jehowy (1 zbór).

</doc>
<doc id="915462" url="https://pl.wikipedia.org/wiki?curid=915462" title="Klitias">
Klitias

Klitias ( Kleitias; VI w. p.n.e.) – starożytny ateński malarz ceramicznych naczyń czarnofigurowych działający ok. 580-550 p.n.e.
Działalność.
Jeden z najwybitniejszych przedstawicieli stylu (techniki) czarnofigurowego, współpracujący z garncarzem Ergotimosem, z którym wspólnie wykonał podpisaną przez siebie ("Kleitias egrapsen") tzw. Wazę François. Przypuszczalnie był uczniem Sofilosa, wraz z którym stanowi dwie wielkie indywidualności artystyczne okresu wczesnego w malarstwie czarnofigurowym. Podobnie jak dla niego, dla Klitiasa charakterystyczne jest staranne podpisywanie wyobrażanych postaci (cecha przejęta z malarstwa korynckiego), niepozostawiające wątpliwości co do przedstawianych scen.
Wzorem nurtu epickich kompozycji Sofilosa, artysta rozwijał swą twórczość w tonie ambitnego, monumentalnego malarstwa historycznego. Stosował wciąż archaiczną konwencję wyobrażania postaci w płaszczyznach najszerszych (tj. głowa, ręce i nogi ujęte z profilu, a tors – z przodu ("en face"). Dość swobodna kompozycja oraz mistrzowskie opanowanie rysunku, wyrażające się w gestach postaci i dokładności opracowania szczegółów ubiorów, stanowi artystyczną zapowiedź okresu klasycznego waz attyckich. 
Na podstawie charakteru inskrypcji bądź stylistyki przedstawień historycy sztuki przypisują mu pięć waz, dwa kubki i kilka ich fragmentów.

</doc>
<doc id="915463" url="https://pl.wikipedia.org/wiki?curid=915463" title="Hans Vredeman de Vries">
Hans Vredeman de Vries

Hans Vredeman de Vries (ur. 1527 w Leeuwarden, zm. 1604 w Antwerpii) – niderlandzki rytownik, malarz, architekt i teoretyk architektury. W malarstwie przedstawiciel manieryzmu.
Działał na terenie Niderlandów, Niemiec, Pragi i Gdańska. Autor licznych traktatów o architekturze, sztychów i wzorników do ornamentów oraz projektów i malowideł dekoracyjnych, np. w Ratuszu i Dworze Artusa w Gdańsku. Jego rysunki, wzory architektoniczne i projekty ornamentalne oddziałały silnie na ówczesne budownictwo i snycerstwo. Ponadto zasłynął jako projektant mebli i ogrodów.
W Gdańsku artysta przebywał w latach 1592–1595. Przegrał co prawda w konkurencji z Anthoniusem van Obbergenem o ufortyfikowanie miasta, jednak wsławił się w malarstwie i dekoracji wnętrz Ratusza Głównego Miasta. Żadne inne miasto północnej Europy nie posiada też tak wielkiego bogactwa vredemanowskiej groteski na fasadach.
Wzorniki Vredemana de Vries.
Nazwisko Vredemana złączyło się na trwałe z architekturą, chociaż prawie żadna z jego budowli nie przetrwała. Jednak fenomen niderlandzkiego architekta polegał na oddziaływaniu na sztukę poprzez serie wzorników o ogromnej popularności, które naśladowane były nie tylko w Europie. 
Około 1560 roku w Antwerpii wzmogła się wytwórczość artystycznych wzorników dla architektów, rzeźbiarzy, złotników, stolarzy i innych rzemieślników. W tych wzornikach odnajdujemy stematyzowanie witruwiańskiego porządku kolumnowego i projekty urozmaiconych, zindywidualizowanych ornamentów według przykładów antycznych i rozumienia włoskiego renesansu. Szczególnie dynamiczny przepływ wzorników miał miejsce w północnej Europie, co w znacznej mierze doprowadziło do jednolitości konceptu artystycznej dekoracji renesansowej. Ornamentyka renesansowa mogła być, i często naturalnie była, aplikowana do starszych, późnogotyckich korpusów architektonicznych. Do najważniejszych innowacji dekoracyjnych należały wysokie szczyty o wykrojach falistych, ornamenty okuciowe, portale zdobione kolumnami lub pilastrami. Tym samym modernizowano starszą architekturę w duchu północnego renesansu i niwelowano stylistyczne kontrasty między nowym a starym. 
W 1565 roku Vredeman de Vries wydał dwa wzorniki: "Dorica-Ionica" i "Corinthia Composita". W przedmowie Vredeman opiera się tylko na Witruwiuszu, jednak zrozumienie późnorenesansowego porządku de Vries byłoby niemożliwe bez uwzględnienia dzieła Sebastiano Serlio. W przeciwieństwie do Włocha, który stworzył wyczerpujący katalog klasycznych kolumn, Holender skupił się na tych elementach dźwigających, które pokryte były ornamentami – bazie, trzonie, kapitelu, belkowaniu. 
Alberti po raz pierwszy określał kolumnę jak dodaną do architektury ozdobę, ornamentum. W tradycji witruwiańskiej taka dekoracja musiała natomiast odpowiadać zasadzie decorum. Pozycja i funkcja społeczna budowli uzależniała odpowiedniość dekoracji ornamentalnej tak, jak w antycznej retoryce tropy i figury musiały odpowiadać celom wypowiedzi retorycznej. Wzorniki pełniły funkcję miejsc wspólnych. Jeśli natomiast każdy konkretny budynek powinien był otrzymać indywidualną, adekwatną do pełnionych funkcji szatę dekoracyjną, artyści tworzyli wariacyjne kompozycje z motywów architektonicznych przedstawionych we wzornikach. Takie ujęcie tematu przekonuje, dlaczego Vredeman w zasadzie nie tworzył całościowych projektów, a wzorów kolumn nie prezentował w związku z całą architekturą budynku. 
W przedmowie do dzieła "Architectura" podkreślał Vredeman, że dekoracja budynku powinna różnić się w zależności od kraju, tradycji i mody. Dzieła takie jak wspomniane "Dorica-Ionica" i "Corinthia Composita" były przede wszystkim skierowane do rzemieślników pracujących nad dekoracyjną stroną architektury i którzy mieli za zadanie z szerokiej palety gotowych pomysłów ułożyć taką kompozycję, która odpowiadałaby przeznaczeniu i kontekstowi historyczno-społecznemu obiektu. 
Niderlandzkie wzorniki naśladowano również w „małej architekturze” – ołtarzach, ambonach, epitafiach i rozmaitych przedmiotach rzemiosła artystycznego.

</doc>
<doc id="915467" url="https://pl.wikipedia.org/wiki?curid=915467" title="Ządźbork">
Ządźbork



</doc>
<doc id="915468" url="https://pl.wikipedia.org/wiki?curid=915468" title="Piotr II Medyceusz">
Piotr II Medyceusz

Piotr II Medyceusz, zwany też Piotrem Nieszczęśliwym, (wł. "Piero Il Fatuo"; (ur. 15 lutego 1472, zm. 28 grudnia 1503) – władca Florencji w latach 1492–1494. W dwa lata po śmierci ojca został odsunięty od władzy, a we Florencji przywrócono republikę.
Życiorys.
Urodził się we Florencji jako najstarszy syn Wawrzyńca Wspaniałego i Klarysy Orsini. Był starszym bratem papieża Leona X.
Przejął władanie nad Florencją w roku 1492. Po krótkim okresie pokoju, chwiejna równowaga między włoskimi mini-państwami, pracowicie zbudowana przez ojca, runęła w roku 1494, kiedy król Francji Karol VIII zdecydował się przekroczyć Alpy na czele armii z zamiarem zajęcia Królestwa Neapolu, powołując się na prawo dziedzictwa tronu. Karola zwabił do Włoch Ludwik Sforza, były regent Mediolanu, który zamierzał usunąć swego bratanka, Gian Galeazzo Sforzę i zastąpić go w charakterze księcia.
Po załatwieniu spraw w Mediolanie, Karol ruszył na Neapol. Droga wypadła mu przez Toskanię, gdzie zamierzał zostawić część wojsk dla zabezpieczenia swych linii zaopatrzenia z Mediolanem. Piotr wolał pozostać neutralnym, jednak Karol nie chciał tego zaakceptować, mając zamiar podbić również Toskanię. Piotr postanowił stawić mu zbrojny opór, ale nie uzyskał poparcia florenckich elit, będących naonczas pod wpływem fanatycznego dominikanina Savonaroli; nawet jego własny kuzyn odciął się od niego i przeszedł na stronę Karola.
Wraz ze zbliżaniem się armii francuskiej do Florencji opór Piotra słabł, aż w końcu skapitulował, oddał najważniejsze fortece Toskanii najezdniczej armii, a następnie Karolowi wszystko, czego żądał. Jego słabość i brak umiejętnego negocjowania lepszych warunków, wywołały gwałtowny wybuch gniewu Florentyjczyków; w rezultacie rodzina Medyceuszy uciekła z miasta. Ich rodowy pałac został złupiony, a we Florencji przywrócono ustrój republikański. Rodzina Medyceuszy miała powrócić do władzy dopiero w roku 1512.
Piotr z rodziną zbiegł do Wenecji, w czym pomógł mu Philippe de Commines. Jednakże w roku 1503, kiedy to Francuzi i Hiszpanie kontynuowali walkę o Królestwo Neapolu, Piotr utonął w rzece Garigliano, gdy próbował uciekać po bitwie, którą sprzymierzeni Francuzi przegrali.
Piotr poślubił Alfonsinę Orsini, córkę Roberta Orsiniego hrabiego Tagliacozzo, i Cateriny Sanseverino w 1488 roku. Z tego małżeństwa przyszło na świat dwoje dzieci:

</doc>
<doc id="915471" url="https://pl.wikipedia.org/wiki?curid=915471" title="Historia Biecza">
Historia Biecza

Biecz – miasto w województwie małopolskim, położone nad rzeką Ropą, na jednym ze wzgórz Pogórza Karpackiego.
Prawa miejskie ma od XIII wieku. Do połowy XVI wieku był jednym z największych miast w Polsce. Przeżył rozkwit w XIV i XV wieku, dzięki posiadaniu statusu miasta królewskiego, zaś od XVII w. zaczął podupadać. Współcześnie Biecz jest niewielkim, zabytkowym miasteczkiem o walorach turystycznych.
Historia.
Wczesne średniowiecze.
Najprawdopodobniej już w IX w. na wzgórzu zamkowym istniał gród wraz z osadą służebną. Na tym wzgórzu w XIII w. wybudowano zamek, jeden z trzech w Bieczu. Pierwsze wzmianki o Bieczu, w których wspominany jest kościół i ziemia biecka, znajdują się w kronice Thietmara z Merseburga i pochodzą z XI w. (ok. 1012–1018). W 1184 Kazimierz Sprawiedliwy nadał dziesięciny w ziemi bieckiej kolegiacie św. Floriana w Krakowie. Informacja o bieckim kasztelanie Mikołaju ("Nicolaus de Beycz") znajduje się w dokumencie z 1243. Informacje o kolejnym kasztelanie ("Bronisius de Begech") można też znaleźć w dokumentach z 1257.
Gród pełnił funkcję strategiczną, gdyż leżał blisko granic Polski – był zarówno dobrym miejscem przygotowań przed atakiem na wrogie państwa, jak i dogodnym punktem oporu. Gród spełniając funkcję strategiczną był ośrodkiem wymiany gospodarczej. Posiadał korzystne warunki rozwoju ze względu na dogodne położenie na skrzyżowaniu dróg handlowych ze wschodu na zachód (na Ruś Halicką) i z południa na północ (na Węgry).
Biecz jako miasto.
Osada otrzymała prawa magdeburskie prawdopodobnie w 1257. Akt ich nadania nie zachował się, nie wiadomo zatem kiedy i przez kogo zostały nadane. Lokację Biecza przypisuje się jednak Bolesławowi Wstydliwemu, który prowadził bardzo ożywioną akcję kolonizacyjną. W czasie jego panowania nad ziemią Krakowską i Sandomierską spora liczba miast otrzymała lokację na prawie magdeburskim, w tym także Biecz. Prawo to potwierdził Kazimierz Wielki w 1363, ponownie lokując miasto na prawie magdeburskim. Potwierdziła to także św. Jadwiga Królowa i następni panujący. Począwszy od XIV w. ożywiały się międzynarodowe stosunki handlowe, szczególnie z Bardiowem leżącym po drugiej stronie Karpat.
Z końcem XIII w. król Wacław II oddał miasto biskupowi krakowskiemu Janowi Muskacie w zamian za wieś Kamienicę (Nowy Sącz). Zamianę król potwierdził dokumentem z dnia 24 marca 1303 ustanowionym w Pradze. Biskup krakowski zachował tylko prawo patronatu nad kościołem św. Wojciecha i drugim, filialnym. Jesienią 1306 miasto i zamek odebrał Władysław Łokietek, bez sprzeciwu mieszkańców. Od tego czasu, aż do I rozbioru Polski, należało do Korony.
Początkowo miasto było obwarowane wałami ziemnymi. Murami otoczone zostało najpóźniej w XIV w., czego pośrednim dowodem jest dokument z 1399 wydany przez Władysława Jagiełłę, który zobowiązywał mieszczan do robót przy naprawie murów. Mury zostały rozbudowane w XVI i na początku XVII w., kiedy to wzmocniono je 17 basztami i wieżami.
Złote czasy Biecza.
Szczególną opieką otoczył miasto Kazimierz Wielki. W 1361 nadał mu pozwolenie na budowę postrzygalni, wagi i kramów solnych, które były poważnymi źródłami dochodów. Kolejnym przywilejem było zwolnienie Biecza od opłat handlowych. Dodatkowo król zezwolił na urządzanie dorocznych tygodniowych jarmarków, ustanowionych na św. Piotra i św. Pawła. Miasto uzyskało też zaplecze gospodarcze w postaci dochodów z okolicznych wiosek.
Czasy Jagiellonów są okresem dalszego rozkwitu miasta. Nadanie licznych przywilejów oraz dogodne położenie korzystnie wpływały na jego szybki rozwój. Kazimierz Jagiellończyk zezwolił zbudować blech i wodociągi miejskie. Przywileje następnych panujących m.in. zwalniały mieszkańców od płacenia ceł na ważniejszych komorach celnych. Ważne było też wprowadzenie tzw. przymusu drożnego – obowiązku przejeżdżania przez Biecz kupców z towarami. Obowiązek ten wprowadził Ludwik Węgierski w 1372 na trasie na Ruś Halicką.
Wraz z rozwojem gospodarczym wzrastała także liczba mieszkańców. Już pod koniec XIV w. Biecz wraz z przedmieściami zamieszkiwało ponad 3000 osób, dzięki czemu stał się on jednym z największych miast polskich.
Biecz pełnił także funkcję ośrodka administracyjnego i sądowniczego. Był siedzibą kasztelanii, która prócz funkcji obronnej była ośrodkiem życia gospodarczego i sądownictwa dla dużych połaci terenów Podkarpacia. Gdy zaczęła ona tracić w XIV w. swoje dawne znaczenie i zaistniała potrzeba reorganizacji administracji i sądownictwa. W drugiej połowie XIV w. w województwie krakowskim powstało sześć powiatów, w tym rozległy powiat biecki. W Bieczu zostały zlokalizowane sądy grodzkie i ziemskie. Obok Krakowa i Nowego Sącza miasto było siedzibą sądu wyższego prawa magdeburskiego. O jego znaczeniu świadczy wymienienie go wśród innych miast w 1374 w pakcie koszyckim:
"„Obiecujemy również zamków i miast Królestwa naszego, w których znajdują się urzędy i stolice sadowe, jako to: Kraków, Biecz, Sącz, Wiślica, Wojnicz w ziemi krakowskiej, Sandomierz, Zawichost, Lublin, Sieciechów, Łuków, Radom w ziemi sandomierskiej; zamek łęczycki w ziemi łęczyckiej; Sieradz i Piotrków w ziemi sieradzkiej; Brześć, Kruszwica, Inowrocław w ziemi kujawskiej; Poznań, Międzyrzec, Zbąszyń, Kalisz, Nakło, Konin i Pyzdry w Wielkopolsce – nie dawać nikomu innemu, jak tylko ziemianom albo starostom tego Królestwa. Wszelkie zaś inne zamki my i następcy nasi będziemy mieli moc nadawania cudzoziemcom lub komu zechcemy.”"
O formowaniu się starostwa bieckiego w drugiej połowie XIV w. wiadomo niewiele. Pierwszy notowany starosta nosił nazwisko Drago. Starostwo było własnością króla, w którego imieniu rządził starosta. Oni traktowali swój urząd jako znaczne źródło dochodu. Starostwo bieckie miało dość silne zaplecze ekonomiczne. W 1581 należało do niego 23 wsie powiatu bieckiego i folwark. Starostwo pobierało także różne dochody z podatków oraz niektórych rzemiosł. Starosta urzędował w grodzie, który wznosił się w miejscu, gdzie obecnie znajduje się klasztor franciszkański. W 1641 siedzibę starostwa przeniesiono do budynku wójtostwa, która była już ostatnią siedzibą starostów bieckich.
XIII-wieczny zamek zbudowano w pewnej odległości od miasta. Został on rozebrany w 1475 za sprawą Kazimierza Jagiellończyka.
W 1624 został do Biecza sprowadzony zakon reformatów. Dokonał tego o. Hipolit Łowicjan z klasztoru zakliczyńskiego, głównie dzięki pomocy kaznodziei bieckiego ks. Piotra Zielonackiego oraz wielu fundatorów. Początkowo klasztor był położony nad brzegiem rzeki Ropy, ale w 1651 został przeniesiony bliżej centrum, gdzie stoi do dziś. Po przeprowadzce wielka powódź zalała poprzednią siedzibę zakonu.
W XV i XVI w. powstawało wiele obiektów architektonicznych o charakterze publicznym oraz okazałych kamienic mieszczańskich.
Szpital Świętego Ducha w Bieczu powstał przede wszystkim z inicjatywy św. królowej Jadwigi – w mieście liczącym już ponad 3000 mieszkańców taka instytucja okazała się niezbędna. Początek szpitalowi dał dokument wydany w Krakowie 25 lipca 1395. Napisano w nim, że królowa Jadwiga zgadza się na budowę, uwalnia od podatków 2 łany pod miastem i folwark w Libuszy z 3 stawami rybnymi, stanowiące uposażenie, a nadto ofiaruje pod szpital plac koło murów, gdzie niegdyś stał jeden z trzech zamków bieckich, zniszczony w czasie pożaru w 1388. Następni królowie zwiększyli uposażenie szpitala. Ogólnie przyjmuje się, że uposażenie to było jednym z największych w kraju.
W Bieczu istniało także dużo kościołów. W czasach świetności miasta istniało ich aż siedem. Do najcenniejszych zabytków architektury sakralnej należy kościół parafialny św. Piotra i św. Pawła. Najstarszą jego częścią jest prezbiterium zbudowane przed 1480. Z zapisków w rejestrze zabytków Królestwa Polskiego wynika, że budowę rozpoczęto już w 1326. Obecną nawę główną postanowiono dobudować pod koniec XV wieku. Nawy główna i boczne zostały ukończone w 1519. Kaplice zostały dobudowane w latach 1521–1560. Cennym zabytkiem jest późnorenesansowy wielki ołtarz wykonany przed 1604.
Kolejnym ważnym zabytkiem jest ratusz. Pierwotna jego wieża runęła w 1569, zaś obecna została wzniesiona w latach 1569–1580, głównie z funduszy Marcina Kromera. W czasach świetności miasta z wieży ratuszowej trębacz grał hejnał o poranku, w południe oraz wieczorem, w czasie zamykania bram miasta. Gdy miasto było zagrożone, trąbiono na alarm. Pierwsze informacje dotyczące hejnału i hejnalisty pochodzą z XVI w.
W 1523 roku zbudowano Dom Barianów-Rokickich, tzw. Starą Aptekę.
Tzw. "Kromerówka" została wzniesiona w 1519. Budynek ten tak naprawdę nigdy nie należał do Kromera. Został zbudowany dopiero w siedem lat po jego narodzinach. Kolejnym ważnym budynkiem jest Gród, wzniesiony w pierwszej połowie XVI w.
XV-wieczne pieczęcie miejskie przedstawiają wizerunek św. Piotra i św. Pawła w półfigurach. Między nimi znajdowała się majuskuła B. W XVII w. na pieczęci św. Piotr i św. Paweł znajdują się w pozycji stojącej, między nimi znajduje się duże B. Pieczęcie takie były używane jeszcze w XVIII w. Z nich powstał obecny herb Biecza, przedstawiający św. Pawła trzymającego miecz (po prawej) oraz św. Piotra trzymającego klucz do nieba (po lewej) na czerwonym tle. Między nimi znajduje się duża litera B, symbolizująca Biecz.
Biecz był miastem królewskim i twierdzą nadgraniczną. Był ośrodkiem terenowej władzy administracyjnej, sądowniczej i wojskowej od XII w. aż do 1783. Do powiatu bieckiego w XVII w. należało 11 miast i 264 wsie. W Bieczu znajdowały się trzy zamki i dwór królewski, wszystkie stanowiły rezydencje królewskie. Przebywali w nich wielokrotnie królowie z dynastii Piastów i Jagiellonów.
W 1228 Konrad mazowiecki potwierdził na zamku bieckim dokumentem ustną umowę o sprowadzeniu Krzyżaków do Polski.
W najtrudniejszym okresie walk o zjednoczenie Polski na bieckim zamku przebywał Władysław Łokietek wraz z całym dworem. Było to od września 1311 do kwietnia 1312. Stąd wzięła się tradycja, że Biecz wówczas był stolicą Polski.
Tutaj też co najmniej jedenastokrotnie przebywał szczególny dobroczyńca miasta Kazimierz Wielki, częstym gościem była także Jadwiga Andegaweńska. Aż 22 razy – jak wzmiankują źródła, podejmowano w Bieczu Władysława Jagiełłę. Tuż po śmierci Jadwigi w listopadzie 1401 Jagiełło zaręczył się w Bieczu z Anną Cylejską, wnuczką Kazimierza. W 1401 wydał w bieckim zamku pełnomocnictwo delegacji polskiej udającej się na zjazd w Szramowicach. W 1414 naradzał się w Bieczu z przeszło stuosobową grupą posłów, udającą się na sobór w Konstancji. W 1431 Władysław Jagiełło bawił w bieckim zamku jako osiemdziesięcioletni starzec.
W latach 1434–1447 w Bieczu gościła czterokrotnie królowa Polski Zofia Holszańska. Ostatni pobyt królewski w Bieczu wiąże się z osobą Jana Kazimierza. Mając zaufanie do miasta, które nie poddało się Szwedom, wracając w 1656 ze Śląska, przybył on do Biecza, gdzie w dowód wierności mieszczanie wręczyli mu pokaźną sumę pieniędzy oraz wiele srebrnych naczyń.
Gród był przez wiele stuleci ośrodkiem wymiany gospodarczej. Posiadał korzystne warunki rozwoju ze względu na skrzyżowanie dróg handlowych ze wschodu na zachód i z południa na północ.
Najbardziej ożywione stosunki handlowe łączyły Biecz z Węgrami. Na mocy przywileju z 1505 wydanego przez Aleksandra Jagiellończyka tranzyt towarów węgierskich został skierowany na drogę prowadzącą przez Biecz. Prócz żelaza, miedzi, ołowiu, soli i wełny przez miasto przewożono duże ilości wina węgierskiego. Już w drugiej połowie XIV w. Kazimierz Wielki pozwolił zbudować dwie piwnice przeznaczone do przechowywania wina. Początkowo handel winem nie przynosił wielkich korzyści dlatego, że trunek ten był dość drogi i mogła sobie na niego pozwolić jedynie magnateria. Z czasem wino węgierskie stało się bardziej pospolitym napojem. W istniejących do dziś piwnicach znajdowały się ogromne ilości beczek z winem, o czym świadczą liczne kontrole zapasów, np. 17 stycznia 1618 wynosiły one 331 beczek.
Z tytułu swej funkcji obronnej Biecz był zobowiązany tępić przejawy bezprawia na podległym sobie terenie. Utrapieniem byli beskidnicy, zbójnicy utrudniający m.in. handel winem. Na jednym z sejmów powołano nawet specjalny oddział, którego zadaniem było likwidowanie beskidników.
Biecz z powodu częstych napadów na kupców posiadał prawo miecza. Wyroki były zazwyczaj surowe – kara śmierci. Przed wymierzeniem kary często katowano więźniów, obdzierając ich ze skóry (zwykle darto kilka płatów). Po śmierci głowy skazańców wbijano na pal przed bramą miejską ku przestrodze innym. Zbójników, według tradycji, tracono na szubienicy, która jest ukazana na rycinie Hogenberga. Dziś w tym miejscu znajduje się stara kapliczka słupowa.
Kat biecki obsługiwał także okoliczne miasta. Według księgi rachunków z 1450 miasto wypożyczało kata za opłatą Jasłu, Rymanowowi, Dukli, Dębowcu, Rzeszowowi i Wojniczowi. Wynika z tego, że inne miasta, choć wydawały wyroki śmierci, nie posiadały prawa miecza.
"„W okolicznych górach ukrywało się tylu opryszków, że w 1614 stracono ich 120. To zrodziło potrzebę powoływania ludzi do wykonywania wyroków i stąd Biecz stał się głośny na całą Polskę swoją szkołą katów”"
Szkoła katów powstała prawdopodobnie tylko w umyśle XIX-wiecznego autora, legenda o niej błyskawicznie się jednak przyjęła i trwa do dzisiaj. Teoria o istnieniu szkoły katów byłaby możliwa, skoro Biecz wypożyczał kata sąsiednim miastom. Kat był jednak rzemieślnikiem, a w średniowieczu w ogóle nie było szkół rzemieślniczych, co ową teorię podważa.
W Bieczu szybko rozwijały się handel i rzemiosło. Już w XIV w. występowało tu 30 rodzajów rzemiosł. Najliczniej reprezentowane były sukiennictwo i płóciennictwo. W 1589 r. działało w mieście 94 mistrzów cechowych, a w pierwszej połowie XVII w. ich liczba sięgała już 150. Oprócz dwóch wyżej wymienionych specjalności liczni byli w tym czasie szewcy, siodlarze, krawcy, kowale, a okresowo również piwowarowie.
Wraz z rozwojem gospodarczym miasta rozwijała się kultura materialna i umysłowa. W 1528 oddano do użytku nowy budynek szkolny. W XV w. i XVI w. na Akademii Krakowskiej studiowało ok. 150 bieczan. Większość, po ukończeniu studiów wracała do Biecza.
Wraz z rozwojem miasta wzrastała także liczba jego mieszkańców. W początkach panowania Kazimierza Wielkiego parafia biecka, wraz z Dominikowicami, Kobylanką i Libuszą, liczyła 522 osoby. Liczba ta jest stosunkowo niewielka w porównaniu z danymi zawartymi w najstarszej księdze sądowniczej Biecza z lat 1388–1398. Z różnych zapisków w tej księdze, zawierających niepełny spis osób reprezentujących głowy rodzin, udało się w okresie 10 lat ustalić 515 nazwisk. Biorąc pod uwagę, że rodzina w tym czasie składała się przeciętnie z 6 osób, można wyprowadzić wniosek, że Biecz wraz z przedmieściami liczył ponad 3 tys. mieszkańców. Należy zaznaczyć, że w największych miastach w Polsce liczba mieszkańców nie przekraczała wówczas 10 tys.
Z biegiem lat liczba ludności miasta wahała się znacznie w związku z nawiedzającymi je klęskami elementarnymi. I tak bardzo groźna okazała się zaraza, która grasowała w Bieczu od 25 sierpnia do grudnia 1543 r., której ofiarą padło 1130 osób. Jeszcze groźniejsza była zaraza z 1572 r., która pochłonęła w mieście 1500 ofiar. Kolejna fala „morowego powietrza” nawiedziła Biecz 17 lipca 1622 r. i trwała do 9 lutego 1623 r. Nieznane są straty w ludziach, wiadomo jednak, że opustoszało wówczas 20 domów w mieście i 18 na przedmieściach. Następna zaraza, z 1652 r., pozostawiła w mieście 17 pustych domów, a na przedmieściach 32 domy. Tym niemniej w drugiej połowie XVI w. (być może tuż przed zarazą z 1572 r.) stan ludności Biecza wraz z rozległymi przedmieściami wynosił ok. 3700 osób, a w pierwszej połowie XVII w. w samym mieście mieszkało ok. 1800 osób.
Wygląd miasta z czasów jego świetności znamy jedynie z nielicznych przedstawień. Pierwszą panoramę Biecza przedstawili w 1617 r. Georg Braun i Franz Hogenberg. Kolejnym znanym dziełem przedstawiającym miasto jest miedzioryt "Widok ogólny Biecza" J. Jansona zamieszczony w "Regni Poloniæ Ducatus Lituaniæ novissima descriptio" z 1659. W 1655 r. Szymon Starowolski opisał w "Monumenta sarmatorum" szereg epitafiów z kościoła parafialnego.
Upadek miasta.
Od połowy XVII w. miasto, w wyniku licznych klęsk naturalnych, stacjonowania wojsk oraz zmiany dróg handlowych, zaczęło podupadać. Dalszego spustoszenia dokonał potop szwedzki i najazd wojsk siedmiogrodzkich Jerzego II Rakoczego w 1657 r., o których mówi kronika klasztorna:
"„...pragnąc usunąć wszelkie przeszkody do odparcia wroga spalono i zrównano z ziemią wszystkie domy mieszkalne, gospodarstwa chłopskie wraz ze swymi zabudowaniami z wielką krzywdą i uciemiężeniem biedaków oraz duży szpital, co więcej 3 drewniane kościoły znajdujące się przy ogrodzie naszego klasztoru, św. Mikołaja, św. Krzysztofa i Najświętszej Maryi Panny i wszystkie budynki wokoło miasta na przedmieściu.”"
Do upadku miasta przyczyniła się również grasująca przez cały 1662 r. zaraza, która pochłonęła ponad 600 ofiar. Przedstawiony przez władze miasta "„Regestr gołych placów z 1671 roku tak w mieście króla J.M. Bieczu, jako i na przedmieściu bieckim (...)”" wyliczał w mieście pustych placów 26 i domów niezamieszkałych 15 oraz 20 domów opustoszałych na przedmieściu. Liczba mieszkańców spadła po 1662 r. do 462 osób i dopiero pod koniec XVII w. wzrosła do 936. Według rejestrów poborowych w 1629 r. było w Bieczu 1088 rzemieślników i komorników przeznaczonych do służby wojskowej, natomiast w drugiej połowie XVII w. – tylko 491.
W 1709 r. nawiedziła miasto kolejna zaraza, a w 1721 r. – następna. Szczególnie druga z nich okazała się tragiczna: pozostało po niej w Bieczu niewiele ponad 30 mieszkańców, z czego część przywędrowała już po zarazie. Na pamiątkę tej klęski zbudowano kapliczkę św. Michała.
Powoli zaczął także podupadać handel winem. Znaczne zmniejszenie zapasów wina nastąpiło w połowie XVII w. Później handel winem był prowadzony na bardzo małą skalę, aż w końcu całkowicie zanikł.
4 kwietnia 1770 w Bieczu nocował Kierkor, komendant oddziału konfederatów złożonego ze stu jeźdźców. Następnego dnia wyruszył on w kierunku Siepietnicy przeciw wojskom rosyjskim pod dowództwem Iwana Drewicza. Wskutek wielkiej przewagi wojsk rosyjskich Kierkor wycofał się, a Drewicz w pogoni za konfederatami zajął Biecz, plądrując domy i kościoły. Zrabowano wtedy wiele kosztowności i cennych ksiąg.
Całkowity kres świetności miasta nastąpił wraz z I rozbiorem Polski, kiedy Biecz znalazł się w zaborze austriackim, głównie na skutek dokonanych przez zaborcę zmian administracyjnych. W 1783 nastąpiła likwidacja powiatu bieckiego. Z tego powodu w latach 1815–1840 rozebrano wschodnią część budynku ratusza.
W 1787 w Bieczu istniało już tylko 8 cechów, z których najlepiej prosperowało tkactwo – w mieście istniało prawie 30 warsztatów. Ważnym rzemiosłem było szewstwo, prosperujące w 14 warsztatach. W niedługim czasie jednak i te rzemiosła zanikły, ustępując miejsca szybko rozwijającemu się przemysłowi maszynowemu.
W 1776 Habsburgowie sprzedali miasto rodzinie Siemieńskich (hrabiemu Wilhelmowi Siemieńskiemu herbu Dąbrowa (1732-1802), właścicielowi Zarszyna, Ropy i Magierowa, z którego własność przeszła na Wilhelma Stanisława Siemieńskiego (1827-1901) – szambelana austriackiego, członka Izby Panów), na skutek czego utraciło ono status królewski. Początkowo zyskało dzięki temu pewną stabilizację. W 1783, w związku z wprowadzeniem przez zaborcę nowego podziału administracyjnego, zlikwidowano sądownictwo grodzkie, co ostatecznie przesądziło o upadku ostatniego zamku bieckiego. Działalność zaborców, utrudniająca łączność między poszczególnymi zaborami, wpłynęła negatywnie na gospodarkę. Zerwane zostały tradycyjne kontakty handlowe z Węgrami. Połowiczne środki w postaci licznych fundacji nie zapobiegły upadkowi miasta.
Lata 1850–1914.
Pod koniec XIX w. nastąpiło ożywienie gospodarcze. W okolicach Biecza zaczął rozwijać się przemysł petrochemiczny, co przyczyniło się do powstania kilku fortun. W 1879 wykonano pierwszy szyb naftowy w Bieczu w dzielnicy Harta, w północno-zachodniej części miasta. Miasto przed upadkiem częściowo ratowały także bogatsze osobistości bieckie. Jednym z dobroczyńców był ksiądz Jan Bochniewicz, który zakładając fundację, zapisał mieszczanom bieckim 50 000 zł jako kapitał, od którego procent przeznaczył do podziału między 50 biedniejszych mieszkańców. Fundacja ks. Bochniewicza przetrwała do 1958. W 1816 fundację utworzył Michał Krzemiński, w myśl której procent został przeznaczony jako posag po 50 zł dziewczętom-sierotom bieckim wychodzącym za mąż. Kolejną fundację otworzył Józef Tumidajski.
Rozwój gospodarczy i napływ kapitału do Biecza wpłynął korzystnie na poprawę wielu dziedzin życia. W 1882 powstała kolej w Bieczu. W 1889 zbudowano budynek dla Towarzystwa Wzajemnego Kredytu. Powoli odradzało się szkolnictwo i życie kulturalne miasta. W 1891 zbudowano nową szkołę za kościołem parafialnym (obecnie jest to Zespół Szkół nr 2). W 1912 zakończono też budowę szkoły żeńskiej. W 1898 powstała Czytelnia Ludowa im. Tadeusza Kościuszki, która stała się ośrodkiem życia kulturalnego Biecza, skupiając w swoich szeregach wielu wybitnych działaczy i miłośników miasta.
Wiek XIX przyniósł korzystne zmiany w dziedzinie działalności konserwatorskiej i ochrony zabytków. To wówczas Biecz stał się celem zainteresowań wielu historyków sztuki, profesorów krakowskich uczelni i przede wszystkim konserwatorów. W Bieczu przebywał m.in. Jan Matejko, który przedstawił w 1866 na rycinie domy w północnej pierzei Rynku. Stanisław Wyspiański wykonał tu liczne rysunki, stworzył również projekty polichromii (niezrealizowane) i witraży do kolegiaty pw. Bożego Ciała. Bieczem interesowali się także inni malarze, m.in. Tadeusz Rybkowski, Józef Mehoffer czy Helena Krajewska. Biecz stał się też tematem wiersza Mirona Białoszewskiego pt. "Średniowieczny gobelin o Bieczu".
12 maja 1903 wybuchł wielki pożar w Bieczu, w wyniku którego spłonęła niemal połowa miasta:
"„Prócz 20 sklepów żydowskich zgorzało doszczętnie 30 domów katolickich, urząd podatkowy, apteka, nowo zbudowana bożnica żydowska, budynek sądowy w dawnym ratuszu na środku rynku pomieszczony, przy czym spłonęła również i starożytna wieża ratuszowa – 600 przeszło ludzi znalazło się nagle bez dachu...”"
Wkrótce po pożarze została założona Czytelnia Ludowa im. Tadeusza Kościuszki z bogatym, liczącym około 8 tysięcy tomów, księgozbiorem. W czerwcu 1903 utworzono w Bieczu Oddział Abstynentów Eleuteria. W 1908 powstało Bieckie Kółko Rolnicze, założono Składnicę Kółek Rolniczych i sklep Kółka Rolniczego. 28 sierpnia 1911 powstała drużyna skautowa przekształcona z drużyn bartoszowych.
Wojny światowe.
I wojna światowa nie wyrządziła większych szkód miastu. Śladem wojennych wydarzeń są jednak liczne cmentarze zlokalizowane na terenie gminy Biecz, gdzie pochowani są polegli w czasie bitwy pod Gorlicami.
W Bieczu istnieje 5 cmentarzy z okresu I wojny światowej:
W dwudziestoleciu międzywojennym Biecz ponownie zaczął się rozwijać. W lutym 1920 założono Związek Młodzieży Polskiej. W 1933 ożywioną działalność prowadzi Oddział Związku Strzeleckiego. Powstałe w 1938 Towarzystwo Przyjaciół Biecza zaczęło organizować życie kulturalne miasta. W stosunkowo krótkim czasie jego działalności doprowadzono do powstania Muzeum Ziemi Bieckiej.
W 1934 miała miejsce wielka powódź w Bieczu. Woda zalała nasypy kolejowe i wszystkie domy położone w dolinie Ropy. Takiej powodzi nie pamiętali najstarsi mieszkańcy miasta.
Wybuch kolejnej wojny położył kres wszelkim przejawom życia kulturalnego. W czasie tej wojny księgozbiór Czytelni Ludowej uległ całkowitemu rozproszeniu. Zniszczeniu uległy też liczne obiekty kulturalne oraz gospodarcze. Po zajęciu Biecza przez wojska niemieckie 7 września 1939 prawie natychmiast zaczęły się prześladowania miejscowej ludności, głównie pochodzenia żydowskiego. Zajęto synagogę wraz z dobudowanym w 1937 roku od podwórza budynkiem, w którym utworzono tymczasowo magazyn i kino. W październiku 1940 utworzono na terenie Biecza getto, w obrębie którego w lipcu 1942 znalazło się ok. 1700 osób. W latach 1942–1943 hitlerowcy dokonywali tutaj licznych egzekucji na Żydach. Na skutek przesiedleń m.in. z Jasła i Łodzi Biecz w 1944 liczył aż 5973 mieszkańców.
W Bieczu i okolicach działał silnie rozwinięty ruch oporu – Armia Krajowa i Bataliony Chłopskie, dokonywane były liczne akcje zbrojne i sabotażowe. Duże znaczenie miała drużyna harcerska założona w 1911. Wielu harcerzy oddało życie za Polskę w I i II wojnie światowej.
Biecz po II wojnie światowej.
Po wojnach oblicze Biecza zaczęło się zmieniać. Po wyzwoleniu przystąpiono do odbudowy szkolnictwa – powstało gimnazjum, liceum ogólnokształcące i zespół szkół zawodowych. W 1949 została założona biblioteka publiczna, a w 1953 muzeum regionalne. Z początkiem 1972 oddano do użytku hotel i restaurację. Rok później rozpoczęto budowę bloków spółdzielczych. W 1975 oddano do użytku nowy obiekt ośrodka zdrowia. W 1980 otworzono przedszkole publiczne. W latach 80. oddano pod budowę domków jednorodzinnych 150 działek na ulicach Skłodowskiej, królowej Jadwigi (wtedy jeszcze ulica Proletariatu) i Słonecznej.
Wiele zrobiono na polu ochrony zabytków. W latach 1950–1953 zabezpieczono i wzmocniono wieżę ratuszową, której hełm w 1998 pokryto blachą miedzianą. W kościele parafialnym poddano renowacji oraz zakonserwowano stalle, ołtarz wraz z obrazem, drzewo genealogiczne Najświętszej Maryi Panny, figury na belce tęczowej, pulpit muzyczny i wiele innych. W 1963 rozpoczęto konserwację murów obronnych. W tym roku także tzw. Stara Apteka przeszła w ręce Miejskiej Rady Narodowej. W latach 1965–1966 przeprowadzono remont "Kromerówki". W 2000 zakonserwowano sgraffito na wieży ratuszowej. Zakonserwowano także dekorację sgrafittową na dzwonnicy. Zadbano o całą architekturę Biecza.
W 1955 na wieży ratuszowej wmurowano pamiątkową tablicę poświęconą setnej rocznicy śmierci Adama Mickiewicza. W latach 70. wybudowano pomnik poświęcony harcerzom poległym w wojnach światowych, który pod koniec XX w. został gruntownie przebudowany. W 1989, w 400. rocznicę śmierci Marcina Kromera ufundowano pomnik z jego popiersiem, postawiony na placu nazwanym jego imieniem. Natomiast w 1992 roku wmurowano tablicę z popiersiem Jana Pawła II w wieży ratuszowej, którą odwiedził jeszcze jako biskup krakowski.
W 1992 rozebrano renesansową bramę kościoła Bożego Ciała. W latach 90. zostało także rozebrane gumno użytkowane przez korzystających z fundacji ks. Jana Bochniewicza.
XXI wiek.
Nadal prowadzone są prace konserwatorskie. W 2000 odnowiono XV-wieczną dzwonnicę. W 2002 wykonano ołtarz soborowy z płaskorzeźbą Ostatniej Wieczerzy do centralnej części prezbiterium kościoła Bożego Ciała. W 2004 odnowiono, również w tym kościele, ołtarz św. Teresy z Avilla. W 2005 została odnowiona także belka tęczowa. W marcu 2001 w sądzie została zarejestrowana Fundacja na Rzecz Szpitala Ubogich im. św. Jadwigi Królowej w Bieczu i rozpoczęła się akcja na rzecz ratowania gotyckiego szpitala św. Jadwigi. Już w 2004 przystąpiono do prac remontowo-konserwatorskich.
Obecnie w Bieczu nadal prowadzi się prace konserwatorskie, m.in. właśnie przy szpitalu św. Jadwigi, oraz remontowana jest kamienna kapliczka związana jedną z legend bieckich.
21 kwietnia 2005 postanowiono ponownie odgrywać biecki hejnał. Został on odtworzony z przedwojennych zapisków, na prośbę Towarzystwa Przyjaciół Biecza i Ziemi Bieckiej. Od dnia 29 czerwca ponownie można go usłyszeć z wieży ratuszowej.
Biecz staje się coraz atrakcyjniejszym turystycznie miastem. W dniach 20–21 maja 2006 m.in. w Bieczu odbywały się VIII Małopolskie Dni Dziedzictwa Kulturowego. 8 czerwca 2006 miały miejsce uroczystości związane ze sprowadzeniem relikwii Świętej Jadwigi Królowej oraz nadaniem jej Honorowego Patronatu Miasta i Gminy Biecz. Po sprowadzeniu relikwii w Oratorium Królowej Jadwigi zorganizowano wystawę jej poświęconą. Poprowadzono także Szlak Królowej Jadwigi, wiodący przez miasto i wiejskie ścieżki, którymi prawdopodobnie chadzała królowa. Główną atrakcją są źródełka nazwane imionami najbliższych królowej Jadwigi: Kazimierz, Elżbieta, Władysław oraz Bonifacja. Natomiast 26 sierpnia 2006 roku Biecz odwiedziły dwie ekipy TVP3 Kraków. Biecz jako jeden z ośmiu miast województwa małopolskiego został wytypowany do udziału w finale konkursu „Wielkie Odkrywanie Małopolski”.
We wrześniu 2005 powstał pomysł budowy obwodnicy na drodze krajowej nr 28. 1 lutego 2007 został rozstrzygnięty przetarg na budowę. Oferta zwycięskiej firmy, SKANSKA SA, opiewała na kwotę prawie 100 milionów zł. Prace przy budowie rozpoczęto 17 maja 2007. 16 października 2008 oficjalnie otwarto biecką obwodnicę.
1 lipca 2007 obchodzono 750-lecie lokacji miasta na prawie magdeburskim. W programie imprezy znajdowały się m.in. występy zespołów tanecznych, muzycznych i teatralnych oraz wykłady znawców historii.
Historia Żydów w Bieczu.
Ludność żydowska na terenie Biecza pojawiła się stosunkowo późno. Biecz jako miasto królewskie, uzyskało w 1569 przywilej "de non tolerandis Judaies", zakazujący Żydom handlu w dni targowe oraz wprowadzający całkowity zakaz osadnictwa żydowskiego w mieście. Mimo obowiązującego zakazu polityka Bieczan w stosunku do Żydów uległa zmianie i w 1765 Biecz zamieszkiwało 31 wyznawców judaizmu; liczba ta wzrosła w 1780 do 48.
W rynku większość sklepów i przedsiębiorstw należało do ludności żydowskiej. Wskazuje na to spis szkód pożaru w 1903, kiedy spłonęło 20 żydowskich domów mieszkalnych i 30 katolickich, oraz synagoga wraz z biblioteką. Biecz ucierpiał znacznie w wyniku I wojny światowej. Żydzi współpracowali w tym okresie z katolikami przy niwelowaniu skutków nędzy i głodu w mieście. Wraz z pojawieniem się żołnierzy generała Hallera i wzrostem liczby ludności żydowskiej wśród mieszkańców pojawiły się jednak postawy antysemickie.
W czasie II wojny światowej, w latach 1942–1943 hitlerowcy dokonywali tutaj licznych egzekucji. 15 sierpnia 1942 na rynku zamordowano ponad 250 Żydów. W październiku 1940 utworzono na terenie Biecza getto, w obrębie którego w lipcu 1942 znalazło się ok. 1700 osób. Uległo ono likwidacji w połowie 1942; większość Żydów została wywieziona do innych gett m.in. w Auschwitz-Birkenau. Zniknęła całkowicie ludność żydowska. Jedynymi śladami po Żydach są obecnie kirkut żydowski i pozostałości po Synagodze.
Przynależność administracyjna Biecza.
Przynależność do jednostek administracyjnych od czasów najstarszej znanej wzmianki:

</doc>
<doc id="915477" url="https://pl.wikipedia.org/wiki?curid=915477" title="Dekanat Żyglin">
Dekanat Żyglin

Dekanat Żyglin – jeden z 16 dekanatów katolickich wchodzących w skład diecezji gliwickiej, w którego skład wchodzi 10 parafii.
Parafie dekanatu Żyglin.
Do 25 marca 2019 do dekanatu Żyglin należała również parafia:

</doc>
<doc id="915482" url="https://pl.wikipedia.org/wiki?curid=915482" title="Oyama (ujednoznacznienie)">
Oyama (ujednoznacznienie)



</doc>
<doc id="915485" url="https://pl.wikipedia.org/wiki?curid=915485" title="Bandolet (broń)">
Bandolet (broń)

Bandolet (także: bandolier) – staropolskie potoczne określenie lekkiej broni strzeleckiej wyposażonej w antabę do zawieszania na haku skórzanego pasa (bandoliera). Bandolety używane były w XVII-XVIII w. (głównie przez dragonów). Termin ten nie odnosi się do konkretnego typu broni palnej a do systemu jej mocowania.

</doc>
<doc id="915487" url="https://pl.wikipedia.org/wiki?curid=915487" title="Live!">
Live!

Albumy muzyczne zatytułowane "Live!":
Zobacz też: Live

</doc>
<doc id="915488" url="https://pl.wikipedia.org/wiki?curid=915488" title="Scotty Nguyen">
Scotty Nguyen

Thuan "Scotty" Nguyen (wiet. Thuận Nguyễn; ur. 28 października 1962 w Nha Trang w Wietnamie) jest profesjonalnym pokerzystą mieszkającym w Henderson w stanie Nevada. Znany jest pod pseudonimami "The Train" oraz "The Prince of Poker".
Nguyen jest jednym z najbardziej aktywnych profesjonalnych pokerzystów na świecie, od 2000 do 2004 zakończył ponad 100 turniejów pokerowych na miejscach nagradzanych pieniężnie. W 1998 roku wygrał World Series of Poker (WSOP) a w 2008 zwyciężył w prestiżowym turnieju H.O.R.S.E. z wpisowym 50 tys. $ i posiada w sumie 5 bransoletek przyznawanych zwycięzcom WSOP.
Po kilku grach na finałowych stołach World Poker Tour (WPT), Nguyen ostatecznie wygrał WPT w styczniu 2006, pokonując Michaela Mizrachi w pojedynku heads-up (jeden na jednego) w 4. wydaniu Gold Strike World Poker Open, kiedy jego AQ utworzyły kolor przeciwko AJ Mizrachiego w pierwszym rozdaniu rundy.
Do 2008 roku jego wygrane w turniejach pokerowych przekroczyły 9,700,000 dolarów.
Nguyen pojawił się również w Ultimate Blackjack Tour.

</doc>
<doc id="915489" url="https://pl.wikipedia.org/wiki?curid=915489" title="Luciano Zauri">
Luciano Zauri

Luciano Zauri (ur. 20 stycznia 1978 w Pescinie) – włoski piłkarz występujący na pozycji obrońcy.
Kariera klubowa.
Pierwszym profesjonalnym klubem Luciano Zauriego była Atalanta BC, balansująca między Serie A a Serie B. W Bergamo Włoch spędził prawie osiem lat z roczną przerwą na grę w Chiewo Werona. Rozegrał tam 177 spotkań strzelając dwa gole. Gdy w 2003 roku Atalanta spadła z ligi, Zauri razem z klubowym kolegą Ousmane Dabo dołączył do rzymskiego S.S. Lazio. Tam pełnił rolę kapitana, ale 18 lipca 2008 roku przeszedł na wypożyczenie z opcją pierwokupu (3 mln €) do Fiorentiny. 10 lipca 2009 roku został natomiast wypożyczony do Sampdorii. Po sezonie wrócił do Lazio, jednak ponownie został wypożyczony do Sampdorii.
Kariera reprezentacyjna.
Zauri w latach 2001–2002 rozegrał pięć spotkań dla reprezentacji Włoch. Wcześniej zaliczył piętnaście występów w drużynach młodzieżowych.

</doc>
<doc id="915490" url="https://pl.wikipedia.org/wiki?curid=915490" title="John D. Beazley">
John D. Beazley

(Sir) John Davidson Beazley (ur. 13 września 1885 w Glasgow, zm. 6 maja 1970 w Oksfordzie) – brytyjski archeolog szkockiego pochodzenia, specjalizujący się w archeologii śródziemnomorskiej. 
W 1925 r. uzyskał tytuł profesorski i do roku 1956 wykładał archeologię klasyczną i sztukę starożytną na Uniwersytecie Oksfordzkim. Główną dziedzinę jego zainteresowań stanowiło greckie malarstwo wazowe.

</doc>
<doc id="915495" url="https://pl.wikipedia.org/wiki?curid=915495" title="Dynamunt">
Dynamunt



</doc>
<doc id="915496" url="https://pl.wikipedia.org/wiki?curid=915496" title="Max Baldry">
Max Baldry

Maxim Alexander „Max” Baldry (ur. 5 stycznia 1996 w Londynie) – brytyjski aktor dziecięcy, najbardziej znany z roli Stepana w filmie "Wakacje Jasia Fasoli".
Życiorys.
Urodził się w Londynie jako syn Rosjanki Kariny i Anglika Simona Baldry. Jego starszy brat, Vic Baldry (ur. 1984), zajmuje się sprzedażą i marketingiem. Przez pierwsze siedem lat życia mieszkał w Moskwie i Warszawie, gdzie jego ojciec załatwiał sprawy biznesowe związane z Cadbury. W 2003 powrócił do Anglii. Od najmłodszych lat interesował się aktorstwem. Brał udział w wielu niezależnych produkcjach scenicznych, w tym "Piotruś i wilk" Siergieja Prokofjewa występując w V&amp;A. W 2005 podjął naukę w Jacke Palmer Stage School.
W telewizyjnym serialu "Rzym" (2005–2007) grał Cezariona. Wystąpił także w filmach "A Necessary Fiction" (2007) oraz "Kleine Eisbär 2" (2005), gdzie podkładał dźwięk postaci Chucho. Jako Stepan Dachevsky w komedii "Wakacje Jasia Fasoli" (2007) zdobył nominację do nagrody Young Artist Award w kategorii „Najlepszy występ w filmie fabularnym”. W 2008 grał na scenie Teatru Narodowego w przedstawieniu "Tatuażu róży".

</doc>
<doc id="915497" url="https://pl.wikipedia.org/wiki?curid=915497" title="Eisenach (stacja kolejowa)">
Eisenach (stacja kolejowa)

Eisenach – stacja kolejowa w Eisenach, w kraju związkowym Turyngia, w Niemczech, na linii kolejowej Berlin-Halle-Frankfurt.

</doc>
<doc id="915499" url="https://pl.wikipedia.org/wiki?curid=915499" title="Dynemunt">
Dynemunt



</doc>
<doc id="915501" url="https://pl.wikipedia.org/wiki?curid=915501" title="Candyman (singel Christiny Aguilery)">
Candyman (singel Christiny Aguilery)

Candyman – piosenka swingowa stworzona na trzeci album studyjny amerykańskiej piosenkarki Christiny Aguilery pt. "Back to Basics" (2006). Wyprodukowany przez Lindę Perry, utwór wydany został jako trzeci singel promujący płytę dnia 20 lutego 2007 roku. W grudniu 2007 utwór nominowany został do nagrody Grammy w kategorii "najlepszy żeński występ pop".
Singel odniósł umiarkowany sukces komercyjny, okupując głównie pozycje w Top 20 lub Top 30 światowych list przebojów. „Candyman” zajął 25. miejsce w notowaniu "Billboard" Hot 100, był wysoko notowany w niektórych zestawieniach europejskich (uplasował się na pozycji ósmej na liście przebojów singlowych we Włoszech czy jedenastej w Niemczech), prawdziwym przebojem okazał się jednak w krajach Oceanii (miejsca 2. w Australii i Nowej Zelandii). Odbiór utworu przez krytyków muzycznych był pozytywny. Teledysk, nawiązujący do tradycji Technicoloru oraz kultury Stanów Zjednoczonych doby lat 40., uzyskał wsparcie krytyki oraz został wyróżniony laurami muzycznymi, w tym nominacją do MTV Video Music Award.
Informacje o utworze.
„Candyman” jest kompozycją replikującą styl muzyczny charakterystyczny dla lat 40. XX wieku. Utwór, nagrany w pierwszej połowie roku 2006, opiera się na klasycznym szlagierze z 1941 r. „Boogie Woogie Bugle Boy”, wykonywanym przez The Andrews Sisters, i jest hołdem złożonym tercetowi. Piosenka została zmieniona wyłącznie pod kątem lirycznym; do klasycznej melodii nowy tekst stworzyły Christina Aguilera oraz Linda Perry (także producentka „Candyman”). Utwór zawiera wojskową przyśpiewkę „Tarzan i Jane kołyszą się na lianie”, często śpiewaną przez kadetów, zaczerpniętą z albumu "Run to Cadence with the U.S. Marines, Volume 2". Nagrany został w stylistyce swingu, soulu oraz bluesa, zawiera elementy charakterystyczne dla jazzu, muzyki pop oraz doo woop. Mimo aranżacji typowej dla muzyki z pierwszej połowy XX stulecia, powstało kilka oficjalnych remiksów utworu, między innymi w wykonaniu producenta RedOne’a. Wersje remiksowe zyskały popularność w amerykańskich klubach i dyskotekach. Pod koniec piosenki głos Aguilery sięga oktawy E5. Artystka w pełni utrzymuje ten rejestr przez około osiem sekund. W najniższych rejestrach wokalistka sięga oktawy G5. Sama piosenka skomponowana została w tonacji E-dur oraz oparta na schemacie metrycznym i umiarkowanie szybkich ruchach 86 uderzeń na minutę. „Candyman” rozpoczyna się fragmentem wojskowej przyśpiewki: „Tarzan i Jane kołyszą się na lianie; popijają z butelki wódki podwójne wino”. Tekst utworu dotyczy natomiast stosunku płciowego.
Obecność w kulturze masowej.
Utwór został wykonany przez bohaterki serialu telewizyjnego FOX "Glee", w odcinku sezonu trzeciego pt. „Pot O’ Gold” (2011). W maju 2016 roku wokalistka Agnieszka Twardowska zaśpiewała „Candyman” podczas jednego z odcinków programu typu talent show "Twoja twarz brzmi znajomo". Wcześniej, w listopadzie 2015, piosenkarka Violeta Tarasovienė zinterpretowała utwór na łamach litewskiej edycji programu, "Muzikinė kaukė". W styczniu 2018 roku wyemitowany został odcinek programu "Lip Sync Battle", honorujący katalog muzyczny Aguilery. W ramach odcinka aktor Taye Diggs wystąpił z piosenkami „Beautiful” i „Candyman”; całemu show przyglądała się obecna w studio nagraniowym Aguilera. W tym samym miesiącu w Moskwie odbyły się Mistrzostwa Europy w Łyżwiarstwie Figurowym, podczas których zawodnicy Jewgienija Tarasowa i Władimir Morozow występowali przed publicznością przy utworach „Candyman” i „Nasty Naughty Boy”.
Wydanie singla.
Początkowo „Candyman” miał zostać wydany jako drugi singel promujący album "Back to Basics", jednak wytwórnia płytowa przesunęła datę premiery piosenki z przyczyny wydania singla „Hurt” jako drugiego utworu prezentującego album, mając nadzieję, że utwór ten powtórzy sukces ballady Aguilery z roku 2002 „Beautiful” i stanie się świątecznym hitem. „Candyman” wydany został dnia 20 lutego 2007 roku na amerykański rynek muzyczny, pomimo tego, że wokalistka zaprezentowała utwór już w grudniu podczas imprezy "New Year’s Rockin’ Eve". 7 kwietnia 2007 singel opublikowano w Australii i krajach Europy.
Piosenka zadebiutowała na pozycji 99. notowania "Billboard" Hot 100 i po siedmiu tygodniach od debiutu, jako najwyższe, zajęła miejsce dwudzieste piąte, tworząc z utworu czternastą kompozycję Aguilery, która znalazła się w Top 40 oficjalnego amerykańskiego notowania. Singel plasował się także na innych listach wydawanych przez magazyn "Billboard", w tym Adult Contemporary Chart (miejsce dziewiętnaste), Top 40 Mainstream (Pop Songs) (dwudzieste trzecie), Pop 100 (pozycja #19) oraz Hot Dance Singles Sales (#2). W Kanadzie utwór zajął miejsce dziewiąte zestawienia najlepiej sprzedających się singli oraz pozycję dziesiątą na liście najpopularniejszych piosenek radiowych. W Wielkiej Brytanii „Candyman” wydany został tylko w formacie digital download, zajmując pozycję siedemnastą w tamtejszym oficjalnym notowaniu UK Singles Chart oraz sprzedając się w postaci stu tysięcy egzemplarzy za pośrednictwem Internetu. Piosenka najwyższe pozycje zanotowała na oficjalnych listach przebojów w Oceanii, zdobywając szczytne drugie miejsce zarówno w Australii, jak i Nowej Zelandii. Sam utwór przez ponad piętnaście tygodni zajmował pozycje w Top 10 oficjalnego australijskiego zestawienia najlepiej sprzedających się singli.
Opinie.
Serwis internetowy Top10HM uwzględnił piosenkę w rankingu dziesięciu najlepszych singli Christiny Aguilery. Redaktorzy portalu PopCrush.com umieścili „Candyman” na trzecim miejscu podobnego zestawienia. Christopher Rosa, dziennikarz witryny thecelebritycafe.com, na liście najlepszych kompozycji z dyskografii Aguilery przypisał utworowi pozycję trzecią, uznając, że „Candyman” jest „w pięćdziesięciu procentach flirciarski, w pięćdziesięciu procentach lubieżny i w stu procentach boski”. Według redaktorów strony internetowej the-rockferry.onet.pl, „Candyman” to jedna z trzydziestu najlepszych kompozycji nagranych przez Aguilerę w latach 1997–2010. Serwis "Pausa Dramática" okrzyknął nagranie jako jeden z najlepszych utworów popowych w dziejach muzyki. W sierpniu 2014 roku Jason Lipshutz, redaktor magazynu "Billboard", uznał singel za jeden z dwudziestu największych hitów Aguilery w Stanach Zjednoczonych. Jason Scott ("Popdust") wierzył, że piosenka dowodzi, z jaką łatwością manewruje Aguilera pomiędzy gatunkami muzycznymi.
Serwis "Koncertomania" wskazał kompozycję jako jedną z dziesięciu najlepszych w dorobku Aguilery.
Recenzje.
Profesjonalni krytycy w swych recenzjach często prawią Aguilerze i Perry komplementy za autentyczną replikację starego stylu. Bill Lamb, związany z portalem internetowym About.com, przy okazji omówienia singla „Candyman”, docenił go oraz uznał jego wykonawczynię za „jedną z najważniejszych artystek w branży muzycznej”. Według Daryla D., recenzenta witryny Blogcritics.org, „Candyman” to „jeden z najlepszych i najbardziej uzależniających utworów, jakie kiedykolwiek pojawiły się na Ziemi”. Jak napisał pamflecista, „tekst piosenki jest prosty i kiczowaty, co zresztą jest jej największą zaletą”. Witryna Yahoo! Music przyznała piosence ocenę w postaci ośmiu na dziesięć gwiazdek. Autor internetowej strony musicaddiction2.com wydał singlowi pozytywną ocenę: „'Candyman’ to niesłychanie zabawny utwór! Przywraca klimat lat 40. w doskonały sposób, głównie przy pomocy orkiestry dętej (...). Podoba mi się, w jaki sposób kompozytorzy wykorzystali w piosence przyśpiewkę 'Tarzan &amp; Jane Swingin’ on a Vine’, a wersy jak ‘He’s a one top shop, with a real big... uh’ są naprawdę seksowne”. Dziennikarka pisząca dla gazety "Rolling Stone" nazwała „Candyman” utworem „zabawnym” i „niegrzecznym”, wskazując przy tym podobieństwo nagrania do szlagieru „Boogie Woogie Bugle Boy” The Andrews Sisters. Zdaniem Chucka Taylora ("Billboard"), trzeci singel promujący piąty album Aguilery to „sprośna” piosenka, której siłą są mocne wokale. Pisząc w kontekście singla „Candyman” i jego odśpiewania przez Aguilerę, Taylor uznał, że „tylko kilkoro artystów popkulturowych jest w stanie zdobyć się na tak chwalebny wyczyn”. Amanda Murray z serwisu Sputnikmusic.com przyrównała utwór do piosenki zespołu Spice Girls „The Lady Is a Vamp” (1997) oraz chwaliła jego „zabawowe” tempo. Pracujący z pismem "Tampa Bay Times" pamflecista Sean Daly był pozytywnie nastawiony względem piosenki; docenił jej wykonanie przez Aguilerę oraz niecenzuralny tekst. Scott Mervis ("Pittsburgh Post-Gazette") komplementował utworowi jako „najbardziej swingowemu singlowi od czasu skoków, tańca i zawodzenia Briana Setzera”, a Stephen Thomas Erlewine (AllMusic) wymienił „Candymana” wśród najlepszych, swoim zdaniem, kompozycji na albumie "Back to Basics". Recenzując ową płytę dla portalu BBC Music, Lucy Davis wskazała „Candymana” i „I Got Trouble” jako dwa najbardziej old-schoolowe utwory z całej tracklisty. Lola, publicystka współtworzącej dział „Muzyka” w ramach witryny Wirtualna Polska, stwierdziła, że trzeci singel Aguilery z albumu "Back to Basics" jest „rockandrollowy”. Negatywne omówienie wystawił singlowi krytyk współpracujący z dziennikiem "The Guardian", pisząc, że „Candyman” to „okropna kreacja, prezentująca Aguilerę w zniekształcony, disneyowski sposób, w której im większa radość wypełnia wokalistkę, tym bardziej przerażająca się ona staje”.
Teledysk.
Klip do singla nagrywany był dnia 28 stycznia 2007 roku, reżyserowany przez fotografa Matthew Rolstona i współreżyserowany przez Christinę Aguilerę. Artystka zaprosiła Rolstona do współpracy wkrótce po zakończeniu ich sesji zdjęciowej do magazynu "Rolling Stone". Tematyka wideoklipu opiera się na latach 40. dwudziestego wieku, stanowi odwołanie do kultury tego okresu, w tym żołnierskich potańcówek przygotowywanych przez United Service Organizations. Kolorystyka teledysku nawiązuje do filmów z tego okresu kręconych metodą Technicolor; montaż obrazu skupia się na barwach podstawowych oraz rozjaśnionych kolorach drugorzędnych. W celu utrzymania realiów, wokalistka wynajęła lotnisko w Hiszpanii, gdzie następnie teledysk powstawał. Dodatkowe ujęcia kręcono również w hangarze samolotowym na północy Kalifornii.
W wideoklipie artystka tańczy i śpiewa w trzech odcieniach koloru włosów – jako ruda, blondynka oraz szatynka, wzorując się na siostrach z tria The Andrews Sisters. Sekwencje z udziałem Aguilery w trzech różnych odsłonach powstawały najdłużej, ponieważ konieczne było farbowanie włosów wokalistki, a następnie kręcenie scen pod wieloma kątami kamery, która sterowana była komputerowo, celem zachowania precyzji. W jednej ze scen Aguilera pojawia się w kawiarni w ubiorze niczym z plakatu propagandowego „We Can Do It!” firmy Westinghouse Electric Company; jej wygląd oparty został na ikonicznej postaci Rosie the Riveter. Inne kadry z klipu prezentują piosenkarkę jako dziewczynę w stylu pin-up inspirowaną przez aktorki Judy Garland, Ritę Hayworth i Betty Grable. Swój wizerunek Aguilera oparła także na gwiazdach filmowych – Grecie Garbo i Veronice Lake. W teledysku gościnnie wystąpiło rodzeństwo – Benji i Lacey Schwimmerowie, znani z udziału w programie "So You Think You Can Dance" (amerykański odpowiednik TVN-owskiego talent show "You Can Dance – Po prostu tańcz!"). Benji Schwimmer, zwycięzca edycji z roku 2006, partneruje Aguilerze w tańcu, natomiast jego siostra występuje jako sprzedawczyni słodyczy. Męscy modele zostali zatrudnieni do ról żołnierzy piechoty powietrznej. Jako jeden z wojskowych wystąpił w wideoklipie tancerz, aktor i uczestnik programów typu reality show Kenny Wormald. Choreografię do klipu stworzył Jeri Slaughter, pracujący już z Aguilerą przy wielu jej poprzednich wideoklipach („Dirrty” czy „Ain’t No Other Man”). Układy taneczne zaaranżowano w staranny sposób, tak aby kolejne ruchy tancerzy nie pokrywały się ze sobą oraz by ujęcia mogły łączyć się ze sobą w gotowym klipie. Pracę Slaughtera wyróżniono nagrodą specjalną na ceremonii Annual Choreographer Media Honors w 2008 roku W wideoklipie zawarto product placement mediolańskiego napoju alkoholowego Campari.
Klip miał premierę dnia 22 lutego 2007 roku w programie "Total Request Live" stacji MTV. Zadebiutował na szóstej pozycji zestawienia najpopularniejszych teledysków "TRL", aby po kilku notowaniach czterokrotnie znajdować się na szczycie zestawienia. Wideoklip „Candyman” przyniósł Aguilerze nominację do MTV Video Music Award w kategorii "najlepsza reżyseria". Do nagrody artystka nominowana była wspólnie ze współrealizatorem, Matthew Rolstonem. Montaż i scenografia wyróżniono także na galach 2007 OVMA Awards oraz 2009 MVPA Video Awards, a sam klip nominowano do nagrody za najlepszy teledysk międzynarodowego artysty podczas '07 MuchMusic Video Awards. Amerykańska stacja telewizyjna Fuse uwzględniła wideo w rankingu najseksowniejszych teledysków w historii muzyki, zaś Sal Cinquemani ("Slant Magazine") wskazał „Candyman” jako najlepszy teledysk z ery płyty Aguilery "Back to Basics". Klip do utworu „Candyman”, opublikowany przez oficjalny kanał VEVO Christiny Aguilery w serwisie YouTube, został odtworzony ponad dwieście dziesięć milionów razy (stan na czerwiec 2019).
Promocja i wykonania koncertowe.
W 2006 roku „Candyman”, razem z piosenkami „Oh Mother” i „Understand” z albumu "Back to Basics", zostały odśpiewane przez Christinę Aguilerę w specjalnym programie telewizji MTV, poświęconym wokalistce. Grudniem 2006 Aguilera promowała utwór podczas świątecznej imprezy koncertowej "New Year’s Rockin’ Eve", na której, poza nią, wystąpili także inni uznani artyści muzyczni. W 2007 wokalistka wystąpiła z piosenką podczas kilku audycji telewizyjnych, w tym w programach typu talk show stacji NBC: "The Tonight Show" i "The Ellen DeGeneres Show", a także na gali rozdania nagród Muz-TV Awards w Moskwie oraz NBA All-Star Game w Las Vegas.
Od listopada 2006 do lipca 2007 Aguilera koncertowała z utworem w tournée po Europie, Ameryce Północnej, Azji i Australii podczas Back to Basics Tour. „Candyman” był elementem segmentu trasy "Circus". 22 lipca 2011 odbył się prywatny koncert dla firmy Microsoft. Wokalistka była jednym z gości muzycznych, a na scenie zaśpiewała między innymi „Candyman”. 27 listopada 2013 artystka wzięła udział w specjalnym odcinku programu "The Tonight Show with Jay Leno", zorganizowanym z okazji Święta Dziękczynienia. Po udzieleniu wywiadu wykonała piosenkę „Candyman”, ubrana w strój rodem z teledysku promującego singel. 31 grudnia tego roku Aguilera dała prywatny, sylwestrowy koncert w Moskwie. Na setlistę złożyło się czternaście utworów, wśród nich single z ery albumu "Back to Basics" – „Candyman” i „Ain’t No Other Man”. 2 maja 2014 wokalistka wykonała utwór w trakcie New Orleans Jazz &amp; Heritage Festival, a 27 lipca 2015 – podczas prywatnej imprezy Cisco Rocks, organizowanej przez firmę Cisco Systems. 28 maja 2016 występ artystki przed dwustutysięczną widownią zamknął marokański festiwal muzyczny Mawazine. Wśród dwudziestu odśpiewanych przez Aguilerę piosenek znalazła się „Candyman”. Dwa miesiące później, 30 lipca, Aguilera zaśpiewała utwór na koncercie inaugurującym otwarcie hali widowiskowej Black Sea Arena w Gruzji, a w lipcu 2017 wystąpiła z piosenką podczas koncertu Northwestern Mutual, odbywającego się w hali BMO Harris Bradley Center w Milwaukee. 28 kwietnia 2018 odśpiewała „Candyman” w Crystal Hall, w Baku, z okazji Grand Prix Azerbejdżanu.
Od maja do października 2019 piosenka była wykonywana podczas rezydentury The Xperience, odbywającej się w Las Vegas. Wpisano ją też na setlistę europejskiej trasy koncertowej The X Tour ('19)

</doc>
<doc id="915502" url="https://pl.wikipedia.org/wiki?curid=915502" title="Rock Steady">
Rock Steady

Rock Steady – piąty album studyjny amerykańskiej formacji No Doubt, wydany przez wytwórnię Interscope w 2001 roku.
Pomysł nagrania albumu był równie spontaniczny co sam album. Zespół większość piosenek nagrał na Jamajce współpracując z takimi gwiazdami reggae i dancehall jak Sly&amp;Robbie, Steely &amp; Clevie, Lady Saw, Bounty Killer (dwoje ostatnich udzieliło się wokalnie). Oprócz tych artystów zespół wsparli: The Neptunes, Nelle Hooper, Ric Ocasek, Dave Stewart z brytyjskiego duetu Eurythmics i Prince. Na płycie słychać mniej gitary elektrycznej i basowej jak na poprzednich krążkach, a więcej keybordu i elektronicznych rozwiązań. Cały album utrzymany jest w lekkiej tanecznej aranżacji. Za single "Hey Baby" i "Underneath It All" grupa otrzymała dwie statuetki Grammy w 2002 i w 2003 roku za "Najlepsze grupowe wykonanie Pop". W 2003 album został sklasyfikowany na 316. miejscu listy 500 albumów wszech czasów magazynu Rolling Stone.

</doc>
<doc id="915507" url="https://pl.wikipedia.org/wiki?curid=915507" title="Earth A.D./Wolfs Blood">
Earth A.D./Wolfs Blood

Earth A.D. / Wolfs Blood - druga płyta zespołu The Misfits wydana w grudniu 1983 roku przez firmę Plan 9 Records.

</doc>
<doc id="915508" url="https://pl.wikipedia.org/wiki?curid=915508" title="American Psycho (album)">
American Psycho (album)

American Psycho – trzecia płyta zespołu The Misfits wydana 13 maja 1997 roku przez firmę Geffen Records.

</doc>
<doc id="915509" url="https://pl.wikipedia.org/wiki?curid=915509" title="Universal">
Universal



</doc>
<doc id="915511" url="https://pl.wikipedia.org/wiki?curid=915511" title="Static Age">
Static Age

Static Age - płyta zespołu The Misfits wydana 15 czerwca 1997 roku przez firmę Caroline Records. Płyta została nagrana na początku 1978 roku.

</doc>
<doc id="915512" url="https://pl.wikipedia.org/wiki?curid=915512" title="Apoksyomenos">
Apoksyomenos

Apoksyomenos (lub Apoksjomenos; ) – zaginiona rzeźba autorstwa Lizypa przedstawiająca atletę, czyszczącego swoje ciało za pomocą drewnianej skrobaczki ("strygilos"). Wykonany z brązu oryginał nie zachował się. Rzeźba znana jest z marmurowej kopii znajdującej się w Museo Pio-Clementino w Watykanie, odnalezionej w 1849 roku na Zatybrzu.
Historia.
Zgodnie ze świadectwem Pliniusza Starszego ("Historia naturalna" 34,61) wywieziony do Rzymu oryginał rzeźby z rozkazu Marka Agrypy ustawiono przed ufundowanymi przez niego termami. Cesarz Tyberiusz nakazał później przenieść dzieło do swojego pałacu i ustawić w sypialni, jednak na skutek protestów ludu musiał je zwrócić.
Lizyp zastosował tu wysmuklony kanon proporcji ciała ludzkiego własnego autorstwa (głowa równa 1/9 wysokości). Dzieło nie kontynuuje tradycyjnego frontalizmu dawniejszej sztuki greckiej (mocno wysunięta do przodu ręka). Zachowana jest zasada kontrapostu. Charakterystyczną cechą rzeźb Lizypa jest nieduża głowa z małymi oczami i ciężką dolną partią twarzy.
Kopia watykańska.
Kopia prezentowana w zbiorach Museo Pio-Clementino została znaleziona 3 października 1849 roku podczas wykopalisk prowadzonych przez Luigiego Caninę w Vicolo delle Palme (obecnie Vicolo dell'Atleta) na Zatybrzu. Stanowi część kolekcji muzealnej od 22 października 1849 roku. Posąg prezentowany jest w sali nazwanej imieniem atlety – . Muzealny numer katalogowy: MV.1185.0.0. Kopia powstała w epoce klaudyjskiej, w latach 41-54. Rzeźbiarz wykonał posąg w marmurze. Wysokość wynosi 205 cm.

</doc>
<doc id="915513" url="https://pl.wikipedia.org/wiki?curid=915513" title="Egzamin do państwowego zasobu kadrowego">
Egzamin do państwowego zasobu kadrowego

Egzamin do państwowego zasobu kadrowego – sprawdzian wiedzy, umiejętności i predyspozycji kierowniczych przewidziany przez ustawę o państwowym zasobie kadrowym i wysokich stanowiskach państwowych z 2006 r., uchyloną w 2009 r. ustawą o służbie cywilnej.
Pozytywne złożenie tego egzaminu umożliwiało uzyskanie świadectwa potwierdzającego kwalifikacje do pracy na wysokim stanowisku państwowym, w państwowym zasobie kadrowym. Egzamin co najmniej trzykrotnie w ciągu roku przeprowadzała Krajowa Szkoła Administracji Publicznej. Osoba przystępująca do egzaminu wnosiła opłatę w wysokości 50% minimalnego wynagrodzenia za pracę, opłata ta stanowiła przychód KSAP. Szczegółowe zasady organizacji egzaminu regulowało rozporządzenie Prezesa Rady Ministrów.

</doc>
<doc id="915514" url="https://pl.wikipedia.org/wiki?curid=915514" title="Wawrzyniec II Medyceusz">
Wawrzyniec II Medyceusz

Wawrzyniec II Medyceusz (ur. 12 września 1492, zm. 4 maja 1519) – książę Urbino, władca Florencji w latach 1516–1519.
Życiorys.
Był jedynym synem Piotra II Medyceusza, władcy Florencji, i Alfonsiny Orsini. Jego dziadkami byli Wawrzyniec Wspaniały i Klara Orsini, oraz Robert Orsini, hrabia Tagliacozzo i Katarzyna San Severino.
Księciem Urbino został w 1516 roku dzięki swojemu stryjowi papieżowi Leonowi X, ale niedługo po tym księstwo zostało podbite przez Franciszka Marię della Rovere. Mimo tego sam Niccolò Machiavelli zadedykował Wawrzyńcowi swoją książkę pt. "Książę". Autor uważał bowiem, że ten może wypędzić obcych okupantów i zjednoczyć całe Włochy.
13 czerwca 1518 poślubił Magdalenę de la Tour, córkę Jana III, hrabiego Owernii i Joanny Burbon. Z tego małżeństwa, 21 dni przed śmiercią zmarłego na syfilis Wawrzyńca, urodziła się córka Katarzyna. Córka ta, znana jako Katarzyna Medycejska, była królową Francji jako żona Henryka II Walezjusza. Małżeństwo zostało zaaranżowane przez dalekiego kuzyna Katarzyny, papieża Klemensa VII.
Spoczywa w Kaplicy Medyceuszów we Florencji, rzeźby zarówno jego samego, jak też "Poranka i Zmierzchu" na jego nagrobku zostały wykonane przez Michała Anioła.

</doc>
<doc id="915515" url="https://pl.wikipedia.org/wiki?curid=915515" title="Famous Monsters">
Famous Monsters

Famous Monsters - piąta płyta zespołu The Misfits wydana w październiku 1999 roku przez firmę Roadrunner Records.

</doc>
<doc id="915517" url="https://pl.wikipedia.org/wiki?curid=915517" title="Pakito">
Pakito

Pakito, właściwie Julien Ranouil (ur. 26 stycznia 1981) – francuski DJ i producent muzyczny tworzący w gatunku Euro House.
Popularność zdobył dzięki coverowi utworu "Living on Video" grupy Trans-X. Przez długi czas utwór ten znajdował się na listach przebojów, gdzie przez ponad trzy miesiące zajmował pierwsze miejsce. Również na liście najlepiej sprzedających się singli znalazł się na pozycji lidera. Album "Video" ukazał się także w USA 8 listopada 2006 roku. Pakito tworzy także pod pseudonimem Karlux.

</doc>
<doc id="915518" url="https://pl.wikipedia.org/wiki?curid=915518" title="Project 1950">
Project 1950

Project 1950 - płyta zespołu The Misfits wydana 29 czerwca 2003 roku przez firmę Rykodisc.

</doc>
<doc id="915520" url="https://pl.wikipedia.org/wiki?curid=915520" title="Ksenarchos">
Ksenarchos

Ksenarchos - (gr. "Ξεναρχος") starożytny grecki strateg Związku Achajskigo; pełnił swój urząd w latach 175 - 174 p.n.e.

</doc>
<doc id="915526" url="https://pl.wikipedia.org/wiki?curid=915526" title="12 Hits From Hell">
12 Hits From Hell

12 Hits from Hell – szósta płyta zespołu The Misfits wydana w 2001 roku przez firmę Caroline Records. Nagrana została w październiku 1980.

</doc>
<doc id="915527" url="https://pl.wikipedia.org/wiki?curid=915527" title="Muzeum Polskiej Techniki Wojskowej">
Muzeum Polskiej Techniki Wojskowej

Muzeum Polskiej Techniki Wojskowej – oddział Muzeum Wojska Polskiego, mieszczący się w forcie IX Czerniaków w Warszawie przy ul. Powsińskiej 13, w dzielnicy Mokotów.
Opis muzeum.
Muzeum zostało usytuowane w części XIX-wiecznego rosyjskiego fortu IX Twierdzy Warszawa, przedzielonego ulicą Powsińską na 2 części – większą, obecnie muzeum, i mniejszą – park. Na początku lat 90. XX w. wraz z pozbywaniem się z jednostek przestarzałego sprzętu wojskowego Muzeum Wojska Polskiego utworzyło tu magazyn, pod koniec lat 90. otwarte jako ekspozycja plenerowa i filia muzeum.
W forcie tym mieszczą się wystawy stałe:
W związku z tym, że muzeum posiada dużo większy teren niż główna siedziba w Al. Jerozolimskich, magazynowane są tu także obiekty przed remontem. Wiele z eksponatów jest tu remontowanych i planowane jest stopniowe przywracanie ich do stanu sprawności technicznej. Niektóre z eksponatów czasowo eksponowane są przed główną siedzibą muzeum Wojska Polskiego.
Od kilku lat odbywają się tu festyny z udziałem historycznych grup rekonstrukcyjnych.

</doc>
<doc id="915528" url="https://pl.wikipedia.org/wiki?curid=915528" title="Hrabstwo Andrews">
Hrabstwo Andrews

Hrabstwo Andrews (Teksas) (ang. "Andrews County") – hrabstwo w USA w stanie Teksas. Stolicą hrabstwa jest miasto o takiej samej nazwie. Andrews zostało utworzone w 1875 z hrabstwa Bexar i nazwane tak w imieniu Richarda Andrewsa, który był żołnierzem w czasie Rewolucji Teksaskiej. 
Do 2013 roku w hrabstwie obowiązywała całkowita prohibicja.
Demografia.
W 2020 roku 94,3% mieszkańców hrabstwa stanowiła ludność biała (39,9% nie licząc Latynosów), 2% to byli czarnoskórzy Amerykanie lub Afroamerykanie, 1,5% było rasy mieszanej, 1,5% to rdzenna ludność Ameryki i 0,7% to byli Azjaci. Latynosi stanowili 56,6% ludności hrabstwa.
Religia.
W 2010 roku 14,2% populacji jest członkami Kościoła katolickiego.

</doc>
<doc id="915529" url="https://pl.wikipedia.org/wiki?curid=915529" title="Czesław Jakołcewicz">
Czesław Jakołcewicz

Czesław Jakołcewicz (ur. 18 sierpnia 1961 w Cedyni) – polski piłkarz występujący na pozycji obrońcy, wychowanek Czcibora Cedynia, piętnastokrotny reprezentant Polski; trener piłkarski.
Kariera piłkarska.
Karierę zawodniczą rozpoczął w Czciborze Cedynia, następnie w latach 1976–1978 grał w Arkonii Szczecin, a przez kolejne pięć sezonów w Stali Stocznia Szczecin. W latach 1983–2001 związany był z wielkopolskimi klubami: Lechem (trzykrotne mistrzostwo kraju, dwukrotny zdobywca PP i raz – Superpucharu), Wartą i Huraganem Pobiedziska. Występował także w tureckim Fenerbahçe SK i duńskim Odense BK oraz w Chrobrym Głogów. W 1997 grał w Warcie Poznań. W 2000 roku przeniósł się do Huraganu Pobiedziska. W 2000 zakończył karierę.
Kariera trenerska.
W karierze trenerskiej prowadził Lecha Poznań, Kujawiaka Włocławek, Unię Janikowo, ŁKS Łomża, Wisłę Płock, Lider Swarzędz, Stilon Gorzów oraz od 21 grudnia 2009 KSZO Ostrowiec Św.. Pracę w KSZO Ostrowiec Św. zakończył w czerwcu 2011 roku ze względu na spadek tej drużyny do II ligi . Od 22 czerwca 2011 pełnił funkcję trenera w Warcie Poznań. 22 sierpnia tego samego roku zrezygnował z prowadzenia zespołu. Od sierpnia 2012r. objął funkcję trenera rocznika 2001 i 2002 w klubie UKS Lider Swarzędz. W lipcu 2013r. objął funkcję trenera juniorów starszych klubu UKS Lider Swarzędz, w którym występuje jego syn.

</doc>
<doc id="915531" url="https://pl.wikipedia.org/wiki?curid=915531" title="Hrabstwo Cass (Illinois)">
Hrabstwo Cass (Illinois)

Cass – hrabstwo położone w Illinois, w Stanach Zjednoczonych.

</doc>
<doc id="915533" url="https://pl.wikipedia.org/wiki?curid=915533" title="Paseas">
Paseas

Paseas (gr. Πασέας; zm. 252/251 p.n.e.) – tyran starożytnego greckiego miasta Sykion, następca Abantidiasa. Zamordowany przez Nikolesa, który stał się jego następcą.

</doc>
<doc id="915535" url="https://pl.wikipedia.org/wiki?curid=915535" title="Andrews County">
Andrews County



</doc>
<doc id="915539" url="https://pl.wikipedia.org/wiki?curid=915539" title="Puszcza Romincka">
Puszcza Romincka

Puszcza Romincka (lit. "Romintos giria," ros. "Красный лес", "Пуща Роминска", "Роминтенская пуща", niem. "Rominter Heide", 842.71) – rozległy, zwarty kompleks leśny stanowiący część Pojezierza Litewskiego, zarazem najbardziej na północny wschód wysunięta część Mazur Garbatych, podzielony między Polskę i Rosję (obwód kaliningradzki). Geologicznie obniżenie terenu samej puszczy stanowi strefę przejściową między mazurskim i litewskim lobem lodowcowym.
Puszcza zajmuje powierzchnię ok. 35,5 tys. ha, w tym po stronie polskiej ok. 15,5 tys. ha.
Ukształtowanie terenu.
Przez puszczę przepływają dwie rzeczki: Rominta (zwana również Błędzianką) i Bludzia, aczkolwiek wiele innych mniejszych strumieni, cieków, torfowisk, bagnisk, źródlisk, jeziornych oczek i podmokłych uroczysk charakteryzuje te tereny morenowe, silnie sfalowane, zbudowane z ilastych glin i piasków polodowcowych. Deniwelacje na terenie puszczy są spore, osiągają nawet 120–140 metrów. Najwyższy punkt wynosi 295,4 m n.p.m., najniższy: 150 m n.p.m.
Klimat.
Klimat dosyć surowy, średnia temperatura stycznia waha się wokół –5 °C, w lipcu osiąga 16–17 °C. Zaśnieżenie utrzymuje się około 100 dni, okres wegetacyjny wynosi 190 dni, a opady dochodzą do 700 mm, choć zróżnicowanie między latami bywa bardzo duże.
Flora i fauna.
Puszcza Romincka charakteryzuje się unikalną fauną i florą, przypominającą nieco tajgę. Przeważają drzewostany sosnowo-świerkowe z domieszką dębu, lipy, brzozy i grabu, a w zagłębieniach terenu – olszy. Ze względu na trudno dostępną rzeźbę terenową żyją tu wszystkie polskie gatunki zwierzyny łownej: żubr (stado wypuszczono na wolność z zagrody aklimatyzacyjnej 17 kwietnia 2021), łoś, jeleń, sarna, dzik, wilk szary, lis, ryś, borsuk, jenot, wydra, kuna leśna i domowa, gronostaj, zając bielak, ryjówka, smużka, wydra, a także bobry. Z ptactwa warto odnotować żurawie, czarne i białe bociany, czaple, bielika, orlika krzykliwego, cietrzewie, rybołowy, myszołowy, sowy, puszczyka, rzadkie odmiany dzięcioła i wiele innych. Istnieją tu jedyne na całym niżu Polski stanowiska rzadkiego gatunku storczyka – gółki wonnej. Występują tu 72 gatunki chronione lub zagrożone w Polsce. Puszcza stanowi ważną ostoję o zasięgu krajowym i regionalnym takich gatunków, jak: manna litewska, turzyca oścista, zaraza bladokwiatowa, wielosił błękitny, konietlica syberyjska, brzoza niska, pióropusznik strusi, malina moroszka, pełnik europejski, fiołek torfowy, turzyca dwupienna, turzyca szczupła, turzyca życicowa, turzyca skąpokwiatowa, żłobik koralowy, kukułka bałtycka, kukułka Ruthego, listera sercowata, kukułka Fuchsa, kukułka krwista, listera jajowata, podkolan zielonawy.
Historia.
Nazwa puszczy ma niejasną etymologię. Może ona pochodzić od pruskiego ontonimu „"Romowe"”, które było wedle źródeł krzyżackich miejscem kultu pogańskiego i sejmików elity pruskiej, a może również od Rominty. Kultura Prusów, rozwijająca się wokół puszczy (ślady grodzisk i cmentarzysk) załamała się w XIII wieku pod naporem krzyżackim. W XVI wieku rozpoczęła się nowa faza osadnicza, głównie litewska, a w XVII polska (mazowiecka). W XVIII wieku osadziło się w okolicach puszczy 20 tysięcy protestantów z diecezji salzburskiej. W XIX i początkach XX wieku puszcza była terenem łowieckim cesarza niemieckiego Wilhelma II, który miał swoją rezydencję w Romintach (obecnie Krasnolesie). Drewniany pałacyk myśliwski Wilhelma II po 1945 r. przeniesiono z Romint do Parku Centralnego w Kaliningradzie. W okresie międzywojennym Niemcy zbudowali kolej Gołdap-Tolminkiejmy, znaną z zachowanych mostów w Stańczykach. Pod koniec II wojny światowej na terenie puszczy i w okolicach Gołdapi miały miejsca bardzo zacięte starcia 3 Frontu Białoruskiego Armii Czerwonej z Armią Trzeciej Rzeszy. Wiele niemieckich wsi i miejscowości w okolicach puszczy zostało programowo kompletnie zniszczonych przez Armię Czerwoną (zob. np. Golubie). Po wojnie na terenie puszczy kryła się zarówno polska jak i litewska partyzantka antykomunistyczna. Na terenie puszczy znajduje się kilka wiaduktów – pozostałość po rozebranej linii kolejowej Gołdap-Żytkiejmy. Linia działała w latach 1927–1944, miała 36 km długości. Wiadukty znajdują się w miejscowościach: Botkuny, Kiepojcie, Stańczyki.

</doc>
<doc id="915543" url="https://pl.wikipedia.org/wiki?curid=915543" title="The Singles 1992–2003">
The Singles 1992–2003

The Singles 1992–2003 – składanka podsumowująca 17 lat istnienia formacji No Doubt. Longplay zawiera wszystkie single zespołu, w tym promujący płytę kawałek "It’s My Life", będący przeróbką hitu grupy Talk Talk.

</doc>
<doc id="915553" url="https://pl.wikipedia.org/wiki?curid=915553" title="Hipolit Medyceusz">
Hipolit Medyceusz

Hipolit Medyceusz, wł. Ippolito de' Medici (ur. 1511, zm. 10 sierpnia 1535) – nieślubny oraz jedyny syn Juliana Medyceusza.
Życiorys.
Ippolito urodził się w Urbino. Jego ojciec zmarł, kiedy chłopiec miał zaledwie 5 lat, w 1516. Ippolito wychował jego wuj, papież Leon X oraz jego kuzyn kardynał Giulia de' Medici. Kiedy Giulio został wybrany kolejnym papieżem i przyjął imię Klemensa VII, Ippolito rządził samodzielnie Florencją w jego imieniu. Po oblężeniu Florencji w latach 1529–1530 Klemens VII zaczął faworyzować swojego nieślubnego syna Alessandro. Ippolito został pierwszym arcybiskupem Awinionu, następnie w 1529 został kardynałem i papież wysłał go jako legata na Węgry. Administrator diecezji Casale Monferrato (1529–1531), Lecce (kwiecień 1534–luty 1535) i archidiecezji Monreale (od 1532). Wicekanclerz Świętego Kościoła Rzymskiego od lipca 1532. W 1535 służył jako florencki ambasador na dworze cesarza Karola V Habsburga.
Ippolito zmarł na malarię w Itri – możliwe jednak, że został otruty przez Alessandra, którego nadużycia miał zamiar publicznie ogłosić. Ippolito był związany z Giulią Gonzagą.

</doc>
<doc id="915558" url="https://pl.wikipedia.org/wiki?curid=915558" title="Bitwa pod Sobotą">
Bitwa pod Sobotą

Bitwa pod Sobotą – miała miejsce 2 września 1655 roku podczas drugiej wojny północnej.
Przebieg bitwy.
Po zajęciu Wielkopolski, 31 sierpnia wojska szwedzkie prowadzone przez Karola X Gustawa rozpoczęły marsz na Warszawę. Pod rozkazami szwedzkiego króla było 25 tys. żołnierzy. 1 września armia dotarła do Kutna. Tu Karol X otrzymał wiadomość, że w odległym o 20 km Piątku, znajdują się wojska Jana Kazimierza. Król szwedzki postanowił na nie uderzyć. O świcie, 2 września Szwedzi skierowali się ku Sobocie by przekroczyć w tym miejscu bagna nad Bzurą i wyjść na tyły polskiego obozu rozłożonego pod Piątkiem. Przeprawianie się Szwedów pod Sobotą opóźniała konnica Aleksandra Koniecpolskiego, atakująca przednią straż przeciwnika. Ponieważ Szwedów nie udało się zatrzymać, Koniecpolski drugi raz atakował ich w czasie przeprawy przez bagna pod Bielawami. Przybycie wieczorem dalszych sił szwedzkich zmusiło jazdę Koniecpolskiego do wycofania się pod Piątek, gdzie znajdował się obóz polski. Jan Kazimierz widząc przeważające siły nieprzyjaciela, nakazał odwrót. Szwedzi ruszyli w pościg, jednak udało im się urwać tylko część polskiego taboru oraz pojmać niewielką liczbę maruderów. 
Po bitwie.
Za wycofującym się Janem Kazimierzem ruszył Arvid Wittenberg (8 tys. żołnierzy), natomiast Karol Gustaw z resztą wojsk szwedzkich pomaszerował do Warszawy, którą zajął 8 września.

</doc>
<doc id="915561" url="https://pl.wikipedia.org/wiki?curid=915561" title="Dworzec Warszawski">
Dworzec Warszawski



</doc>
<doc id="915563" url="https://pl.wikipedia.org/wiki?curid=915563" title="Józef Jędrzejewicz">
Józef Jędrzejewicz

Józef Kalasanty Jędrzejewicz (ur. 7 lipca 1803 w Warszawie, zm. 11 maja 1853, tamże) – prawnik, specjalista od zagadnień administracji, szwagier Fryderyka Chopina.
Jędrzejewicz był synem Józefa, pułkownika wojsk Księstwa Warszawskiego, matka Ludwika była z domu Gutz. W roku 1822 Jędrzejewicz ukończył Liceum Warszawskie i zapisał się na studia administracji na Królewskim Uniwersytecie Warszawskim. Magisterium uzyskał w 1828 r. i udał się na wojaże zagraniczne, tzw. "Bildungsreise", studiując w Niemczech i podróżując po prawie wszystkich krajach europejskich. Po powrocie do Polski w 1830 r. otrzymał doktorat filozofii na UJ.
22 listopada 1832 poślubił Ludwikę Mariannę z Chopinów (1807–1855), najstarszą siostrę kompozytora. Małżonkowie posiadali własny dom na ulicy Podwale w Warszawie. W roku 1837 Józef został mianowany wykładowcą prawa i administracji w Instytucie Agronomicznym (Gospodarstwa Wiejskiego) na warszawskim Marymoncie i pozostał nim do śmierci. Pełnił także funkcję sędziego pokoju okręgu i miasta Warszawy. W latach 1844 i 1849 odwiedził wraz z żoną szwagra Fryderyka w Paryżu. Zmarł nagle i osierocił czworo dzieci. Pochowany został w kwaterze 175 rząd 2 grób 6-7 cmentarza Powązkowskiego.

</doc>
<doc id="915566" url="https://pl.wikipedia.org/wiki?curid=915566" title="Leśmian">
Leśmian



</doc>
<doc id="915567" url="https://pl.wikipedia.org/wiki?curid=915567" title="Diego Tardelli">
Diego Tardelli

Diego Tardelli Martins (ur. 10 maja 1985 w Santa Bárbara d'Oeste) – piłkarz brazylijski grający na pozycji napastnika.
Kariera klubowa.
Tardelli pochodzi ze stanu São Paulo. Swoją karierę rozpoczynał w mieście Santa Bárbara w klube União Barbarense. W 2003 roku przeszedł do jednego z czołowych klubów w mieście, São Paulo Futebol Clube. Grał tam w pierwszym składzie w lidze, ale nie został mistrzem kraju, za to w 2005 roku wywalczył zarówno Copa Libertadores, jak i klubowe mistrzostwo świata.
Zimą 2006 Tardelli wyjechał do Europy. Na pół roku został wypożyczony do hiszpańskiego Realu Betis. W Primera División zadebiutował 14 stycznia w wygranym 1:0 meczu z Atlético Madryt. W barwach Betisu jednak nie błyszczał, wystąpił w 12 meczach, ale ani razu nie zdobył gola. Z Betisem zajął 14. miejsce, a latem 2006 wrócił do Brazylii. Z São Paulo został wypożyczony do Sao Caetano, w którym spędził pół roku. Natomiast zimą 2007 po raz kolejny został wypożyczony, tym razem do PSV Eindhoven, z którym wystąpił w Lidze Mistrzów, a także wywalczył mistrzostwo Holandii. W 2009 przeszedł do brazylijskiego Atletico Mineiro gdzie grał przez dwa sezony, notując przy tym świetną passe 32. bramek w 36. meczach. W 2011 został kupiony przez Anży Machaczkała. W 2012 za sumę 7. milionów euro został kupiony przez katarski klub Al-Gharafa. W 2013 powrócił do Atletico Mineiro. W 2015 roku przeszedł do chińskiego Shandong Luneng Taishan.
Kariera reprezentacyjna.
W 2005 roku Diego z młodzieżową reprezentacją Brazylii U-20 wystąpił na Młodzieżowych Mistrzostwach Świata. W ćwierćfinałowym meczu z Niemcami (2:1) zdobył gola, a ostatecznie z Brazylią wywalczył brązowy medal po wygraniu 2:1 meczu o 3. miejsce z Marokiem.

</doc>
<doc id="915569" url="https://pl.wikipedia.org/wiki?curid=915569" title="Marcin Cielecki">
Marcin Cielecki

Marcin Cielecki (ur. 1979) – polski poeta, eseista i recenzent.
Autor pięciu książek. Publikował m.in. na łamach „Undergruntu”, „Więzi”, „Znaku”, „Zeszytów Poetyckich”, „W drodze”, „Frondzie”. W 2015 roku ogłosił zbiór esejów "Miasto wewnętrzne. Latopis", za który pięć lat później został uhonorowany Nagrodą Literacką i Historyczną Identitas. Laureat Literackiej Nagrody Warmii i Mazur - Wawrzyn Czytelników za rok 2020 za "Archipelag Lewiatana""." Mieszka w Olsztynie. Pracuje jako nauczyciel historii i WOSu w I Liceum Ogólnokształcącym w Olsztynie.

</doc>
<doc id="915570" url="https://pl.wikipedia.org/wiki?curid=915570" title="Greg Egan">
Greg Egan

Greg Egan (ur. 20 sierpnia 1961 w Perth) – australijski programista i pisarz "science fiction". 
Egan tworzy "hard science fiction". Jego książki poruszają tematy takie jak matematyka, czy ontologia kwantowa, a także natura świadomości, genetyka, symulacja rzeczywistości, transfer umysłu, ludzka seksualność i sztuczna inteligencja.
Jest zdobywcą nagrody Hugo oraz nagrody Campbella. 
Egan posiada tytuł licencjata z matematyki, zdobyty na Uniwersytecie Zachodniej Australii.
Obecnie żyje w Perth.

</doc>
<doc id="915571" url="https://pl.wikipedia.org/wiki?curid=915571" title="Premierzy Afganistanu">
Premierzy Afganistanu



</doc>
<doc id="915572" url="https://pl.wikipedia.org/wiki?curid=915572" title="Chris Sarandon">
Chris Sarandon

Christopher Sarandon Jr. (ur. 24 lipca 1942 w Beckley) – amerykański aktor i producent filmowy, teatralny i telewizyjny pochodzenia greckiego.
Życiorys.
Wczesne lata.
Urodził się w Beckley w stanie Wirginia Zachodnia jako syn greckich imigrantów restauratorów Mary i Christophera Sarandona Seniora, dorastał w Beckley, w stanie Wirginia Zachodnia. W wieku dorastania grał na bębnach i śpiewał z lokalnym zespołem The Teen Tones, podróżując z legendami muzycznymi takimi jak Bobby Darin i Gene Vincent.
Po ukończeniu Woodrow Wilson High School (1960) w Beckley i Uniwersytetu Wirginii Zachodniej (w 1964 z wynikiem magna cum laude), podjął studia teatralne na Catholic University of America w Waszyngtonie, gdzie poznał swoją przyszłą żonę aktorkę Susan Sarandon.
Kariera.
W 1965 zadebiutował w spektaklu "Tatuowana róża" ("The Rose Tattoo") na scenie regionalnego teatru Long Wharf Theatre Company. Po ukończeniu studiów w 1968 roku przeprowadził się do Nowego Jorku i po raz pierwszy pojawił się na małym ekranie w roli doktora Toma Halversona w operze mydlanej CBS "Guiding Light" (1969–1973). Po udziale w dwóch telefilmach – horrorze "Szatańskie morderstwa" ("The Satan Murders", 1974) i komedii ABC "Czwartkowa gra" ("Thursday’s Game", 1974) u boku Boba Newharta i Gene Wildera, zadebiutował z powodzeniem na kinowym ekranie rolą transseksualnego kochanka nowojorskiego rabusia (w tej roli Al Pacino) w opartym na autentycznych wydarzeniach dramacie sensacyjnym "Pieskie popołudnie" ("Dog Day Afternoon", 1975). Rola ta przyniosła mu dwie nominacje – do Złotego Globu dla najlepszego nowego gwiazdora roku i Oscara dla najlepszego aktora drugoplanowego. W dreszczowcu "Dziewczyna z reklamy" ("Lipstick", 1976) został obsadzony w roli nauczyciela muzyki, który za brutalny gwałt modelki zostaje ostatecznie uniewinniony.
Mimo odnoszonych sukcesów ekranowych, Sarandon skupił się bardziej na pracy scenicznej, występując przez kolejną dekadę na Broadwayu w musicalu "Rothchildowie" ("The Rothchilds", 1970–1972), komedii autorstwa Williama Shakespeare’a "Dwaj panowie z Werony" ("The Two Gentlemen of Verona", 1971–1973), "Ocenzurowane sceny King Konga" ("Censored Scenes From King Kong", 1980), "Nick i Nora" ("Nick &amp; Nora", 1991), "Światło na werandzie" ("The Light in the Piazza", 2005–2006) jako Signor Naccarelli przy Lincoln Center na Manhattanie oraz festiwalach szekspirowskich i George’a Bernarda Shaw w Stanach Zjednoczonych i Kanadzie.
Był wiarygodny jako Jezus Chrystus w telewizyjnym dramacie CBS "Dzień, w którym umarł Chrystus" ("The Day Christ Died", 1980). Doskonale sprawdził się w roli w wampira z sąsiedztwa, hipnotyzującego urzekającym mistycznym urokiem w klasycznym horrorze "Postrach nocy" ("Fright Night", 1985), a za rolę zdobył nominację do nagrody Saturna. W baśni Roba Reinera "Narzeczona dla księcia" ("The Princess Bride", 1987) wystąpił jako książę Humperdinck.
Pojawił się w teledysku do utworu „Hands Clean” (2002) w wykonaniu piosenkarki Alanis Morissette.
Życie prywatne.
16 września 1967 poślubił aktorkę Susan Sarandon. W 1979 doszło do rozwodu. 4 października 1980 ożenił się z modelką Lisą Ann Cooper, z którą ma syna i dwie córki. W 1989 roku rozwiódł się. W 1994 ożenił się po raz trzeci z Joanną Gleason.

</doc>
<doc id="915573" url="https://pl.wikipedia.org/wiki?curid=915573" title="Mały Kaukaz">
Mały Kaukaz

 
Mały Kaukaz (76; orm. Փոքր Կովկաս, azer. "Kiçik Qafqaz Dağları", gruz. მცირე კავკასიონი, ros. "Малый Кавказ" – "Małyj Kawkaz") - fałdowy łańcuch górski w Azji Zachodniej, na granicy Kaukazu i Wyżyny Armeńskiej. Leży na terytorium Turcji, Gruzji, Armenii i Azerbejdżanu. 
Pod względem tektonicznym i geologicznym Mały Kaukaz nie ma w zasadzie nic wspólnego z właściwym Wielkim Kaukazem, jest natomiast związany z Wyżyną Armeńską, której jest północnym obrzeżeniem. Z kolei pod względem geomorfologicznym Mały Kaukaz różni się i od Wielkiego Kaukazu, i od Wyżyny Armeńskiej; ta ostatnia odmienność polega głównie na tym, że pasma górskie składające się na Mały Kaukaz są pochodzenia fałdowo-zrębowego, a nie wulkanicznego. Mimo tego radziecki geograf B.Dobrynin zaliczył Mały Kaukaz, wraz z sowiecką częścią Wyżyny Armeńskiej, do Kaukazu. W polskiej geografii poglądy były rozbieżne: Z.Czeppe, J.Flis i R.Mochnacki zaliczyli Mały Kaukaz do Wyżyny Armeńskiej, natomiast J.Mityk - do Kaukazu, podobnie jak J.Kondracki (najwyraźniej w ślad za B.Dobryninem). Również według przedstawionej przezeń regionalizacji fizycznogeograficznej opartej na Uniwersalnej Klasyfikacji Dziesiętnej Mały Kaukaz jest podprowincją megaregionu Krym i Kaukaz. 
Pod względem geomorfologicznym Mały Kaukaz stanowi zespół pasm górskich ciągnących się na długości około 600 km łukiem od wybrzeża Morza Czarnego koło Batumi na zachodzie do doliny Araksu na południu. Od Wielkiego Kaukazu dzielą go Nizina Kolchidzka na zachodzie i Nizina Kurańska na wschodzie, a łączy odchodzące na północ pasmo Gór Lichskich. Granica między Małym Kaukazem a Wyżyną Armeńską jest niewyraźna - pasma Małego Kaukazu bez wyraźnej granicy łączą się z pasmami Wyżyny Armeńskiej. Większe pasma Małego Kaukazu to (od zachodu): 
Pod względem geologicznym Mały Kaukaz stanowi antyklinorium (zespół fałdów), wypiętrzone głównie w czasie od dolnej kredy do oligocenu. Jest ograniczony od północy przez zapadlisko riońsko-kurskie, a od południa przez pokrywę skał wulkanicznych, pochodzącą z neogenu-czwartorzędu. Mały Kaukaz jest zbudowany z grubych kompleksów skał wieku jurajskiego, kredowego i paleogeńskiego, leżących na podłożu skał metamorficznych z prekambru-paleozoiku. W skałach trzeciorzędu występuje duża ilość ofiolitów.
Północne i północno-wschodnie zbocza pasm górskich są pokryte lasami, głównie liściastymi, na zachodzie także iglastymi. Zbocza południowe pokrywa step. W partiach szczytowych występują murawy alpejskie. 
W górach Małego Kaukazu występują złoża miedzi, rud aluminium, rud żelaza, pirytów i barytu.

</doc>
<doc id="915574" url="https://pl.wikipedia.org/wiki?curid=915574" title="Ursus 1934">
Ursus 1934

Ursus 1934 – ciężki ciągnik rolniczy produkowany w latach 2001-2009 przez Zakłady Mechaniczne "Ursus". Model ten był najmocniejszym ciągnikiem produkowanym przez ZM Ursus. Ciągnik ten ma napęd na 4 koła, posiada sześciocylindrowy silnik z turbodoładowaniem o mocy 190 KM, udźwig tylnego trójpunktowego układu zawieszania narzędzi (TUZ) wynosi 7200 kg.
Główne dane techniczne.
Zespoły na specjalne zamówienie:

</doc>
<doc id="915580" url="https://pl.wikipedia.org/wiki?curid=915580" title="Wszebor (wojewoda)">
Wszebor (wojewoda)

Wszebor – (XII wiek) wojewoda mazowiecki. Jeden z ostatnich wojewodów ogólnopolskich, dowódca wojskowy i jedna z figur z otoczenia Bolesława Krzywoustego.
Podczas konfliktu księcia-seniora Polski Władysława II z jego przyrodnimi braćmi Bolesławem IV i Mieszkiem III, dowodził wojskami przeciw armii Władysława i odniósł zwycięstwo dla piastowskich pretendentów do władzy nad centralną Polską.
Do tych wydarzeń najpewniej doszło w roku 1144 na łęczycko-sieradzkich terenach przypisanych księżnej Salomei drugiej żonie Bolesława Krzywoustego, walki prawdopodobnie dotyczyły schedy po niej.

</doc>
<doc id="915585" url="https://pl.wikipedia.org/wiki?curid=915585" title="Przywrócony Kościół Jezusa Chrystusa">
Przywrócony Kościół Jezusa Chrystusa

Przywrócony Kościół Jezusa Chrystusa – kościół należący do grona denominacji Świętych w Dniach Ostatnich, założony w 1985 r. w Los Angeles. Misją Kościoła jest służyć wszystkim ludziom, niezależnie od ich wieku, rasy, płci i orientacji seksualnej. Przywrócony Kościół Jezusa Chrystusa zaspokaja potrzeby religijne mormonów, będących homoseksualistami, biseksualistami, osobami transgenderycznymi, bądź interseksualistami. Heteroseksualiści, akceptujący LGBT, również mogą być członkami Kościoła. Największą grupę członków Przywróconego Kościoła Jezusa Chrystusa stanowią byli członkowie Kościoła Jezusa Chrystusa Świętych w Dniach Ostatnich oraz Społeczności Chrystusa, wykluczeni ze swych wspólnot ze względu na orientację seksualną.
Historia.
Kościół został zorganizowany w 1985 r. przez byłego biskupa Kościoła Jezusa Chrystusa Świętych w Dniach Ostatnich, który został ekskomunikowany po tym, jak oświadczył, że stosunki seksualne między osobami tej samej płci nie są grzechem. Założony Kościół był od tej pory określany popularnie jako "Gejowski Kościół Mormonów", bądź "Liberalny Kościół Mormonów".
W początkach swego istnienia, nowy Kościół został nazwany przez biskupa Feliza "Kościołem Jezusa Chrystusa Wszystkich Świętych w Dniach Ostatnich". Wkrótce jednak, Kościół Jezusa Chrystusa Świętych w Dniach Ostatnich wystosował oświadczenie do biskupa, że w przypadku, gdy nazwa Kościoła nie zostanie zmieniona, biskup Feliz zostanie pozwany do sądu o łamanie praw autorskich do nazwy. Wówczas nazwa Kościoła została zmieniona na obecną.
Wkrótce po zorganizowaniu nowego Kościoła, zgodnie z tradycją mormońską, biskup Antonio A. Feliz został ordynowany na stanowisko Prezydenta-Proroka Przywróconego Kościoła Jezusa Chrystusa. W maju 1987 r. prezydent Feliz zrezygnował ze stanowiska, a jego następcą został prezydent Robert A. McIntier.
Pisma Święte.
Przywrócony Kościół Jezusa Chrystusa włączył do swego kanonu świętych ksiąg Biblię, Księgę Mormona, Nauki i Przymierza (zarówno wydanie Kościoła Jezusa Chrystusa Świętych w Dniach Ostatnich, jak i Społeczności Chrystusa), Perłę Wielkiej Wartości oraz Ukryte Skarby i Obietnice, będące zbiorem objawień przekazanych współczesnym prezydentom Kościoła oraz innym liderom.
Wierzenia i praktyki.
W Przywróconym Kościele Jezusa Chrystusa praktykuje się wyświęcanie kobiet zarówno do kapłaństwa Aarona, jak i Melchisedeka (podobnie, jak w Społeczności Chrystusa). Niebiańska Matka (zgodnie z nauczaniem mormonów: żona Boga Ojca) została uznana za członkinię Bóstwa, równą Ojcu, Synowi i Duchowi Świętemu. Jest ona czczona w modlitwach (w imieniu Jezusa). Władza i upoważnienie kapłańskie w Przywróconym Kościele Jezusa Chrystusa jest postrzegane w podobny sposób, jak w Społeczności Chrystusa.
Obrzędy Przywróconego Kościoła Jezusa Chrystusa są oparte na praktykach Kościoła Jezusa Chrystusa Świętych w Dniach Ostatnich. Kościół przyjmuje chrzest za zmarłych, ceremonię obdarowania, a także małżeństwo na wieczność, z tym, że ślubów celestialnych udziela zarówno osobom przeciwnej, jak i tej samej płci.
W ostatnich latach funkcjonowania kościoła, działającego jedynie na terenie Stanów Zjednoczonych i zlikwidowanego ostatecznie w 2010, należało około 500 zapisanych osób, z czego ok. 50 było aktywnych.

</doc>
<doc id="915586" url="https://pl.wikipedia.org/wiki?curid=915586" title="Ruud Boffin">
Ruud Boffin

Ruud Boffin (ur. 5 listopada 1987 w Sint-Truiden) – belgijski piłkarz grający na pozycji bramkarza w Antalyasporze.
Kariera klubowa.
Boffin jest wychowankiem klubu Sint-Truidense VV, do którego trafił jako junior. Grał także w młodzieżowej drużynie Racingu Genk, ale nie przebił się do pierwszego składu. Latem 2006 przeszedł do PSV Eindhoven, gdzie został trzecim bramkarzem, rezerwowym dla Gomesa i Oscara Moensa. W sezonie 2006/2007 wywalczył mistrzostwo Holandii, pomimo że nie rozegrał żadnego meczu. Następnie występował w takich klubach jak: FC Eindhoven, MVV Maastricht, VVV Venlo i West Ham United. W 2012 roku przeszedł do Eskişehirsporu.

</doc>
<doc id="915587" url="https://pl.wikipedia.org/wiki?curid=915587" title="Muzeum Historii Żydów Polskich Polin">
Muzeum Historii Żydów Polskich Polin

Muzeum Historii Żydów Polskich Polin (zwyczajowy zapis: Muzeum Historii Żydów Polskich POLIN) – muzeum znajdujące się w Śródmieściu Warszawy, na Muranowie, dokumentujące wielowiekową historię Żydów w Polsce.
Muzeum mieści się w gmachu wzniesionym w latach 2009–2013 według projektu zespołu fińskich architektów kierowanego przez Rainera Mahlamäkiego, który otrzymał I nagrodę w rozstrzygniętym w 2005 międzynarodowym konkursie architektonicznym. Placówka rozpoczęła działalność w nowej siedzibie w kwietniu 2013, a wystawa stała została otwarta w październiku 2014.
Muzeum Historii Żydów Polskich powstało z inicjatywy Stowarzyszenia Żydowski Instytut Historyczny w Polsce (SŻIH) i jest jedną z pierwszych w Polsce instytucji kultury utworzonych w oparciu o partnerstwo publiczno-prywatne. Powstało i prowadzi działalność dzięki środkom przekazywanym przez rząd (Ministerstwo Kultury i Dziedzictwa Narodowego), samorząd terytorialny (miasto stołeczne Warszawa) i organizację pozarządową, które zgromadziło środki od darczyńców z Polski i zagranicy (SŻIH).
Muzeum realizuje dwie funkcje: tradycyjnego muzeum i centrum kulturalno-edukacyjnego. W odróżnieniu od Jad Waszem w Jerozolimie czy United States Holocaust Memorial Museum w Waszyngtonie nie koncentruje swego przekazu na II wojnie światowej i Holokauście, ale opisuje wkład Żydów w rozwój polskiej kultury, nauki i gospodarki. Przedstawia ich historię od przybycia ok. 960 na ziemie polskie pierwszych żydowskich kupców i początków żydowskiego osadnictwa na obszarze dawnej I Rzeczypospolitej (tj. także na obecnym terytorium Litwy, Białorusi, Ukrainy i zachodniej części Rosji) aż po historię najnowszą społeczności żydowskiej w III RP.
We wrześniu 2014 Muzeum dodało do swojej nazwy słowo „Polin” („Polska” w języku hebrajskim), nawiązujące do legendy o pojawieniu się na ziemiach polskich pierwszych Żydów.
Historia.
Koncepcja i utworzenie muzeum.
Koncepcja budowy dużej placówki muzealnej poświęconej historii polskich Żydów narodziła się w 1993 wśród osób związanych ze Stowarzyszeniem Żydowski Instytut Historyczny w Polsce. Z takim pomysłem wystąpiła m.in. Grażyna Pawlak, dyrektor Stowarzyszenia. W 1995 miasto przekazało na ten cel działkę na Muranowie.
Muzeum zostało utworzone na mocy umowy podpisanej 25 stycznia 2005 przez Ministerstwo Kultury i Dziedzictwa Narodowego, samorząd m.st. Warszawy oraz Stowarzyszenie Żydowski Instytut Historyczny. Placówka została wpisana do rejestru instytucji kultury prowadzonego przez miasto stołeczne Warszawę. Jej tymczasowa siedziba mieściła się przy ul. Wareckiej 4/6.
W skład Komitetu Budowy Muzeum, któremu przewodniczył Marcin Święcicki, weszli m.in. Władysław Bartoszewski, Henryka Bochniarz, Włodzimierz Cimoszewicz, Marek Edelman, Bronisław Geremek, Izabella Cywińska, abp Stanisław Gądecki, Ryszard Krauze, abp Henryk Muszyński, Krzysztof Piesiewicz, Gołda Tencer, Cezary Stypułkowski i Andrzej Wajda. Patronat nad jego tworzeniem objął prezydent Aleksander Kwaśniewski, a na czele Międzynarodowego Komitetu Honorowego Muzeum stanął Szimon Peres.
Kontekst historyczny miejsca.
Gmach nowego muzeum powstał w centrum dawnej dzielnicy żydowskiej Warszawy, zwanej Dzielnicą Północną.
W latach 1784–1792 w miejscu, w którym obecnie znajduje się budynek muzeum, wzniesiono monumentalny gmach Koszar Artylerii Koronnej zaprojektowany przez Stanisława Zawadzkiego. Budynek był też nazywany – od stacjonującego tam w latach 1815–1830 rosyjskiego Lejb-Gwardyjskiego Wołyńskiego Pułku – Koszarami Wołyńskimi. Później mieściło się w nim więzienie wojskowe.
Ta część miasta od listopada 1940 aż do końca istnienia warszawskiego getta znajdowała się w granicach dzielnicy zamkniętej. W budynku dawnych koszar (ul. Zamenhofa 19) mieściła się m.in. siedziba V Rejonu Żydowskiej Służby Porządkowej i gettowe Biuro Przyjmowania Przesyłek Pocztowych. W sierpniu 1942, podczas wielkiej akcji deportacyjnej do Treblinki, do gmachu ze swojej siedziby przy ul. Grzybowskiej 26 przeniósł się warszawski Judenrat. Po powstaniu w getcie warszawskim gmach znalazł się na terenie nowo utworzonego obozu koncentracyjnego KL Warschau. Budynek rozebrano w 1965, a w jego miejscu urządzono skwer.
Po wojnie otoczenie gmachu Koszar Wołyńskich stało się głównym miejscem upamiętnienia warszawskiego getta. W 1946 odsłonięto tutaj pierwszy, a w 1948 – drugi pomnik Bohaterów Getta. W latach 1949–1967 teren wokół placu, na którym znajdują się pomniki, został zabudowany blokami mieszkalnymi osiedla Muranów Północny, zaprojektowanego przez zespół architektów kierowany przez Wacława Eytnera. W 1988 we wschodniej części placu ustawiono kilka bloków Traktu Pamięci Męczeństwa i Walki Żydów oraz zasadzono Drzewo Wspólnej Pamięci. W 1995 przy drzewie odsłonięto pomnik Żegoty.
Podczas powojennej odbudowy Muranowa wyprostowano bieg ulicy Zamenhofa, która przed wojną od skrzyżowania z ulicą Pawią skręcała ukośnie na północ aż do zbiegu ulic Niskiej i Stawek. Ponieważ gmach muzeum jest przesunięty na wschód w stosunku do nieistniejącego gmachu koszar, jego północno-wschodnia część znajduje się na fragmencie ulicy Zamenhofa w jej przedwojennym biegu.
Konkurs na projekt budynku.
Przed podjęciem decyzji o ogłoszeniu otwartego konkursu na projekt gmachu muzeum prowadzono rozmowy ze światowej sławy architektem Frankiem Gehrym. Nie osiągnięto jednak porozumienia, przede wszystkim w kwestiach finansowych.
Ogłoszony w lutym 2005 międzynarodowy konkurs architektoniczny był jednoetapowy, ale został poprzedzony tzw. prekwalifikacją kandydatów. Spotkał się z bardzo dużym zainteresowaniem: zarejestrowało się w nim 245 architektów z 36 krajów świata, m.in. 73 z Polski, 31 z Niemiec, 28 ze Stanów Zjednoczonych, 17 z Włoch, 15 z Izraela, 11 z Wielkiej Brytanii, 10 z Holandii, 9 z Francji, 6 z Austrii i 5 z Kanady.
Spośród 119 nadesłanych zgłoszeń zawierających m.in. skład zespołu, informacje na temat specyficznych kompetencji jego członków oraz opis projektów nagrodzonych lub wyróżnionych poprzednich konkursach, Sąd konkursowy pod przewodnictwem Bohdana Paczowskiego podjął decyzję o zaproszeniu do przedstawienia swoich projektów 11 zespołów, którymi kierowali architekci: Andrzej Bulanda (Bulanda i Mucha Architekci, Polska), David Chipperfield (David Chipperfield Architects, Wielka Brytania), Marek Dunikowski (DDJM Biuro Architektoniczne), Peter Eisenman (Peter Eisenman Architects, Stany Zjednoczone), Zvi Hecker (Zvi Hecker Architect, Izrael/Niemcy), Kengo Kuma (Kengo Kuma &amp; Associates, Japonia), Daniel Libeskind (Studio Daniel Libeskind, Stany Zjednoczone), Rainer Mahlamäki (Lahdelma &amp; Mahlamäki Architects, Finlandia), Josep Luis Mateo (MAP Architects, Hiszpania), Jesus Hernandez Mayor (Casanova+Hernandez Architects, Hiszpania) i Gesine Weinmiller (Weinmiller Architekten, Niemcy).
Nowy budynek musiał być funkcjonalny, nowoczesny oraz posiadać rozpoznawalną, charakterystyczną formę, aby mógł stać się jednym z symboli współczesnej Warszawy. Placówka miała być miejscem ukazującym dorobek kultury żydowskiej, jednocześnie gmach nie mógł zdominować pomnika Bohaterów Getta, który miał pozostać punktem odniesienia dla całego otaczającego go terenu. Aby jak najmniej ingerować w przestrzeń, do której przyzwyczaili się mieszkańcy, budynek mógł zająć jedną trzecią powierzchni placu, a jego wysokość nie powinna była przewyższać otaczających go bloków mieszkalnych. Architekci musieli również uwzględnić w swoich projektach wymogi dotyczące wystawy stałej.
Konkurs rozstrzygnięto 30 czerwca 2005. Pierwszą nagrodę otrzymał zespół Lahdelma &amp; Mahlamäki, a trzy równorzędne wyróżnienia – Zvi Hecker, Kengo Kuma oraz Daniel Libeskind. Było to pierwsze zwycięstwo fińskiej pracowni w konkursie zagranicznym.
Budowa.
Polskim partnerem Lahdelma &amp; Mahlamäki została pracownia Kuryłowicz &amp; Associates.
We wrześniu 2006 w miejscu, w którym miało powstać muzeum, naprzeciwko pomnika Bohaterów Getta, stanęła instalacja artystyczna "Namiot" (nazywana także "ohelem"), będąca zwiastunem powstającej nowej przestrzeni miejskiej. Wybrana w drodze konkursu spośród 29 prac instalacja, stworzona przez warszawską grupę projektową Centrala, pełniła funkcję punktu informacyjnego o powstającym muzeum, miejscem wystaw plenerowych oraz innych wydarzeń artystycznych.
Akt erekcyjny pod budowę muzeum został podpisany 26 czerwca 2007 przez: prezydenta Lecha Kaczyńskiego, ministra kultury Kazimierza Michała Ujazdowskiego, prezydent Warszawy Hannę Gronkiewicz–Waltz, przewodniczącego Stowarzyszenia ŻIH Mariana Turskiego oraz pierwszego darczyńcę Wiktora Markowicza z USA (któremu towarzyszyli Zygmunt Rolat i Tad Taube). Na akcie erekcyjnym złożyli też podpisy przedstawiciele komitetów z wielu krajów wspierających budowę muzeum, w tym przewodniczący Polskiego Komitetu Wspierania Budowy Muzeum Marcin Święcicki oraz przewodniczący organizacji żydowskich z Polski.
Generalnym wykonawcą budynku została spółka Polimex-Mostostal, a inwestorem zastępczym – Stołeczny Zarząd Rozbudowy Miasta. Umowa z generalnym wykonawcą została podpisana 17 czerwca, a uroczysta inauguracja budowy odbyła się 30 czerwca 2009.
Pozwolenie na użytkowanie poziomu -2 muzeum, na którym znajduje się wystawa stała, uzyskano 13 grudnia 2013.
Budżet projektu.
Łączny koszt budowy gmachu, wyposażenia i stworzenia wystawy stałej muzeum wyniósł ok. 320 milionów złotych.
Stowarzyszenie Żydowski Instytut Historyczny, dzięki wsparciu ponad 500 darczyńców z całego świata, przekazało w ciągu 15 lat 140 milionów złotych, przede wszystkim na zaprojektowanie i wykonanie wystawy stałej. Kolejne 20 milionów złotych SŻIH przeznaczyło na działalność muzeum. Po 90 mln złotych przekazały: miasto stołeczne Warszawa oraz Ministerstwo Kultury i Dziedzictwa Narodowego. W tym celu w lipcu 2005 Rada Ministrów ustanowiła program wieloletni na lata 2006–2009 pod nazwą „Budowa Muzeum Historii Żydów Polskich”, który we wrześniu 2009 został przedłużony na kolejne trzy lata. Ze środków publicznych finansowana jest także bieżąca działalność placówki.
Muzeum wsparły osoby prywatne, przedsiębiorstwa i organizacje z całego świata. Dwie największe darowizny w wysokości 20 mln zł i 7 mln dolarów przekazali odpowiednio Jan Kulczyk i Tad Taube (poprzez Taube Foundation for Jewish Life and Culture i Koret Foundation). Darowizna Jana Kulczyka, przeznaczona na sfinansowanie wystawy stałej oraz objęcie patronatem nowoczesnego audytorium, była największą jednorazową donacją na rzecz muzeum.
Nagrody.
W 2008 nagrodzony projekt Lahdelma &amp; Mahlamäki otrzymał nagrodę the Chicago Athenaeum International Architecture Award.
W 2013 budynek otrzymał nagrodę Eurobuild Awards w kategorii Najlepszy Projekt Architektoniczny Roku (Polska).
W 2014 budynek muzeum otrzymał nagrodę roku 2013 Stowarzyszenia Architektów Polskich (SARP) oraz nagrodę Stowarzyszenia za najlepszy obiekt architektoniczny wzniesiony ze środków publicznych. W uzasadnieniu można przeczytać:
W tym samym roku budynek otrzymał także nagrodę Stowarzyszenia Architektów Fińskich (SAFA) – Finlandia. Znalazł się także wśród pięciu finalistów Nagrody Architektonicznej „Polityki” za 2013 i zwyciężył w plebiscycie internautów.
W 2016 muzeum otrzymało nagrodę Europejskiego Muzeum Roku ("European Museum of the Year", EMYA).
Otwarcie.
Budynek został udostępniony publiczności 19 kwietnia 2013. To tzw. małe otwarcie było związane z obchodami 70. rocznicy wybuchu powstania w getcie warszawskim.
Uroczyste otwarcie wystawy stałej „1000 lat historii Żydów polskich” przez prezydentów: Polski Bronisława Komorowskiego i Izraela Re’uwena Riwlina odbyło się 28 października 2014. W uroczystości wzięli także udział m.in. premier Ewa Kopacz, marszałek Sejmu Radosław Sikorski, marszałek Senatu Bogdan Borusewicz oraz prezydent Warszawy Hanna Gronkiewicz-Waltz.
Według szacunków Ministerstwa Kultury i Dziedzictwa Narodowego liczba zwiedzających muzeum miała wynieść co najmniej 250 tys. osób rocznie. W pierwszym roku wystawę obejrzało 350 tys. osób, z czego 86% stanowili Polacy.
Budynek muzeum.
Opis.
Gmach muzeum jest minimalistyczny. Zwarta i skromna bryła budynku bardzo dobrze wpisuje się w otaczający go park i koresponduje ze znajdującym się od strony wschodniej pomnikiem Bohaterów Getta.
Gmach został zaprojektowany na planie kwadratu, a jego zewnętrzna część została obłożona szklanymi panelami. Pokrywają je hebrajskie i łacińskie litery tworzące słowo "Polin", które jest nawiązaniem do legendy o pierwszych żydowskich osadnikach na ziemiach polskich. Autorką projektu liter jest Klementyna Jankiewicz.
Hol główny tworzą wysokie, pofalowane ściany, rozcinające gmach równoleżnikowo na dwie nierówne części. Przypomina on swoim kształtem wąwóz, co jest nawiązaniem do przejścia Żydów przez rozstępujące się wody Morza Czerwonego w drodze do Ziemi Obiecanej, znanego z Księgi Wyjścia. Jego symbolika pozostawia szerokie pole do interpretacji. Według najczęstszej, pusta przestrzeń holu głównego to symbol przerwania historii polskich Żydów przez Holocaust. Zdaniem Rainera Mahlamäkiego może także symbolizować rozproszenie diaspory żydowskiej po świecie. Nadając ścianom holu miękkie, zaokrąglone kształty, architekci chcieli, aby dramatyczne pęknięcie dzielące prostą sześcienną bryłę gmachu muzeum nie odstraszało, tylko zachęcało do wejścia.
Hol był pierwszą tego typu realizacją w Polsce, jego wykonanie Mahlamäki nazwał „wielkim wyzwaniem”. Ściana krzywoliniowa holu została wykonana metodą torkretu (betonu natryskowego) przez firmę SPB Torkret. Według wykonawcy była to największa konstrukcja ściany krzywoliniowej zrealizowana w tej technologii w Europie. Za ten projekt polska firma SPB Torkret otrzymała nagrodę amerykańskiej organizacji branżowej American Shotcrete Association za 2012 w kategorii najlepszy projekt zrealizowany poza granicami Stanów Zjednoczonych.
Główne wejście do gmachu, znajdujące się od strony ul. Zamenhofa, ma kształt hebrajskiej litery taw, chociaż jak przyznał Rainer Mahlamäki, ta litera nie przyszła mu do głowy w czasie projektowania. Na tę literę zaczynają się m.in. hebrajskie słowa "tarbut" („kultura”), "toldot" („historia”) oraz "tewa" („arka”).
Zgodnie z koncepcją jego twórców, budynek ma prostą zewnętrzną formę wpisaną w otaczający je park. Gmach łączy się i otwiera na otaczające go tereny zielone, a przeszklenie umożliwia grę świateł, jak również doświetla wnętrze, w szczególności pomieszczenia w 3-piętrowej, administracyjnej części budynku od strony ulicy Anielewicza. Po stronie wschodniej, od strony ul. Karmelickiej, znajduje się wielkie okno, na wprost którego na niewielkim wzniesieniu rośnie drzewo.
Budynek ma cztery kondygnacje naziemne, i dwie podziemne. Jego wysokość to 21 metrów. Łączna powierzchnia gmachu wynosi 18,3 tys. m², a kubatura – 123 tys. m³.
Wnętrze.
Muzeum ma ok. 13 tys. m² powierzchni użytkowej. W podziemiach budynku znajduje się wystawa stała „1000 lat historii Żydów polskich”, poświęcona historii Żydów polskich od średniowiecza do czasów współczesnych. Na parterze i pierwszym piętrze znalazły się: wielofunkcyjne audytorium na 480 miejsc, sale wystaw czasowych, centrum edukacyjne, centrum informacyjne, przestrzeń dla dzieci, sklep muzealny, a także muzealna restauracja serwująca dania kuchni żydowskiej.
Pomiędzy pofalowanymi ścianami holu przerzucony został most, który uosabia misję muzeum: budowania mostów między ludźmi, między kulturami, między przeszłością i przyszłością. Kolejny most znajduje się na poziomie 0. Przechodzą przez niego wszyscy wchodzący do budynku przez główne wejście, widoczny jest z niego również początek i koniec wystawy stałej. Pomiędzy kondygnacjami podziemnymi a kondygnacją na poziomie 0 architekt zaprojektował otwór, przez który widoczna jest część więźby dachowej nad zrekonstruowanym sklepieniem repliki synagogi w Gwoźdźcu.
Według jednego z pierwszych projektów budynek miał okalać pas okien, dzięki czemu miał być zostać doświetlony najniższy poziom muzeum. To rozwiązanie zostało jednak zarzucone, gdyż twórcy wystawy stałej nie chcieli, aby światło dzienne odgrywało na wystawie ważną rolę.
Mezuza.
14 kwietnia 2013 przy wejściu do muzeum została zawieszona mezuza wykonana z połówki cegły wydobytej z fundamentów nieistniejącej kamienicy przy dawnej ulicy Nalewki 10/12. Mezuza została zaprojektowana przez Andrzeja Bulandę i jego syna Macieja. Inspiracją dla jej twórców były słowa historyka Hillela Seidmana o proroku Eliaszu, który, aby obwieścić przyjście Mesjasza, stanie w centrum żydowskiego świata – na rogu Gęsiej i Nalewek w Warszawie. Na cegle wyryto hebrajską literę szin z określenia "El Szaddaj" („Bóg Wszechmogący”). Mezuza ma przypominać genezę miejsca i podkreślać ciągłość kultury i tradycji żydowskiej w Warszawie.
Odsłonięcia mezuzy dokonał naczelny rabin Polski Michael Schudrich.
Bezpieczeństwo.
Muzeum Historii Żydów Polskich posiada profesjonalne systemy zabezpieczeń w celu ochrony eksponatów i zapewnienia odpowiedniego poziomu bezpieczeństwa zwiedzającym. Większość budynku muzeum stanowi strefę zastrzeżoną, do której wejść można jedynie po przejściu kontroli bezpieczeństwa (przejściu przez bramkę wykrywającą metale i przeskanowaniu urządzeniem rentgenowskim bagażu podręcznego).
Bezpieczeństwo pożarowe zapewnia kilka zintegrowanych ze sobą systemów. Za detekcję źródła pożaru odpowiada centrala sygnalizacji pożarowej FPA 5000 z inteligentnymi czujkami pożarowymi. Przekazywanie informacji o zagrożeniu umożliwia dźwiękowy system nagłośnieniowo-ostrzegawczy Praesideo. W pełni cyfrowy system jest w stanie obsłużyć jednocześnie 28 informacyjnych kanałów dźwiękowych w maksymalnie 440 strefach nagłośnieniowych. Funkcje realizowane przez system pozwalają na jednoczesne emitowanie czterech komunikatów ewakuacyjnych w różnych obszarach w muzeum. Do rozgłaszania komunikatów dotyczących ewakuacji zastosowano pięć typów głośników – kolumny głośnikowe, głośniki sufitowe, projektory dźwięku, głośniki naścienne i tuby głośnikowe.
W muzeum zainstalowano także sieciowy, wizyjny system dozorowy. W jego skład wchodzi około 150 kamer stałopozycyjnych, kopułkowych i obrotowych.
Wystawa stała „1000 lat historii Żydów polskich”.
Wystawa stała zajmuje dwie połączone ze sobą kondygnacje podziemne gmachu muzeum. Ma powierzchnię ok. 4,2 tys. m². Jej projekt opracował międzynarodowy zespół 120 historyków i muzealników z Polski, Izraela i Stanów Zjednoczonych pod kierunkiem dyrektor programowej wystawy profesor Barbary Kirshenblatt-Gimblett z Uniwersytetu Nowojorskiego. Powstała interaktywna ekspozycja składająca się z ośmiu tematycznych galerii, prezentująca chronologicznie tysiąc lat historii polskich Żydów na tle najważniejszych wydarzeń z historii Polski:
Wystawa stała pokazuje, że historia polskich Żydów stanowi integralną część historii Polski, a historia narodu żydowskiego byłaby niepełna bez przedstawienia wydarzeń, które rozegrały się na ziemiach polskich. Wystawa nie koncentruje swego przekazu na Holokauście, lecz przedstawia wkład Żydów w rozwój polskiej kultury, nauki i gospodarki. Warszawska placówka ma być bowiem „muzeum życia” – ma przybliżać zwiedzającym, jak żyli i co robili Żydzi w Polsce.
W galeriach wystawy stałej znalazły się również elementy obrazujące sytuacje kryzysowe, konflikty oraz trudne aspekty współżycia Żydów i Polaków na przestrzeni wieków. Są to m.in. kopie obrazów z kościoła Nawrócenia św. Pawła Apostoła w Sandomierzu przedstawiających domniemany mord rytualny, informacje o roli Żydów w zarządzaniu systemem pańszczyźnianym w posiadłościach magnackich, wyzysku robotników przez żydowskich fabrykantów w Łodzi, pogromie w Jedwabnem, zdjęcie karuzeli na warszawskim placu Krasińskich opisanej przez Czesława Miłosza w wierszu "Campo di Fiori" oraz pokazanie udziału osób pochodzenia żydowskiego w stalinowskim aparacie terroru w Polsce po II wojnie światowej.
Nowoczesna ekspozycja ma charakter narracyjny – nie jest zorganizowana wokół zbiorów, lecz „prowadzi” zwiedzającego opowieścią o wydarzeniach. Opowiadają o nich ich świadkowie i uczestnicy, a współczesny komentarz został ograniczony do minimum. Zgodnie z koncepcją Barbary Kirshenblatt-Gimblett, zwiedzający zapoznając się z umieszczonymi na wystawie materiałami mogą samodzielnie dokonywać ocen i wyciągnąć własne wnioski.
Wystawa oddziałuje przez słowo, obraz i dźwięk. Zawiera 170 oryginalnych przedmiotów oraz 200 replik, modeli i faksymile, a także nagrania audio, zdjęcia, filmy i animacje komputerowe. Umieszczono tutaj ok. 200 stanowisk multimedialnych (w tym 73 interaktywne) oraz ok. 1200 lamp ledowych. Do budowy ścian działowych i antresoli zużyto 100 ton stali. Wystawa jest sterowana z trzech serwerowni, a łączna długość położonych kabli wyniosła ok. 200 km. System sterujący wystawą został stworzony przez zespół polskich programistów.
Wystawa stała została wykonana według wstępnej koncepcji firmy Event Communications (Wielka Brytania) przez polską firmę Nizio Design International (NDI). W skład zespołu NDI wchodzili graficy, architekci i historycy, a także ok. 100 wykonawców realizujących poszczególne elementy wystawy (m.in. malowidła w galerii "Pierwsze spotkania", 120 gablot, 150 mebli oraz 5 tys. m² specjalnych tapet).
Wystawę może oglądać jednocześnie 500 osób. Szacunkowy czas zwiedzania to 2–3 godziny.
W październiku 2014 Muzeum Historii Żydów Polskich jako pierwsza placówka muzealna w Polsce udostępniło wystawę stałą oraz wirtualną wersję wybranych fragmentów wystawy czasowej towarzyszącej otwarciu wystawy stałej „Jak zrobić muzeum?” w Google Cultural Institute.
Działalność.
Muzeum ma realizować dwie funkcje: tradycyjnego muzeum i centrum kulturalno-edukacyjnego. Oprócz działalności muzealnej, skoncentrowanej wokół wystawy stałej oraz wystaw czasowych, Muzeum prowadzi organizuje m.in. wykłady, seminaria i panele dyskusyjne, spotkania z ludźmi sztuki i kultury, spotkania z ludźmi, którzy pamiętają czasy Holokaustu, ale także koncerty, przedstawienia teatralne i warsztaty dla dzieci. Organizuje i współorganizuje imprezy związane ze wspieraniem tolerancji i różnorodności.
Muzeum prowadzi także działania mające na celu tworzenie i udostępnianie zbiorów historii mówionej z okresu II wojny światowej, związanej z losami polskich Żydów, m.in. podpisało umowę z USC Shoah Foundation, która udostępniła polskiej placówce swoje zasoby zawierające kilkadziesiąt tysięcy relacji osób uratowanych z Zagłady.
Dzięki wsparciu finansowemu uzyskanemu z Norweskiego Mechanizmu Finansowego i EOG muzeum przeznaczy w latach 2013–2016 w sumie 3 mln euro (ok. 12 mln zł) na projekty edukacyjne, skierowane głównie do dzieci i młodzieży.
Placówka posiada bardzo niewielkie zbiory własnych judaików. Jego kolekcja rośnie głównie dzięki darom osób prywatnych, m.in. w latach 2009 i 2013 Muzeum otrzymało pamiątki po Irenie Sendlerowej (medal i dyplom Sprawiedliwy wśród Narodów Świata, honorowe obywatelstwo Izraela, honorowe obywatelstwo miasta Otwocka wraz z kluczem do bram miasta, medale, pamiątki, książki oraz listy, które Irena Sendlerowa przez wiele lat otrzymywała od młodzieży z całego świata).
Działalność muzeum wspiera kilkudziesięciu wolontariuszy.
Władze.
Dyrektorzy.
W związku z przypadającym w 2019 końcem kadencji Dariusza Stoli, minister kultury i dziedzictwa narodowego Piotr Gliński nie zgodził się na postulowane przez dwie pozostałe instytucje współprowadzące muzeum (prezydenta Warszawy i Stowarzyszenie ŻIH) przedłużenie mu kontraktu bez konkursu. W maju tego roku komisja konkursowa konkursu na dyrektora Polin wybrała go na kolejną kadencję. Mimo to, Gliński nie powołał go na to stanowisko, zarzucając mu zaangażowanie polityczne.
Obecnie wicedyrektorem są Jolanta Gumula oraz Patrycja Mędza.
Rada Muzeum.
Obecni członkowie Rady Muzeum
Byli członkowie Rady Muzeum:
Wirtualny Sztetl.
Wirtualny Sztetl jest portalem internetowym poświęconym żydowskiej historii lokalnej, działającym pod patronatem Muzeum. Jego oficjalny start nastąpił 16 czerwca 2009.
Portal ma za zadanie pokazanie historii polskich Żydów, którzy przed II wojną światową zamieszkiwali małe miasteczka (jid. sztetl). Wersja angielska umożliwia korzystanie z zasobów portalu rozsianym po całym świecie polskim Żydom i ich potomkom.
Portal jest rozwijany dzięki wysiłkom wielu instytucji, organizacji i osób prywatnych. Źródłem informacji są m.in. portal Polin polin.org.pl, a także portal społeczności lokalnej jewish.org.pl. Wirtualny Sztetl korzysta także z doświadczeń innych projektów internetowych, takich jak izrael.badacz.org i Diapozytyw (Instytut Adama Mickiewicza), współpracuje z Żydowskim Instytutem Historycznym.
Wirtualny Sztetl ma ok. 1 mln odsłon rocznie.
Akcja „Żonkile”.
W kwietniu 2013, w czasie obchodów 70. rocznicy powstania w getcie warszawskim, Muzeum zainaugurowało społeczno-edukacyjną akcję „Żonkile”. Wzięło w niej udział 500 wolontariuszy. Jej celem jest przypomnienie warszawiakom, gościom stolicy oraz mieszkańcom innych polskich miast o bohaterach powstania. Wolontariusze rozdają przechodniom papierowe żonkile – kwiaty, które Marek Edelman, jeden z przywódców powstania, co roku składał w miejscach pamięci związanych z zagładą Żydów.

</doc>
<doc id="915590" url="https://pl.wikipedia.org/wiki?curid=915590" title="Volta (album)">
Volta (album)

Volta – siódmy studyjny album islandzkiej piosenkarki i kompozytorki Björk. Wydany w 2007. 
Björk w pierwszej części swojej trasy koncertowej promującej album, odwiedziła Polskę (1 lipca 2007).

</doc>
<doc id="915591" url="https://pl.wikipedia.org/wiki?curid=915591" title="Olgierd Wyszomirski">
Olgierd Wyszomirski

Olgierd Tadeusz Wyszomirski (ur. 27 lipca 1951 w Gdyni) – polski ekonomista, profesor zwyczajny (od 2002). 
Życiorys.
Absolwent III Liceum Ogólnokształcącego w Gdyni oraz Wydziału Ekonomiki i Transportu Uniwersytetu Gdańskiego (1969-1974), pracę na uniwersytecie podjął w 1977. W tym roku także obronił pracę doktorską (tytuł: "Komunikacja miejska w polityce cen transportu pasażerskiego"), a w 1988 uzyskał habilitację (praca habilitacyjna: "Substytucja i komplementarność indywidualnej i zbiorowej komunikacji miejskiej"). Tytuł naukowy profesora uzyskał w 1999. Od 1991 piastuje funkcję kierownika Katedry Rynku Transportowego na Wydziale Ekonomicznym UG. Jest autorem wielu publikacji z dziedziny ekonomiki transportu i marketingu. Od 1989 jest członkiem Gdańskiego Towarzystwa Naukowego.
W 1992 został dyrektorem Zarządu Komunikacji Miejskiej w Gdyni, którym był do 30 czerwca 2018, po czym pozostał jego zastępcą.
Jest autorem książek i podręczników z zakresu ekonomiki transportu miejskiego i marketingu. Opublikował kilkaset artykułów, jest też autorem licznych prac projektowych i badawczych.

</doc>
<doc id="915592" url="https://pl.wikipedia.org/wiki?curid=915592" title="Ogólnoustrojowa radioterapia bólu nowotworowego">
Ogólnoustrojowa radioterapia bólu nowotworowego

Ogólnoustrojowa radioterapia bólu nowotworowego – metoda leczenia paliatywnego pierwszego rzutu w zaawansowanej chorobie nowotworowej przebiegającej z przerzutami do kości i powodowanym przez nie miejscowym bólem, polegająca na dożylnym podaniu związków radioizotopów mających powinowactwo do tkanki kostnej.
Zastosowanie.
Wskazaniem do radioterapii są pojedyncze lub liczne przerzuty nowotworowe do kośćca potwierdzone w scyntygrafii z MDP-99mTc, wywołujące ból wymagający stałego podawania leków przeciwbólowych i ograniczający aktywność życiową pacjenta. Większość nowotworów złośliwych daje przerzuty do kości; zwykle nie daje się on opanować innymi rodzajami terapii.
Radioterapia jest też stosowana w leczeniu bólu neuropatycznego zlokalizowanego w miednicy (guzy okolicy przedkrzyżowej, naciekanie splotu lędźwiowo-krzyżowego przez nowotwór) i obręczy kończyny górnej (guz Pancoasta, przerzuty do węzłów chłonnych pachowych, szyjnych, nadobojczykowych).
Opis metody.
Radioterapia polega na dożylnym podaniu związków radionuklidów: 32P, 89Sr, 153Sm, 186Re. Mechanizm działania przeciwbólowego nie jest dobrze wyjaśniony: prawdopodobnie polega częściowo na wywołaniu śmierci komórek nowotworowych przez uszkodzenie DNA przez promieniowanie β i na uszkodzeniu limfocytów, co zmniejsza uwalnianie przez nie cytokin modulujących ból.
Kontrola odpowiedzi przeciwbólowej polega na subiektywnej ocenie bólu przez pacjenta, wyrażonej ilością i siłą przyjmowanych w trakcie terapii leków przeciwbólowych i przedstawianej w formie skali (skala Karnofsky’ego, inne skale oceny bólu i komfortu życia).
Przeciwwskazania.
Do przeciwwskazań bezwzględnych należy ciąża i okres karmienia piersią. Przeciwwskazaniami względnymi są: złamania patologiczne, ucisk na rdzeń kręgowy, trombocytopenia, leukopenia, niewydolność nerek.
Działania niepożądane.
Przez dwa lub trzy dni od iniekcji może występować przejściowe zwiększenie dolegliwości bólowych. Może mieć miejsce przejściowa supresja czynności szpiku kostnego, powodująca trombocytopenię i leukopenię.

</doc>
<doc id="915595" url="https://pl.wikipedia.org/wiki?curid=915595" title="Renabakkene">
Renabakkene

Renabakkene – kompleks skoczni narciarskich w norweskiej miejscowości Rena.
Punkt konstrukcyjny dużej skoczni to 124 m, a HS to 139 m. Skocznia ta jest jednym z największych dużych obiektów w Norwegii. Na skoczni organizowane są zawody m.in. Pucharu Kontynentalnego. Właśnie podczas tych zawodów w 2023 roku Fredrik Villumstad ustanowił nowy rekord skoczni, który wynosi 148,5 m.
Zaraz obok skoczni znajduje się mniejszy obiekt K99. W mieście znajdują się także inne obiekty: K40, K25 oraz najmniejszy K15.

</doc>
<doc id="915596" url="https://pl.wikipedia.org/wiki?curid=915596" title="Herb Lesotho">
Herb Lesotho

Herb Lesotho – herb przyjęty 4 października 1966, w tym samym czasie, kiedy Lesotho zadeklarowało niepodległość. 
Historia.
Herb został przyjęty 4 października 1966 roku, po odzyskaniu przez Lesotho niepodległości. Miał on podobną formę jak obecny, inna była kolorystyka: konie i krokodyl miały kolor brązowy, tarcza,wstęga, palki i tyrs były w kolorze złotym. W 2006 roku z okazji obchodów rocznicy niepodległości zmieniono kolorystykę krokodyl na niebieski, a tarczy, włóczni, knobkerrie, tyrsowi i wstędze nadano kolor brązowy. 
Opis.
Herb przedstawia krokodyla na tarczy ludów Basotho. Za tarczą znajdują się dwie skrzyżowane dziewiętnastowieczne bronie. Po prawej drewniana pałka knobkerrie. Na tarczy został umieszczony krokodyl, który jest symbolem narodowym. Nazwę głównego plemienia Lesotho - Bakoena można przetłumaczyć jako „ludzie-krokodyle”. Krokodyl był też herbem wodza i króla Moshoeshoe I. Obecnie krokodyle nilowe (C"rocodylus niloticus") w Lesotho nie występują. Tarcza jest z lewej i prawej strony podtrzymywana przez dwa konie. Na pierwszym planie, poniżej tarczy znajduje się brązowa wstęga z dewizą Lesotho: "Khotso, Pula, Nala" (w języku sotho "Pokój, Deszcz, Dostatek").

</doc>
<doc id="915601" url="https://pl.wikipedia.org/wiki?curid=915601" title="Große Mühlenkopfschanze">
Große Mühlenkopfschanze



</doc>
<doc id="915602" url="https://pl.wikipedia.org/wiki?curid=915602" title="Lucy Hayes">
Lucy Hayes

Lucy Ware Webb Hayes (ur. 28 sierpnia 1831 w Chillicothe, zm. 25 czerwca 1889 we Fremont) – żona prezydenta Stanów Zjednoczonych Rutherforda Hayesa i pierwsza dama USA.
Życiorys.
Lucy Ware Webb urodziła się 28 sierpnia 1831 roku w Chilicothe jako córka dra Jamesa Webba i jego żony Mary Book. Jej ojciec zmarł, gdy Lucy miała 2 lata, a reszta rodziny przeprowadziła się wówczas na farmę. Tam uczęszczała do szkoły, by następnie przenieść się do Delaware i do Cincinnati, gdzie poznała swojego przyszłego męża – Rutherforda Hayesa. W 1851 roku ukończyła metodystyczny Wesleyan Woman’s College, gdzie utrwaliły się jej feministyczne poglądy.
W czerwcu 1851 roku Rutherford Hayes oświadczył się Lucy Webb. Ich ślub odbył się 30 grudnia 1852 w domu panny młodej. Zaraz potem oboje zamieszkali w Cincinnati. Początkowo Lucy interesowała się jeszcze działalnością sufrażystek i była zdecydowaną abolicjonistką. W 1861 roku jej mąż wyruszył na front w wojnie secesyjnej, a ona zajęła się wychowaniem dzieci. Kiedy rok później otrzymała informację, że jej mąż jest ranny przyjechała do Middletown, gdzie opiekowała się nim, a także żołnierzami zarówno wojsk Unii, jak i Konfederacji. Po powrocie Rutherforda na wojnę, Lucy przez pewien czas mu towarzyszyła, by ostatni rok walk spędzić u swojej matki w Chilicothe.
Ku uciesze Lucy, po wojnie jej mąż zajął się polityką i w latach 1865-1867 był kongresmanem. Gdy w 1876 roku odbywały się wybory prezydenckie, trwały ostre spory komu należało przyznać sporne głosy elektorów. Z tego też powodu, ostateczną wiadomość, potwierdzającą wygraną, Hayes otrzymał dopiero w pociągu, jadąc na zaprzysiężenie. Skutkowało to faktem, że nowa pierwsza dama nie zdążyła przygotować balu inauguracyjnego. Pomimo tego uchodziła za osobę towarzyską, Lucy nie lubiła dużych oficjalnych przyjęć, w przeciwieństwie do kameralnych spotkań. Była pierwszą żoną prezydenta, którą nazwano „First Lady”. Ze względu na jej feministyczne poglądy, amerykańskie prekursorki tego ruchu, Susan Anthony i Elizabeth Stanton liczyły na wsparcie pierwszej damy w walce o prawa kobiet. Lucy Hayes jednak postanowiła zachować dystans w tej sprawie. Nie miała istotnego wpływu na politykę prezydenta, lecz angażowała się w działalność charytatywną, jak np. odwiedzanie szpitali czy wspomaganie ubogich. Utrzymała także zakaz spożywania alkoholu i pilnowała purytańskich obyczajów, za co była chwalona przez waszyngtońską elitę. Wprowadziła także zwyczaj zapraszania dzieci na toczenie jajek wielkanocnych przed Białym Domem.
Po opuszczeniu siedziby prezydenckiej, Hayesowie powrócili do Ohio, gdzie Lucy nadal włączała się w działalność dobroczynną. 21 czerwca 1889 doznała udaru mózgu, który spowodował częściowy paraliż. Lucy Hayes zmarła cztery dni później i została pochowana we Fremont.
Życie prywatne.
Lucy Webb poślubiła Rutherforda Hayesa 30 grudnia 1852 roku. Mieli razem ośmioro dzieci

</doc>
<doc id="915607" url="https://pl.wikipedia.org/wiki?curid=915607" title="Gatczyna Warszawska">
Gatczyna Warszawska

Gatczyna Warszawska (ros. Гатчина-Варшавская, Варшавский вокзал) – stacja kolejowa w miejscowości Gatczyna, w rejonie gatczyńskim, w obwodzie leningradzkim, w Rosji. Położona jest na linii dawnej Kolei Warszawsko-Petersburskiej. Funkcję terminala pasażerskiego dla stacji spełnia Dworzec Warszawski.
Dworzec położony jest przy skrzyżowaniu ulic Karola Marksa i Czkałowa. W pobliżu dworca znajdują się przystanki licznych linii komunikacji miejskiej i podmiejskiej.
Historia.
Stacja powstała w 1853. Na XIX-wiecznej Kolei Warszawsko-Petersburskiej znajdowała się pomiędzy stacjami Sujda i Carskie Sioło.

</doc>
<doc id="915608" url="https://pl.wikipedia.org/wiki?curid=915608" title="Łabiszynek">
Łabiszynek

Łabiszynek – osada w Polsce, położona w województwie wielkopolskim, w powiecie gnieźnieńskim, w gminie Gniezno.
We wsi znajduje się dwór Galińskich z I połowy XIX wieku, w którym mieści się kaplica filialna parafii pw. bł. Radzyma Gaudentego w Gnieźnie.
W latach 1975–1998 miejscowość administracyjnie należała do województwa poznańskiego.

</doc>
<doc id="915609" url="https://pl.wikipedia.org/wiki?curid=915609" title="Amand z Maastricht">
Amand z Maastricht

Amand z Maastricht (ok. 584–675) – święty katolicki, apostoł Flandrii.
Urodzony w rodzinie szlacheckiej w Poitou (dzis. Francja), Amand zdecydował się na życie zakonne. W wieku 20 lat, wbrew woli rodziny, wstąpił do zakonu na wyspie d'Yeu. Po roku odnalazł go tam ojciec i próbował przekonać do powrotu do domu, jednak bez skutku. Amand przeniósł się w pobliże Tours, gdzie otrzymał święcenia, a następnie udał się do Bourges, gdzie mieszkał w celi przez 15 lat, żywiąc się jedynie chlebem i wodą. Jego ojcem duchowym był biskup, późniejszy święty, Outrille. Odbył pielgrzymkę do Rzymu, po której wrócił do Francji i w 629 (lub 628) roku został biskupem misjonarzem. Głosił ewangelię w północnej Francji i Flandrii na prośbę Chlotara II. We Flandrii rozpoczął ewangelizację od Gandawy, gdzie nie został początkowo dobrze przyjęty, ale w końcu jego praca przyniosła plony. Na terenie całej Flandrii utworzył wiele klasztorów. Gdy w 630 roku skrytykował styl życia króla Dagoberta I, został wygnany z Francji. Jednak wkrótce król poprosił go o powrót i udzielenie chrztu jego synowi, Amand odmówił. Święty prowadził działalność misyjną także wśród ludów słowiańskich. W 646 roku został biskupem Maastricht, jednak po trzech latach zrzekł się urzędu i poświęcił pracy misyjnej, między innymi w kraju Basków. Według niektórych źródeł był także krótko biskupem Tongeren i Liège. Pomógł świętej Gertrudzie w założeniu słynnego klasztoru w Nivelles. Zmarł w wieku lat 90 w swoim klasztorze Elnon w pobliżu Tournai, gdzie przez ostatnie cztery lata życia był opatem.
Dzień świętego Amanda to 6 lutego, obchodzony głównie we Flandrii i Pikardii, chociaż niegdyś także na Śląsku.
Amand jest patronem piwowarów, karczmarzy, barmanów oraz producentów winogron i win, handlarzy i harcerzy.

</doc>
<doc id="915611" url="https://pl.wikipedia.org/wiki?curid=915611" title="Święty Amand">
Święty Amand



</doc>
<doc id="915615" url="https://pl.wikipedia.org/wiki?curid=915615" title="Zac Efron">
Zac Efron

Zachary David Alexander „Zac” Efron (ur. 18 października 1987 w San Luis Obispo) – amerykański aktor i piosenkarz.
Karierę aktorską rozpoczął w 2002. Sławę zdobył dzięki roli Troya Boltona w filmach z serii "High School Musical".
Laureat nagrody Grammy 2019 w kategorii „Najlepsza składanka ze ścieżką dźwiękową z kina, telewizji lub innych mediów wizualnych” za album z muzyką z filmu "Król rozrywki".
Wczesne lata.
Urodził się w rodzinie żydowskich emigrantów z Polski jako syn Starli Baskett i Davida Efrona w San Luis Obispo w stanie Kalifornia. Jego pradziadkami byli Nasko Reuben Efron i Dworja Kleszczewska, urodzeni w Boćkach, woj. podlaskie. Jego ojciec był inżynierem elektrykiem w elektrowni, a jego matka pracowała jako sekretarka w tej samej elektrowni, co mąż. Ma młodszego brata, Dylana.
Kariera.
Zaczął występować w szkolnych przedstawieniach, gdy miał jedenaście lat. Chodził też na lekcje śpiewu. Jego nauczycielka literatury poleciła go swojemu agentowi w Los Angeles.
W 2002 zaczął występować w rolach epizodycznych w serialach telewizyjnych. Zadebiutował rolą Pete’a Laemke w "Big Wide World of Carl Laemke". Grał postać Camerona Bale’a w serialu "Summerland", w drugim sezonie dołączył do jego stałej obsady. W 2003 roku grał w filmie telewizyjnym "Droga po marzenia", w którym wcielił się w Stevena Morgana, jednego z dwóch autystycznych bliźniaków.
W 2006 zagrał główną rolę męską (Troya Boltona) w filmie "High School Musical", wyprodukowanym przez Disney Channel. Rola zapewniła mu światową rozpoznawalność. Wkrótce po premierze filmu piosenki, wykonywane przez niego w duecie z Vanessą Hudgens, trafiły na amerykańskie listy przebojów. Singel „Breaking Free” pobił ówczesny rekord awansu w notowaniach, w ciągu dwóch tygodni trafiając z 86. na 4. miejsce list przebojów. Umiejętności wokalne Efrona zostały podane w wątpliwość, gdy wyszło na jaw, że w ścieżce dźwiękowej do filmu "High School Musical" jego głos został zmiksowany z głosem kanadyjskiego piosenkarza Drewa Seeleya. 23 sierpnia 2007 w wywiadzie dla magazynu „Rolling Stone” Efron przyznał, że dołączył do obsady filmu, gdy piosenki były już napisane dla głosu tenorowego, podczas gdy on sam śpiewa barytonem, co było powodem tej decyzji producentów.
W 2007 zagrał Linka Larkina w kinowej adaptacji broadwayowskiego musicalu "Lakier do włosów". Wystąpił też w dwóch teledyskach – „Say OK” Vanessy Hudgens i „Sick Inside” Hope Paltrow. 17 sierpnia premierę miał film "High School Musical 2", który obejrzało wówczas 17,2 miliona widzów, co ustanowiło nowy rekord w historii amerykańskiej telewizji kablowej. 
24 października 2008 do polskich kin weszła ostatnia część trylogii, "", w której Efron ponownie wcielił się w rolę Troya Boltona.
Jego kolejny film to "Znów mam 17 lat". W 2009 do kin wszedł następny film z Efronem w roli głównej – "Me and Orson Welles". Akcja filmu dzieje się w 1937 roku w Nowym Jorku, opowiada o nastolatku zatrudnionym do występu w sztuce "Juliusz Cezar". W 2010 roku nakręcono dramat romantyczny "Charlie St. Cloud", oparty na bestsellerowej powieści Bena Sherwooda "The Death and Life of Charlie St. Cloud" opublikowanej w 2004 przez Bentam Books. Główne role zagrali Efron (w roli Charliego St. Clouda) oraz Charlie Tahan (grający brata Charliego). W filmie znajduje się scena, w której Tahan uderza Efrona piłką w jądra. Efron wyznał w jednym z wywiadów, że od tamtej pory ma problemy z kroczem.
W 2011 wcielił się w postać głównego bohatera w filmie "Jonny Quest". W 2012 zagrał w dreszczowcu "Pokusa", a 2014 – w dwóch komediach: najpierw w komedii "Ten niezręczny moment", gdzie gra jednego z trzech przystojniaków (pozostali to Miles Teller i Michael B. Jordan) mających problemy miłosne, a następnie, u boku Setha Rogena i Dave’a Franco – w komedii "Sąsiedzi". Nagrywając scenę do drugiego filmu, w której Efron łapie Franco za jądra, aktor złamał rękę.
Życie prywatne.
W latach 2005–2011 był związany z aktorką Vanessą Hudgens, którą poznał na planie filmu "High School Musical". 

</doc>
<doc id="915616" url="https://pl.wikipedia.org/wiki?curid=915616" title="Salpausselkä HS130">
Salpausselkä HS130



</doc>
<doc id="915619" url="https://pl.wikipedia.org/wiki?curid=915619" title="Edward Kelley">
Edward Kelley

Edward Kelley (lub Kelly), znany także jako Edward Talbot (ur. 1 sierpnia 1555 w Worcester, zm. w 1597 roku w Moście) – angielski alchemik. Przez pewien czas pracował w Pradze na dworze króla Rudolfa II. Był współpracownikiem Johna Dee. Twierdził, że odkrył Kamień filozoficzny – substancję pozwalającą zamieniać metale nieszlachetne w złoto. Uważany za medium oraz krystalomantę, czyli osobę posiadającą umiejętność wzywania duchów i aniołów.
Wkrótce po śmierci jego osobę zaczęła otaczać tajemnica i legenda. Stał się wzorem alchemika – szarlatana.
Życiorys.
Wczesne lata.
Urodził się prawdopodobnie 1 sierpnia 1555. Niewiele wiadomo o jego wczesnym życiu. Przypuszczalnie terminował jako uczeń w aptece, aczkolwiek niektóre źródła mówią o tym, że był notariuszem. Historycy przypuszczają, że mógł studiować na Uniwersytecie w Oksfordzie, pod nazwiskiem Talbot. Znał łacinę i podstawy greki. Prawdopodobnie stanął pod pręgierzem w Lancaster za fałszerstwo (legenda mówi, że obcięto mu oboje uszu i dlatego nosił długie włosy).
Współpraca z Johnem Dee w Anglii.
Kelley poznał Johna Dee w 1582 roku. W tym czasie Dee podejmował nieudane próby kontaktowania się z aniołami. Kelley pokazał mu swoje zdolności w tym zakresie i zaimponował mu na tyle, żeby stać się jego stałym współpracownikiem w latach 1582–1588.
Po upływie około roku współpracy Kelley ujawnił książkę o alchemii – "The Book of Dunstan", oraz tajemniczy czerwony proszek, które rzekomo znalazł w Northwick Hill, wiedziony przez jakiegoś "ducha". Kelley wierzył, że za pomocą proszku (którego sekret miała ukrywać księga) stworzy tynkturę, która pozwoli mu zamieniać metale nieszlachetne w złoto.
Współpraca z Johnem Dee na Kontynencie.
W 1583 roku Dee poznał interesującego się alchemią Olbrachta Łaskiego, wojewodę sieradzkiego z nadania króla Zygmunta Augusta. Korzystając z zaproszenia razem z Dee opuścili Anglię i udali się z nim do Polski, gdzie jednak szybko ich drogi rozeszły się. Dee szukał protekcji u cesarza rzymskiego i króla czeskiego Rudolfa II i u króla Polski Stefana Batorego, jednak jego starania nie przyniosły powodzenia. Nie mając innego wyjścia Dee i Kelley wędrowali po Europie Środkowej, organizując seanse spirytystyczne.
W 1586 Kelley i Dee znaleźli patronat u bogatego Czecha, Wilema Rožemberka. Osiedli w mieście Trzeboń i kontynuowali swoje poszukiwania. Rok później Kelley wyjawił Dee, że anioły nakazały im dzielić wszystko co posiadają, nawet swoje żony. Historycy twierdzą, że w ten sposób Kelley chciał zerwać z Dee i poświęcić się wyłącznie alchemii, która go interesowała bardziej niż spirytyzm, i dzięki której zaczął się bogacić. Po krótkim czasie Dee zaprzestał seansów spirytystycznych i w 1588 roku powrócił do Anglii. Nie spotkał już nigdy Kelleya.
Ostatnie lata życia.
Do 1590 Kelley wiódł dostatnie życie, otrzymując od Rožemberka duże sumy pieniędzy oraz kilka posiadłości. Przekonał też wiele wpływowych osób, że umie produkować złoto, między innymi Rudolfa II. Jednak król, zniecierpliwiony bezskutecznym czekaniem na rezultaty prac Kelleya, kazał go aresztować w maju 1591 i osadził w Zamku Hněvín w mieście Most, gdzie w 1597 Kelley umarł w wieku czterdziestu dwóch lat. Legenda mówi że zginął podczas ucieczki – użył za krótkiej liny, aby spuścić się po niej przez okno w wieży, spadł i zmarł z powodu odniesionych obrażeń.
Jego pasierbicą była poetka Elizabeth Jane Weston. Gdy Kelley zmarł, jego rodzina straciła cały majątek; nastoletnia Weston zaczęła pisać wiersze, by zapewnić wsparcie dla siebie i pozostałej rodziny.
Język enochiański.
Język enochiański był rzekomo przekazany Kelleyowi i Dee przez anioły. Współcześni kryptografowie (np. Donald Laycock) uważają, że został on wymyślony przez Kelleya. Nie jest jasne, czy John Dee był współsprawcą tego przedsięwzięcia, czy też jego ofiarą. Kelley jest także podejrzewany o sfabrykowanie Manuskryptu Wojnicza aby oszukać i zaimponować Rudolfowi II i wyłudzić od niego pieniądze.

</doc>
<doc id="915621" url="https://pl.wikipedia.org/wiki?curid=915621" title="Edward Kelly">
Edward Kelly



</doc>
<doc id="915623" url="https://pl.wikipedia.org/wiki?curid=915623" title="Edward Talbot">
Edward Talbot



</doc>
<doc id="915627" url="https://pl.wikipedia.org/wiki?curid=915627" title="Statek szpitalny">
Statek szpitalny

Statek szpitalny lub okręt szpitalny (w przypadku jednostek wojskowych), a także Szpital wodny – jednostka pływająca zaprojektowana lub przystosowana do użytku jako pływający szpital, znajdująca zastosowanie zwłaszcza podczas konfliktów zbrojnych.
Podczas I wojny światowej do funkcji statków szpitalnych przystosowywano brytyjskie pasażerskie liniowce, takie jak HMHS „Britannic”, RMS „Mauretania” i RMS „Aquitania”.
Podczas II wojny światowej funkcję tę pełniła tylko RMS „Aquitania”, bo „Britannic” zatonął w 1916 po wpłynięciu na minę niemiecką, a „Mauretania” została zezłomowana w 1934.
Współczesne okręty szpitalne opatrzone są Czerwonym Krzyżem lub Czerwonym Półksiężycem, co zgodnie z postanowieniami konwencji genewskich daje im ochronę definiowaną przez przepisy międzynarodowego prawa humanitarnego. Zaboru jednostek szpitalnych zabroniła X konwencja haska z 1907 o zastosowaniu do wojny morskiej zasad konwencji genewskiej. Inna konwencja haska z 1904 nakazuje w czasie wojny zwalniać je od wszelkich podatków i opłat, nakładanych na statki w portach stron.
Największymi na świecie, nadal pełniącymi służbę okrętami szpitalnymi są należące do Marynarki Wojennej Stanów Zjednoczonych USNS „Mercy” i USNS „Comfort”. Oba okręty to przebudowane zbiornikowce.
Obecnie Marynarka Wojenna RP nie posiada żadnego okrętu stale pełniącego funkcję pływającego szpitala. Podczas I wojny w Zatoce Perskiej jako okręt szpitalny służył przebudowany w tym celu okręt szkolny ORP „Wodnik”.
Etap służby w charakterze jednostki szpitalnej ma za sobą m.in. holenderski jednokominowy motorowiec pasażerski „Oranje II” (ok. 20.000 BRT, w swoim czasie najszybszy motorowiec świata), zbudowany w Amsterdamie w 1939 roku dla Stoomvaart Mij. 'Nederland'. Służba „Oranje II” pod znakami czerwonego krzyża trwała od 31 lipca 1941 roku do 19 lipca 1946 roku; w tym czasie statek przepłynął prawie 400 000 Mm i przewiózł na swoich pokładach prawie 33 000 pacjentów (przy maksymalnie 750 miejscach). W pierwszą podróż z rannymi statek wyruszył z Suezu do Sydney w sierpniu 1941 roku, w ostatnią – z repatriantami z japońskich obozów jenieckich – pod koniec listopada 1945 roku z Melbourne przez Perth, Semarang i Batawię do Southampton.
Podczas I wojny światowej służbę statku szpitalnego pod znakami Marynarki Cesarskiej pełniła (przez sześć miesięcy) m.in. pierwsza jednostka nazwana imieniem gen. G J D von Scharnhorsta (1755-1813) – ok. 8400-tonowy parowy statek pasażerski NDLu, zbudowany w 1904 roku w Geestemuende. 
W II wojnie światowej pod znakami Kriegsmarine służyło ok. 60 regularnych – tj. odpowiednio zgłoszonych stosownym władzom – jednostek szpitalnych; w tym takie duże statki pasażerskie, jak „Pretoria” (około 17 000 BRT), „Robert Ley” (ok. 27 300 BRT), „Strassburg” (zdobyczny holenderski „Baloeran”, 17 000 BRT), czy młodsza siostrzyca „Steubena” – „Stuttgart” (13 300 BRT). Ten ostatni został w dniu 9 października 1943 roku zbombardowany przez alianckie samoloty w Gotenhafen (Gdyni) i niemal kompletnie spłonął z ciężkimi stratami wśród rannych i personelu medycznego; wypalony wrak statku został następnie zatopiony w wodach Zatoki Gdańskiej.
Od 22 września 1939 roku do 19 listopada 1940 roku służbę statku szpitalnego pełnił także słynny motorowiec „Wilhelm Gustloff” (ok. 25 500 BRT), zbudowany w Hamburgu w 1938 roku dla KdF. W tym czasie na pokładzie motorowca ponad 3100 razy udzielono pomocy rannym i chorym, przeprowadzono ponad 1700 badań aparatem rentgenowskim i w czterech rejsach przetransportowano z Norwegii do Niemiec prawie 2000 rannych.

</doc>
<doc id="915631" url="https://pl.wikipedia.org/wiki?curid=915631" title="Okręt szpitalny">
Okręt szpitalny



</doc>
<doc id="915632" url="https://pl.wikipedia.org/wiki?curid=915632" title="Skala Karnofsky’ego">
Skala Karnofsky’ego

Skala Karnofsky’ego (skala sprawności Karnofsky’ego, ang. Karnofsky score) – skala pozwalająca określić stan ogólny i jakość życia pacjenta z chorobą nowotworową kwalifikowanego do chemioterapii bądź radioterapii. Skala ma rozpiętość od 100 do 0, gdzie 100 oznacza stan idealny, a 0 – śmierć. Skalę opracowali David A. Karnofsky i Joseph H. Burchenal w 1949 roku.

</doc>
<doc id="915635" url="https://pl.wikipedia.org/wiki?curid=915635" title="WSOP">
WSOP



</doc>
<doc id="915640" url="https://pl.wikipedia.org/wiki?curid=915640" title="Dworzec Warszawski (Petersburg)">
Dworzec Warszawski (Petersburg)

Dworzec Warszawski (ros. Варшавский вокзал) – były dworzec kolejowy w Petersburgu (jeden z sześciu w tym mieście).
Obecnie dworzec nie spełnia roli transportowej – stację zamknięto, a w budynku dworca urządzono kompleks rozrywkowo-handlowy „Dworzec Warszawski”.
Budynek dworca położony jest na nabrzeżu Kanału Obwodowego nr 118. Został on zbudowany w latach 1852–1853 według projektu Ksawerego Skarzyńskiego dla obsługi w ramach budowy linii Sankt Petersburg – Gatczyna Warszawska (ukończonej w 1858 r.). Budynek z trzech stron otaczały perony, przykryte konstrukcją metalowo-szklaną.
W celu rozbudowy stacji w latach 1857–1860 zbudowano nowy budynek dworca. Jednakże dworzec okazał się drogi w eksploatacji i w dodatku zagrożony był od strony technicznej.
W latach 1869–1872 linię rozbudowano tak, że łączyła już rosyjską stolicę z Warszawą. W czasie II wojny światowej dworzec ucierpiał od ostrzału i bombardowań. Po remoncie ustawiono przy nim statuę Lenina. W latach 60. rozebrano konstrukcję zadaszającą perony. Od 2001 roku stacja jest nieczynna i przebudowywana dla celów komercyjnych, ruch kierowano na sąsiednie dworce.

</doc>
<doc id="915641" url="https://pl.wikipedia.org/wiki?curid=915641" title="RISC (genetyka)">
RISC (genetyka)

RISC (od ang. "RNA-induced silencing complex") – kompleks zbudowany z białek i RNA, biorący udział w wyciszaniu ekspresji genu w procesie interferencji RNA.
Mały dwuniciowy siRNA lub jednoniciowy miRNA łączy się z kompleksem białkowym RISC, który zawiera, między innymi, białka Argonauta i Dicer. Powstaje aktywny kompleks RISC, zawierający jednoniciowy antysensowy RNA (ang. "guide strand"). Druga nić małego RNA ulega degradacji. Aktywny RISC znajduje komplementarną do jednoniciowej cząsteczki siRNA cząsteczkę mRNA i ją przecina. W przypadku miRNA homologia między miRNA a docelowym mRNA jest zwykle mniejsza niż 100%. W takim przypadku aktywny RISC wiąże się z 3′UTR docelowego mRNA i powoduje represję translacyjną tego mRNA. Powoduje to zmniejszenie ekspresji genu kodowanego przez to mRNA.

</doc>
<doc id="915642" url="https://pl.wikipedia.org/wiki?curid=915642" title="Kym Howe">
Kym Howe

Kym Michelle Howe-Nadin (ur. 12 czerwca 1980 w Perth) – australijska lekkoatletka specjalizująca się w skoku o tyczce.
Jej rekord życiowy wynosi 4,72 m i został ustanowiony w 10 lutego 2007 w Doniecku, na stadionie jej rekord wynosi 4,65 m (2007). Mistrzyni Australii z 2006 roku, gdzie pokonała wicemistrzynię olimpijską z Sydney, Tatianę Grigorievą.

</doc>
<doc id="915644" url="https://pl.wikipedia.org/wiki?curid=915644" title="Michał Gasz">
Michał Gasz

Michał „Gashoo” Gasz (ur. 7 kwietnia 1980 w Knurowie) – polski piosenkarz, aktor musicalowy, autor tekstów i kompozytor. 
Szerszą popularność zyskał jako solista zespołu Piotra Rubika. W 2005 piosenką „Papierowe ptaki” z repertuaru Krystyny Prońko zwyciężył w finale telewizyjnej "Szansy na sukces". Współpracował z muzykami reprezentującymi takie gatunki jak jazz, soul i rock progresywny, z artystami takimi jak Laco Adamik, Jacek Cygan, Krzesimir Dębski, Krzysztof Herdzin, Majka Jeżowska, Anna Jurksztowicz, Grzegorz Piotrowski, Krystyna Prońko, Janusz Radek, Piotr Rubik, Elżbieta Skrętkowska, Olga Szomańska-Radwan, Elżbieta Zapendowska, Paweł Zarecki, Jarosław Zawadzki i Krzysztof Zawadzki, a także z projektami sceny niezależnej - Apogeum (1996–2000), BADoo (2000–2005), Salvator (2005–2006), Humandrive (2005–2007) i TomQ &amp; MGasz (2006).
Wczesne lata.
Urodził się i dorastał w Knurowie, gdzie w 1999 ukończył I Liceum Ogólnokształcące im. Ignacego Jana Paderewskiego. Mając 14 lat zaczął samodzielnie pisać teksty i komponować muzykę do swoich utworów. Śpiewał w działającym przy liceum Młodzieżowym Chórze Mieszanym „Schola Cantorum” oraz w chórze Państwowej Szkoły Muzycznej I i II stopnia im. Ludomira Różyckiego w Gliwicach, gdzie uczęszczał do klasy gitary klasycznej. Naukę kontynuował w Górnośląskiej Wyższej Szkole Handlowej im. Wojciecha Korfantego w Katowicach, której został absolwentem w 2007.
Działalność artystyczna.
Szansa na sukces.
W 2000 wystąpił w jednym z odcinków programu "Szansa na sukces", gdzie otrzymał wyróżnienie za wykonanie piosenki „My” z repertuaru zespołu Myslovitz. 
W 2005 wygrał 12. finał konkursu "Szansy na sukces" z piosenką „Papierowe ptaki” z repertuaru Krystyny Prońko. Od tamtej pory współpracował z zespołem wokalnym laureatów "Szansy", biorąc udział w koncertach i programach: "Raz na ludowo" (2000), "Sylwester z Szansą na sukces" (2001/02), "Wielkanoc" (2002), musicalu "Metro" (2003), "30 lat TVP2" (2002), "Nowy rok z Szansą na sukces" (2003), "Szansa na sukces – to już 10 lat" (2003), "Raduj się świecie" z chórem TGD (2003), "Szansa na sukces – Krystyna Prońko" (2004), "Szansa na sukces – Wspomnienie" (2005), "Szansa na sukces – Piotr Rubik" (2007), "Szansa na sukces – 15 lat" (2007), "Szansa na sukces – Przed Opolem" (2008) i "Szansa na sukces – Wspomnienie" (2008). W odcinku "Szansy na sukces" (2007) z repertuarem Piotra Rubika zaśpiewał piosenkę „Zdumienie”.
Rozwój kariery muzycznej.
W 2000, 2004 i 2005 zdobył Grand Prix 7., 11. i 12. Ogólnopolskiego Festiwalu Polskiej Piosenki lat 60. i 70. pt. „Powróćmy do piękna w słowie i muzyce” w Wyszkowie. 
W 2000 ukazała się składanka "4+ Nowogard '2000 Live" z dwiema piosenkami nagranymi przez Gasza – „Czas nas uczy pogody” i „To moja magia” w duecie z Olgą Szomańską. Z zespołem BADoo nagrał utwór „Jak ptak”. W 2003 został wyróżniony w III Ogólnopolskim Festiwalu Sztuki Estradowej organizowanym przez ZASP w Warszawie, a w nagrodę wystąpił w koncercie finalistów w studiu koncertowym im. Agnieszki Osieckiej w radiowej „Trójce”, gdzie zaśpiewał piosenki: „Nie widzę ciebie w swych marzeniach”, „Anioł w ciemnej dolinie” i „Czas nas uczy pogody”. Na płycie DVD "Koncert 2005" Krystyny Prońko zaśpiewał „Papierowe ptaki”.
W filmie animowanym Leszka Komorowskiego "Mano" (2005) zaśpiewał dwie piosenki Aleksandra Matuszewskiego - „Tak daleko, tak blisko” i „Przyjaźń”. Wykonał wszystkie partie wokalne głównego bohatera Adasia Cisowskiego z muzyką Krzesimira Dębskiego w ekranizacji powieści Kornela Makuszyńskiego "Szatan z siódmej klasy" (2006) i miniserialu "Szatan z siódmej klasy" (2006) w reżyserii Kazimierza Tarnasa. 8 czerwca 2006 w Instytucie Polskim w Berlinie wystąpił w 1,5-godzinnym koncercie poświęconym twórczości Czesława Niemena – "Hommage a Czesław Niemen – Wspomnienie".
Na początku czerwca 2011 wydał album pt. "O! ShaleyesH", który nagrał z grupą ShaleyesH. Od 2013 współpracował z Polską Orkiestrą Muzyki Filmowej. Został wokalistą Filharmonia Futura. Od 2015 jest wokalistą Czerwono-Czarnych. W 2016 wspólnie z zespołem Niegrzeczni wydał płytę "Zróbmy to". W 2017 w kościele pw. św. Wojciecha wraz z gitarzystą Sebastianem Rucińskim wystąpił w koncercie zatytułowanym "Zdumienie" na inaugurację ósmego roku projektu „Trzeźwienie przez kulturę”. W 2018 koncertował z Kwartetem Bojowym prezentując covery z gatunku rocka takich wykonawców jak Queen, The Rolling Stones czy Lennego Kravitza
18 stycznia 2020 w kościele pw. Chrystusa Króla w Głuszycy wziął udział w koncercie „Żywe Betlejem z gwiazdami - kolędowanie w Głuszycy” śpiewając znane polskie kolędy i pastorałki obok takich wykonawców jak Anna Sokołowska-Alabrudzińska, Marta Florek, Marta Wilk, Krzysztof Antkowiak, Jakub Oczkowski i Łukasz Lech.
Współpraca z Piotrem Rubikiem.
Od początku maja 2007 stał się solistą Oratoriów Piotra Rubika i Zbigniewa Książka. Brał udział w amerykańskiej trasie koncertowej wraz z Rubikiem i zespołem solistów w USA (Chicago, Nowy Jork) i Kanadzie (Toronto). 9 grudnia 2007 w Gorzowie Wielkopolskim miało premierę oratorium "Habitat, moje miejsce na ziemi" autorstwa Rubika i Romana Kołakowskiego; w listopadzie 2008 zespół Piotra Rubika otrzymał podwójną platynową płytę za album "Habitat". 17 grudnia 2007 na DVD został wydany koncert kantaty Piotra Rubika i Zbigniewa Książka "Zakochani w Krakowie", na którym Michał Gasz wystąpił jako solista. 
8 grudnia 2007 ukazał się pierwsza płyta z kolędami w aranżacji Rubika, na którą Gasz zaśpiewał kolędy, takie jak: „Dzisiaj w Betlejem”, „Lulajże Jezuniu” czy „Pójdźmy wszyscy do stajenki”. W listopadzie 2008 ukazało się dwupłytowe wydawnictwo z kolędami i pastorałkami pt. "W dzień Narodzenia", na którą Gasz nagrał pięć kolęd: „Mędrcy świata, monarchowie”, „Hej, w dzień narodzenia”, „Feliz Navidad” José Feliciano, „Auld Lang Syne” i „We Wish You a Merry Christmas”.
21 stycznia 2009 na rynek muzyczny trafiła pięciopłytowa "Wielka Kolekcja - Najpiękniejsze przeboje" Rubika, gdzie Michał Gasz zaśpiewał utwory: „Oblubieniec” (solo), „Niech mówią, że to nie jest miłość” (duet z Zofią Nowakowską), „Psalm Kochania” (kwartet), „Psalm z bukietem konwalii” (duet z Z. Nowakowską), „Piosenka braci aniołów” (tercet), „Zdumienie” (solo), „To cała prawda” (kwartet), „Piosenka o nas” (duet z Martą Moszczyńską), „Litania dla każdzutkiego” (sextet), „Malwy i bzy” (duet z Z. Nowakowską), „Quo Vadis Domine?” (sextet), „Świat się nie kończy” (duet z Anną Lubieniecką), „Kropelka rosy”" (duet z Z. Nowakowską), „Miłość ocali świt” (solo) i „Habitat” (sextet). 
4 kwietnia 2009 odbyła się premiera oratorium "Santo Subito" stworzonego przez Rubika z udziałem Gasza i zrealizowanego w całości przez telewizję Polsat. Michał Gasz wykonał tu utwory takie jak: „Lolek”, „Teatr się otwiera”, „Habemus Papam”, „Papież pielgrzym”, „Nie wstydź się mówić, że kochasz”, „Miłość cierpliwa jest i niecierpliwa”, „Tatry strome jak krzyż”, „Modlitwa – spełnienie” i „Santo”. 
26 czerwca 2009 Michał Gasz wraz Piotrem Rubikiem i Zofią Nowakowską uczestniczył w festiwalu TOPtrendy 2009 z utworem „Nie wstydź się mówić, że kochasz”, a 6 sierpnia wykonał piosenkę na Sopot Hit Festiwal. 2 października ukazało się dwupłytowe dzieło z muzyką z widowiska "Santo Subito".
Kariera sceniczna.
8 kwietnia 2006 w Teatrze Rozrywki w Chorzowie zadebiutował w roli Tony’ego we współczesnej wersji musicalu "West Side Story", który reżyserował Laco Adamík. W warszawskim Teatrze Polonia śpiewał gościnnie podczas koncertu "Karaoke w teatrze – czyli śpiewać jak to łatwo powiedzieć" (2006) w reż. Magdy Umer. W chorzowskim Teatrze Rozrywki grał postać Waszyngtona Otisa w musicalu Josuy Williamsa "Canterville Ghost" (2007) według książki Oscara Wilde’a w reż. Dariusza Miłkowskiego. W Teatrze im. Adama Mickiewicza w Częstochowie wystąpił w widowisku śpiewno-muzycznym Leona Schillera "Kram z piosenkami" (2007) w reż. Laco Adamíka. W krakowskim Teatrze im. Juliusza Słowackiego zaśpiewał utwór „Błąkasz się królu krwawy” (muz. Janusz Grzywacz) w przedstawieniu galowym "Zaduszki – Wyspiański" (2007) w 100 rocznicę śmierci Stanisława Wyspiańskiego w reż. Krzysztofa Orzechowskiego.

</doc>
<doc id="915646" url="https://pl.wikipedia.org/wiki?curid=915646" title="Leopold Loeffler">
Leopold Loeffler



</doc>
<doc id="915647" url="https://pl.wikipedia.org/wiki?curid=915647" title="Parafia Matki Boskiej Bolesnej w Limanowej">
Parafia Matki Boskiej Bolesnej w Limanowej

Parafia Matki Boskiej Bolesnej w Limanowej – parafia rzymskokatolicka, należąca do dekanatu limanowskiego w diecezji tarnowskiej, będąca pierwszą parafią na terenie Limanowej. Parafia mieści się w centrum miasta przy ul. Jana Pawła II nr 1. 
Do parafii należą wierni z część miasta Limanowa oraz miejscowości: Lipowe, Mordarka, Sowliny (część) i Stara Wieś. Opiekę nad nią sprawują księża diecezjalni.
Odpust parafialny obchodzony jest w piątek przed Niedzielą Palmową (dawne święto Matki Bożej Bolesnej) oraz w czwartą niedzielę czerwca (jako pamiątka rekoronacji Piety z 1983 roku), zaś w dniach 15-22 września jest obchodzony Wielki Odpust Maryjny (jako pamiątka koronacji Piety z 1966 roku; 15 września jest obchodzone liturgiczne wspomnienie Matki Bożej Bolesnej). W niedzielę po zakończeniu Wielkiego Odpustu ma miejsce uroczysta i barwna procesja do Kaplicy Łaski, gdzie rozpoczął się kult Pani Limanowskiej. Ostatni odpust w Limanowej jest obchodzony w pierwszą niedzielę października, kiedy to w Limanowej oddaje się cześć Matce Bożej Różańcowej (jest to najstarszy odpust). 
Proboszczem parafii jest od 2010 ks. prałat Wiesław Piotrowski. 
Historia.
Pierwsza parafia w Limanowej powstała w roku 1513. Założona została przez Achacego Jordana herbu Trąby na jego ziemiach. Był on również fundatorem pierwszego drewnianego kościoła, konsekrowanego w 1558 przez biskupa Andrzeja z Pilzna. 
Zanim parafia otrzymała za patronkę Matkę Boską Bolesną, jej patronami byli: św. Mikołaj, św. Walenty i św. Wawrzyniec.
W początkach parafia limanowska administrowana była przez zakon "Marków" - kanoników regularnych kierujących się regułą św. Augustyna). Potem administrację nad parafią przejęła diecezja krakowska. Od roku 1786 w którym to utworzona została diecezja tarnowska, parafią kierują księża diecezji tarnowskiej. 
W roku 1892 limanowska parafia została stolicą dekanatu.
Kościół.
Pierwszy drewniany kościół spłonął w 1769, podczas pożaru miasta. Na jego miejsce zbudowano nową drewnianą świątynię, która przetrwała do roku 1909, kiedy to została rozebrana w celu udostępnienia placu pod budowę kolejnego kościoła, który przetrwał do dziś.
W latach 1911–1918 ówczesny proboszcz limanowski ks. prałat Kazimierz Łazarski wybudował nową świątynię z powszechnego w tamtym rejonie (piaskowca) według projektu architekta Zdzisława Mączeńskiego. Konsekracja kościoła odbyła się 6 października 1921, przez biskupa tarnowskiego Leona Wałęgę.
W dwusetną rocznicę pierwszej polskiej konstytucji, papież Jan Paweł II podniósł limanowski kościół do rangi bazyliki mniejszej.
Obecnie bazylika w Limanowej jest sanktuarium, w którym szczególną czcią otaczana jest figura Piety Limanowskiej.

</doc>
<doc id="915651" url="https://pl.wikipedia.org/wiki?curid=915651" title="Lee Nguyen">
Lee Nguyen

Lee Nguyễn (wiet. "Nguyễn Thế Anh", ur. 7 października 1986 w Richardson) – piłkarz amerykański pochodzenia wietnamskiego grający na pozycji ofensywnego pomocnika, zawodnik New England Revolution. W latach 2007–2016 reprezentant Stanów Zjednoczonych.
Życiorys.
Kariera klubowa.
Uważany za jeden z największy talentów w piłce nożnej Stanów Zjednoczonych Nguyen pochodzi z Teksasu. Swoją karierę rozpoczynał w klubie Dallas Texans, a następnie wyjechał na studia na Indiana University. Tam kopał piłkę w uniwersyteckiej drużynie Indiana University Hoosiers w lidze uniwersyteckiej o nazwie NCAA Soccer Championship. Grał na tyle dobrze, że dostał nagrodę „Freshman of The Year 2005” dla najlepszego pierwszoroczniaka ligi.
W styczniu 2006 Nguyen wyjechał na testy do holenderskiego PSV Eindhoven. Odbył dwie sesje treningowe pod okiem Guusa Hiddinka i niedługo potem podpisał 3,5 roczny kontrakt z klubem z Eindhoven. W Eredivisie zadebiutował 11 lutego w wygranym 1:0 meczu z Heraclesem Almelo (w 61. minucie zmienił rodaka, Damarcusa Beasleya). Był to jego jedyny mecz w sezonie 2005/2006, a z PSV wywalczył mistrzostwo Holandii. W sezonie 2006/2007 grał w rezerwach holenderskiego klubu i ani razu nie pojawił się na boiskach Eredivisie, nie miał więc udziału w zdobyciu drugiego z rzędu mistrzostwa Holandii.
W styczniu 2008 roku odszedł z PSV do duńskiego Randers FC. Pierwszy ligowy mecz zaliczył tam 20 marca 2008 przeciwko AGF (0:0). Przez rok w barwach Randers rozegrał 22 spotkania. W 2009 roku Nguyen podpisał kontrakt z wietnamskim Hoàng Anh Gia Lai, a w 2010 roku odszedł do Bình Dương FC. W 2012 roku został zawodnikiem New England Revolution. Następnie był zawodnikiem Los Angeles FC i Inter Miami CF.
8 września 2020 podpisał kontrakt z New England Revolution.
Kariera reprezentacyjna.
Karierę reprezentacyjną Nguyen rozpoczął od występów w reprezentacji USA U-18. Natomiast w 2005 roku został powołany do kadry U-20 na Mistrzostwa Świata U-20. Był tam jednak rezerwowym i zagrał w 2 meczach grupowych, a z USA odpadł w 1/8 finału po porażce 1:3 z Włochami.
W pierwszej reprezentacji Stanów Zjednoczonych 3 czerwca 2007 w wygranym 4:1 towarzyskim pojedynku z Chinami. W tym samym roku został powołany do kadry na Copa América. Wystąpił na nim meczach z Paragwajem (1:3) i Kolumbią (0:1). Tamten turniej zespół USA zakończył na fazie grupowej.

</doc>
<doc id="915656" url="https://pl.wikipedia.org/wiki?curid=915656" title="Wyborowa">
Wyborowa

Wyborowa – marka czystej wódki, produkowanej z żyta, przy wykorzystaniu trzystopniowego procesu destylacji, który nadaje jej charakterystyczny słodki smak i kremową konsystencję. Znak towarowy Wyborowa pochodzi od spirytusu wyborowego, używanego w procesie destylacji. Produkcję wódki Wyborowa rozpoczął w 1823 roku w Poznaniu żydowski przedsiębiorca Hartwig Kantorowicz. Wódka Wyborowa była jednym z pierwszych zarejestrowanych znaków towarowych polskich alkoholi. Wyborowa to także jedna z najstarszych, współcześnie produkowanych wódek w Polsce, należąca obecnie do międzynarodowej grupy Pernod Ricard.
Historia.
Receptura dla wódki Wyborowa została stworzona w 1926 roku przez Państwowy Monopol Spirytusowy. Do destylacji wódki Wyborowa używano wówczas najnowocześniejszej dostępnej technologii. Światową popularność Wyborowa zdobyła już w latach 20. i 30. XX wieku. W 1927 r. stała się pierwszą na świecie zarejestrowaną marką wódki i jednocześnie pierwszą marką wódki eksportowanej poza granice kraju produkcji.
W 1930 roku rozpoczęto eksport wódki Wyborowa do Francji, Belgii, Meksyku, Libanu, Syrii, Norwegii, Kanady, Brazylii. W tym czasie Wyborowa zdobyła swoje pierwsze międzynarodowe nagrody. W 1932 roku znak towarowy wódki Wyborowa zgłoszono do Urzędu Patentowego. Dla zmniejszenia kosztów transportu upoważniono 4 inne destylarnie w Polsce do produkcji wódki Wyborowa. W 1934 roku, po zakończeniu prohibicji, rozpoczęto eksport wódki do USA.
W roku 1937 wódka Wyborowa została wybrana przez Państwowy Monopol Spirytusowy, spośród 3 rodzajów czystych wódek, na produkt eksportowy. Wódka Wyborowa przeznaczona na eksport była produkowana z żyta. Wódka z ziemniaków przeznaczona była na rynek lokalny oraz do USA. Do końca lat 30. Wyborowa była eksportowana na 23 rynki. Pod koniec lat 30. miniaturki wódki Wyborowa były rozsyłane do polskich konsulatów, dla promocji Polski za granicą. Po zakończeniu II wojny światowej wódka Wyborowa ponownie została produktem eksportowym. W 1951 roku utworzono Poznańskie Zakłady Przemysłu Spirytusowego, znanego później jako Polmos Poznań, a obecnie Wyborowa S.A. W 1961 roku wznowiono eksport do importerów przedwojennych, zarówno w krajach kapitalistycznych, jak i w socjalistycznych. W latach 60. Wyborową serwowano na wielkich przyjęciach Paryża, Berlina, Nowego Jorku. W Rzymie powstał bar przy Piazza Navona, w którym Wyborową pito w specjalnych kieliszkach Rinaldi w kształcie menzurki. Przed podaniem mrożono je w naczyniu z kruszonym lodem.
W latach 70. i 80. XX wieku Wyborowa była sprzedawana tylko w wybranych sklepach w Polsce, obok najlepszych produktów importowanych. Jej cena podawana była w walutach obcych. W roku 1998 nastąpiła komercjalizacja Poznańskich Zakładów Przemysłu Spirytusowego Polmos. Dwa lata później Poznańskie Zakłady Przemysłu Spirytusowego S.A., w ramach podziału znaków towarowych, nabyły prawa do znaku towarowego wódka Wyborowa. Od tego momentu tylko one posiadały prawo do produkcji tej wódki (wcześniej każde przedsiębiorstwo Polmos mogło produkować tę markę).
W roku 2001 nastąpiła prywatyzacja Poznańskich Zakładów Przemysłu Spirytusowego Polmos S.A., a pakiet większościowy akcji został nabyty przez Pernod Ricard S.A. W tym samym roku zmieniono nazwę z Poznańskich Zakładów Przemysłu Spirytusowego Polmos S.A. na Wyborowa S.A. W 2013 przeniesiono rozlewanie i butelkowanie wódki Wyborowa do zakładu w Zielonej Górze, natomiast w Poznaniu pozostawiono produkcję spirytusu.
Obrót międzynarodowy.
Wyborowa niemal od początku swojego powstania była marką przeznaczoną na eksport.
Wódka Wyborowa, określana „autentyczną wódką z Polski” była podawana podczas wielu wyjątkowych wydarzeń, takich jak inauguracyjny lot Concordem w 1976 roku, podczas rozdania Oscarów w 2004 i 2005 roku lub podczas rozdania nagród MTV.
Wódka Wyborowa została nagrodzona 23-krotnie podczas wielu międzynarodowych targów. Według barmańskiego rankingu Hot Brands Drinks International 2010 jest też najbardziej cenioną polską wódką na świecie.
Wódka Wyborowa jest eksportowana do 77 krajów i należy do grona wciąż nielicznych polskich marek znanych na całym świecie. To największa marka wódki w Szwajcarii i we Włoszech, ma także bardzo silną pozycję w segmencie wódek premium w Meksyku, gdzie trafia ok. 20% jej produkcji. Cieszy się najwyższą dynamiką wzrostu we Francji oraz w Wielkiej Brytanii, a od wprowadzenia Wyborowej na rynek azjatycki w 2004 r. – także w Chinach.
Proces produkcji.
Proces produkcji wódki Wyborowa łączy w sobie tradycyjną recepturę wódki oraz najnowsze osiągnięcia technologiczne. Wódka Wyborowa posiada oznaczenie „Polska Wódka”, ponieważ jest produkowana wyłącznie w Polsce.
Wyborowa jest produkowana wyłącznie z polskiego żyta, pochodzącego z upraw w regionie Wielkopolski. Proces produkcji rozpoczyna się od selekcji najlepszych odmian żyta, mających gwarantować odpowiedni słodki smak oraz gęstą, aksamitną konsystencję.
Produkcja spirytusu odbywa się w dwóch etapach. Pierwszy z nich to produkcja spirytusu surowego w gorzelniach rolniczych z wykorzystaniem aparatu destylacyjnego. Wówczas tworzony jest właściwy charakter i styl, który ma istotny wpływ na smak i aromat produktu finalnego. Drugi etap to wielokrotna destylacja (rektyfikacja) spirytusu z gorzelni w zakładzie rektyfikacyjnym. Po rektyfikacji spirytus wysokoprocentowy jest rozcieńczany do mocy wódki do butelkowania (40% alkoholu).
Pozostałe informacje.
Pablo Picasso: „Największe osiągnięcia ostatniego półwiecza to: blues, kubizm i polska wódka”.
Wódka Wyborowa pojawia się w filmie Billy’ego Wildera „Miłość po południu”. Kiedy postacie grane przez Gary’ego Coopera i Audrey Hepburn znajdują się w pokoju hotelowym i otwierają mini-bar, sięga on właśnie po wódkę Wyborowa.
Wyborowa pojawia się także w filmie „Psy 2. Ostatnia krew” w reżyserii Władysława Pasikowskiego w kontekście słynnego cytatu: „Panie! Litra Wyborowej i ogórki!”
Zobacz też.
Fabryka wódek Franza Kantorowicza w Poznaniu

</doc>
<doc id="915657" url="https://pl.wikipedia.org/wiki?curid=915657" title="Goran Pandew">
Goran Pandew

Goran Pandew (maced. Горан Пандев, ur. 27 lipca 1983 w Strumicy) – macedoński piłkarz występujący na pozycji napastnika.
Życiorys.
Kariera klubowa.
W czasach juniorskich trenował w Bełasicy Strumica, klubie ze swojego rodzinnego miasta. Przed rozpoczęciem sezonu 2000/2001 dołączył do seniorskiego zespołu tego klubu. W 2001 roku został piłkarzem Interu Mediolan, stając się drugim po Darko Panczewie Macedończykiem w klubie Serie A. Od 1 sierpnia 2002 do 30 czerwca 2003 przebywał na wypożyczeniu w trzecioligowej Spezii Calcio. Następnie w sezonie 2003/2004 został wypożyczony do US Ancona 1905. W Serie A zadebiutował, grając w Anconie, 2 listopada 2003 w zremisowanym 0:0 meczu z AC Siena.
1 lipca 2004 odszedł do rzymskiego S.S. Lazio; w ramach tej samej transakcji zawodnikiem Interu został Dejan Stanković. Część praw do karty zawodniczej Pandewa nabyło Udinese Calcio. Została ona odkupiona przez rzymski klub w 2006 roku. W Lazio grał w sumie w latach 2004–2010, rozgrywając w tym czasie 159 meczów ligowych, w których zdobył 48 bramek. W sezonie 2008/2009 zdobył wraz z tym klubem Puchar Włoch (z 6 golami został najlepszym strzelcem tych rozgrywek), a następnie Superpuchar tego kraju. W 2009 roku domagał się zgody na transfer od władz klubu, które nie chciały obniżyć potencjalnej kwoty odstępnego poniżej 19 milionów euro. W odpowiedzi został wykluczony z kadry pierwszego zespołu i został zmuszony tym samym do trenowania indywidualnie. Mattia Grassani, pełnomocnik piłkarza, złożył wniosek o wszczęcie arbitrażu w tej sprawie. Piłkarz domagał się rozwiązania kontraktu. Władze ligi zarządziły zwolnienie Pandewa z kontraktu, dzięki czemu w grudniu 2009 został wolnym zawodnikiem.
4 stycznia 2010 powrócił na zasadzie wolnego transferu do Interu Mediolan. Podpisał z nim czteroipółletni kontrakt. Wraz z Interem w sezonie 2009/2010 świętował wygranie Ligi Mistrzów, wygranie mistrzostwa Włoch i Pucharu Włoch. Od 26 sierpnia 2011 do 30 czerwca 2012 był wypożyczony do SSC Napoli, a 6 czerwca 2012 został definitywnie wykupiony przez ten klub za około 7,5 miliona euro. Wraz z Napoli zdobył dwa Puchary Włoch: w sezonach 2011/2012 i 2013/2014. 1 września 2014 został piłkarzem tureckiego Galatasaray SK. W Süper Lig po raz pierwszy zagrał 13 września 2014 z Eskişehirsporem (0:0). Do gry wszedł w 76. minucie, zmieniając Buraka Yılmaza. W lidze tureckiej wystąpił czterokrotnie oraz zdobył mistrzostwo kraju. 7 lipca 2015 odszedł za darmo do Genoi CFC. Od 2022 roku jest zawodnikiem Parma Calcio 1913.
Kariera reprezentacyjna.
Występował w juniorskich i młodzieżowych kadrach Macedonii: do lat 17, 19 i 21. W seniorskiej reprezentacji zadebiutował 6 czerwca 2001 w zremisowanym 3:3 spotkaniu z Turcją w ramach eliminacji do Mundialu 2002. Z 38 strzelonymi golami jest najlepszym strzelcem w historii reprezentacji oraz z liczbą 122 występów zajmuje pierwsze miejsce w historii reprezentacji pod względem występów dla niej.
Życie prywatne.
W marcu 2009 został odznaczony przez prezydenta Branko Crwenkowskiego państwowym medalem. Jego brat, Saszko, również jest piłkarzem. Od 2019 Goran Pandew posiada również obywatelstwo włoskie.
W 2009 roku poślubił Nadię Skerlewą, z którą ma troje dzieci: syna Filipo oraz córki Anę i Sofię.
W 2010 roku założył w swojej rodzinnej Strumicy szkółkę piłkarską o nazwie Akademija Pandew. W jej ramach cztery lata później powstała seniorska drużyna, która w 2017 roku awansowała do najwyższej klasy rozgrywek piłkarskich w Macedonii Północnej, zaś dwa lata później wywalczyła swoje pierwsze trofeum – puchar kraju.

</doc>
<doc id="915659" url="https://pl.wikipedia.org/wiki?curid=915659" title="Spłukiwanie">
Spłukiwanie

Spłukiwanie, ablacja (łac. ablatio = odejście) – proces rzeźbotwórczy polegający na wymywaniu zwietrzeliny i gleby oraz ich przemieszczeniu w dół stoku przez wodę deszczową (ablacja deszczowa) lub roztopową (ablacja roztopowa). Spłukiwanie jest rodzajem erozji, choć według niektórych źródeł określanie go jako erozji wodnej gleby jest niezupełnie prawidłowe.
Czynniki mające wpływ na spłukiwanie.
Spłukiwanie jest typowe dla stoków bardziej stromych, na łagodniejszych często przechodzi w spełzywanie. Wielkość spłukiwania zależy od wielkości opadów lub roztopów – czym więcej wody, tym spłukiwanie jest silniejsze oraz szaty roślinnej, która przez system korzeniowy blokuje ruchy masowe. Spory wpływ ma również geomorfologia i geologia terenu, gdyż stoki bardziej strome oraz mało spójne są bardziej podatne na spłukiwanie. Najczęściej występuje na stokach lessowych, a także gliniastych o ubogiej pokrywie roślinnej; podatne na ablację są też stoki zaorane (ponieważ są pozbawione roślinności). Intensywność procesu jest zależna od ilości i natężenia opadów, a także od nachylenia stoku i rodzaju występującej na nim pokrywy roślinnej.
Wielkość spłukiwania nie zależy od strefy klimatycznej, gdyż występuje ono zarówno w strefie ciepłej jak i zimnej. Może jednak różnić się rodzajem. W strefie gorącej, w której nie występuje zamarzanie, dochodzi do spłukiwania deszczowego, szczególnie podczas gwałtownych burz. Z kolei w strefie zimnej dochodzi do spłukiwania roztopowego, kiedy to część ziemi jest jeszcze zamarznięta, a warstwa wierzchnia nie.
Spłukiwanie i inne procesy mogą prowadzić do powstania różnych form terenu – zarówno wklęsłych, np. rozłogów, jak i płaskich, np. równin denudacyjnych. Podczas spłukiwania mogą powstać liczne strugi, które z czasem mogą przekształcić się w wąwozy. 
Rodzaje spłukiwania.
Spłukiwanie można podzielić na:

</doc>
<doc id="915668" url="https://pl.wikipedia.org/wiki?curid=915668" title="Void (zespół muzyczny)">
Void (zespół muzyczny)

Void – amerykański zespół punkrockowy. Powstał w 1979 roku w Waszyngtonie założony przez wokalistę Johna Weiffenbacha, gitarzystę Bubbę Dupree, basistę Chrisa Stovera i perkusistę Seana Finnegana. W 1981 roku zespół związał się z firmą Dischord Records należącą do Iana MacKaye'a (pod jego opieką nagrali wcześniej swoje demo) i zadebiutował trzema utworami wydanymi na składance "Flex Your Head" (1982). We wrześniu 1982 ponownie weszli do studia i zarejestrowali 12 piosenek, które ukazały się na splicie z zespołem The Faith "Faith/Void split". W lecie 1983 roku nagrali materiał na drugi album, który miał się ukazać w barwach wytwórni "Touch &amp; Go Records" (jak dotąd nie został wydany z powodu braku zgody Dupree). Pod koniec tego samego roku zespół rozwiązał się. W 1992 firma "Eye 95 Records" wydała materiał demo nagrany w 1981 roku przez Void pt. "Condensed Flesh".
Dyskografia.
Albumy:
Składanki:

</doc>
<doc id="915669" url="https://pl.wikipedia.org/wiki?curid=915669" title="Wysoczyzna morenowa">
Wysoczyzna morenowa

Wysoczyzna morenowa – rozległe, niewysokie wzniesienie utworzone z materiału morenowego, otoczone przeważnie pradolinami.

</doc>
<doc id="915671" url="https://pl.wikipedia.org/wiki?curid=915671" title="TPChR">
TPChR



</doc>
<doc id="915678" url="https://pl.wikipedia.org/wiki?curid=915678" title="Zespół Szkół im. Stanisława Staszica">
Zespół Szkół im. Stanisława Staszica



</doc>
<doc id="915679" url="https://pl.wikipedia.org/wiki?curid=915679" title="Condensed Flesh">
Condensed Flesh

Condensed Flesh – album zespołu Void, wydany w 1992 roku przez firmę Eye 95 Records. Nagrań dokonano w Inner Ear Studios w listopadzie 1981 roku.

</doc>
<doc id="915680" url="https://pl.wikipedia.org/wiki?curid=915680" title="Casino Royale (film 1967)">
Casino Royale (film 1967)

Casino Royale – brytyjsko-amerykańska komedia surrealistyczna, nakręcona w 1967 roku. Scenariusz oparto na powieści o tym samym tytule. Film ten stanowi drugą z trzech nieoficjalnych produkcji (nakręconych poza wytwórnią EON Productions) o przygodach brytyjskiego agenta Jamesa Bonda. W rolę 007 wcielił się tu David Niven, uważany przez Iana Fleminga za aktora idealnie pasującego do postaci agenta.
Fabuła.
W związku ze śmiercią 11 agentów i zagrożeniem dla globalnej równowagi, jakie stanowi SMIERSZ, M wraz z szefami CIA i KGB decydują o przywróceniu do służby agenta 007. Ten, mając przeciwko sobie cała armię kobiet – agentów, grającego w bakarata iluzjonistę (Orson Welles) i neurotycznego megalomana (Woody Allen), postanawia, by wszyscy agenci (nawet płci żeńskiej) byli znani jako James Bond, co utrudni identyfikację właściwego 007. Inny gracz w bakarata, Evelyn Tremble (Peter Sellers), dostaje zadanie infiltracji centrum tajnej organizacji, lecz wcześniej musi ukończyć szkolenie u prawdziwego Jamesa Bonda.

</doc>
<doc id="915685" url="https://pl.wikipedia.org/wiki?curid=915685" title="Park Antoniuk">
Park Antoniuk

Park Antoniuk – położony w Białymstoku jest najmłodszym parkiem (stan z 2010) na terenie miasta o powierzchni 18 ha.
Historia parku.
Powstał w II połowie lat 70. XX wieku w celu zapewnienia warunków do odpoczynku i rekreacji mieszkańcom osiedla Przyjazń (obecnie Antoniuk, Dziesięciny I, Wysoki Stoczek i Młodych). Położony przy ul. Wierzbowej w dolinie rzeki Białej. Wybudowali go, podczas zajęć praktycznych, w czynie społecznym uczniowie pobliskiego Zespołu Szkół Melioracji Wodnych.
W parku znajduje się plac zabaw dla dzieci, sad z wieloma gatunkami drzew owocowych i górka do zjazdów zimą na sankach.

</doc>
<doc id="915686" url="https://pl.wikipedia.org/wiki?curid=915686" title="Bitwa pod Champaubert">
Bitwa pod Champaubert

Bitwa pod Champaubert (fr. "Bataille de Champaubert") – starcie zbrojne, które miało miejsce 10 lutego 1814 w końcowym okresie wojen napoleońskich, będące jedną z wygranych bitew błyskotliwej kampanii sześciodniowej cesarza Napoleona.
Na Paryż maszerowały dwie potężne armie sprzymierzonych – armia feldmarszałka Blüchera (100 000 żołnierzy) szła doliną Marny, a armia feldmarszałka Schwarzenberga (130 000 żołnierzy) doliną Sekwany. Między obu tymi armiami posuwał się rosyjski korpus dowodzony przez generała Wittgensteina. 
By osłonić się przed Schwarzenbergiem Napoleon zostawił na linii Sekwany korpusy marszałków Victora i Oudinota (razem 15 000 żołnierzy), a sam z resztą sił (30 000 żołnierzy i 120 dział) ruszył 7 lutego z Troyes przeciwko Blücherowi. Składający się z dwóch dywizji korpus marszałka Marmonta ruszył przez Sézanne do Champaubert, gdzie znajdowała się część korpusu generała Ołsufiewa (3700 żołnierzy). 
Ołsufiew przyjął bitwę 10 lutego i został doszczętnie rozbity. Szarżował tu szwadron służbowy 1 Pułku Szwoleżerów-Lansjerów Gwardii Cesarskiej pod Skarżyńskim i 8 Pułk Szwoleżerów-Lansjerów pod Łubieńskim. Większość żołnierzy rosyjskich zginęła, została ranna lub dostała się do niewoli. Do francuskiej niewoli dostał się także generał Ołsufiew. 
Blücher nie przyszedł rosyjskiemu korpusowi z pomocą, ale wysłał korpusy generałów Kleista i Kapcewicza na Fère-Champenoise, by nawiązać kontakt z armią Schwarzenberga. Dzięki zwycięstwu pod Champaubert armia Blüchera została rozdzielona, dając w ten sposób Napoleonowi większe pole manewru.

</doc>
<doc id="915690" url="https://pl.wikipedia.org/wiki?curid=915690" title="Obróbka posttranskrypcyjna">
Obróbka posttranskrypcyjna

Obróbka posttranskrypcyjna – obróbka, dzięki której z uzyskanego w procesie transkrypcji pre-mRNA powstaje dojrzały mRNA. 
Obróbka posttranskrypcyjna polega na:

</doc>
<doc id="915696" url="https://pl.wikipedia.org/wiki?curid=915696" title="Wysokie stanowisko państwowe">
Wysokie stanowisko państwowe

Wysokie stanowiska państwowe – zgodnie z uchyloną 24 marca 2009 ustawą z dnia 24 września 2006 o państwowym zasobie kadrowym i wysokich stanowiskach państwowych były to następujące kierownicze stanowiska państwowe:

</doc>
<doc id="915697" url="https://pl.wikipedia.org/wiki?curid=915697" title="Cromwell Stone">
Cromwell Stone

Cromwell Stone (fr. "Cromwell Stone") – francuskojęzyczna seria komiksowa autorstwa niemieckiego rysownika i scenarzysty Andreasa Martensa, opublikowana przez wydawnictwo Delcourt w latach 1984–2004. Po polsku ukazała się zbiorczo w jednym tomie w 2007 roku nakładem wydawnictwa Egmont Polska w kolekcji "Plansze Europy".
Fabuła.
Seria rozgrywa się na przestrzeni kilku dekad pierwszej połowy XX wieku. Cromwell Stone jest jednym z pasażerów statku wypuszczonych na wolność po opanowaniu go przez zbuntowaną załogę. Okazuje się jednak, że w kolejnych latach ginie w tajemniczych okolicznościach większość z ocalałych. Stone przeczuwa, że może być następnym.

</doc>
<doc id="915706" url="https://pl.wikipedia.org/wiki?curid=915706" title="Marie-Dominique Chenu">
Marie-Dominique Chenu

Marie-Dominique Chenu OP (ur. 7 stycznia 1895, zm. 11 lutego 1990) – francuski dominikanin, teolog, przełożony zakonnego centrum formacyjnego w Le Saulchoir, koło Paryża. Przedstawiciel chrześcijańskiego egzystencjalizmu. Deklarował łączność z filozofią św. Tomasza z Akwinu poprzez podobieństwo postaw i ducha, a nie poprzez kontynuację jego doktryny. Uważał, że myśl teologiczna winna być solidarna ze swoją epoką, zajmował się wieloma kwestiami społeczno-politycznymi. Jako twórca tzw. teologii pracy oddziaływał na rozwijający się 1943-1954 francuski ruch księży-robotników.

</doc>
<doc id="915709" url="https://pl.wikipedia.org/wiki?curid=915709" title="Tercja (geografia)">
Tercja (geografia)

Tercja geograficzna – jednostka do pomiaru kątów pomiędzy równikiem a równoleżnikiem przechodzącym przez dany punkt na Ziemi (szerokość geograficzna) lub południkiem zerowym a południkiem przechodzącym przez dany punkt na Ziemi (długość geograficzna). 
1 tercja = 60 kwart = 1/60 sekundy = 1/3600 minuty = 1/216000 stopnia, czyli 1‴ = 60⁗ = 1/60″ = 1/3600′ = 1/216000°
Tercja szerokości geograficznej.
Na powierzchni Ziemi odcinek jednej tercji geograficznej równa się 0,514 m wzdłuż każdego południka.
Tercja długości geograficznej.
Podobną wartość osiąga na obwodzie równika (0,515 m), jednak wraz ze wzrostem szerokości geograficznej odcinek tercji kątowej na obwodach kolejnych równoleżników jest coraz mniejszy, a na samych biegunach geograficznych skraca się do zera.

</doc>
<doc id="915710" url="https://pl.wikipedia.org/wiki?curid=915710" title="Lazne Bohdanec">
Lazne Bohdanec



</doc>
<doc id="915712" url="https://pl.wikipedia.org/wiki?curid=915712" title="Nowe Wikrowo">
Nowe Wikrowo

Nowe Wikrowo – wieś w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego. Miejscowość leży w historycznym regionie Prus Górnych.
W miejscowości brak zabudowy.

</doc>
<doc id="915714" url="https://pl.wikipedia.org/wiki?curid=915714" title="Nawty">
Nawty

Nawty – osada w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="915718" url="https://pl.wikipedia.org/wiki?curid=915718" title="Łukowska Równina">
Łukowska Równina



</doc>
<doc id="915723" url="https://pl.wikipedia.org/wiki?curid=915723" title="Vlad">
Vlad

Vlad – francuskojęzyczna seria komiksowa autorstwa scenarzysty Yves'a Swolfsa i rysownika Ernera Goelena tworzącego pod pseudonimem Griffo, wydawana w latach 2000–2006 przez belgijskie wydawnictwo Le Lombard. Po polsku ukazały się cztery tomy serii nakładem wydawnictwa Egmont Polska. 
Streszczenie.
"Vlad" to sensacyjno-futurystyczna seria, rozgrywająca się w ogarniętej chaosem Rosji XXI wieku, która targana jest walkami pomiędzy mafijnymi bossami, przekupnymi politykami i islamskimi ekstremistami. Vlad, weteran wojenny, zostaje spadkobiercą fortuny swej zmarłej matki. Jest tylko jeden warunek: musi znaleźć swego zaginionego brata bliźniaka, o którym wiadomo, że zniknął z mafijnymi pieniędzmi i walizką zawierającą ważne dokumenty. 

</doc>
<doc id="915727" url="https://pl.wikipedia.org/wiki?curid=915727" title="Siedlisko (powiat elbląski)">
Siedlisko (powiat elbląski)

Siedlisko – osada w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego.
Zobacz też: Siedlisko

</doc>
<doc id="915728" url="https://pl.wikipedia.org/wiki?curid=915728" title="Ian Rogers">
Ian Rogers

Ian Rogers (ur. 24 czerwca 1960 w Hobart na Tasmanii) – australijski szachista i trener szachowy, arcymistrz od 1985 roku.
Kariera szachowa.
Jest najbardziej utytułowanym australijskim szachistą. Pierwszy tytuł mistrza kraju zdobył w roku 1976, w kategorii juniorów. Czterokrotnie sięgał po złote medale w mistrzostwach seniorów (1980, 1986, 1998, 2006), w 1993 triumfował w turnieju "Australian Open", natomiast w 1989, 1994 i 1998 - w "Australian Grand Prix". Od końca lat 80. znajduje się w ścisłej krajowej czołówce, przez wiele lat będąc liderem reprezentacji. W roku 1985 został drugim Australijczykiem (po Walterze Browne), któremu Międzynarodowa Federacja Szachowa przyznała tytuł arcymistrza. Pomiędzy 1978 a 2006 rokiem czternastokrotnie wystąpił na szachowych olimpiadach (w tym 12 razy na I szachownicy) i pod tym względem jest rekordzistą wśród australijskich szachistów. Dwukrotnie startował w turniejach międzystrefowych (eliminacjach mistrzostwa świata) rozgrywanych systemem szwajcarskim, nie osiągając sukcesów (1990 Manila - 49. miejsce, 1993 Biel/Bienne - 43. miejsce).
Odniósł wiele sukcesów w turniejach międzynarodowych, zwyciężając bądź dzieląc I miejsca w m.in.
Sydney (1979, 1992), Melbourne (1983, mistrzostwa Commonwealth), Nuoro (1984), Kalkucie (1988), Mendrisio (1988), Groningen (1988, 1989, 1990), Genewie (1990), Brnie (1991), Budapeszcie (1991), Auckland (1992), Cebu City (1992), Wijk aan Zee (1993, 1997), Dżakarcie (1993), Lázně Bohdaneč (1994), Gausdal (1996) oraz Biel/Bienne (1996). W 2002 po raz kolejny podzielił I m. w Wijk aan Zee, natomiast w 2005 zwyciężył (wspólnie z Eugenio Torre) w Bangkoku. W 2007 r. zajął I m. w Canberze.
Najwyższy ranking w karierze osiągnął 1 stycznia 1999 r., z wynikiem 2618 punktów zajmował wówczas 52. miejsce na światowej liście FIDE, jednocześnie zajmując 1. miejsce wśród australijskich szachistów).

</doc>
<doc id="915730" url="https://pl.wikipedia.org/wiki?curid=915730" title="Australijscy arcymistrzowie szachowi">
Australijscy arcymistrzowie szachowi

Lista australijskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Australii reprezentowali tylko w pewnym okresie swojego życia.

</doc>
<doc id="915733" url="https://pl.wikipedia.org/wiki?curid=915733" title="Cieszyniec">
Cieszyniec

Cieszyniec – wieś w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="915735" url="https://pl.wikipedia.org/wiki?curid=915735" title="Klekotki">
Klekotki



</doc>
<doc id="915736" url="https://pl.wikipedia.org/wiki?curid=915736" title="Cascades de Karfiguéla">
Cascades de Karfiguéla

Cascades de Karfiguéla zwane też Cascades de Banfora – wodospady w południowo-zachodniej części Burkina Faso, około 10 km na północ od miasta Banfora, jeden z najważniejszych celów turystycznych w kraju. Wody rzeki Komoé spadają tu na równinę po piaskowcowych skałach pasma "Chaîne de Banfora". 
Dla ochrony miejscowej flory i fauny założono tu rezerwat przyrody "Réserve des Cascades de Banfora".

</doc>
<doc id="915740" url="https://pl.wikipedia.org/wiki?curid=915740" title="Cascades de Banfora">
Cascades de Banfora



</doc>
<doc id="915741" url="https://pl.wikipedia.org/wiki?curid=915741" title="Wieczna wojna (komiks)">
Wieczna wojna (komiks)

Wieczna wojna (tytuł oryginału: "La guerre éternelle") – francuska seria komiksowa z gatunku science-fiction, której autorami są Joe Haldeman (scenariusz) i Marvano (adaptacja tekstu pierwotnego i rysunki), zrealizowana na podstawie powieści Haldemana pod tym samym tytułem. W oryginale ukazała się w latach 1988–1989 nakładem wydawnictwa Dupuis. Po polsku została wydana po raz pierwszy w magazynie „Komiks” w latach 1990–1991. W 2009 nakładem Egmont Polska ukazało się wydanie zbiorcze z poprawionym tłumaczeniem. Kontynuacją "Wiecznej wojny" jest seria "Wieczna wolność".
Fabuła.
W 2010 grupa żołnierzy szkoli się, by stworzyć pierwszą drużynę gwiezdnych wojowników. Wśród rekrutów jest William Mandella, szeregowiec, który pragnął zostać fizykiem, a nie żołnierzem. W tym czasie statek kosmiczny z Ziemi zostaje zniszczony przez nieznane istoty. Wybucha ponadtysiącletnia wojna.

</doc>
<doc id="915742" url="https://pl.wikipedia.org/wiki?curid=915742" title="Cascades de Karfiguela">
Cascades de Karfiguela



</doc>
<doc id="915744" url="https://pl.wikipedia.org/wiki?curid=915744" title="Wodospady Karfiguéla">
Wodospady Karfiguéla



</doc>
<doc id="915745" url="https://pl.wikipedia.org/wiki?curid=915745" title="Bonawentura Metler">
Bonawentura Metler

Bonawentura Metler (ur. 7 lipca 1866 w Ciążeniu, zm. 2 września 1939 w Jaworznie) – polski duchowny katolicki, astronom, podróżnik.
Życiorys.
Młodość i edukacja.
Syn Bernarda i Marii z Winnickich. W 1883 roku ukończył Męskie Gimnazjum Klasyczne w Kaliszu. Wstąpił do Wyższego Seminarium Duchownego we Włocławku, a w kolejnych latach studiował najpierw w Petersburgu, następnie w Europie Zachodniej – w Rzymie, Monako, Paryżu, Londynie, Innsbrucku, Oksfordzie. Poza teologią studiował także nauki przyrodnicze. Biegle posługiwał się językiem francuskim, angielskim i niemieckim, znał także rosyjski, włoski oraz łacinę i grekę. W 1904 roku rozpoczął studia w zakresie astronomii na Wydziale Matematycznym na Sorbonie, m.in. pod kierunkiem Camilla Flammariona.
Działalność naukowa.
W 1902 roku brał udział w wyprawie naukowej na Ocean Indyjski, przeprowadzając badania nad stanem fauny w tym oceanie. Owocem tych prac było dzieło "Les Algues Marines – l’Ocean Indien 1902", wydane w Australii. Po powrocie do Polski w 1908 roku zabiegał w urzędzie miejskim w Częstochowie o zorganizowanie obserwatorium astronomicznego, w którym zostałby zainstalowany jego teleskop. W dniach od 7 do 10 kwietnia 1919 brał udział w Zjeździe dla Organizacji Nauki w Polsce, który odbył się w Warszawie. Sądził, iż było to ukoronowanie jego działalności naukowej. 25 lutego 1923 roku założył Komitet Organizacyjny Polskiego Popularnego Towarzystwa Astronomicznego w Częstochowie. W 1928 roku doprowadził do otwarcia obserwatorium astronomicznego w Parku im. Stanisława Staszica, którego był pierwszym kierownikiem.
Działalność duszpasterska i pedagogiczna.
18 listopada 1888 w Gorycji we Włoszech otrzymał święcenia kapłańskie. Gdy powrócił do Polski 17 kwietnia 1908 roku biskup Stanisław Zdzitowiecki, mianował go nauczycielem religii w szkołach ludowych w Częstochowie. Zamieszkał w domu sióstr szarytek przy ulicy Wieluńskiej, gdzie miał małe obserwatorium astronomiczne. Po kilku latach został prefektem w szkołach średnich. W uznaniu za działalność pedagogiczną i studia zagraniczne 13 lipca 1914 roku mianowany kanonikiem honorowym w kapitule kolegiackiej w Kaliszu. Po wybuchu I wojny światowej wyjechał do Ameryki, skąd powrócił w maju 1918 roku. Wówczas został mianowany proboszczem w parafii Garnek k. Radomska, a następnie 19 marca 1919 roku – proboszczem w parafii Kruszyna. Tutaj zachorował na tzw. hiszpankę i zapalenie płuc. Na leczenie wyjechał do Francji, a po powrocie w 1923 pragnął przenieść się do Częstochowy, ale biskup nie wyraził zgody. Zapadający na chorobę gardła i płuc Metler leczył się z Zakopanem. Po utworzeniu diecezji częstochowskiej w 1925 biskup Teodor Kubina zgodził się na jego działalność w Częstochowie, ale nie chciał powierzyć mu duszpasterstwa w parafii częstochowskiej. 14 maja 1932 roku został proboszczem w parafii Maluszyn, a 18 czerwca 1934 roku – proboszczem w parafii Parzymiechy.
Śmierć.
W pierwszym dniu II wojny światowej został aresztowany w Parzymiechach przez Niemców pod zarzutem, iż z kościelnej wieży ostrzeliwano żołnierzy Wehrmachtu. 2 września 1939 roku został rozstrzelany przy cmentarzu w Jaworznie koło Wielunia. Zginął wraz ze swoimi współpracownikami: wikariuszem – ks. Andrzejem Daneckim i organistą – Ignacym Sobczakiem. Po ekshumacji pochowany na cmentarzu w Parzymiechach.

</doc>
<doc id="915746" url="https://pl.wikipedia.org/wiki?curid=915746" title="Wodospady Karfiguela">
Wodospady Karfiguela



</doc>
<doc id="915748" url="https://pl.wikipedia.org/wiki?curid=915748" title="Wodospady Banfora">
Wodospady Banfora



</doc>
<doc id="915749" url="https://pl.wikipedia.org/wiki?curid=915749" title="Klekotki (Skowrony)">
Klekotki (Skowrony)

Klekotki – część wsi Skowrony w Polsce, położona w województwie warmińsko-mazurskim, w powiecie elbląskim, w gminie Godkowo, w historycznym regionie Prus Górnych.
Zespół młyński z końca XVII w, obecnie hotel. 
W latach 1975–1998 Klekotki administracyjnie należaya do województwa elbląskiego. 

</doc>
<doc id="915753" url="https://pl.wikipedia.org/wiki?curid=915753" title="Ronald Knox">
Ronald Knox

Ronald Arbuthnott Knox (ur. 17 lutego 1888 w Leicesterze, Leicestershire, zm. 24 sierpnia 1957) – angielski teolog, ksiądz katolicki, autor książek religijnych i powieści kryminalnych. 
Był czwartym synem Ellen Penelope French i Edmunda Arbuthnotta Knoxa, późniejszego biskupa Manchesteru. Od 1900 roku kształcił się w ekskluzywnej szkole średniej w Eton, gdzie wydawał pismo „The Outsider”. Swoją pierwszą książkę pt. "Signa Severa" będącą zbiorem angielskich, greckich i łacińskich wierszy opublikował w 1906 roku. W 1910 roku otrzymał bakalaureat z filozofii i filologii klasycznej w Balliol College w Oxfordzie. Duchownym anglikańskim został w roku 1911. Pełnił służbę wojskową podczas I wojny światowej. Na katolicyzm przeszedł w roku 1917, zrezygnował z kariery akademickiej. Rok później został wyświęcony na księdza katolickiego. W latach 1926-1939 pracował na Oxfordzkim Uniwersytecie jako kapelan, później udał się do Shropshire i zajął się tłumaczeniem Pisma Świętego. Nowy Testament ukazał się w 1944 roku, a Stary Testament w 1949.

</doc>
<doc id="915754" url="https://pl.wikipedia.org/wiki?curid=915754" title="Wtórnik">
Wtórnik



</doc>
<doc id="915756" url="https://pl.wikipedia.org/wiki?curid=915756" title="GTA II">
GTA II



</doc>
<doc id="915762" url="https://pl.wikipedia.org/wiki?curid=915762" title="Wieczna wolność (komiks)">
Wieczna wolność (komiks)

Wieczna wolność (tytuł oryginału: "Libre à jamais") – francuska seria komiksowa z gatunku science-fiction autorstwa Joego Haldemana (scenariusz) i Marvano (rysunki), opublikowana w oryginale w latach 2002–2003 przez wydawnictwo Dargaud. Po polsku ukazała się nakładem wydawnictwa Egmont Polska. "Wieczna wolność" jest kontynuacją serii "Wieczna wojna", zrealizowanej przez Marvano i Haldemana na podstawie powieści Haldemana pod tym samym tytułem.
Streszczenie.
Zakończyła się wojna między ludźmi a Bykarianami, opowiedziana w serii "Wieczna wojna". Cena pokoju była wysoka: ludzkość musiała zaakceptować sposób życia nowych przyjaciół. Oznaczało to, że miliardy ludzi stały się częściami jednej, zbiorowej świadomości. Ten genetycznie zunifikowany byt nosi nazwę Człowiek. Tymczasem na odległej planecie mieszka wciąż kilkuset ludzi rozmnażających się płciowo, będących dla Człowieka rezerwuarem genetycznym. Zostają oni postawieni przed wyborem: albo poddadzą się manipulacji genetycznej i zostaną częścią Człowieka, albo zostaną wysterylizowani. Postanawiają w sprytny sposób sprzeciwić się narzuconemu im losowi: wsiadają na niszczejący na orbicie statek kosmiczny, rozwijający podświetlną prędkość, i wyprawiają się na kilka miesięcy w kosmos i z powrotem, spodziewając się, że zastaną ludzkość postarzałą o kilkaset lat i całkiem zmienioną sytuację.

</doc>
<doc id="915772" url="https://pl.wikipedia.org/wiki?curid=915772" title="Infliximab">
Infliximab



</doc>
<doc id="915776" url="https://pl.wikipedia.org/wiki?curid=915776" title="Kazimierz Buchała">
Kazimierz Buchała

Kazimierz Buchała (ur. 6 lutego 1924 w Gierałtowicach, zm. 7 września 2002) – polski prawnik, nauczyciel akademicki Uniwersytetu Jagiellońskiego w Krakowie, profesor nauk prawnych specjalizujący się w prawie karnym materialnym, sędzia, adwokat, sędzia Trybunału Konstytucyjnego.
Życiorys.
Absolwent Wydziału Prawa UJ (1950). Uzyskał stopień naukowy doktora nauk prawnych w 1959, a w 1964 doktora habilitowanego. W 1972 uzyskał tytuł profesora nadzwyczajnego, a w 1977 profesora zwyczajnego.
Sędzia Sądu Wojewódzkiego w Krakowie w latach 1951–1952. W 1953 roku wstąpił do PZPR (wcześniej, od 1949 należał do ZSL).
Wpisany na listę adwokatów w 1953. Od 1953 do 1967 Dziekan Okręgowej Rady Adwokackiej w Krakowie. W latach siedemdziesiątych oraz w latach 1983–1986 członek Prezydium Naczelnej Rady Adwokackiej (w latach 1981–1983 Prezes Rady).
Kierownik Katedry Prawa Karnego Wydziału Prawa UJ (1967–1970 oraz od 1981). Dziekan Wydziału Prawa Uniwersytetu Jagiellońskiego w latach 1968–1972. Od 1970 do 1981 dyrektor Instytutu Prawa Karnego. Od 1977 do 1981 pełnił funkcję I sekretarza Komitetu Uczelnianego PZPR na UJ. Członek Rady Konsultacyjnej przy Przewodniczącym Rady Państwa PRL Wojciechu Jaruzelskim z ramienia PZPR (1986–1989).
Członek Zarządu Głównego Związku Prawników Polskich (1954–1958, 1964–1971). Członek Komitetu Nauk Prawnych Polskiej Akademii Nauk (od 1969) i Rady Legislacyjnej przy Prezesie Rady Ministrów (1975–1980 oraz od 1982). Sędzia Trybunału Konstytucyjnego w latach 1985–1989. Uczestniczył w obradach Okrągłego Stołu w podzespole do spraw reformy prawa i sądów.
Autor ponad 900 prac, w tym ponad 100 rozpraw i artykułów z dziedziny prawa karnego. Był odznaczony Krzyżem Komandorskim z Gwiazdą i Krzyżem Kawalerskim Orderu Odrodzenia Polski, Złotym i Brązowym Krzyżem Zasługi, Medalami 10-lecia i 30-lecia Polski Ludowej oraz odznaczeniami resortowymi.
Był promotorem w wielu przewodach doktorskich. Jego doktorantami byli m.in. Piotr Wiatrowski, Maria Szewczyk i wielu innych.

</doc>
<doc id="915778" url="https://pl.wikipedia.org/wiki?curid=915778" title="Lincoln (piłkarz)">
Lincoln (piłkarz)

Lincoln, właśc. Cássio de Souza Soares (ur. 22 stycznia 1979 w Sao Bras do Suacui) – brazylijski piłkarz, grający na pozycji ofensywnego pomocnika. Występował w barwach w 1. FC Kaiserslautern i Atlético Mineiro. Do lata 2007 roku grał w niemieckim klubie FC Schalke 04, a następnie podpisał kontrakt z tureckim Galatasaray SK. Od 2012 roku gra w Cotiriba Foot Ball Club.

</doc>
<doc id="915780" url="https://pl.wikipedia.org/wiki?curid=915780" title="Dallas Barr">
Dallas Barr

Dallas Barr – seria komiksowa autorstwa belgijskiego rysownika i scenarzysty Marvano (Marka van Oppena), wydana w siedmiu tomach w latach 1996–2005 nakładem wydawnictw Dupuis (tomy 1–5) i Le Lombard (tomy 6–7). Seria jest adaptacją powieści science-fiction "Buying Time" Joego Haldemana z 1989. Polskie tłumaczenie "Dallasa Barra" ukazało nakładem Egmont Polska w jednym zbiorczym tomie.
Fabuła.
Bohaterem serii jest Dallas Barr, mający 132 lata. Akcja rozgrywa się w drugiej połowie XXI wieku w świecie, w którym genialny naukowiec Juliusz Stileman wynalazł kurację odmładzającą. Można z niej skorzystać, jeśli zapłaci się minimum 1 milion funtów brytyjskich. Każda kuracja odbudowuje tkanki i nadaje młodzieńczą sprawność narządom, jednak wystarczy tylko na 10 lat – po ich upływie, jeśli pacjent nie zastosuje kolejnego zabiegu, gwałtownie starzeje się i umiera. Tytułowy Dallas Barr, aby zarobić na kurację, wykonuje tajne i niebezpieczne zadania zlecone mu przez Stilemana.

</doc>
<doc id="915783" url="https://pl.wikipedia.org/wiki?curid=915783" title="IV Liceum Ogólnokształcące im. Stanisława Staszica w Sosnowcu">
IV Liceum Ogólnokształcące im. Stanisława Staszica w Sosnowcu

IV Liceum Ogólnokształcące z Oddziałami Dwujęzycznymi im. Stanisława Staszica w Sosnowcu – sosnowiecka szkoła średnia, o ponadstuletniej tradycji, zajmująca czołowe miejsca w rankingach szkół średnich, zrzeszona w Towarzystwie Szkół Twórczych. Cechą, która odróżnia szkołę od innych liceów w regionie jest tradycja noszenia przez jej uczniów charakterystycznych mundurków. W roku szkolnym 2005/2006 przy liceum zostało utworzone Gimnazjum Dwujęzyczne nr 25, obie szkoły utworzyły Zespół Szkół Ogólnokształcących nr 15. Plac na którym stoi liceum nosi nazwę Waldemara Zillingera – znanego fizyka i zasłużonego dyrektora szkoły.
Historia.
Rodowód szkoły, podobnie jak III Liceum Ogólnokształcącego im. Bolesława Prusa, sięga 1894, gdy dzięki niemieckiemu przemysłowcowi Henrykowi Dietlowi otwarto Sosnowiecką Szkołę Realną w obecności przedstawiciela carskiej Rosji (pod której zaborem znajdował się w tych czasach Sosnowiec) i licznie zgromadzonych mieszkańców miasta. Była to pierwsza szkoła średnia w Zagłębiu Dąbrowskim. W 1898 oddano do jej użytku okazały gmach w stylu neorenesansowym, który był siedzibą szkoły do 1970. Dzięki prywatnemu niemieckiemu charakterowi finansowania szkoły, naciski rusyfikacyjne były w niej o wiele mniejsze niż w innych szkołach Kongresówki, uczniowie mogli na przerwach używać ojczystego języka, jednak oczywiście wykładano, zgodnie z prawem, po rosyjsku.
Jeszcze przed 1900 wśród uczniów sosnowieckiej Szkoły Realnej powstawały tajne kółka młodzieżowe o charakterze patriotyczno–społecznym i samokształceniowym. Wydawano też tajne pismo "Węzeł". W 1905 wybuchł strajk polskich robotników, w imię całkowitego wyzwolenia szkolnictwa spod wpływów rusyfikacji, utworzenia polskiej biblioteki i obowiązkowego nauczania dla wszystkich. Patriotycznie nastawiona młodzież rozpoczęła równolegle strajk szkolny przeciw rosyjskiemu zaborcy w obronie języka polskiego i narodowego charakteru szkoły. Strajki zostały jednak stłumione, został też zabity uczeń Szkoły Realnej, Aleksander Malewicz. Było to wielkim wstrząsem dla innych uczniów, którzy zaprzestali uczęszczania na lekcje do szkoły, tworząc tajne komplety. Gdy fala rewolucyjna opadła, rodzice zainteresowani nauką dzieci w polskiej szkole utworzyli Gimnazjum Klasyczne, a następnie przekształcili je w Szkołę Handlową. Udało się uzyskać możliwość nauczania w języku polskim. Szkoła Realna nadal uczyła po rosyjsku, lecz została zamknięta przez Niemców w czasie I wojny światowej.
W 1916 przemianowano Szkołę Handlową na drugą w Sosnowcu (po "Prusie") 8–klasową Wyższą Szkołę Realną, i nadano jej imię Stanisława Staszica. Po zakończeniu wojny i odzyskaniu niepodległości, Ministerstwo Wyznań Religijnych i Oświecenia Publicznego zarządzeniem organizacyjnym, wydanym 9 września 1919 uznało szkołę tę za państwową i nadało jej nazwę Gimnazjum Państwowe im. Stanisława Staszica z siedzibą, w okazałym budynku dawnej Szkoły Realnej.
Tymczasem na oddalonym o kilka kilometrów Śląsku wrzała walka. Uczniowie starszych klas zaciągali się do oddziałów powstającego Wojska Polskiego, zaś część ochotników przedostała się przez kordony graniczne, by walczyć o polski Śląsk. Dwaj uczniowie – Edward Stacherski i Stanisław Latosiński polegli w walce. Mimo upaństwowienia szkoły nauka była płatna. Opłata roczna na rzecz szkoły była wysoka, równa miesięcznej pensji dobrze zarabiającego urzędnika. Uczniowie ubożsi otrzymywali zniżki opłat, część z nich zarabiała na czesne udzielając korepetycji.
Zarządzeniem Ministra Wyznań Religijnych i Oświecenia Publicznego z 1937 zostało utworzone „II Państwowe Liceum i Gimnazjum im. Stanisława Staszica w Sosnowcu” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter męski, a wydział liceum ogólnokształcącego był prowadzony w typie matematycznym i matematyczno-przyrodniczym. Pod koniec lat 30. szkoła funkcjonowała pod adresem ulicy Stefana Żeromskiego 3.
Szkoła w latach międzywojennych wykształciła ponad 600 absolwentów. Liczna grupa młodych podchorążych brała udział w kampanii wrześniowej. Wielu było rannych, wielu poległo. W październiku 1939 na wezwanie dyrektora W. Zillingera grupa uczniów i absolwentów przeniosła z budynku szkoły i zachowała w stajni dietlowskiej sztandar szkoły i najważniejsze dokumenty.
Po wkroczeniu do Sosnowca, Niemcy natychmiast zamknęli gimnazjum i liceum, a do budynku wprowadzili zawodową szkołę techniczną dla Niemców i Volksdeutschów. Zarówno dzieci, jak i młodzież polska mogły chodzić jedynie do szkół podstawowych o niezwykle okrojonym programie nauczania. W okresie okupacji niemieckiej nauczyciele i uczniowie zamkniętej szkoły zorganizowali tajne nauczanie, dzięki któremu już w 1945 przeprowadzono pierwszy egzamin dojrzałości. W tym czasie nieformalnym dyrektorem pozostawał Zillinger, a nauczycielami tajnych kompletów byli: polonistka Jadwiga Makowska, nauczycielka francuskiego Maria Polańska, nauczyciel matematyki, fizyki i chemii Stanisław Bomba oraz kilkunastu innych.
27 stycznia 1945 zakończyła się niemiecka okupacja Sosnowca, a już w następnym dniu w Gimnazjum i Liceum Ogólnokształcącym im. St. Staszica nastąpiło wznowienie normalnej nauki. Od września 1957 wprowadzono koedukację (dotąd szkoła była szkołą męską). We wrześniu 1970 władze podjęły decyzję o przeprowadzce. Liceum Staszica przeniosło się do budynku po szkole podstawowej, a w dawnym gmachu siedzibę znalazł Wydział Techniki Uniwersytetu Śląskiego.
Miejsca w rankingach.
Szkoła szczyci się m.in. liczbą ponad 280 finalistów i laureatów olimpiad przedmiotowych szczebla centralnego.
1999 rok.
Źródło: "Rzeczpospolita" i "Perspektywy"
Profil nauczania.
Szkoła realizuje szeroką współpracę z ośrodkami edukacyjnymi w kraju i poza jego granicami. 
Profile w roku szkolnym 06/07.
W roku szkolnym 06/07 uczniowie klas pierwszych zaczęli uczyć się w profilach:
Profile w roku szkolnym 07/08.
W roku szkolnym 07/08 uczniowie klas pierwszych zaczęli uczyć się w profilach:
Profile w roku szkolnym 09/10.
W roku szkolnym 09/10 uczniowie klas pierwszych zaczęli uczyć się w profilach:
Samorząd.
W szkole do wyborów samorządowych wystawiane są „partie”, których skład i program tworzą uczniowie. Przed wyborami przeprowadzana jest kampania wyborcza (ulotki, plakaty itp.). Organizowana jest też debata. Uczniowie wszystkich klas zbierają się na sali gimnastycznej, członkowie partii wygłaszają swój program. Następnie partie zadają sobie wzajemnie pytania, wytykają nieścisłości w programie i próbują zdyskredytować przeciwników. Potem przychodzi czas na pytania od uczniów i nauczycieli. Nad przebiegiem debaty pieczę sprawuje aktualnie urzędujący samorząd, który może się wtrącać i zadawać pytania w każdym momencie. Po debacie następuje kilka dni przerwy i głosowanie. Jeśli pierwsze głosowanie nie wyłoni zdecydowanego zwycięzcy, odbywa się druga tura. Wygrana partia wyznacza samorząd uczniowski, przewodniczącego, zastępcę itd.. Przewodniczący piastuje funkcję przez jeden rok (przewodniczący może zostać zdymisjonowany jedynie na drodze referendum).
Konkursy.
IV Liceum Ogólnokształcące w Sosnowcu organizuje konkursy przedmiotowe z różnych dziedzin, przyciągające także uczestników spoza szkoły a nawet z innych miast. Są to:
Wymiany.
Co roku w szkole organizowana jest akcja wymiany uczniowskiej. Najpierw uczniowie Staszica przyjmują kolegów z zagranicy, potem następuje rewizyta.
W ostatnich latach szkołę odwiedzili m.in.:
Absolwenci.
W ciągu całego istnienia liceum opuściło prawie 7 tysięcy absolwentów. Wśród nich 76 zostało profesorami. Absolwenci szkoły to m.in.:
Osobistości odwiedzające szkołę.
W szkole działa prowadzony przez emerytowanego nauczyciela historii Janusza Kubickiego, Klub Polityki, który co pewien czas organizuje spotkania ze znanymi osobistościami ze świata kultury, mediów czy polityki. Spotkania te są otwarte dla wszystkich uczniów.
Sport.
Regaty Staszic vs. Plater.
Dwa sosnowieckie licea, Staszic i Plater, rywalizowały ze sobą od niepamiętnych czasów. Zwykle chodziło tylko o lepsze wyniki na maturach, w konkursach, olimpiadach itp.. Ostatnio szkoły niczym Cambridge i Oksford, rywalizują w regatach.
Od 11 lat, co roku w czerwcu na sosnowieckich Stawikach organizowane są wyścigi wioślarskie, w których biorą udział drużyny wystawione przez obydwie rywalizujące szkoły. Drużyny walczą o puchar przechodni. Jeśli przez trzy lata z rzędu któraś z drużyn wygrywa – puchar przechodzi na własność szkoły. Bilans na dziś: 1997-2001 i 2006, 2009 zwycięstwa Plater. Lata 2002-2005 i 2007 oraz 2013 wygrywał Staszic. Obecnie każda ze szkół ma już po jednym pucharze na własność.
Obóz narciarski.
Tradycją stały się tygodniowe zimowiska w Zakopanem, na które jeżdżą wszystkie klasy pierwsze.
Zaraz po wystawieniu ocen na pierwszy semestr, uczniowie wyjeżdżają na tygodniowy obóz narciarski do Zakopanego. Zazwyczaj jeździ się w trzech lub dwóch turnusach, po dwie klasy do jednego pensjonatu. Obóz ten pozwala odkryć piękno gór i narciarstwa. Zaawansowani narciarze przydzielani są do opiekunów i jeżdżą na trudniejszych stokach. Natomiast początkujący wraz z instruktorami uczą się jeździć na łatwiejszych obiektach.
Inne imprezy sportowe.
Turnieje piłki nożnej to nieodłączna część roku szkolnego. Są to m.in. Turniej Mikołajkowy, Turniej Na Dzień Chłopaka, Turniej z okazji Pierwszego Dnia Wiosny. Uczniowie zgłaszają swoje drużyny, następnie są one rozlosowywane do grup. W dzień turnieju, cała szkoła zbiera się na sali gimnastycznej, by dopingować kolegów. Trwający cały dzień turniej kończy się hucznym finałem.
Sala gimnastyczna Staszica (jedna z największych hal w regionie) to również miejsce rozgrywania pozaszkolnych meczów, np. miejskich i wojewódzkich turniejów w koszykówkę i piłkę ręczną.

</doc>
<doc id="915792" url="https://pl.wikipedia.org/wiki?curid=915792" title="Gabriele Oriali">
Gabriele Oriali

Gabriele Oriali (ur. 25 listopada 1952 w Como) – włoski piłkarz, defensywny pomocnik lub środkowy obrońca. Mistrz świata z roku 1982.
W latach 1970-1983 był piłkarzem Interu Mediolan. W swym debiutanckim sezonie w Serie A został mistrzem Włoch. Drugi tytuł mistrzowski zdobył w 1980. Od 1983, przez 4 sezony był piłkarzem Fiorentiny, karierę piłkarską zakończył w 1987. W Serie A rozegrał ponad 380 spotkań.
W reprezentacji Italii zagrał 28 razy i strzelił 1 bramkę. Debiutował w 1978, ostatni mecz rozegrał w 1983. Brał udział w ME 80. Był ważną częścią zespołu mistrzów świata, choć na boisku pojawił się dopiero w trzecim meczu Włochów (z Kamerunem) w turnieju. Począwszy od tego meczu miał jednak pewne miejsce w podstawowej jedenastce. Pełnił funkcję dyrektora sportowego w Interze do końca sezonu 2009/2010 kiedy to klub zdobył potrójną koronę.

</doc>
<doc id="915796" url="https://pl.wikipedia.org/wiki?curid=915796" title="2006 RH120">
2006 RH120

2006 RH120 – mała planetoida przechwycona w roku 2006 tymczasowo przez pole grawitacyjne Ziemi, należąca do grupy Apolla. Wcześniej do 18 lutego 2008 roku obiekt nosił oznaczenie 6R10DB9.
Obiekt odkryto 14 września 2006 w obserwatorium w Arizonie w ramach programu Catalina Sky Survey. Miał wtedy jasność około 19,3.
Początkowo przypuszczano, że 2006 RH120 jest fragmentem rakiety, pozostałym po misjach z lat 60. lub 70. XX wieku. Przemawiała za tym mała inklinacja na orbicie wokół Słońca i jego czas obiegu, wynoszący około 11 miesięcy. Pomiary pozycji obiektu wskazały, że jest to raczej fragment skały o promieniu około 3–4 m – trajektoria metalowego fragmentu rakiety podlegałaby większemu wpływowi ciśnienia promieniowania słonecznego.
Podczas ostatniego zbliżenia pomiary spektroskopowe pozwoliły z większą pewnością ustalić naturę tego obiektu. Jednak ze względu na niewielką jasność i dużą prędkość kątową obiekt mógł być obserwowany tylko przez największe obserwatoria astronomiczne.
Aktualnie obiekt opuścił swą niestabilną orbitę okołoziemską. W czerwcu 2007 roku, bezpośrednio po przejściu przez perygeum swej tymczasowej orbity, uzyskał odpowiednio dużą prędkość, aby wrócić na orbitę okołosłoneczną. Czas obrotu 2006 RH120 wokół własnej osi wynosi zaledwie około 2 minuty i 45 sekund (są też informacje o wolniejszej rotacji trwającej 3–4 godz.).
Podczas przejęcia przez grawitację Ziemi w latach 2006–2007 planetoida czterokrotnie okrążyła Ziemię.
Pierwszy raz osiągnęła perygeum 11 września 2006, 3 dni przed jej odkryciem, w odległości 839 000 kilometrów, drugi raz 3 stycznia 2007 w odległości 533 tys. km, trzeci natomiast 25 marca w odległości 353 tys. km. Czwarte, zarazem ostatnie i najbliższe zbliżenie ciała do Ziemi nastąpiło 14 czerwca 2007. Obiekt w czasie swojego ostatniego obiegu wokół Ziemi znalazł się wewnątrz orbity księżycowej, osiągając 14 czerwca 276 tys. km (0,7202 średniej odległości Księżyca od Ziemi).
2006 RH120 prawdopodobnie gościł już wcześniej w pobliżu Ziemi, osiągając w maju 1969 odległość 0,043 j.a., w maju 1979 0,014 j.a., a w grudniu 1992 roku 0,078 j.a. Powrót w pobliże Ziemi spodziewany jest na rok 2028 (odległość 0,027 j.a.).

</doc>
<doc id="915802" url="https://pl.wikipedia.org/wiki?curid=915802" title="Nothing Shocking">
Nothing Shocking



</doc>
<doc id="915805" url="https://pl.wikipedia.org/wiki?curid=915805" title="ODAS">
ODAS



</doc>
<doc id="915812" url="https://pl.wikipedia.org/wiki?curid=915812" title="Traktat o malarstwie">
Traktat o malarstwie

Traktat o malarstwie () – zbiór notatek Leonarda da Vinci poświęconych malarstwu.
Najpierw niekompletny wolumin przygotował ok. 1530 r. Francesco Melzi pod tytułem "Codex Urbinus Latinus". Następnie trafił do Biblioteki Watykańskiej. W 1651 r. ukazało się drukiem pierwsze wydanie pod obecnym tytułem, jednakże opublikowano je w zubożałej formie. Potem dzieło zostało zaakceptowane przez Le Bruna jako podstawa sztuki.
W Polsce "Traktat o malarstwie" w tłumaczeniu Marii Rzepińskiej został wydany w 1961 przez Zakład Narodowy im. Ossolińskich.

</doc>
<doc id="915823" url="https://pl.wikipedia.org/wiki?curid=915823" title="Trolle z Troy">
Trolle z Troy

Trolle z Troy (tytuł oryginału:"Trolls de Troy") – francuska seria komiksowa z gatunku fantasy autorstwa Christophe'a Arlestona (scenariusz) i Jeana-Louisa Mouriera (rysunki), ukazująca się od 1997 nakładem wydawnictwa Soleil Production. Po polsku publikuje ją wydawnictwo Egmont Polska. Seria "Trolle z Troy" jest powiązana fabularnie z seriami "Lanfeust z Troy" i "Lanfeust w kosmosie".
Fabuła.
Trolle są stworzeniami, które obok ludzi są głównymi istotami zamieszkującymi świat Troy. Są one największymi wrogami ludzi, ale jednocześnie odznaczają się dużym poczuciem humoru. Polują na smoki i ludzi i przyrządzają ich na różne sposoby. Jednak ludzie postanawiają wytępić trolle. Ytoll Tetram ze swoją przyrodnią córką Wahą, która jest człowiekiem sposobami próbują uratować swój gatunek.

</doc>
<doc id="915824" url="https://pl.wikipedia.org/wiki?curid=915824" title="Podział administracyjny Czadu">
Podział administracyjny Czadu

Obecny podział administracyjny Czadu obowiązuje od 19 lutego 2008 r. Kraj podzielony jest na 22 regionów, w tym region stołeczny Ndżamena posiadający specjalny status administracyjny. 
Wcześniej kraj przechodził kilka reform podziału administracyjnego. Od uzyskania niepodległości w 1960 r. aż do 1999 r. Czad podzielony był na 14 prefektur. Zostały one zastąpione w 1999 r. przez 28 departamentów, które zreorganizowano w 2002 r. tworząc 18 regionów. Ostatnia reforma podziału administracyjnego, przeprowadzona w 2008 r. zwiększyła liczbę regionów do 22.
Każdy region podzielony jest na departamenty (zwykle od dwóch do czterech), z wyjątkiem regionu stołecznego Ndżameny, podzielonego na 10 dzielnic miejskich (fr. "arrondissements municipaux").
1960 - 1999.
W latach 1960-1999 kraj podzielony był na 14 prefektur, które z kolei dzieliły się na mniejsze jednostki administracyjne, zwane podprefekturami. 
2002-2008.
W latach 2002-2008 Czad podzielony był administracyjnie na 18 regionów, wliczając w to także region stołeczny Ndżamena posiadający specjalny status administracyjny. 

</doc>
<doc id="915830" url="https://pl.wikipedia.org/wiki?curid=915830" title="David Guterson">
David Guterson

David Guterson (ur. 4 maja 1956 w Seattle) – amerykański pisarz, autor opowiadań i powieści.
Guterson przez wiele lat pracował jako nauczyciel. Stał się znany po opublikowaniu w 1995 debiutanckiej powieści zatytułowanej "Cedry pod śniegiem". Przyniosła mu ona szereg nagród, w tym prestiżową PEN/Faulkner Award, a w 1999 została sfilmowana przez Scotta Hicksa. "Cedry" rozgrywają się na fikcyjnej wyspie San Piedro, niemal 10 lat po zakończeniu II wojny światowej w niejednorodnej etnicznie społeczności, wśród rybaków i hodowców truskawek. Jeden z rybaków, z pochodzenia Japończyk, zostaje oskarżony o zamordowanie białego kolegi. W czasie procesu wracają wojenne wspomnienia i animozje.
Jedna z kolejnych powieści Amerykanina, "Madonna z Lasu" z 2003, opowiada o objawieniu, do jakiego miało dojść w małym amerykańskim miasteczku.

</doc>
<doc id="915831" url="https://pl.wikipedia.org/wiki?curid=915831" title="Darryl Johansen">
Darryl Johansen

Darryl Keith Johansen (ur. 4 lutego 1959 w Melbourne) – australijski szachista, arcymistrz od 1995 roku.
Kariera szachowa.
Wielokrotnie odnosił sukcesy w najważniejszych australijskich turniejach: pięciokrotnie zdobył tytuł mistrza kraju (1984, 1988, 1990, 2000, 2002), trzykrotnie zwyciężył w "Australian Open" (1983, 1991, 1997) oraz pięciokrotnie – w "Australian Grand Prix" (1991, 1992, 1993, 1995, 1996). W latach 1980–2010 czternastokrotnie reprezentował barwy swojego kraju na szachowych olimpiadach. W 1995 roku otrzymał (jako trzeci Australijczyk, po Walterze Browne i Ianie Rogersie) tytuł arcymistrza.
Do jego największych sukcesów w turniejach międzynarodowych należą dzielone I miejsce w Londynie (1984), I m. w Melbourne (1987, 1992, 2001, 2003, 2004, 2005), dz. I m. w Sydney (1989) oraz zwycięstwo w turnieju strefowym w Suvie (2002), dzięki któremu w 2004 r. wystąpił w Trypolisie w mistrzostwach świata rozegranych systemem pucharowym (w I rundzie uległ Michaiłowi Gurewiczowi i odpadł dalszej rywalizacji).
Najwyższy ranking w karierze osiągnął 1 kwietnia 2002 r., z wynikiem 2531 punktów zajmował wówczas 2. miejsce (za Ianem Rogersem) wśród australijskich szachistów.

</doc>
<doc id="915832" url="https://pl.wikipedia.org/wiki?curid=915832" title="Phil Ivey">
Phil Ivey

Phil Ivey (ur. 1 lutego 1977 w Riverside w stanie Kalifornia) jest amerykańskim profesjonalnym pokerzystą, mieszkającym w Absecon w stanie New Jersey. Jest znany pod pseudonimem "The Tiger Woods of Poker".
Początki.
Ivey dorastał w New Jersey i poprawiał swoje umiejętności gry wśród współpracowników firmy telemarketingowej w New Brunswick w późnych latach 90.
Turnieje pokerowe.
World Series of Poker.
Pomimo częstszego uczestnictwa w grach na "żywą gotówkę" teraz, na jego osiągnięcia turniejowe składa się wygranie trzech tytułów World Series of Poker 2002.
Ivey posiada również bransolety w odmianie Omaha z WSOP 2000, 2005, w Deuce To Seven Draw w 2009, oraz w H.O.R.S.E. w 2010. Poza sześcioma bransoletami z WSOP Ivey odnosił sukcesy w WSOP Main Event. Kończył na pierwszych 25 miejscach 4 razy – od 2002 do 2009 roku, z poprawiającymi się pozycjami – w 2002 był 23., w 2003 10. i 20. w 2005. W 2009 udało mu się dotrzeć do stołu finałowego i zakończył grę na siódmym miejscu, kiedy jego A♣ K♠ przegrało z A♦ Q♠ Darvina Moona, gdy na flopie pojawiła się dama.
World Poker Tour.
Dla moderatora – WPT LA Poker Classic 2008 – Phil Ivey 1. miejsce – 1.596.100$
European Poker Tour.
Ivey zadebiutował w European Poker Tour (EPT) w Barcelonie we wrześniu 2006. Dotarł do stołu finałowego na 9. pozycji pod względem posiadanych żetonów, ale ostatecznie zajął 2. miejsce za Glennem z Norwegii.
European Poker Masters.
W 2006 roku Ivey był zapraszany do Londynu, aby wziął udział w The London All Star Challenge inauguracyjnego European Poker Masters. Jako jeden z faworytów Ivey dotarł do stołu finałowego, aby tam zająć 7. miejsce i wygrać skromne 15,000 dolarów.
Inne turnieje.
20 listopada 2005 Ivey wygrał nagrodę miliona dolarów za pierwsze miejsce w turnieju Monte Carlo Millions. Dzień później zainkasował kolejne 600,000 dolarów za zwycięstwo w zaproszeniowym The FullTiltPoker.Net.
Gry stolikowe.
Phil uchodzi za jednego z najlepszych graczy stolikowych na świecie. Cash games grywa zarówno on-line, jak i w grze na żywo. Można go spotkać na serwisie FullTiltPoker, gdzie rozgrywane są najwyższe stawki w internecie: 500/1000$ no-limit.

</doc>
<doc id="915836" url="https://pl.wikipedia.org/wiki?curid=915836" title="Brama Tobiasza">
Brama Tobiasza

Brama Tobiasza (niem. "Tobiastor") – dawna brama wodna na Głównym Mieście w Gdańsku. Znajdowała się u wylotu ulicy Tobiasza, przy skrzyżowaniu z Rybackim Pobrzeżem.
Historia.
Zbudowana została prawdopodobnie w 1448, prowadziła wraz z Bramą Straganiarską znad Motławy na Targ Rybny. Początkowo nazywana Bramą Rybacką, była dwupiętrowym, prostym budynkiem, ze znajdującym się przy ziemi przejazdem. W XVII wieku brama została całkowicie wchłonięta przez zabudowę mieszkaniową. Przetrwała aż do II wojny światowej, w formie neogotyckiej, trzypiętrowej kamieniczki, który to kształt posiadała przynajmniej od 1884. Zabudowa została zniszczona w czasie wojny, później odgruzowana i pozostawiona jako niezabudowana parcela. W 2009 na miejscu bramy został ukończony apartamentowiec "Symfonia".

</doc>
<doc id="915842" url="https://pl.wikipedia.org/wiki?curid=915842" title="Chaîne de Banfora">
Chaîne de Banfora

Chaîne de Banfora – pasmo wzgórz w południowo-zachodnim Burkina Faso, rozpościerające się między Banforą a Bobo-Dioulasso. Pasmo tworzą skały piaskowcowe. Ze względu na wysokie opady i urozmaiconą rzeźbę terenu występuje tu stosunkowo wysoka różnorodność form życia. W rejonie pasma położone są wodospady "Cascades de Karfiguéla".

</doc>
<doc id="915844" url="https://pl.wikipedia.org/wiki?curid=915844" title="Chaine de Banfora">
Chaine de Banfora



</doc>
<doc id="915845" url="https://pl.wikipedia.org/wiki?curid=915845" title="Harold Wallace">
Harold Wallace

Harold Wallace (ur. 7 września 1975 w Heredii) – kostarykański piłkarz występujący na pozycji obrońcy. Mierzy 176 cm, waży 74 kg.
Kariera.
Harold Wallace zaczynał karierę w klubie Deportivo Saprissa, gdzie występował przez jeden sezon (1993–1994). Później grał w LD Alajuelense aż do sezonu 2002–2003, kiedy to został wytransferowany do meksykańskiego zespołu Club San Luis. W San Luis wytrzymał rok i wrócił do poprzedniego klubu, gdzie występował do 2008 roku.
W reprezentacji Kostaryki Wallace grał w latach 1996–2009 i rozegrał w niej 100 meczów, w których zdobył 3 bramki. Występował na dwóch mundialach: w roku 2002 i 2006.

</doc>
<doc id="915846" url="https://pl.wikipedia.org/wiki?curid=915846" title="Rossija 24">
Rossija 24

Rossija 24 (, pol. „Rosja 24”) – publiczna informacyjna rosyjska stacja telewizyjna całodobowo nadająca programy propagandowe i publicystyczne.
Historia.
Pracę nad uruchomieniem całodobowego kanału informacyjnego rozpoczęły się już w 2003 roku, ale dopiero w 2006 roku decyzją Władimira Putina rozpoczął się właściwy proces budowania nowego kanału informacyjnego. Kanał pod nazwą „Wiesti” (ros. Вести) wystartował 1 lipca 2006 roku o godzinie 19:00. 7 lutego 2008 roku sygnał „Wiesti” dotarł do Stanów Zjednoczonych, a 19 maja 2008 roku – także do sieci kablowych w Serbii. Od 1 stycznia 2010 roku działa pod nazwą „Rossija 24”.
Transmisja stacji jest zakazana od 2022 roku na Ukrainie, Litwie, Łotwie, Mołdawii i w Polsce.
Krytyka.
Wielu ekspertów jednogłośnie twierdzi, że kanał jest "projektem politycznym" mającym wpływ na wyniki wyborów parlamentarnych w 2007 i 2008 roku.
Skandal dotyczący wyborów z 2011 roku.
W 2011 roku, podczas wyborów do Dumy Państwowej kanał pokazał sondaż wyborczy, w którym suma wszystkich głosów wynosiła 146 procent. W późniejszym okresie ówczesna głowa rostowskiej komisji wyborczej, Siergiej Jusov, powiedział, że dane "nie pokrywały się z tymi przekazanymi przez Centralną Komisję Wyborczą w Rosji". Cytując dalsze słowa, "wynik wyborów został obliczony w zupełnie inny sposób niż ten przedstawiony w telewizji".

</doc>
<doc id="915847" url="https://pl.wikipedia.org/wiki?curid=915847" title="Omer Riza">
Omer Riza



</doc>
<doc id="915849" url="https://pl.wikipedia.org/wiki?curid=915849" title="LD (astronomia)">
LD (astronomia)

LD (ang. Lunar Distance - odległość Księżyca) – jednostka długości używana w astronomii, równa średniej odległości Księżyca od Ziemi i wynosząca około 384,4 tysięcy kilometrów.
LD jest najczęściej stosowany do wyrażenia odległości, w której mijają Ziemię planetoidy jej bliskie.

</doc>
<doc id="915853" url="https://pl.wikipedia.org/wiki?curid=915853" title="Bobo">
Bobo

Osoby:

</doc>
<doc id="915856" url="https://pl.wikipedia.org/wiki?curid=915856" title="Rick Leach">
Rick Leach

Rick Leach, właśc. Ricard David Leach (ur. 28 grudnia 1964 w Arcadii) – amerykański tenisista, zdobywca Pucharu Davisa, zwycięzca turniejów wielkoszlemowych w grze podwójnej i mieszanej, lider rankingu ATP deblistów.
Brat Leacha, John, jest mężem amerykańskiej tenisistki Lindsay Davenport.
Kariera tenisowa.
Karierę tenisową Leach rozpoczął w 1987 roku.
Amerykanin swoje umiejętności skupił głównie na grze podwójnej wygrywając 46 turniejów rangi ATP World Tour, w tym 5 tytułów wielkoszlemowych, Australian Open 1988, 1989 i 2000, Wimbledon 1990 oraz US Open 1993. Ponadto Leach grał w 36 finałach, w których został pokonany.
Amerykanin startował również w grze mieszanej, odnosząc 4 wielkoszlemowe zwycięstwa i dochodząc do 4 finałów.
Leach reprezentował również swój kraj w Pucharze Davisa, w 1990 roku zdobywając z zespołem tytuł po finale zakończonym wynikiem 3:2 z Australią.
W marcu 1990 roku został sklasyfikowany na pozycji lidera klasyfikacji deblowej. Łącznie w rankingu deblowym na 1. pozycji utrzymywał się przez 9 tygodni. Podczas całej kariery zarobił ma kortach 4 293 689 dolarów amerykańskich.

</doc>
<doc id="915859" url="https://pl.wikipedia.org/wiki?curid=915859" title="Universal War One">
Universal War One

Universal War One – francuska seria komiksowa z gatunku science-fiction autorstwa Dennisa Bajrama, ukazująca się w latach 1998–2006 nakładem wydawnictwa Soleil Productions. Po polsku trzy pierwsze tomy opublikował Egmont Polska, a kolejne – w tomie zbiorczym – wydawnictwo Elemental. Kontynuacją serii jest cykl "Universal War Two". 
Fabuła.
Seria rozgrywa się w drugiej połowie XXI wieku i opisuje pierwszą wojnę wszechświatową.

</doc>
<doc id="915863" url="https://pl.wikipedia.org/wiki?curid=915863" title="Fortaleza Esporte Clube">
Fortaleza Esporte Clube



</doc>
<doc id="915868" url="https://pl.wikipedia.org/wiki?curid=915868" title="Parafia św. Jana Chrzciciela w Gliwicach">
Parafia św. Jana Chrzciciela w Gliwicach

Parafia św. Jana Chrzciciela w Gliwicach − rzymskokatolicka parafia w Gliwicach w dzielnicy Żerniki, należy do dekanatu Gliwice-Sośnica w diecezji gliwickiej.
Duszpasterstwo.
Proboszczowie.
W latach 1987-1991 administratorem pełniącym funkcję proboszcza był Antoni Rzeszutko
Duchowni pochowani na terenie parafii.
Obok kościoła:
Na cmentarzu parafialnym przy ul. Kurpiowskiej:
Cmentarze.
Cmentarz parafialny przy ul. Kurpiowskiej.

</doc>
<doc id="915871" url="https://pl.wikipedia.org/wiki?curid=915871" title="Leon Wałęga">
Leon Wałęga

Leon Wałęga (ur. 25 marca 1859 w Moszczenicy, zm. 22 kwietnia 1933 w Tuchowie) – polski duchowny rzymskokatolicki, biskup diecezjalny tarnowski w latach 1901–1933, arcybiskup ad personam.
Życiorys.
Ukończył studia teologiczne we Lwowie, doktorat z teologii uzyskał w Rzymie na Uniwersytecie Gregoriańskim. Tam też 24 marca 1883 został wyświęcony na prezbitera. Został wikariuszem we Lwowie. Był wicerektorem Seminarium Duchownego we Lwowie i profesorem Uniwersytetu Lwowskiego.
Papież Leon XIII 15 kwietnia 1901 bullą "Romani Pontifices" prekonizował go na biskupstwo tarnowskie. 12 maja 1901 został konsekrowany na biskupa diecezjalnego tarnowskiego. W 1928 zwołał pierwszy synod diecezji tarnowskiej. W maju 1932 złożył rezygnację z rządów diecezją i osiadł w klasztorze redemptorystów w Tuchowie, pozostał jednak zwierzchnikiem diecezji – ze stolicą tytularną Tlos – jako administrator apostolski do czasu wyboru nowego ordynariusza. W styczniu 1933 Pius XI wyniósł go do godności arcybiskupa tytularnego Oxyrinchus, a na nowego ordynariusza tarnowskiego wyznaczył biskupa pomocniczego lwowskiego Franciszka Lisowskiego. Ingres do katedry odbył on kilka dni po śmierci Leona Wałęgi.
W maju 1914 powołał Stronnictwo Katolicko-Ludowe, mające być przeciwwagą dla PSL „Piast”.
W 1914 otrzymał godność c. k. tajnego radcy wraz z uwolnieniem od taksy.

</doc>
<doc id="915872" url="https://pl.wikipedia.org/wiki?curid=915872" title="Jeremiah (komiks)">
Jeremiah (komiks)

Jeremiah – belgijska seria komiksowa autorstwa Hermanna Huppena, tworzącego jako Hermann, ukazująca się we francuskojęzycznym oryginale od 1979 nakładem wydawnictwa Dupuis. Po polsku w 2002 ukazały się tomy 20. i 22. nakładem wydawnictwa Amber, a w 2014 polską publikację "Jeremiaha" od tomu 1. rozpoczęło wydawnictwo Elemental. 
Fabuła.
Seria łączy w sobie konwencje postapokaliptycznego fantasy, thrillera i powieści drogi. Każdy tom jest odrębną całością. Akcja rozgrywa się w USA w nieokreślonej przyszłości, po wojnie nuklearnej między białymi a czarnymi, która zniszczyła cywilizację. Po śmierci bliskich młody Jeremiah spotyka awanturnika Kurdy'ego. Mimo różnic charakterów zawiązuje się między nimi przyjaźń. Przemierzają Amerykę, napotykając niebezpiecznych ludzi i wdając się w zagrażające ich życiu sytuacje.
Adaptacja telewizyjna.
W latach 2002–2004 w USA wyemitowano serial "Jeremiah""," będący bardzo swobodną ekranizacją niektórych wątków z komiksu.

</doc>
<doc id="915875" url="https://pl.wikipedia.org/wiki?curid=915875" title="Knight Rider">
Knight Rider



</doc>
<doc id="915876" url="https://pl.wikipedia.org/wiki?curid=915876" title="VDL Bus &amp; Coach">
VDL Bus &amp; Coach

VDL Bus &amp; Coach (dawniej: VDL Bova) – przedsiębiorstwo specjalizujące się w produkcji autobusów, a zwłaszcza autokarów. Jego główna siedziba mieści się w Valkenswaard (aglomeracja Eindhoven) w Holandii. Obecnie należy do koncernu VDL Groep.
Historia.
Jacobus D. Bots założył w 1878 r. firmę, dzisiaj znaną jako „Bova”, zajmującą się obróbką drewna. Jej siedziba mieściła się w Valkenswaard. Kiedy J.D. Bots zmarł, interes przejął najstarszy syn Simon, który jako pierwszy użył nazwy „Bova”. Nazwa pochodziła od pierwszych liter nazwiska właściciela oraz nazwy miejscowości. Miała wyróżniać jego wyroby spośród konkurencji. Po kilku latach Simon zmarł na gruźlicę, a firma została „przepisana” na jego młodszego brata, Jamesa Davida Botsa.
W 1925 r. rozpoczęto produkcję drewnianych skrzyniowych zabudów do ciężarówek. James Bots zrewolucjonizował transport masowy w 1931 r., kiedy jako prezes Bovy, stworzył pierwsze nadwozie autokaru na świecie. W 1969 r. wprowadzono model Benelux. Był to pierwszy model integralny firmy. W 1977 r. został on zastąpiony przez rodzinę autokarów Bova Europa, która przyczyniła się do rozszerzenia sprzedaży eksportowej. W 1983 r. rozpoczęto produkcję najbardziej znanej i popularnej rodziny autokarów Bova Futura produkowanej do dziś w zmodernizowanej wersji. Jej cechą charakterystyczną jest wypukła ściana przednia, która stała się znakiem rozpoznawczym autokarów Bova. Była również kopiowana przez inne firmy, m.in. w autokarach Autosan.
W latach 1989-1993 firma należała do koncernu United Bus.
W 1999 r. zadebiutował autokar Bova Magiq, który osiągnął duży sukces na rynku autobusów turystycznych. W 2003 r. „Bova” stała się częścią VDL Groep, i kontynuuje produkcję pod nazwą VDL Bova. W 2004 r. wprowadzono piętrowy autokar Bova Synergy, powstały przy współpracy z firmą Berkhof Valkenswaard również należącą do „VDL Groep”. Rok później wprowadzono międzymiastowy model Lexio. W marcu 2005 r. powstał 8000 autobus rodziny Futura.
„VDL Bova” produkuje rocznie około 800 sztuk autobusów. Główne rynki zbytu w 2007 r. to Francja (154 szt.), Niemcy (153), kraje Beneluksu (102) oraz Wielka Brytania (72). W Polsce sprzedaż waha się w przedziale 20-30 sztuk rocznie (2007 – 28 szt.).
W zakresie silników Bova, podobnie jak całe „VDL Groep”, współpracuje z firmą DAF.

</doc>
<doc id="915877" url="https://pl.wikipedia.org/wiki?curid=915877" title="EC Juventude">
EC Juventude

Esporte Clube Juventude – brazylijski klub piłkarski z siedzibą w mieście Caxias do Sul, leżącym w stanie Rio Grande do Sul.
Historia.
Klub Juventude założony został 29 czerwca 1913 przez grupę 35 chłopców z Caxias do Sul, którzy byli potomkami włoskich imigrantów. Pierwszym w historii prezesem klubu Juventude został Antônio Chiaradia Neto.
Swój pierwszy mecz klub Juventude rozegrał 20 lipca 1913 przeciwko klubowi Serrano z miasta Carlos Barbosa (także stan Rio Grande do Sul). Mecz zakończył się wynikiem 4:0 dla Juventude.
8 marca 1915 klub poniósł pierwszą w swych dziejach porażkę, przegrywając 1:4 z klubem Fußball z pobliskiego miasta Montenegro. Spotkanie to zakończyło serię 23 meczów bez porażki.
10 października 1919 Juventude dołączył do federacji piłkarskiej stanu Rio Grande do Sul. Rok później klub podpisał pierwsze kontrakty zawodowe z kilkoma piłkarzami urugwajskimi.
Pierwszy mecz z lokalnym rywalem, klubem SER Caxias, Juventude rozegrał 11 grudnia 1975, wygrywając 1:0 po golu Da Silvy. Odtąd derbowe mecze między tymi klubami stały się tradycją i zyskały sobie nazwę "derby Ca-Ju".
Na podstawie umowy zawartej 25 marca 1993 nowym sponsorem klubu została włoska firma Parmalat. 4 grudnia 1994 Juventude zdobył mistrzostwo Campeonato Brasileiro Série B, co dało mu awans do Campeonato Brasileiro Série A. Był to pierwszy w historii sukces klubu na szczeblu ogólnokrajowym.
7 czerwca 1998 wygrał Campeonato Gaúcho i pierwszy raz w historii zdobył mistrzostwo stanu Rio Grande do Sul.
Zdobycie Copa do Brasil 27 czerwca 1999 dało klubowi Juventude, obok pierwszego ważnego narodowego tytułu, prawo reprezentowania Brazylii w Copa Libertadores 2000.

</doc>
<doc id="915880" url="https://pl.wikipedia.org/wiki?curid=915880" title="Budynek centrali telefonicznej PAST w Łodzi">
Budynek centrali telefonicznej PAST w Łodzi

Budynek centrali telefonicznej PAST – kamienica znajdująca się przy al. Kościuszki 12 w Łodzi.
Historia.
Polska Akcyjna Spółka Telefoniczna została zawiązana w 1922 roku przez Skarb Państwa i szwedzką firmę Cedergren. Przed 1914 rokiem firma ta zarządzała telefonami w Warszawie. Spółka otrzymała koncesję na 20 lat na rozbudowę i eksploatacje sieci telefonicznej w Warszawie, Łodzi i okolicach.
W 1929 roku uruchomiono PAST-owską automatyczną centralę telefoniczną – pierwszą w Polsce. Uruchomiono także pierwszą w Polsce zegarynkę, a później pierwszą prototypową aparaturę do zdalnego wybierania numerów warszawskich abonentów. Centralę zamknięto w 1983 roku – była jedną z najdłużej nieprzerwanie działających central tego typu na świecie.
Architektura.
Projekt budynku wykonał architekt Józef Kaban. Gmach PAST wybudowano w latach 1927–1928. Fasada podzielona jest żłobkowanymi pilastrami, zakończonymi diamentowymi kapitelami. Motywy w elewacji frontowej: diamentowe bonie, rombowe podziały drzwi, żeliwne latarnie w stylu art déco, umieszczone zostały przy bramach.

</doc>
<doc id="915886" url="https://pl.wikipedia.org/wiki?curid=915886" title="Wojewoda Wszebor">
Wojewoda Wszebor



</doc>
<doc id="915891" url="https://pl.wikipedia.org/wiki?curid=915891" title="Wyszejszaja liha">
Wyszejszaja liha

Wyszejszaja liha () – najwyższa w hierarchii klasa męskich ligowych rozgrywek piłkarskich na Białorusi, będąca jednocześnie najwyższym szczeblem centralnym (I poziom ligowy), utworzona w 1992 roku i od samego początku zarządzana przez Białoruski Związek Piłki Nożnej (BFF). Zmagania w jej ramach toczą się cyklicznie (co sezon) i przeznaczone są dla 16 najlepszych krajowych klubów piłkarskich. Jej triumfator zostaje Mistrzem Białorusi, zaś najsłabsze drużyny są relegowane do Pierszaj lihi (II ligi białoruskiej).
Historia.
Mistrzostwa Białorusi w piłce nożnej rozgrywane są od 1992 roku, po rozpadzie ZSRR. Wcześniej od 1923 rozgrywane mistrzostwa Białoruskiej SRR, a najlepsze kluby kraju uczestniczyły w mistrzostwach ZSRR. Niejednokrotnie zmieniał się format rozgrywek. W 1998 Pierszaja liha została przemianowana na Wyszejszaja liha, rozgrywki której wystartowały po raz pierwszy w sezonie 1998.
W 2008 miał miejsce największy sukces klubowy piłki białoruskiej – BATE Borysów po raz pierwszy awansowało do Ligi Mistrzów.
System rozgrywek.
Obecny format ligi zakładający brak systemu jesień-wiosna obowiązuje od sezonu 1995.
Rozgrywki składają się z 30 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Od sezonu 2016 w lidze występuje 16 zespołów. W przeszłości liczba ta wynosiła od 11 do 17. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Białorusi w piłce nożnej. Mistrz Białorusi kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Białorusi startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce – możliwość gry w Lidze Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do Pierszaj lihi.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Białorusi zostało do tej pory zdobyte przez 8 różnych drużyn.
Stan na koniec sezonu 2022. 

</doc>
<doc id="915892" url="https://pl.wikipedia.org/wiki?curid=915892" title="Gilbert Stork">
Gilbert Stork

Gilbert Stork (ur. 31 grudnia 1921, zm. 21 października 2017) – amerykański biochemik belgijskiego pochodzenia, profesor chemii. Emerytowany wykładowca Uniwersytetu Columbia, zdobywca m.in. nagrody Wolfa z chemii (1995).

</doc>
<doc id="915899" url="https://pl.wikipedia.org/wiki?curid=915899" title="Baszta pod Zrębem">
Baszta pod Zrębem

Baszta pod Zrębem, nazywana też Basztą Atutową (niem. "Trumpfturm") – zabytkowa późnogotycka baszta znajdująca się na Starym Przedmieściu w Gdańsku, w pobliżu Motławy, zachowana w ruinie. Sąsiednią basztą jest Baszta Biała.
Historia.
Sąsiednie Stare Przedmieście zostało przyznane przez Krzyżaków Głównemu Miastu najprawdopodobniej około 1342 roku, a w drugiej połowie XV wieku uzyskało mury obronne. Wojna trzynastoletnia (1454–1466) uświadomiła gdańszczanom konieczność otoczenia fortyfikacjami także Starego Przedmieścia. W latach 1463-1490 powstał długi na ponad 1 km ciąg murów z dwoma bramami i co najmniej siedmioma basztami, z których zachowały się tylko Baszta Pod Zrębem, Baszta Biała i fundamenty Baszty Nowej (odkopanej w maju 2018).
Baszta powstała w 1487 roku, jako ostateczne umocnienie średniowiecznych fortyfikacji Starego Przedmieścia. Początkowo miała cylindryczny kształt, z jedną ścianą ściętą (od północy). Posiadała ceramiczny dach stożkowy z niewielką sterczyną i czterema lukarnami oraz ganek strzelecki. Polska nazwa pochodzi od kształtu prostokątnego dachu, z dwoma narożnikami („zrębami”) nadwieszonymi nad zaokrąglonym murem baszty. W pierwszej połowie XVI wieku, w wyniku likwidacji hurdycji oraz przesklepienia najwyższej kondygnacji, utworzono na niej platformę umożliwiającą wykorzystanie artylerii, co osłabiło jednak konstrukcję baszty.
Po wybudowaniu nowej linii zewnętrznych fortyfikacji (nowożytnych) w XVII wieku, baszta straciła znaczenie obronne i została zamieniona na magazyn wojskowy. W XIX wieku została poddana konserwacji. Pod koniec XIX wieku większość fortyfikacji otaczających Gdańsk uległa rozbiórce. Baszta przetrwała II wojnę światową, a w latach 60. XX wieku zostały przeprowadzone prace zabezpieczające. W wyniku braku prac konserwatorskich, w 1975 roku runął północno-zachodni narożnik baszty, a podczas wichury 3 marca 1982 zawaliła się cała północna część baszty. Obecnie jest ogrodzona i zabezpieczona przed dalszym zawaleniem.

</doc>
<doc id="915901" url="https://pl.wikipedia.org/wiki?curid=915901" title="Impedancja falowa">
Impedancja falowa

Impedancja falowa – wielkość opisująca właściwości ośrodka lub układu przenoszącego falę niestojącą, będąca miarą oporu, jaki ośrodek ten stawia drganiom podczas jej rozchodzenia się.
Impedancja linii elektrycznej.
Impedancja falowa linii elektrycznej jest definiowana jako stosunek napięcia przemiennego na wejściu linii, do natężenia prądu jakie to napięcie wywołuje w linii, przy założeniu, że w linii nie występują odbicia fali. Impedancję definiuje się dla każdego ośrodka, w którym przenoszone są fale elektromagnetyczne.
Jednostką impedancji falowej, podobnie jak impedancji w obwodach elektrycznych, jest om.
Z modelu linii transmisyjnej i zastosowanych do niej równań telegrafistów wynika, że impedancja charakterystyczna linii transmisyjnej wynosi:
gdzie:
Dla linii o małych stratach formula_2 i formula_4 można pominąć – wówczas impedancja falowa jest równa:
Impedancja falowa ośrodków dielektrycznych dla fali elektromagnetycznej, w tym i dla światła, jest równa:
Impedancja falowa próżni jest równa:
Jest to jednak wielkość teoretyczna. W rzeczywistych liniach o skończonej długości lub niejednorodności parametrów w różnych miejscach linii dochodzi do odbić, które zmieniają warunki pomiaru.
Praktycznie wartość impedancji wyznacza się przez pomiar pośredni, mierząc impedancję wejściową i impedancję wyjściową. Pierwiastek kwadratowy z iloczynu tych wartości jest równy impedancji falowej linii.
Fizycznie rozumie się przez to impedancję, jaką „widzi” fala padająca w kierunku swojego toru.
W teorii:
Impedancja linii jest parametrem odpowiadającym za odbicia sygnału na granicy różnych linii. W przypadku połączenia dwóch linii o impedancjach formula_13 i formula_14 gdy przejście między liniami jest znacznie mniejsze od długości rozchodzącej się w linii fali, współczynnik odbicia fali jest równy:
Współczynnik transmisji określa wzór:
W optyce.
Powyższy wzór ma też zastosowanie dla fal świetlnych, gdy światło pada prostopadle na granicę ośrodków.
Dla częstotliwości fal świetlnych w wielu materiałach przenikalność względna jest bliska jedności, dlatego dla tych materiałów:
Współczynnik odbicia przyjmuje wówczas postać:
Współczynnik odbicia, gdy jednym z ośrodków jest próżnia lub powietrze, ma postać:
gdzie:

</doc>
<doc id="915902" url="https://pl.wikipedia.org/wiki?curid=915902" title="Parafia Miłosierdzia Bożego w Gliwicach">
Parafia Miłosierdzia Bożego w Gliwicach

Parafia Miłosierdzia Bożego w Gliwicach - rzymskokatolicka parafia w Gliwicach na osiedlu Obrońców Pokoju, należy do dekanatu Gliwice-Sośnica w diecezji gliwickiej.
Historia parafii.
Kaplica pw. Miłosierdzia Bożego została poświęcona 1 września 2002 roku.
Liczebność i obszar parafii.
Ulice należące do parafii.
Bażancia, Błękitna, Bzów, Cieszyńska, Esperantystów, Funka, Graniczna nr nieparzyste 7-11 oraz nr parzyste 2-14 do ul. Rogozińskiego, Jabłoni, Jałowcowa, Ligocka, Lisia, Myśliwska, Obrońców Pokoju, Obrońców Westerplatte, Ogrodowa, Olszewskiego, ONZ, Orzechowa, Paderewskiego, PCK, Piaseckiego, Przydrożna, Rapackiego, Sarnia, Strzelnicza, Tarnogórska nr nieparzyste 153-219, Wiśniowa, św. Wojciecha (z wyjątkiem cmentarza parafialnego położonego przy tej ulicy, który pozostaje dalej w zarządzie parafii św. Bartłomieja), Zajęcza, Zamenhofa
Cmentarze.
Cmentarz parafialny przy ul. św. Wojciecha (w zarządzie par. św. Bartłomieja)
Księgi metrykalne.
Parafia prowadzi księgi chrztów, ślubów i zgonów od 1 września 2002 roku.

</doc>
<doc id="915904" url="https://pl.wikipedia.org/wiki?curid=915904" title="Tatjana Tarasowa">
Tatjana Tarasowa

Tatjana Anatoljewna Tarasowa, ros. Татьяна Анатольевна Тарасова (ur. 13 lutego 1947 w Moskwie) – rosyjska trenerka łyżwiarstwa figurowego od 1967 roku, doradczyni rosyjskiej reprezentacji narodowej w łyżwiarstwie figurowym, choreografka, komentatorka łyżwiarstwa figurowego, a wcześniej radziecka łyżwiarka figurowa startująca w parach sportowych z Gieorgijem Proskurinem. Mistrzyni zimowej uniwersjady (1966), wicemistrzyni (1965) i brązowa medalistka mistrzostw Związku Radzieckiego (1964).
W 2022 roku Tarasowa oficjalnie wsparła Putina i szerząc rosyjską propagandę m.in. zaatakowała słownie Polaków nazywając ich „śmieciami i faszystami”.
Życiorys.
Początki.
Tatjana Tarasowa urodziła się w Moskwie w rodzinie wybitnego radzieckiego trenera hokeja na lodzie Anatolija Tarasowa (1918–1995) i Niny, nauczycielki wychowania fizycznego. Była surowo wychowywana przez ojca, który jako pierwszy zaprowadził 5-letnią Tatjanę na lodowisko. Stwierdził, że „skoro urodziła się dziewczynką, niech przynajmniej nauczy się jeździć na łyżwach”. Jak stwierdziła później Tarasowa „moim zdaniem tata długo nie mógł zrozumieć, że ma dwie córki, a nie dwóch synów”. Tatjana uczyła się jazdy na łyżwach razem z Ludmiłą Pachomową, późniejszą mistrzynią olimpijską 1976 i 6-krotną mistrzynią świata w parach tanecznych. Trenowały na Stadionie Młodych Pionierów w Moskwie. Tatjana była uważana za średnią łyżwiarkę, ale wspaniałą artystkę. Marzyła o studiach z choreografii na Rosyjskim Uniwersytecie Sztuki Teatralnej, ale za namową ojca uczęszczała do Instytutu Wychowania Fizycznego (1964–1969). 
Kariera sportowa.
Jej kariera sportowa była krótka. Startowała w konkurencji par sportowych z Gieorgijem Proskurinem. W 1964 roku Tarasowa i Proskurin zdobyli brązowy, a rok później srebrny medal mistrzostw Związku Radzieckiego. W sezonie 1964/1965 zajęli 6. miejsce na mistrzostwach Europy i 7. miejsce na mistrzostwach świata. W sezonie 1965/1966 zdobyli złoty medal zimowej uniwersjady 1966 w Sestiere oraz zajęli 4. miejsce na mistrzostwach Europy. W 1967 roku Tarasowa doznała kontuzji i w wieku 19 lat była zmuszona zakończyć karierę sportową. 
Kariera trenerska.
Tarasowa nie chciała rezygnować z łyżwiarstwa, dlatego jeszcze w tym samym roku zaczęła angażować się w programy szkoleniowe i oficjalnie została trenerką. W jej pierwszej grupie szkoleniowej znaleźli się:
Pomimo braku uznania ze strony ojca Tatjana szybko zaczęła odnosić sukcesy. W wieku 25 lat została honorową trenerką RFSRR, a trzy lata później, w wieku 28 lat została najmłodszą honorową trenerką ZSRR. Jej styl szkoleniowy od początku odbiegał od kanonów radzieckiego łyżwiarstwa figurowego. Tarasowa stawiała na ryzykowne programy podkreślające osobowości jej uczniów, ale wymagała od nich dużego zaufania. Pomimo dużych sukcesów kilkakrotnie przerywała karierę trenerską, gdyż jej uczniowie przenosili się do innych trenerów. Jednak zawsze wracała do sportu, najczęściej, gdy prosili ją o to „mistrzowie – źle zrozumiani lub odrzuceni”, którzy chcieli wrócić na szczyt m.in.:
W latach 80. XX r. Tarasowa, wspólnie z Jeleną Czajkowską, prowadziła teatr lodowy "All Stars" w którym występowali słynni łyżwiarze figurowi. Tarasowa pełniła tam rolę reżysera, choreografa i trenera. Przez 14 lat istnienia rewii, była ona prezentowana m.in. w Londynie, Waszyngtonie, Melbourne i oprócz serii "Rosjanie na Broadwayu" zawierała interpretację klasycznych przedstawień baletowych m.in. "Upiora w operze", "West Side Story". 
Przez długi czas Tarasowa pracowała zarówno w Rosji jak i w Stanach Zjednoczonych. Pierwszą połowę sezonu, od września do grudnia jej uczniowie trenowali w International Skating Center w Simsbury, a przez resztę roku w Moskwie. W jej sztabie szkoleniowym pracował Nikołaj Morozow. Później jej asystentką była Jeanetta Folle.
W 2005 roku Tarasowa została powołana na trenera-konsultanta Rosyjskiej Federacji Łyżwiarstwa Figurowego. Ponadto została przewodniczącą jury wielu programów telewizyjnych o tematyce łyżwiarskiej: "Stars on Ice" (2006), "Ice Age" (2007–2009, 2012–2014), "Ice and Fire" (2010–2011).
Według źródeł jej uczniowie zdobyli 41 złotych medali na mistrzostwach Świata i Europy, w tym 8 złotych medali olimpijskich. Do jej uczniów należeli (największe sukcesy podczas trenowania przez Tarasową) m.in.:
Osiągnięcia.
Z Gieorgijem Proskurinem
Nagrody i odznaczenia.
oraz

</doc>
<doc id="915910" url="https://pl.wikipedia.org/wiki?curid=915910" title="Faza ciemna fotosyntezy">
Faza ciemna fotosyntezy



</doc>
<doc id="915914" url="https://pl.wikipedia.org/wiki?curid=915914" title="Hokej na wrotkach">
Hokej na wrotkach

Hokej na wrotkach – zespołowa gra sportowa. Zawodnicy jeżdżą na wrotkach na suchej powierzchni. Pierwsze rozgrywki odbyły się w Londynie w 1878 roku, a sport był inspirowany hokejem na trawie i polo.
Istnieje kilka federacji światowych, organizujących rozgrywki hokeja na wrotkach. Największą i zaakceptowaną przez MKOL organizacją jest World Skate (dawniej FIRS (Fédération Internationale de Roller Sports)) i według jej przepisów organizowane są rozgrywki w Polsce oraz zawody Mistrzostw Świata i World Games.
Hokej na wrotkach pojawił się na letnich igrzyskach olimpijskich w Barcelonie w 1992 roku jako dyscyplina pokazowa.

</doc>
<doc id="915917" url="https://pl.wikipedia.org/wiki?curid=915917" title="Polak, Węgier, dwa bratanki, i do szabli, i do szklanki">
Polak, Węgier, dwa bratanki, i do szabli, i do szklanki

Polak, Węgier, dwa bratanki, i do szabli, i do szklanki () – historyczne przysłowie obecnie występujące zarówno w języku polskim, jak i węgierskim, krótka rymująca się formuła mówiąca o zażyłej przyjaźni narodów polskiego i węgierskiego.
Treść przysłowia.
Pełna polska treść przysłowia:
"Polak, Węgier – dwa bratanki,"
"i do szabli, i do szklanki,"
"oba zuchy, oba żwawi,"
"niech im Pan Bóg błogosławi."
Pełna węgierska treść przysłowia:
"Lengyel, magyar – két jó barát,"
"Együtt harcol s issza borát,"
"Vitéz s bátor mindkettője,"
"Áldás szálljon mindkettőre."
Z historii narodów.
Węgrzy zajmowali szczególne miejsce w opiniach Polaków. Sympatia ta opierała się na głębokim przekonaniu Polaków o podobieństwie charakterów narodowych polskiego i węgierskiego, a wyrażającym się w porzekadle „Polak, Węgier dwa bratanki...”.
Przysłowie mówi o specjalnym związku między dwoma europejskimi narodami i jest ewenementem niemającym podobieństw w żadnych innych relacjach, tak obecnie, jak i wcześniej, względem dwóch narodów. Pierwotny tekst miał następujące brzmienie: "„Węgier, Polak dwa bratanki i do konia i do szklanki. Oba zuchy, oba żwawi, niech im Pan Bóg błogosławi.”"
Formuła powstała prawdopodobnie po upadku konfederacji barskiej wśród przywódców powstania antyrosyjskiego (z. Ignacy Jakub Bronicki), którzy znaleźli azyl polityczny w Austrii na Spiszu lub Preszowie. W czasie konfederacji barskiej Preszów stał się siedzibą Rady Generalnej – naczelnej władzy konfederackiej. Tu też 13 października 1770 uchwalono .
Według A. Kaczorowskiego, w powiedzeniu tym chodzi o Górne Węgry, czyli w przybliżeniu o dzisiejszą Słowację (od końca X do początków XX wieku Słowacja była częścią Węgier; zob. Zeplin, Spisz, Sarysz, Maurycy Beniowski).
Przeciwnikami idealizacji relacji węgiersko-polskich (galicyjskich) byli w XIX wieku głównie politycy upatrujący związanie "sprawy polskiej" najpierw z koalicją turecko-słowiańską, a następnie zjednoczeniem wszystkich Słowian pod berłem rosyjskim (panslawizm). Polityk i pisarz historyczny Michał Czajkowski vel Sadyk Pasza (początkowo w stronnictwie Adama Jerzego Czartoryskiego), który w 1872 opuścił Turcję nawoływał do pojednania z Rosją oraz zjednoczenia wszystkich Słowian pod berłem cara Aleksandra II. Jednak argumenty panslawistów kierowane zarówno „do mężów stanu i do młodzieży Uniwersytetu” zostały w Galicji odrzucone – „Co tam Waćpan nam bajasz o Turkach i o Sławianach, my z Węgrami; oni z Cesarzem i my z nimi – oni przeciwko niemu i my z niemi, bo to widzisz Waćpan – Węgier, Polak dwa bratanki I do konia i do szklanki...” Reprezentant księcia Adama Jerzego Czartoryskiego w Turynie napisał, że książę „nie może wchodzić w takie stosunki z barbarzyńskimi narodami, ... że to jest kraj katolicki, a tamten jeden muzułmański, w drugim schizma – że pierwej są Polacy katolikami jak Polakami”.
Dzień Przyjaźni.
12 marca 2007 parlament węgierski przyjął deklarację uznającą dzień 23 marca "Dniem Przyjaźni Polsko-Węgierskiej", deklarację poparło 324 posłów, nikt się nie wstrzymał, nikt nie był przeciw.
Analogiczną uchwałę 16 marca 2007 podjął przez aklamację Sejm RP.
Dzień ten w Polsce nie jest dniem wolnym od pracy.
Organizacje.
Zarówno w Polsce, jak i na Węgrzech istnieje wiele organizacji przyjaźni polsko-węgierskiej:

</doc>
<doc id="915919" url="https://pl.wikipedia.org/wiki?curid=915919" title="Comoé">
Comoé



</doc>
<doc id="915922" url="https://pl.wikipedia.org/wiki?curid=915922" title="Comoe">
Comoe



</doc>
<doc id="915924" url="https://pl.wikipedia.org/wiki?curid=915924" title="Komoe">
Komoe



</doc>
<doc id="915926" url="https://pl.wikipedia.org/wiki?curid=915926" title="Komoé">
Komoé



</doc>
<doc id="915930" url="https://pl.wikipedia.org/wiki?curid=915930" title="Veterum sapientia">
Veterum sapientia

Veterum Sapientia – konstytucja apostolska z 22 lutego 1962 papieża Jana XXIII.
Dokument został podpisany na ołtarzu nad konfesją św. Piotra w bazylice watykańskiej podczas uroczystego nabożeństwa w czasie audiencji dla kleru i alumnów. Jej treścią jest rola języka łacińskiego w liturgii i życiu Kościoła.
Papież pisał w niej m.in.: "Biskupi w swojej ojcowskiej trosce powinni mieć się na baczności, by nikt w ich jurysdykcji nie był skłonny do rewolucyjnych zmian, nie pisał przeciwko używaniu łaciny w studiach religijnych lub w liturgii lub poprzez jednostronność osłabiał wolę Stolicy Apostolskiej w tej sprawie bądź ją fałszywie interpretował. (...) W zgodzie z licznymi wcześniejszymi postanowieniami, główne nauki święte winny być nauczane po łacinie, która - jak wiemy z wielu wieków używania – "winna być uważana za język najodpowiedniejszy do ścisłego i jak najklarowniejszego objaśniania najtrudniejszych i najgłębszych idei i rozmysłów". Obok wieloletniego ubogacania przez nowe wyrazy obliczonego na jak najlepsze zachowanie integralności wiary katolickiej służy ona również jako środek przeciwko zbieraniu zbędnego żargonu. (...) Profesorowie wykładający te nauki na uniwersytetach mają znać łacinę i mają umieć posługiwać się łacińskimi podręcznikami. Ci, którym nieznajomość łaciny utrudnia stosowanie się do tego polecenia, powinni być stopniowo zastępowani przez profesorów, którzy są odpowiedni do tychże zadań. W razie jakichkolwiek trudności należy je przezwyciężać cierpliwym naciskiem biskupów lub innych przełożonych."

</doc>
<doc id="915931" url="https://pl.wikipedia.org/wiki?curid=915931" title="Totes Gebirge">
Totes Gebirge

Totes Gebirge – pasmo górskie w Austrii, w Północnych Alpach Wapiennych, leżąca między Salzkammergut-Berge a Alpami Ennstalskimi. Najwyższy szczyt – Großer Priel, 2515 m n.p.m. Nazwa masywu (w nieoficjalnym tłumaczeniu: "Góry Martwe") nawiązuje do szaty roślinnej, a właściwie prawie całkowitego jej braku. 
Topografia.
Rejon "Totes Gebirge" ma charakter krasowego płaskowyżu o stromych ścianach, z kilkoma szczytami przekraczającymi wyraźnie wysokość 2000 m n.p.m. Ze względu na nisko położone i głęboko wcięte doliny potoków różnice poziomów w obrębie masywu dochodzą do 2000 m. Najwyższym szczytem masywu jest Großer Priel, 2515 m n.p.m. Nieco niższym, wybitnym szczytem w formie potężnej iglicy skalnej jest Spitzmauer. Innymi ważnymi szczytami są Warscheneck oraz Kleiner Priel. 
Najwyższe szczyty:
Współrzędne geograficzne: .
Geologia.
"Totes Gebirge" zbudowane są ze skał osadowych – białych wapieni i dolomitów powstałych pierwotnie na dnie mórz istniejących w okresie triasu i jury. W wyniku ruchów górotwórczych związanych z orogenezą alpejską osady morskie zostały sprasowane, sfałdowane, a następnie oderwane od podłoża i przemieszczone w postaci licznych płaszczowin. Płaszczowiny te wchodzą w skład tzw. austryjskich jednostek tektonicznych. Płaszczowiny zbudowane z utworów mezozoicznych nasunięte zostały następnie na leżące na północ od nich młodsze utwory typu fliszowego (wieku kredowego i trzeciorzędowego). Ich odsłonięcia znajdują się już poza obszarem "Gór Martwych" i stanowią one od strony północnej przedpole Północnych Alp Wapiennych. 
Turystyka i narciarstwo.
"Totes Gebirge" są atrakcyjnym rejonem turystycznym. Istnieje sieć ścieżek górskich, niektóre z nich są znakowane farbą. Niezbyt liczne schroniska wysokogórskie ułatwiają zwiedzanie masywu. Najdogodniejszym punktem wyjścia dla wycieczek górskich jest miejscowość Hinterstoder. 
Hinterstoder jest też znanym ośrodkiem narciarskim. Wyciągi krzesełkowe i orczykowe oraz trasy narciarskie zlokalizowane są na północnych stokach górującego nad Hinterstoder szczytu Höss (ok. 1850 m). Ogólna długość tras zjazdowych wynosi około 35 km. Ze względu na niskie położenie miejscowości Hinterstoder (600 m n.p.m.) najdłuższe, kilkukilometrowe zjazdy pokonują różnicę wzniesień 1250 m. 
Schroniska:

</doc>
<doc id="915935" url="https://pl.wikipedia.org/wiki?curid=915935" title="Infliksymab">
Infliksymab

Infliksymab, infliksimab (łac. "infliximabum") – chimeryczne ludzko-mysie przeciwciało monoklonalne klasy IgG1, wiążące się z dużym powinowactwem zarówno z rozpuszczalną, jak i transbłonową formą ludzkiego czynnika martwicy nowotworów TNF-alfa "(tumour necrosis factor)". Infliksymab tworzy "in vivo" stabilne kompleksy z ludzkim TNF-alfa, co jest równoznaczne z utratą aktywności biologicznej przez tę cytokinę.
Wraz z adalimumabem stanowi parę leków biologicznych podlegających refundacji w Polsce w ramach programu terapeutycznego NFZ w leczeniu choroby Leśniowskiego-Crohna.
Wskazania do stosowania leku.
Infliksymab jest lekiem biologicznym wykorzystywanym w terapii niektórych chorób o potwierdzonej lub podejrzewanej etiologii autoimmmunologicznej, w których patofizjologii bierze udział TNF-alfa. Obecnie infliksymab stosowany jest w leczeniu następujących jednostek chorobowych:
Prowadzone są także badania kliniczne wykorzystujące infliksymab w leczeniu układowych zapaleń naczyń (np. w chorobie Behçeta).
Działania niepożądane.
Działania niepożądane infliksymabu obserwowane w trakcie badań klinicznych oraz po wprowadzeniu leku do obrotu:
Stosowanie leku w ciąży i w czasie karmienia piersią.
Dane wg Położnictwo 2012, Bręborowicza tom II 2 str. 266:
Sposób podawania.
Infliksymab stosowany jest wyłącznie w postaci iniekcji dożylnych. Schematy dawkowania zależne są od jednostki chorobowej.

</doc>
<doc id="915939" url="https://pl.wikipedia.org/wiki?curid=915939" title="Niokolo-Koba">
Niokolo-Koba



</doc>
<doc id="915940" url="https://pl.wikipedia.org/wiki?curid=915940" title="Vysshaya Liga">
Vysshaya Liga



</doc>
<doc id="915941" url="https://pl.wikipedia.org/wiki?curid=915941" title="Imperial College London">
Imperial College London

Imperial College London (właśc. The Imperial College of Science, Technology and Medicine) – publiczny uniwersytet w Londynie. Specjalizuje się w badaniach oraz kształceniu w dziedzinie nauki, inżynierii oraz medycyny. Na Imperial College kształci się około 13 500 studentów, a kadra akademicka liczy ponad 3300 osób.
Lokalizacja.
Główny kampus zlokalizowany jest w londyńskiej dzielnicy South Kensington, w sąsiedztwie muzeów (Science Museum, Natural History Museum oraz Victoria and Albert Museum). Uniwersytet od północy graniczy z Hyde Parkiem, a główne wejście znajduje się przy Exhibition Road. Imperial College posiada w mieście kilka kampusów zlokalizowanych, między innymi, w dzielnicach Chelsea, Hammersmith i Paddington. Uniwersytet podzielony jest na cztery główne jednostki akademickie:
które dodatkowo dzielą się na ponad 40 wydziałów, instytutów oraz centrów badawczych.
Historia.
Imperial College był częścią Uniwersytetu Londyńskiego do roku 2007, kiedy to uzyskał pełną niezależność, z okazji stulecia swego istnienia. Imperial College London powstał w 1907 roku z połączenia Royal College of Science, City and Guilds College i Royal School of Mines. W roku 1988 do Imperial College London przyłączyła się St Mary's Hospital Medical School, a w 1995 National Heart and Lung Institute. W 1997 przyłączyły się Charing Cross and Westminster Medical School oraz Royal Postgraduate Medical School. W 2000 przyłączyły się Wye College oraz The Kennedy Institute of Rheumatology.
Współcześnie.
Oprócz wydziałów politechnicznych, uczelnia ma też w swoim składzie kilka instytucji, zajmujących się kształceniem lekarzy i badaniami medycznymi, które zostały wydzielone z Uniwersytetu Londyńskiego Są to:
Ranking.
Imperial College zajmuje nieprzerwanie od wielu lat najwyższe miejsca w rankingach uczelni europejskich jak i światowych. W 2019 roku był to ósmy najlepszy uniwersytet świata w rankingu QS Top Universities. Zazwyczaj plasuje się w pierwszej trójce najlepszych uniwersytetów Wielkiej Brytanii i Europy. Tę samą wysoka pozycję utrzymał również a latach 2020 i 2021.

</doc>
<doc id="915944" url="https://pl.wikipedia.org/wiki?curid=915944" title="Om Namaha Śiwaja">
Om Namaha Śiwaja

Om Namah Śiwaja (dewanagari ॐ नमः शिवाय, transliteracja Aum Namah Śivāya) – hinduistyczna mantra, ku czci Boga Śiwy. Jej nazwa to pańćakszaramantra.
Oznacza ona dosłownie "Pokłon Tobie Śiwo".

</doc>
<doc id="915947" url="https://pl.wikipedia.org/wiki?curid=915947" title="Om Namaha Shivaya">
Om Namaha Shivaya



</doc>
<doc id="915949" url="https://pl.wikipedia.org/wiki?curid=915949" title="Umowa leasingu">
Umowa leasingu



</doc>
<doc id="915952" url="https://pl.wikipedia.org/wiki?curid=915952" title="Oberickelsheim">
Oberickelsheim

Oberickelsheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uffenheim. Leży około 35 km na zachód od Neustadt an der Aisch, przy autostradzie A7 i drodze B13.
Dzielnice.
W skład gminy wchodzą następujące dzielnice: 

</doc>
<doc id="915953" url="https://pl.wikipedia.org/wiki?curid=915953" title="Park Narodowy Ichkeul">
Park Narodowy Ichkeul



</doc>
<doc id="915955" url="https://pl.wikipedia.org/wiki?curid=915955" title="Lockheed CL-1200">
Lockheed CL-1200

Lockheed CL-1200 Lancer to ulepszona wersja F-104 Starfighter zaproponowana przez samą firmę Lockheed w końcu lat 60.&lt;br&gt;&lt;br&gt;
Rozwój X-27.
USAF rozważało dalszy rozwój myśliwca CL-1200. Projekt otrzymał kod X-27 a jego celem było badanie samolotu przy dużych prędkościach (2.6 Mach). X-27 miał być bardzo podobny do LC-1200 modyfikacje miały dotyczyć silnika oraz wlotów powietrza. Program X-27 nie zyskał sobie przychylności kongresu Stanów Zjednoczonych ani USAF. Z braku pieniędzy nie skonstruowano ani jednej sztuki zdolnej do lotu.

</doc>
<doc id="915956" url="https://pl.wikipedia.org/wiki?curid=915956" title="Simmershofen">
Simmershofen

Simmershofen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uffenheim. Leży około 32 km na południowy zachód od Neustadt an der Aisch.
Dzielnice.
W skład gminy wchodzą następujące dzielnice: 

</doc>
<doc id="915957" url="https://pl.wikipedia.org/wiki?curid=915957" title="Baszta Na Zrębie">
Baszta Na Zrębie



</doc>
<doc id="915958" url="https://pl.wikipedia.org/wiki?curid=915958" title="Resonance">
Resonance

Resonance – wydany w 2001 roku pierwszy album kompilacyjny zespołu Anathema. Zawiera wybrane, głównie łagodniejsze w warstwie muzycznej utwory z wcześniejszych płyt zespołu, jak również niepublikowany wcześniej materiał. Druga część - "Resonance Vol. 2" - ukazała się w 2002 roku.

</doc>
<doc id="915961" url="https://pl.wikipedia.org/wiki?curid=915961" title="Parafia Chrystusa Króla w Gliwicach">
Parafia Chrystusa Króla w Gliwicach

Rzymskokatolicka parafia pod wezwaniem Chrystusa Króla w Gliwicach – rzymskokatolicka parafia w Gliwicach, należąca do dekanatu Gliwice-Sośnica w diecezji gliwickiej.
Historia parafii.
Starania o budowę kościoła podjęto w 1930 r., lecz prace budowlane rozpoczęto dopiero w 1934 r. Inspiratorem budowy kościoła i powstania parafii był ks. Brunon Pattas, proboszcz parafii Świętej Rodziny. Autorem projektu budowli był architekt austriacki Karl Mayr. Konsekracji kościoła i erygowania nowej parafii dokonał 3 listopada 1935 r. kardynał Adolf Bertram.
Kościół ma formę bazyliki. W 1938 r. znany na Górnym Śląsku artysta malarz Karol Platzek namalował na przedniej ścianie prezbiterium fresk przedstawiający Chrystusa Króla. W latach powojennych fresk ten został zamalowany. Przyczyną zamalowania, jak również wysiedlenia do Niemiec proboszcza Brunona Pattasa, był znajdujący się na fresku napis w języku niemieckim: „Królestwo moje nie jest z tego świata”. W 1955 r. zbudowano w bocznej nawie kościoła ołtarz MB Nieustającej Pomocy. Ponowny remont kościoła przeprowadzono w 1973 r. (przebudowa prezbiterium – dostosowanie do nowej liturgii, malowanie kościoła, odkrycie fresku K. Platzka). W latach 1994–1995 miał miejsce kapitalny remont dachu kościoła (wymiana desek w konstrukcji, pokrycie blachą miedzianą). W roku 1996 założono ogrzewanie podłogowe w kościele i w domu katechetycznym – zbudowanym w latach 1984–1986. W 1999 roku dokonano renowację oculusów naw bocznych. W 2010 roku przeprowadzono prace konserwatorskie terenów zielonych wokół kościoła. W latach 2010–2012 przeprowadzono wymianę dużych okien naw bocznych; natomiast w roku 2013 odrestaurowano witraże oculusów naw bocznych. Także w 2013 roku wyremontowano pomieszczenia kaplicy bocznej adoracji oraz zakrystii.
Od roku 1981 do 1994 w kościele pw. Chrystusa Króla odbywał się coroczny ogólnopolski Festiwal Piosenki Religijnej „Cantate Deo”.
Parafia ma w swoim dorobku dwie publikacje:
Zasięg parafii.
Do parafii należy 13 000 wiernych z Gliwic, mieszkających przy ulicach: Bieńka, Bluszczowej, bł. Bronisławy, Brzozowej 1-23 i 2-26, Chodkiewicza, Chorzowskiej 1-39 i 2-44, Czarnieckiego, Czeremchowej, Dąbrowskiego, św. Elżbiety, Hoblera, Jarzębinowej, Jodłowej, Kalinowej, Kolejarzy, Koraszewskiego, Krakusa, Kruszynowej, Leszczynowej, Leśnej, Libelta, Ligustrowej, Lipowej, Malinowej, św. Marka 1-31 i 2-38, Młodego Hutnika, Na Zbiegu, Okrzei, Opolskiej, Podlesie 1-57 i 2-78b, Poniatowskiego, Porzeczkowej, Przyniczyńskiego, Rogiera, Rolnej, Rostka, Sikory, Skowrońskiego, Spółdzielczej, Targowej, Tarninowej, Tarnogórskiej 2-150 parzyste, Traugutta, Wandy, Witkiewicza, Wolskiego, Wróblewskiego, Wujka, Zajączka i Żółkiewskiego.

</doc>
<doc id="915962" url="https://pl.wikipedia.org/wiki?curid=915962" title="Jezioro Ichkeul">
Jezioro Ichkeul



</doc>
<doc id="915964" url="https://pl.wikipedia.org/wiki?curid=915964" title="Wilfried Pallhuber">
Wilfried Pallhuber

Wilfried Pallhuber (ur. 4 sierpnia 1967 w Anterselvie) – włoski biathlonista, wielokrotny medalista mistrzostw świata.
Kariera.
W zawodach Pucharu Świata zadebiutował 7 stycznia 1985 roku w Oberhofie, zajmując 54. miejsce w biegu indywidualnym. Pierwsze pucharowe punkty zdobył 28 stycznia 1988 roku w Ruhpolding, kiedy zajął 24. miejsce w tej samej konkurencji. Na podium zawodów tego cyklu pierwszy raz stanął 21 marca 1992 roku w Nowosybirsku, wygrywając rywalizację w sprincie. W zawodach tych wyprzedził Austriaka Ludwiga Gredlera i Mikaela Löfgrena ze Szwecji. W kolejnych startach jeszcze sześć razy stanął na podium, odnosząc przy tym pięć zwycięstw: 4 marca 1993 roku w Lillehammer, 10 marca 1994 roku w Hinton, 19 stycznia 1995 roku w Oberhofie i 5 grudnia 1996 roku w Östersund wygrywał biegi indywidualne, a 1 lutego 1997 roku w Osrblie zwyciężył w sprincie. Najlepsze wyniki osiągnął w sezonie 1994/1995, kiedy zajął trzecie miejsce w klasyfikacji generalnej, za Norwegiem Jonem Åge Tyldumem i kolejnym Włochem, Patrickiem Favre. W tym samym sezonie był też drugi w klasyfikacji biegu indywidualnego.
Na mistrzostwach świata w Oslo/Mińsku/Kontiolahti w 1990 roku wspólnie z Pieralberto Carrarą, Johannem Passlerem i Andreasem Zingerle zdobył złoty medal w sztafecie. Był to pierwszy w historii złoty medal dla Włoch w tej konkurencji. Na rozgrywanych rok później mistrzostwach świata w Lahti razem z Hubertem Leitgebem, Gottliebem Taschlerem i Simonem Demetzem zwyciężył w biegu drużynowym. Także to zwycięstwo było pierwszym włoskim triumfem w historii. Kolejne zwycięstwo w sztafecie, startując z Passlerem, Carrarą i Zingerle, odniósł podczas mistrzostw świata w Borowcu w 1993 roku. Ponadto w 1994 roku reprezentacja Włoch w składzie: Carrara, Leitgeb, Zingerle i Pallhuber zwyciężyła w biegu drużynowym na mistrzostwach świata w Canmore.
Swój jedyny indywidualny medal wywalczył na mistrzostwach świata w Osrblie w 1997 roku. Zwyciężył tam w sprincie, wyprzedzając swego rodaka - René Cattarinussiego i Olega Ryżenkowa z Białorusi. Został tym samym pierwszym w historii włoskim mistrzem świata w tej konkurencji. Osiem dni później razem z Cattarinussim, Favre i Carrarą zajął na tej imprezie trzecie miejsce w sztafecie. Był też między innymi siódmy w sprincie podczas mistrzostw świata w Ruhpolding rok wcześniej.
W 1992 roku wystartował na igrzyskach olimpijskich w Albertville, gdzie w swoim jedynym starcie zajął 40. miejsce w biegu indywidualnym. Na rozgrywanych dwa lata później igrzyskach w Lillehammer zajął 20. w tej konkurencji i 24. miejsce w sprincie. Podczas igrzysk olimpijskich w Nagano w 1998 roku był między innymi czternasty w sprincie i dziewiąty w sztafecie. Na igrzyskach w Salt Lake City w 2002 roku we wszystkich startach plasował się poza czołową dziesiątką. Brał również udział w igrzyskach w Turynie w 2006 roku, gdzie najwyższe lokaty zajął w biegu indywidualnym i sztafecie, zajmując odpowiednio dziewiątą i ósmą pozycję.
Jego siostra, Siegrid, także została biathlonistką, a brat - Hubert Pallhuber był kolarzem górskim.

</doc>
<doc id="915965" url="https://pl.wikipedia.org/wiki?curid=915965" title="Lockheed X-27">
Lockheed X-27



</doc>
<doc id="915967" url="https://pl.wikipedia.org/wiki?curid=915967" title="Książ (województwo zachodniopomorskie)">
Książ (województwo zachodniopomorskie)

Książ – osada w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość położona była w województwie szczecińskim.
Zobacz też: Książ

</doc>
<doc id="915968" url="https://pl.wikipedia.org/wiki?curid=915968" title="Oscar dla najlepszej aktorki pierwszoplanowej">
Oscar dla najlepszej aktorki pierwszoplanowej

Oscar dla najlepszej aktorki pierwszoplanowej "(The Academy Award for Best Actress)" jest jedną z nagród przyznawanych aktorkom, pracującym w przemyśle filmowym, przez Amerykańską Akademię Sztuki i Wiedzy Filmowej; nominacje są przyznawane przez aktorów i aktorki − członków Akademii. Zwycięzcy również są wybierani przez członków Akademii.
Ranking.
W historii Oscarów tylko jedna aktorka wygrała Oscara dla najlepszej aktorki pierwszoplanowej czterokrotnie. Była to Katharine Hepburn (1932/33, 1967, 1968, 1981).
Poza tym 12 aktorek otrzymało Oscara w tej kategorii dwukrotnie:
Frances McDormand otrzymała 3 statuetki w tej kategorii (Fargo, Trzy Billboardy za Ebbing, Missouri i Nomadland).
Luise Rainer i Katharine Hepburn to jedyne aktorki, które otrzymały Oscara dwa razy z rzędu.
Halle Berry jest jedyną Afroamerykanką w historii Akademii, która otrzymała Oscara dla najlepszej aktorki pierwszoplanowej. Otrzymała ją w 2002 roku za rolę w filmie "Czekając na wyrok" (2001).
Aktorki, które otrzymały największą liczbę nominacji w tej kategorii to:
Oprócz 16 nominacji do Oscara dla najlepszej aktorki pierwszoplanowej, Meryl Streep otrzymała także 4 nominacje do Oscara dla najlepszej aktorki drugoplanowej, co czyni ją najczęściej nominowaną aktorką w historii Akademii (łącznie 20 nominacji).
Sześć aktorek wygrało Oscara w dwóch kategoriach – dla najlepszej aktorki pierwszoplanowej i dla najlepszej aktorki drugoplanowej. Były to:
W historii tej kategorii był tylko jeden remis. Stało się to w 1969 roku, kiedy Katharine Hepburn i Barbra Streisand otrzymały dokładnie taką sama liczbę głosów i w związku z tym, Akademia przyznała obu aktorkom Oscara.
Najmłodszą zdobywczynią statuetki była Marlee Matlin, która w wieku 21 lat wygrała ją za rolę w filmie "Dzieci gorszego boga" (1986). Natomiast najstarszą zdobywczynią Oscara i zarazem najstarszą nominowaną w tej kategorii była Jessica Tandy. Nominacja i zdobycie statuetki przypadły tej 80-letniej wówczas aktorce za tytułową rolę w filmie "Wożąc panią Daisy" (1989). Najmłodszą nominowaną w tej kategorii była Quvenzhané Wallis, która była nominowana w wieku 9 lat za rolę w filmie "Bestie z południowych krain" (2012).
Narodowość laureatek.
Nagroda Akademii Filmowej przyznawana jest głównie produkcjom kina amerykańskiego, jednakże nie wszystkie aktorki występujące w tych filmach są pochodzenia amerykańskiego.

</doc>
<doc id="915971" url="https://pl.wikipedia.org/wiki?curid=915971" title="Dobromyśl (województwo zachodniopomorskie)">
Dobromyśl (województwo zachodniopomorskie)

Dobromyśl – osada w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość położona była w województwie szczecińskim.
Zobacz też: Dobromyśl

</doc>
<doc id="915972" url="https://pl.wikipedia.org/wiki?curid=915972" title="Komoé (rzeka)">
Komoé (rzeka)

Komoé albo Comoé – rzeka w południowo-zachodnim Burkina Faso i we wschodnim Wybrzeżu Kości Słoniowej, o długości ok. 750 km. Wypływa z masywu Chaîne de Banfora, a uchodzi do Zatoki Gwinejskiej w pobliżu miasta Grand Bassam na wschód od Abidżanu. Obok rzek Bandama i Sassandra jest to jedna z trzech najważniejszych rzek Wybrzeża Kości Słoniowej.
Na rzece występują liczne progi i wodospady (do najbardziej znanych zalicza się wodospad Karfiguéla). W środkowym biegu utworzono Park Narodowy Komoé, wpisany na listę światowego dziedzictwa UNESCO.

</doc>
<doc id="915974" url="https://pl.wikipedia.org/wiki?curid=915974" title="Zielonka (województwo zachodniopomorskie)">
Zielonka (województwo zachodniopomorskie)

Zielonka – osada w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość położona była w województwie szczecińskim.

</doc>
<doc id="915975" url="https://pl.wikipedia.org/wiki?curid=915975" title="Weigenheim">
Weigenheim

Weigenheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uffenheim. Leży około 25 km na zachód od Neustadt an der Aisch.
Dzielnice.
W skład gminy wchodzą następujące dzielnice: 

</doc>
<doc id="915976" url="https://pl.wikipedia.org/wiki?curid=915976" title="Barnisławice">
Barnisławice

Barnisławice – osada leśna w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość położona była w województwie szczecińskim.

</doc>
<doc id="915977" url="https://pl.wikipedia.org/wiki?curid=915977" title="Parafia św. Bartłomieja w Gliwicach">
Parafia św. Bartłomieja w Gliwicach

Parafia św. Bartłomieja w Gliwicach – rzymskokatolicka parafia w Gliwicach, należy do dekanatu Gliwice-Sośnica w diecezji gliwickiej.
Historia.
Pierwsza historyczna wzmianka o mieście Gliwice datowana jest na 14 czerwca 1276. Parafia św. Bartłomieja, uważana za jedną z najstarszych na Górnym Śląsku, powstała w XIII w. w sąsiedniej wsi Szobiszowice, którą 1 kwietnia 1897 roku przyłączono do Gliwic. Przybliżony czas powstania parafii możemy ustalić dzięki dyplomowi rycerza Paszka Warmuntowica, dziedzica Szobiszowic, wystawionego 17 września 1297. Mimo że istnienie parafii jest potwierdzone dopiero w 1447 roku, nie ma podstaw, by twierdzić, że dokument Paszka jest mało wiarygodny.
Przyjmuje się, że inicjatorami budowy kościoła byli templariusze. Pierwszy budynek był drewniany. Parafia w początkach istnienia swym zasięgiem obejmowała dzisiejszą Szałszę, Żerniki i tzw. Zatorze. Obecny kościół powstał w XV wieku. Zbudowany został w stylu romańskim, jednak jego wieża zamiast hełmu jest wykończona blankami.
W 1719 parafia liczyła 600 osób, a tylko 5 z nich nie było katolikami. W 1821 liczba wiernych zwiększyła się do 2 tysięcy. Gdy w 1897 roku Szobiszowice stały się częścią Gliwic, liczyły już 17 tysięcy mieszkańców. Pojawiła się konieczność wybudowania nowego kościoła, zwłaszcza, że domagał się tego również zły stan techniczny dotychczasowego budynku.
Pierwszym inicjatorem budowy nowego kościoła był ks. Antoni Ledwoch. Jednak zebrane przez niego fundusze pozwalały jedynie na przeprowadzanie remontów w dotychczasowej świątyni. Po kilkudziesięciu latach, dzięki staraniom kolejnych proboszczów oraz parafian, ks. J. Stryczek zwrócił się do władz miasta o pozwolenie na budowę kościoła. Nowy kościół powstał w latach 1907-1911. Autorem projektu był Ludwig Schneider z Wrocławia. Uroczysta konsekracja odbyła się 14 maja 1911, Mszy inauguracyjnej przewodniczył kardynał Georg Kopp. Pierwszym proboszczem był ks. Józef Stryczek.
Kościół zbudowany w stylu neogotyckim na planie krzyża łacińskiego, mogący pomieścić 6 tysięcy wiernych, był największą budowlą sakralną tamtych czasów na Śląsku. Charakterystycznym elementem była prawie stumetrowa czworoboczna wieża zwieńczona 6-metrowym krzyżem.
Gdy w 1945 roku parafię włączono do administracji Śląska Opolskiego, ówczesny proboszcz Harald Weinert zwrócił się z prośbą do jezuitów o przysłanie księdza, który głosiłby kazania w języku polskim i opiekował się Polakami napływającymi ze Wschodu. Jezuici byli obecni w parafii do 1994 roku. Po przejęciu funkcji proboszcza przez A. Plutę, przenieśli się do nowo wybudowanego sanktuarium poświęconego Matce Boskiej Kochawińskiej na osiedlu Kopernika.
W początkach lat dziewięćdziesiątych parafia była największą w diecezji gliwickiej, licząc 37 tysięcy mieszkańców. Po odłączeniu się osiedla Kopernika liczy około 20 tysięcy parafian. Obecnie trwają prace przy budowie nowego kościoła na osiedlu Obrońców Pokoju.
Cmentarze.
Cmentarz parafialny przy ul. św. Wojciecha (na terenie parafii Miłosierdzia Bożego)
Księgi metrykalne.
Parafia prowadzi księgi chrztów od 1656 roku, ślubów od 1677 roku i zgonów od 1704 roku.

</doc>
<doc id="915979" url="https://pl.wikipedia.org/wiki?curid=915979" title="Dargoszewko">
Dargoszewko

Dargoszewko – kolonia w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość położona była w województwie szczecińskim.

</doc>
<doc id="915980" url="https://pl.wikipedia.org/wiki?curid=915980" title="Gacko (Polska)">
Gacko (Polska)

Gacko – osada leśna w północno-zachodniej Polsce, położona w województwie zachodniopomorskim, w powiecie kamieńskim, w gminie Golczewo. Leży na Równinie Gryfickiej, nad rzeką Wołczą, ok. 1,5 km na północny zachód od wzgórza Bukowiec.
W latach 1975–1998 miejscowość położona była w województwie szczecińskim.

</doc>
<doc id="915981" url="https://pl.wikipedia.org/wiki?curid=915981" title="Ichkeul">
Ichkeul



</doc>
<doc id="915983" url="https://pl.wikipedia.org/wiki?curid=915983" title="Golczewo-Gaj">
Golczewo-Gaj

Golczewo-Gaj – przysiółek w Polsce, położona w województwie zachodniopomorskim, w powiecie kamieńskim, w gminie Golczewo.
Gmina Golczewo utworzyła jednostkę pomocniczą "Osiedle Golczewo", które obejmuje miejscowości: Golczewo, Golczewo-Gaj i Sosnowice. Mieszkańcy tych trzech miejscowości na zebraniu ogólnym wybierają zarząd osiedla oraz jego przewodniczącego.
W latach 1946–1998 miejscowość położona była w województwie szczecińskim.

</doc>
<doc id="915984" url="https://pl.wikipedia.org/wiki?curid=915984" title="Markt Taschendorf">
Markt Taschendorf

Markt Taschendorf – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Scheinfeld. Leży w Steigerwaldzie, około 15 km na północ od Neustadt an der Aisch.
Dzielnice.
W skład gminy wchodzą następujące dzielnice: 
Polityka.
Rada gminy składa się z 12 członków:

</doc>
<doc id="915985" url="https://pl.wikipedia.org/wiki?curid=915985" title="Dave Baksh">
Dave Baksh

Dave Nizaam Baksh (ur. 26 lipca 1980 w Toronto) – gitarzysta i wokalista zespołu Brown Brigade, założonego w 1999 r. Nazwa zespołu powstała jeszcze gdy Dave i jego kuzyn Vaughn byli mali. Stało się to podczas zabawy Transformerami.
Wcześniej występował w kanadyjskim zespole Sum 41.

</doc>
<doc id="915986" url="https://pl.wikipedia.org/wiki?curid=915986" title="A Fine Day to Exit">
A Fine Day to Exit

A Fine Day to Exit – szósty studyjny album zespołu Anathema.
Jak przyznała w 2017 Lee Douglas, album grupy z tego roku pt. "The Optimist" jest o człowieku, który zniknął z okładki "A Fine Day to Exit".
Lista utworów.
Źródło.
Twórcy.
Źródło.

</doc>
<doc id="915987" url="https://pl.wikipedia.org/wiki?curid=915987" title="Katastrofa lotu Iran Air Tours 956">
Katastrofa lotu Iran Air Tours 956

Katastrofa lotu Iran Air 956 wydarzyła się w górskich rejonach zachodniej części Iranu – nieopodal miasta Chorramabad, 12 lutego 2002 roku. W wyniku katastrofy samolotu Tu-154 linii Iran Air Tours, zginęło 119 osób, wszyscy na pokładzie.
Przebieg lotu.
Tupolew Tu-154M (rejestracja: EP-MBS; wcześniej latający w bułgarskich liniach lotniczych) irańskiego towarzystwa Iran Air Tours rejs nr 956 ze stolicy kraju – Teheranu – przebiegał początkowo bez zakłóceń.
Na pokładzie trzysilnikowej maszyny znajdowało się 107 pasażerów (m.in. grupa kilku urzędników rządowych) i dwunastoosobowa załoga. Tragedia wydarzyła się podczas zbliżania na pas startowy nr 11 portu lotniczego w Chorramabadzie. 
Katastrofa i akcja poszukiwawcza.
Około godziny 7:30 – podczas zniżania pułapu – samolot runął na pokryte śniegiem zbocza góry Kuh-e Sefid (pers."Biała Góra"). Zderzenie nastąpiło na wysokości 2770 m n.p.m. Jak opowiadali później naoczni świadkowie, w miejscu uderzenia odrzutowca nastąpiła potężna eksplozja.
Większość wraku spoczywała w okolicach miejscowości Sarab-Doreh. Mimo podjętej akcji ratunkowej spośród 119 osób na pokładzie Tupolewa nikt nie ocalał. Wśród zabitych znajdowało się czterech obywateli Hiszpanii. Do dnia 23 lutego 2002 r. odnaleziono 97 ciał ofiar.
Przyczyny.
Od razu po tragedii, prezydent Iranu – Mohammad Khatami – zwołał specjalną komisję, mającą wyjaśnić przyczyny katastrofy. 17 lutego i 6 marca, ekipy poszukiwawcze odnalazły "czarne skrzynki" samolotu: rejestrator danych lotu (FDR) i rejestrator rozmów w kokpicie (CVR).

</doc>
<doc id="915988" url="https://pl.wikipedia.org/wiki?curid=915988" title="Park Narodowy Aszkal">
Park Narodowy Aszkal

Park Narodowy Aszkal – tunezyjski park narodowy o pow. 12 600 hektarów, położony ok. 50 km na północny zachód od Tunisu. Obejmuje m.in. jezioro Aszkal. Wpisany na listę rezerwatów biosfery UNESCO (1977) i listę światowego dziedzictwa UNESCO (1980); objęty konwencją ramsarską (1980). Zamieszkuje w nim ok. 200 gatunków zwierząt i ponad 500 gatunków roślin.
Park, głównie za sprawą jeziora Aszkal (jedynego dużego zbiornika słodkowodnego w regionie, o pow. 89 km²) i mokradeł, stanowi ważny punkt na szlaku migracji setek tysięcy ptaków z zachodniej krainy palearktycznej, tj. kaczek, gęsi, bocianów czy flamingów, spędzających tam zimę. Z punktu widzenia ochrony, szczególnie istotne są siedliska: sterniczki zwyczajnej, podgorzałki zwyczajnej i marmurki.
PN Aszkal obejmuje trzy rodzaje habitatów: górski (Dżabal Azkal, głównie skały wapienne, ok. 14 km²), jezioro Aszkal, przyległe mokradła (ok. 30 km²). System wodny jeziora jest szczególny, z uwagi na mieszanie się wód słodkich i słonych (napływających rzeką z pobliskiego jeziora Bizera). Zimą napływa więcej słodkiej wody, zimą – słonej. Podlega więc szczególnej ochronie. Z uwagi na zagrożenie jego stabilności przez plany budowy trzech tam na rzece Tinja, w latach 1996–2006 park znajdował się na liście obiektów zagrożonych. System wodny nadal podlega presji środowiskowej z powodu rosnącego zużycia wody w Tunezji.
Gdy zasolenie wczesną wiosną spada do 5 g/L, w jeziorze zakwita rdestnica, stanowiąca pokarm wielu gatunków ptaków.
Okoliczne mokradła porasta obficie sitowie, z czego korzysta ok. 2000 sztuk wypasanego tam bydła.
Budowa tam.
W latach 80. i 90. rząd planował budowę na rzece Tinja wielu tam (m.in. Sejenane, Melah, Tine, Douimis), w celu pozyskania wody pitnej i irygacji północnej Tunezji. Zrodziło to obawy, że delikatny układ zasolenia w jeziorze Aszkal może zostać zaburzony poprzez znaczne ograniczenie napływu słodkiej wody. Zbudowane tamy wywołały w latach 1993–1995 spodziewany, katastroficzny skutek – zasolenie jeziora zaczęło się wahać między 35 a 70 g/L, zamiast typowych 5-40 g/L. Spowodowało to zanik rdestnicy i brak pokarmu dla ptactwa. Wysychać zaczęły również mokradła. Dodatkowo, krajobraz górskiej części parku zaczął zmieniać się przez działające do 1993 roku kamieniołomy. W 1996 UNESCO oznaczyło park jako obiekt zagrożony. Podjęte próby odwrócenia tych skutków przyniosły pożądane działania i 10 lat później park został z tej listy wykreślony.

</doc>
<doc id="915989" url="https://pl.wikipedia.org/wiki?curid=915989" title="Jezioro Aszkal">
Jezioro Aszkal



</doc>
<doc id="915992" url="https://pl.wikipedia.org/wiki?curid=915992" title="Niwka (powiat kamieński)">
Niwka (powiat kamieński)

Niwka – przysiółek wsi Kozielice w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość położona była w województwie szczecińskim.

</doc>
<doc id="915993" url="https://pl.wikipedia.org/wiki?curid=915993" title="Kot burmański">
Kot burmański



</doc>
<doc id="915998" url="https://pl.wikipedia.org/wiki?curid=915998" title="Al-Aszkal">
Al-Aszkal



</doc>
<doc id="916000" url="https://pl.wikipedia.org/wiki?curid=916000" title="Park Narodowy Al-Aszkal">
Park Narodowy Al-Aszkal



</doc>
<doc id="916001" url="https://pl.wikipedia.org/wiki?curid=916001" title="Jezioro Al-Aszkal">
Jezioro Al-Aszkal



</doc>
<doc id="916002" url="https://pl.wikipedia.org/wiki?curid=916002" title="Sprzęg Scharfenberga">
Sprzęg Scharfenberga



</doc>
<doc id="916005" url="https://pl.wikipedia.org/wiki?curid=916005" title="Strażnica (województwo zachodniopomorskie)">
Strażnica (województwo zachodniopomorskie)

Strażnica – osada leśna w północno-zachodniej Polsce, położona w województwie zachodniopomorskim, w powiecie kamieńskim, w gminie Golczewo, nad strugą Stawną.
W latach 1946–1998 miejscowość położona była w województwie szczecińskim.

</doc>
<doc id="916009" url="https://pl.wikipedia.org/wiki?curid=916009" title="Żabie (województwo zachodniopomorskie)">
Żabie (województwo zachodniopomorskie)

Żabie – osada w Polsce położona w województwie zachodniopomorskim, w powiecie kamieńskim, w gminie Golczewo.
W latach 1975–1998 miejscowość położona była w województwie szczecińskim.

</doc>
<doc id="916010" url="https://pl.wikipedia.org/wiki?curid=916010" title="Krasław">
Krasław

Krasław (łot. Krāslava, łatg. Kruoslova, niem. "Kreslau") – miasto na wschodniej Łotwie, stolica gminy Krasław (). 10 854 mieszkańców. 
W mieście rozwinął się przemysł lniarski oraz drzewny. W pobliżu znajduje się stacja kolejowa Krasław.
Historia.
Miasteczko zaczęło się intensywnie rozwijać dopiero w XVIII w. gdy swoją opieką otoczył je Jan Ludwik Plater – wojewoda, starosta i kasztelan inflancki. To on założył tutaj główną rezydencję Platerów, co za skutkowało tym, że miasteczko stało się jednym z wielu promieniujących punktów polskości skupiających życie z „Inflant Polskich”. Miasto po Janie Ludwiku przejął jego syn – Konstanty Ludwik Plater, którego wkład w rozwój miasta był jeszcze większy: powstały ratusz i kramy, szpital, pałac i biblioteka. Konstanty Ludwik ufundował wzniesiony w latach 1755-1767 kościół według projektu Antonia Paracco, do którego po krótkim czasie trafiły relikwie św. Donata (biskupa Euorei w greckim Epirze). Świątynia ta miała stać się katedrą biskupiej diecezji inflanckiej, jednak uniemożliwił to pierwszy rozbiór Polski w 1772 roku, po którym ziemie Inflant zostały odłączone od państwa polskiego. 
Zabytki.
W XVIII–XIX wieku działało w Krasławiu seminarium duchowne.
Miasta partnerskie.
Krasław w Bibliotece Narodowej

</doc>
<doc id="916012" url="https://pl.wikipedia.org/wiki?curid=916012" title="Organizacja Orła Białego">
Organizacja Orła Białego

Tajna Organizacja Wojskowa „Związek Orła Białego” (skrót „OOB”) – polska konspiracyjna organizacja wojskowa w czasie II wojny światowej, utworzona we wrześniu 1939 roku w Krakowie.
Historia.
Organizacja została założona już we wrześniu 1939 roku i była jedną z pierwszych organizacji konspiracyjnych w okupowanej Polsce. Powstała w oparciu o przedwojenne struktury Przysposobienia Wojskowego Związku Strzeleckiego. Wzorowała się w pierwszym okresie działalności na systemie organizacyjnym Dywersji Pozafrontowej, tj. formowano konspiracyjne „piątki”. Największe wpływy uzyskała w Małopolsce i na Górnym Śląsku. Rozwinęła działalność dywersyjną przeciwko niemieckim liniom zaopatrzenia, zbudowała własny wywiad i prowadziła akcje propagandowe, wymierzone przeciwko okupantom. Organem prasowym organizacji były "Nakazy Dnia". 
W czerwcu 1940 podporządkowała się Związkowi Walki Zbrojnej.
Struktura OOB.
Władze główne OOB.
Głównymi jej przywódcami byli:

</doc>
<doc id="916016" url="https://pl.wikipedia.org/wiki?curid=916016" title="Synagoga w Kordobie">
Synagoga w Kordobie

Synagoga w Kordobie – synagoga znajdująca się w Kordobie, umieszczona przy ulicy Judíos. Została zbudowana przez robotników kierowanych przez Isaqa Moheba w 1315 roku (w 5075 zgodnie z kalendarzem żydowskim) w stylu mudejar.
Składa się z patio, do którego wchodzi się od ulicy i przez które przechodzi się do korytarza prowadzącego do głównej sali modlitewnej. Z prawej strony od korytarza znajdują się schody w kierunku galerii dla kobiet. Owa galeria jest połączona z salą modlitewną poprzez trzy balkony udekorowane łukami. Wymiary sali modlitewnej to 6,95 × 6,37 m. Wysokość wynosi ponad 6 m. W prawej części tej sali znajduje się Aron ha-kodesz, obramowane ornamentem architektonicznym. Naprzeciwko jest mała nisza z łukiem, pod którym znajdował się ołtarz z Santa Quiteria.
Po wypędzeniu Żydów w 1492, budynek pełnił różne funkcje. Między innymi był to szpital chorych na wściekliznę z Santa Quiteria, kaplica św. Kryspina cechu szewskiego i szkoła dla małych dzieci. Budynek pełnił te funkcje do 1885 roku, kiedy został uznany za zabytek narodowy. Od tego czasu był wielokrotnie restaurowany. Jeden z remontów został przeprowadzony przez Félixa Hernándeza w 1929 roku. Inny miał miejsce w 1977 roku, po czym synagoga została ponownie otwarta w 1985 w 850 rocznicę urodzin Mojżesza Majmonidesa.

</doc>
<doc id="916017" url="https://pl.wikipedia.org/wiki?curid=916017" title="Synagoga w Cordobie">
Synagoga w Cordobie



</doc>
<doc id="916020" url="https://pl.wikipedia.org/wiki?curid=916020" title="Prawo merkantylne">
Prawo merkantylne

Merkantylne prawo (ang. "mercantile law") - dawna nazwa prawa handlowego. W państwach "common law" nie stanowiło oddzielnej gałęzi prawa, w przeciwieństwie do państw, których system prawny oparty był na wzorcu rzymskim.
Bibliografia

</doc>
<doc id="916022" url="https://pl.wikipedia.org/wiki?curid=916022" title="Parafia Świętej Rodziny w Gliwicach">
Parafia Świętej Rodziny w Gliwicach

Parafia Świętej Rodziny w Gliwicach – parafia rzymskokatolicka w Gliwicach, należy do dekanatu Gliwice-Sośnica w diecezji gliwickiej.
Ulice należące do parafii.
Akacjowa, Brzozowa 25-105(nieparzyste) i 28-58 (parzyste), Chorzowska 41-97 (nieparzyste) i 46, 60-62 (parzyste), Dębowa, Gajdy, Grabowa, Idy, Jaworowa, Jesionowa 1-9, Kapliczna, Lindego, Topolowa, Towarowa.
Księgi metrykalne.
Parafia prowadzi księgi chrztów, ślubów i zgonów od 1940 roku. Księgi z lat 1919–50 znajdują się w archiwum parafii Chrystusa Króla.

</doc>
<doc id="916028" url="https://pl.wikipedia.org/wiki?curid=916028" title="Crucible Theatre">
Crucible Theatre

Crucible Theatre − teatr położony w centrum Sheffield, otwarty w 1971 roku.
Widownia głównej sceny może pomieścić 980 osób. W budynku Crucible Theatre znajduje się także Studio Theatre Sheffield o pojemności 400 miejsc.
Dyrektorem teatru jest Samuel West.
Crucible Theatre jest najbardziej znany jako miejsce rozgrywania (nieprzerwanie od 1977 roku) Mistrzostw Świata w Snookerze.

</doc>
<doc id="916029" url="https://pl.wikipedia.org/wiki?curid=916029" title="Resonance Vol. 2">
Resonance Vol. 2

Resonance Vol. 2 – wydany w 2002 roku album kompilacyjny zespołu Anathema, będący kontynuacją opublikowanego rok wcześniej "Resonance".

</doc>
<doc id="916030" url="https://pl.wikipedia.org/wiki?curid=916030" title="Fridrik Ólafsson">
Fridrik Ólafsson



</doc>
<doc id="916032" url="https://pl.wikipedia.org/wiki?curid=916032" title="Islandzcy arcymistrzowie szachowi">
Islandzcy arcymistrzowie szachowi

Lista islandzkich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Islandii reprezentowali tylko w pewnym okresie swojego życia.

</doc>
<doc id="916036" url="https://pl.wikipedia.org/wiki?curid=916036" title="Marcus Allbaeck">
Marcus Allbaeck



</doc>
<doc id="916037" url="https://pl.wikipedia.org/wiki?curid=916037" title="Parafia Matki Boskiej Kochawińskiej w Gliwicach">
Parafia Matki Boskiej Kochawińskiej w Gliwicach

Parafia Matki Boskiej Kochawińskiej w Gliwicach – parafia rzymskokatolicka w Gliwicach, należy do dekanatu Gliwice-Sośnica w diecezji gliwickiej. Opiekę nad parafią sprawuje zakon jezuitów.
Parafia w dzielnicy Kopernik powstała 26 sierpnia 1994 roku po wydzieleniu z parafii św. Bartłomieja. Budowa nowego kościoła i domu zakonnego rozpoczęła się 20 marca 1990. Początkowo postawiono kościół zastępczy, aby parafia mogła działać, i kontynuowano budowę. 12 maja 1996 biskup Jan Wieczorek wmurował, poświęcony 21 czerwca 1983 na Górze św. Anny przez papieża Jana Pawła II, kamień węgielny. Właściwą świątynię oddano do użytku w pasterkę roku 2001, a poświęcono ją 6 stycznia 2002. W 2008 wznowiono prace nad wnętrzem kościoła – wstawiono nowy ołtarz i organy, dar zlikwidowanej parafii św. Engelberta z Essen.
Organizacja.
Grupy parafialne
Przy parafii funkcjonują również:
Obraz.
Patronką parafii jest Matka Boska Kochawińska, zwana także Matką Dobrej Drogi. Tytuł Maryi pochodzi od nazwy miejscowości Kochawina, z której pochodzi cudowny obraz z jej wizerunkiem. Obraz ten przedstawia Maryję z dzieciątkiem na ręku. Matka Boża ubrana jest w czerwoną suknię i w naciągnięty na ramiona i głowę granatowy, gwiaździsty płaszcz z krzyżem na czole; w lewej dłoni trzyma białą chustkę. Jezus, siedzący na lewym ramieniu matki, ubrany jest w białą, złoconą szatę poniżej pasa okrytą czerwoną tkaniną. W lewej dłoni trzyma złożoną księgę, a prawą unosi w geście błogosławieństwa. U dołu, na czarnym pasie znajduje się napis "O mater dei electa esto nobis via recta", czyli "O Matko przez Boga wybrana, bądź dla nas prostą drogą (do Pana)". Obraz namalowany jest na desce dębowej o wymiarach około 86x56 cm i grubości 3 cm. Autor nie jest znany.
Według tradycji został obraz znaleziony w lesie, na dębie, około roku 1646. Oficjalnie czczony jest od 1680 roku, kiedy to zbudowano dla niego pierwszą kaplicę, a później kościół w Kochawinie. W 1894 obraz przeniesiono do nowego, większego kościoła, w którym pozostał do II wojny światowej. W rękach zakonu jezuitów jest od roku 1931.
15 sierpnia 1912 arcybiskup lwowski Józef Bilczewski dokonał koronacji obrazu.
W wyniku działań wojennych obraz wywieziono z Ukrainy do Starej Wsi, gdzie przebywał w latach 1944-1965. Następnie przewieziono go do Krakowa. Został tam poddany renowacji, po kŧórej w 1967 umieszczono go w ołtarzu kaplicy Rezydencji Prowincjałów Towarzystwa Jezusowego, a w roku 1972 przeniesiono do kościoła św. Barbary. Od 1974 znajduje się w Gliwicach – wpierw w parafii św. Bartłomieja, a od 1994 w parafii Matki Boskiej Kochawińskiej.
Kopie obrazu znajdują się w kościołach w Kochawinie, Mrowli, Osieku, Starym Węglińcu i Ściechowie.

</doc>
<doc id="916040" url="https://pl.wikipedia.org/wiki?curid=916040" title="Turbina reakcyjna">
Turbina reakcyjna

Turbina reakcyjna jest turbiną o stosunkowo dużej reakcyjności. Dla przypadku akademickiego reakcyjność (stopień reakcyjności) ρ wynosi 0.5, w rzeczywistości jej wartość zawiera się w zakresie od 0.3 do 0.7.
Podstawy termodynamiczne.
Przepływ czynnika roboczego przez turbinę następuje w wyniku różnicy ciśnień między wlotem i wylotem turbiny. Na wlocie do turbiny występuje wyższe ciśnienie czynnika, na wylocie - niższe. Podczas przepływu czynnika następuje więc jego rozprężanie.
Elementy konstrukcyjne turbiny reakcyjnej nie są chłodzone ani podgrzewane z zewnątrz. Dlatego można powiedzieć, że przemiana czynnika w turbinie jest przemianą adiabatyczną. W przemianie takiej podczas rozprężania czynnika występuje także wzrost objętości właściwej, a więc ekspansja czynnika. Pojęcia "ekspansja" nie należy mylić z pojęciem "rozprężanie", jednak w przemianie adiabatycznej oba te procesy przebiegają jednocześnie.
Przemiany energetyczne.
W turbinie reakcyjnej rozprężanie i ekspansja czynnika realizowane są zarówno w kierownicy jak i w wirniku. W kierownicy i w wirniku, w wyniku rozprężania adiabatycznego, dochodzi także do wzrostu objętości właściwej (ekspansja), spadku temperatury, spadku entalpii, wzrost prędkości przepływu i związanego z tym wzrostu ciśnienia dynamicznego oraz energii kinetycznej. Energia potencjalna pozostaje przy tym zwykle niezmienna, dlatego nie jest brana pod uwagę. W wieńcu wirnikowym występują takie same przemiany termodynamiczne, jak w kierownicy, tzn. rozprężanie/ekspansja połączone z przepływem czynnika przez kanały międzyłopatkowe zakrzywione.
Ogólnie można powiedzieć, że w turbinie cieplnej następuje zamiana pewnej ilości entalpii czynnika na pracę mechaniczną. W turbinie reakcyjnej realizowane jest to po części w dwóch niezależnych przemianach energetycznych: 
Budowa.
Turbina reakcyjna składa się zwykle z wielu stopni turbinowych, a w każdym z nich realizowane są podobne przemiany termodynamiczne. Rozprężanie\ekspansja (i z wiązany z nimi spadek entalpii) czynnika roboczego następuje zarówno w kierownicy (wieńcach kierowniczych) jak i wirniku (wieńcach wirnikowych). W wirniku następuje jednocześnie przyspieszanie czynnika i zmiana kierunku przepływu (przepływ przez kanały zakrzywione). 
Istotną zaletą turbin reakcyjnych jest możliwość zastosowania jednakowych profili na wieńce kierownicze i wirnikowe, gdyż w obu tych turbinach przebiegać mogą identyczne (dla ρ = 0.5). Niestety optymalny stosunek prędkości unoszenia "u" do prędkości bezwzględnej czynnika na wlocie do wieńca wirnikowego "c1" jest większy, niż w turbinach akcyjnych, przez co moc uzyskiwana z jednego stopnia jest mniejsza (a więc turbina reakcyjna o tej samej mocy będzie miała więcej stopni). Turbiny takie znalazły zastosowanie także w turbinach gazowych oraz silnikach odrzutowych, turbośmigłowych, turbowentylatorowych, i innych.

</doc>
<doc id="916041" url="https://pl.wikipedia.org/wiki?curid=916041" title="Teoria kataskopiczna">
Teoria kataskopiczna

Teoria kataskopiczna (ang. "kataskopic") – o teorii społecznej wychodzącej od koncepcji społeczeństwa, a kończącej się na opisie jednostki; przeciwstawna teorii "anaskopicznej", formułującej koncepcję społeczeństwa na podstawie opisu jednostki. Od czasów Durkheima socjologia jest z reguły kataskopiczna.

</doc>
<doc id="916044" url="https://pl.wikipedia.org/wiki?curid=916044" title="Na Stoku (Kielce)">
Na Stoku (Kielce)

Osiedle Na Stoku – osiedle mieszkaniowe w północno-wschodniej części Kielc o zabudowie blokowej utworzone w latach 80. XX wieku.
Na osiedlu znajdują się m.in.:
Ulice znajdujące się na terenie osiedla Na Stoku to:
Osiedle Na Stoku skomunikowane jest z centrum i innymi dzielnicami miasta oraz ościennymi gminami jedenastoma liniami autobusowymi dziennymi: 5, 7, 12, 24, 30, 35, 102, 103, 104, 112, F oraz dwiema nocnymi: N1, N2. Ponadto na terenie osiedla znajduje się pętla autobusowa "Os. Na Stoku" przy skrzyżowaniu ulic Gen. Władysława Sikorskiego oraz Orląt Lwowskich, na której kończą bieg linie: 35 i F.

</doc>
<doc id="916053" url="https://pl.wikipedia.org/wiki?curid=916053" title="Kelechi Zeal Iheanacho">
Kelechi Zeal Iheanacho



</doc>
<doc id="916054" url="https://pl.wikipedia.org/wiki?curid=916054" title="El Hatillo">
El Hatillo

El Hatillo - jedna z pięciu politycznych i administracyjnych dzielnic miasta Caracas, w Wenezueli. Pozostałe cztery to: Baruta, Chacao, Libertador i Sucre. Ten podmiot prawny jest znany jako Dystrykt Stołeczny Caracas. El Hatillo jest także jedną z 21 gmin, które tworzą stan Miranda w Wenezueli.
El Hatillo zostało założone w 1781 jako wieś przez Baltazara de León.
W latach 1960-1993, działał na bliskich obrzeżach miasta "Klub Polski", w którym wszyscy Polacy i ich rodziny mieszkające w Caracas i okolicach spotykały się niemal co tydzień.
Według danych szacunkowych na rok 2012 liczy 72 019 mieszkańców.

</doc>
<doc id="916055" url="https://pl.wikipedia.org/wiki?curid=916055" title="A Natural Disaster">
A Natural Disaster

A Natural Disaster – siódmy studyjny album grupy Anathema.
Lista utworów.
Źródło.
Twórcy.
Źródło.

</doc>
<doc id="916056" url="https://pl.wikipedia.org/wiki?curid=916056" title="Droga wojewódzka nr 733">
Droga wojewódzka nr 733

Droga wojewódzka nr 733 (DW733) – droga wojewódzka prowadząca z Karszówki do Maliszowa. W całości biegnie na terenie województwa mazowieckiego.
Zmiana w przebiegu drogi.
Na podstawie Uchwały nr 126/19 Sejmiku Województwa Mazowieckiego z dnia 10 września 2019 roku w sprawie pozbawienia kategorii dróg wojewódzkich niektórych dróg oraz
odcinków dróg położonych na terenie województwa mazowieckiego, dotychczasowy odcinek drogi między Zakrzewiem a Parznicami został pozbawiony kategorii drogi wojewódzkiej i zaliczony do kategorii drogi powiatowej. Uchwała weszła w życie 3 października 2019 roku, czyli 14 dni od dnia ogłoszenia w Dzienniku Urzędowym Województwa Mazowieckiego (19 września 2019 r.). Tym samym długość drogi zmniejszyła się z 61,3 km do 34,7 km.

</doc>
<doc id="916058" url="https://pl.wikipedia.org/wiki?curid=916058" title="Boy Waterman">
Boy Waterman

Boy Waterman (ur. 24 stycznia 1984 w Lelystad) – holenderski piłkarz surinamskiego pochodzenia grający na pozycji bramkarza w greckim klubie OFI 1925.
Życiorys.
Jego rodzice pochodzą z Surinamu, ale on sam urodził się już w Holandii. Jako junior trafił do szkółki piłkarskiej Ajaksu Amsterdam, ale nie zdołał przebić się do pierwszej drużyny i w 2002 roku przeszedł do SC Heerenveen. Tam jednak pierwszym bramkarzem był reprezentant RPA, Hans Vonk i Boy w Eredivisie zadebiutował dopiero w sezonie 2003/2004, a fakt ten miał miejsce 25 lutego 2004 w wygranym 4:1 meczu z Ajaksem Amsterdam. W sezonie 2004/2005 zagrał w Heerenveen w 5 meczach, a w sezonie 2005/2006 w 11 meczach walcząc o miejsce między słupkami z Belgiem Brianem Vandenbussche.
Zimą 2007 w drużynie AZ Alkmaar zaczął się problem z bramkarzami, gdyż kontuzjowanie byli Joey Didulica oraz Khalid Sinouh, więc trener zespołu Louis van Gaal zdecydował się wypożyczyć Watermana. W AZ zadebiutował 10 lutego w wygranym 2:0 meczu z Willem II Tilburg i do końca sezonu grał w bramce klubu z Alkmaaru. Jednak w ostatniej kolejce ligowej decydującej o mistrzostwie kraju, w meczu z Excelsiorem Rotterdam dostał czerwoną kartkę już w pierwszej połowie i AZ przegrał 2:3 oraz stracił mistrzostwo na rzecz PSV Eindhoven. Po zakończeniu sezonu za 3 miliony euro AZ wykupiło Watermana. Latem 2008 został wypożyczony do ADO Den Haag, a w 2010 roku do De Graafschap. Od 2012 roku trafił do PSV Eindhoven. W 2013 roku przeszedł do Karabüksporu. W 2015 do APOEL FC, a w 2020 do greckiego OFI 1925.

</doc>
<doc id="916063" url="https://pl.wikipedia.org/wiki?curid=916063" title="DW733">
DW733



</doc>
<doc id="916065" url="https://pl.wikipedia.org/wiki?curid=916065" title="Krzysztof Kobylański">
Krzysztof Kobylański

Krzysztof Kobylański inne formy nazwiska: "Cobylenius, Kobyleński, Kobyliński", herbu Grzymała, (ok. 1520, zm. 1565) – magnat, poeta renesansowy (wczesnohumanistyczny) polsko-łaciński.
Życiorys.
Pochodził z rodu szlacheckiego, osiadłego w ziemi sieradzkiej. Ojcem jego był Mikołaj Kobylański (zm. 1540) kasztelan rozpierski, matką Anna (zwaną przez niego Zofią) z Pileckich, a bratem Jan Kobylański. Jego ojczymem był Andrzej Bzicki (zm. 1567) kasztelan chełmski. Wedle własnego świadectwa studiował poza Polską teologię, prawdopodobnie był kalwinem. Wykształcenie Kobylańskiego podnosił Piotr Roizjusz, Andrzej Trzecieski natomiast jego talent poety. Prawdopodobnie należał do dworzan hetmana Jana Tarnowskiego. Właściciel rozległych dóbr w ziemi wieluńskiej, w tym Dankowa oraz Dukielszczyzny. Sąsiadował i przyjaźnił się z Marcinem Bielskim. Zmarł w roku 1565.
Spadkobiercy.
Po Krzysztofie Kobylańskim, w roku 1566, dobra odziedziczyły jego 3 siostry:
oraz Andrzej, Jan i Anna – dzieci nieżyjącej Barbary Męcińskiej z Kobylańskich, żony Alberta Męcińskiego.
Twórczość.
Autor m.in. epigramatów. Należy do ciekawszych w skali krajowej poetów renesansowych, którzy pisali po łacinie. W roku 1558 wydał w Krakowie (drukarnia Ł. Andrysowic) zbiór swoich utworów pt. "Variorum epigrammatum ad Stanislaum Rozimontanum libellus". W zbiorze m.in.: bajka ludowa – poemacik łaciński "Metamorphoseon parvuli et puellae liber unus" – z najstarszym w dziejach baśni europejskiej przekazem motywu o "brat baranek", o metamorfozie dziewczyny i chłopca. Utwór ten przynależy do gatunku o nazwie epyllion. Składa się z prawie trzystu heksametrów. Tytuł poematu nawiązuje do "Metamorfoz" Owidiusza, jednak samej historii nie ma u Owidiusza, zaczerpnięta została z tradycji ludowej. Podobny motyw wykorzystał Adam Mickiewicz w balladzie "Rybka" z tomu "Ballady i romanse". Utwór Kobylańskiego nie ma wysokich walorów artystycznych, oryginalne jest jednak wykorzystanie motywu ludowego, podczas gdy inni poeci nowołacińscy odwoływali się głównie do wątków antycznych. Wydanie krytyczne L. Winniczuk, Warszawa 1961, "Bibliotheca Latina Medii et Recentioris Aevi", t. 4.

</doc>
<doc id="916072" url="https://pl.wikipedia.org/wiki?curid=916072" title="Antoni Biegus">
Antoni Biegus

Antoni Biegus (ur. 19 grudnia 1947) – pracownik naukowy Katedry Konstrukcji Metalowych Politechniki Wrocławskiej. Jest z nią związany jest od 1971 roku, kiedy to ukończył studia budowlane i uzyskał tytuł magistra inżyniera budownictwa lądowego. 
W 1976 obronił pracę doktorską w Instytucie Budownictwa Politechniki Wrocławskiej i uzyskał stopień doktora nauk technicznych. W roku 1984 na podstawie rozprawy habilitacyjnej pt. „Nośność graniczna ściskanych blach fałdowych” i zdanego kolokwium przed Radą Wydziału Budownictwa Lądowego i Wodnego Politechniki Wrocławskiej, uzyskał stopień doktora habilitowanego nauk technicznych. Decyzją z 22 października 1998 roku, dr hab. inż. Antoni Biegus otrzymał z rąk prezydenta RP tytuł profesora nauk technicznych. Jest odznaczony Medalem Komisji Edukacji Narodowej, Złotym Krzyżem Zasługi i Złotą Odznaką Politechniki Wrocławskiej.
Autor wielu książek, które do dnia dzisiejszego stanowią podstawową lekturę każdego nowego konstruktora, m.in. "Nośność graniczna stalowych konstrukcji prętowych", "Połączenia śrubowe", "Stalowe budynki halowe" oraz "Podstawy probabilistycznej analizy bezpieczeństwa konstrukcji".

</doc>
<doc id="916074" url="https://pl.wikipedia.org/wiki?curid=916074" title="Zakład Karny w Herbach">
Zakład Karny w Herbach

Zakład Karny w Herbach – jednostka:
W zakładzie mogą przebywać osoby zakwalifikowane jako wymagające osadzenia w wyznaczonym oddziale lub celi aresztu śledczego lub zakładu karnego typu zamkniętego w warunkach zapewniających wzmożoną ochronę społeczeństwa i bezpieczeństwo aresztu lub zakładu.
Historia.
Zakład powstał 16 lutego 1990 r. Najpierw był to zakład półotwarty dla recydywistów. Następnie powstał w jednostce oddział dla tymczasowo aresztowanych.
Kolejną zmianą było osadzanie młodocianych oraz dorosłych odbywających karę pozbawienia wolności po raz pierwszy w warunkach zakładu karnego typu zamkniętego.
Powstał również oddział dla tymczasowo aresztowanych i oddział typu półotwartego.
funkcjonowanie oddziału aresztu śledczego zawieszono 1 marca 2005 r.
W zakładzie skazani są zatrudniani zarówno na terenie jednostki penitencjarnej, jak i poza nią – obecnie pracuje 120 skazanych a zatrudnia ich 10 firm zewnętrznych (dane z 4 września 2006 r.).

</doc>
<doc id="916075" url="https://pl.wikipedia.org/wiki?curid=916075" title="Oaza Fajum">
Oaza Fajum



</doc>
<doc id="916077" url="https://pl.wikipedia.org/wiki?curid=916077" title="Junikowski Strumień">
Junikowski Strumień

Junikowski Strumień (pot. Potok Junikowski, Struga Junikowska) – potok leżący na terenie Poznania i Lubonia, biorący swą nazwę od jednej z dzielnic Poznania – Junikowa. Lewobrzeżny dopływ Warty, mający swoje źródło w okolicy Lotniska Ławica i poznańskiego toru wyścigowego.
Przebieg.
Z terenu lotniska strumień wyprowadzony jest długim na 1400 m rurociągiem do rowu w okolicy ulic Bukowskiej i Sławińskiej. W swoim biegu mija następujące części Poznania: Ławica, Junikowo, Rudnicze, Górczyn, Świerczewo, a w Luboniu Żabikowo. Przepływa w bezpośrednim sąsiedztwie cmentarza junikowskiego – największej poznańskiej nekropolii, następnie przechodzi pod linią kolejową E20 łączącą Warszawę, Poznań i Berlin i poprzez teren dawnych glinianek oraz południowych części Poznania (droga krajowa nr 5 i linia kolejowa E 59) wpływa do Lubonia. Ujście znajduje się niedaleko zakładów ziemniaczanych. Szerokość strumienia nie przekracza 1,2 m.
Dopływy i glinianki.
Do Strumienia Junikowskiego uchodzą następujące cieki: Ławica, Skórzyna, Plewianka, Ceglanka, Żabinka i Kotówka. W rejonie Rudniczego znajduje się 20 glinianek (tzw. Szachty), będących pozostałościami po intensywnym wydobyciu gliny w tym rejonie (łączna ich powierzchnia to około 150 hektarów).
Geologia i przyroda.
Zlewnia strumienia ukształtowana została głównie w schyłkowym plejstocenie oraz w holocenie. Duża część tego terenu to równina sandrowa powstała w okresie stacjonowania lądolodu na linii moren czołowych stadiału poznańskiego. Dorzecze jest asymetryczne – jego część zachodnia jest znacznie bardziej rozwinięta (32,8 km² przy 15,6 km² dla części wschodniej). 
W dolnym i środkowym odcinku potoku trwały przez ponad 100 lat prace wydobywcze związane z przemysłem ceglarskim – wydobywano iły warwowe i gliny zwałowe (Rudnicze i Świerczewo). W związku z tym powstało tutaj około 40 różnej wielkości (od 0,2 do 12 ha) zbiorników wodnych – glinianek. W latach 70. XX w. uznano te tereny za jedne z najcenniejszych przyrodniczo na terenie Poznania i objęto ochroną w ramach użytków ekologicznych: "Strumień Junikowski" (94 ha), "Kopanina I" (58 ha), "Kopanina II" (68 ha). Na terenie użytku "Strumień Junikowski" występowały 433 taksony roślin naczyniowych z 74 rodzin. Flora zdominowana była przez gatunki rodzime (75,3%). Występowały gatunki roślin charakterystyczne dla lasów, terenów podmokłych, łąk oraz muraw napiaskowych, w tym gatunki chronione (kocanki piskowe, bobrek trójlistkowy i jaskier wielki). Wśród gatunków rzadkich i zagrożonych w mieście oraz regionie występowały m.in. turzyca długokłosa, turzyca zajęcza, skrzyp pstry, bliźniczka psia trawka, rdest łagodny i miodunka ćma. Z drzew stwierdzono m.in. orzech włoski we wczesnej fazie ekspansji (2017). W spektrum hemerobii użytku przeważają gatunki hemerofilne, stanowiące 66,4% całości, w większości o niskich poziomach hemerofilii.
Użytek "Strumień Junikowski" chroni przede wszystkim siedliska rzadkich w skali Europy gatunków pająków torfowiskowych i innej fauny siedlisk wilgotnych i podmokłych. Na terenach glinianek wykryto ponad 200 gatunków pająków (połowę występujących w Poznaniu), w tym bardzo rzadkie, 34 gatunki mięczaków, 8 gatunków płazów i 140 gatunków ptaków. Ponadto w dolinie Strumienia Junikowskiego stwierdzono dwa czynne stanowiska bobra (2006).
Z ciekawszych zwierząt występujących w dolinie Strumienia wymienić można takie jak: zagrzebka pospolita ("Bithynia tentaculata"), zatoczek lśniący ("Segmentina nitida"), błotniarka jajowata ("Radix peregra"), grzebiuszka ziemna ("Pelobates fuscus"), ropucha szara ("Bufo bufo"), żaba trawna ("Rana temporaria"), traszka zwyczajna ("Lissotriton vulgaris"), kumak nizinny ("Bombina bombina"), gronostaj ("Mustela erminea"), karczownik ziemnowodny ("Arvicola amphibius"), perkoz dwuczuby ("Podiceps cristatus"), kaczka czernica ("Aythya fuligula"), remiz zwyczajny ("Remiz pendulinus"), myszołów ("Buteo buteo"), błotniak stawowy ("Circus aeruginosus") i bardzo wiele innych. W latach 50. XX w. w rejonie Dębca obserwowano kulona ("Burhinus oedicnemus"), obecnie uważanego za wymarłego w Wielkopolsce. W dolinie potoku po raz pierwszy w Polsce (w 1985) zaobserwowano rzadki gatunek pająka – korsarza: "Pirata tenuitarsis".
Między Ławicą a Junikowem (w sąsiedztwie starych rowów melioracyjnych) znajduje się unikatowy zespół łąk trzęślicowych ("Selino carvifoliae-Molinietum"), którym zagraża wyginięcie.
Badania naukowe.
Badania hydrochemiczne strumienia prowadzono w latach 1969, 1988 i 1989 w ramach prac magisterskich Zakładu Hydrologii i Gospodarki Wodnej Instytutu Geografii Fizycznej UAM. Pierwsze opracowanie dotyczące zlewni wykonano w 1970 pod kierunkiem M. Żurawskiego.

</doc>
<doc id="916078" url="https://pl.wikipedia.org/wiki?curid=916078" title="Joanna Sierko-Filipowska">
Joanna Sierko-Filipowska

Joanna Sierko-Filipowska (ur. 13 lutego 1960 w Białymstoku) – polska malarka.
Artystka urodziła się w rodzinie lekarskiej, jej ojciec, Stanisław Sierko, również maluje.
W 1985 r. ukończyła z wyróżnieniem Wydział Grafiki Akademii Sztuk Pięknych w Warszawie w pracowni prof. Haliny Chrostowskiej, oraz aneks do dyplomu – z malarstwa u prof. Jerzego Tchórzewskiego. W 1986 otrzymała stypendium twórcze przyznane przez Ministra Kultury i Sztuki.
Artystka uprawia malarstwo figuratywne. Jej obrazy są romantyczne, subtelne o charakterystycznej kolorystyce. Przedstawia świat marzeń i baśni, elfy, nimfy, chimery, anielice, tancerki, kobiety ze skrzydłami i w powłóczystych sukniach, wróżki, dzieci i dziewczyny oraz akty kobiece. Bajkowe krajobrazy z dużą ilością fantazyjnych roślin, morze i niebo o różnych porach dnia i roku. Z jej obrazów emanuje niewinny erotyzm.
Nie należy do żadnej grupy artystycznej.
Ważnym wydarzeniem w życiu artystki było spotkanie z Jerzym Dudą Graczem w 2001 roku na plenerze malarskim we wsi Kamion nad Wartą k. Wielunia.
Artystka mieszka w Komorowie koło Warszawy.

</doc>
<doc id="916079" url="https://pl.wikipedia.org/wiki?curid=916079" title="Estádio do Maracanã">
Estádio do Maracanã



</doc>
<doc id="916081" url="https://pl.wikipedia.org/wiki?curid=916081" title="Wzgórza Lipowe">
Wzgórza Lipowe

Wzgórza Lipowe – wzgórza w południowo-zachodniej Polsce, na Śląsku, na Przedgórzu Sudeckim, stanowiące mikroregion Wzgórz Niemczańsko-Strzelińskich, w województwie dolnośląskim.
Lokalizacja.
Pasmo wzgórz położone jest na wschód od doliny Małej Ślęzy i miejscowości Żelowice, w środkowej części Wzgórz Niemczańsko-Strzelińskich. Od zachodniej strony Mała Ślęza oddziela wzgórza od Wzgórz Dobrzenieckich. Obszar Wzgórz objęty jest obszarem chronionego krajobrazu.
Opis.
Wzgórza Lipowe są podjednostką Wzgórz Niemczańsko-Strzelińskich. Są to niewielkie wzniesienia nie przekraczające 320 m n.p.m. Pasmo o długości około 10 kilometrów ma kształt łuku, rozwartego w kierunku wschodu, rozciąga się południkowo, od miejscowości Targowica na południu, do miejscowości Gołostowice na północy, największą szerokość osiągając w okolicy Sadowic. Najwyższym szczytem pasma jest Góra Komarnik (312 m n.p.m.), położona na południowo-zachodnim krańcu, niedaleko od miejscowości Zarzyca. Do większych wzniesień zaliczane są: Sośnica (302 m n.p.m.), Bednarz (301 m n.p.m.), Górka (266 m n.p.m.).
Rzeźba.
Wzgórza charakteryzują się urozmaiconą rzeźbą terenu z ostrymi spadkami zboczy, mają strukturę grzbietów i wzgórz wyspowych oraz przedgórzy o cechach twardzieli i ostańców, w które wcinają się doliny potoków i głębokie wąwozy o nawianych na krystaliczny rdzeń lessach. Naturalne odsłonięcia skalne są stosunkowo rzadkie i ograniczają się jedynie do zboczy i wciętych dolin potoków.
Budowa geologiczna.
Wzgórza zajmują północno-wschodni fragment bloku przedsudeckiego, na oderwanym i wypiętrzonym fragmencie Masywu Czeskiego. Obszar ten powstał w czasie najstarszych ruchów górotwórczych i nie podlegał zmianom w czasie późniejszych fałdowań. Ostateczny wygląd wzgórze otrzymało w okresie epoki lodowcowej, kiedy to lądolód skandynawski naniósł w doliny i obniżenia grubą warstwę osadów. Wzgórza zbudowane są ze skał metamorficznych metamorfiku niemczańsko-kamienieckiego. Tworzą go łupki krystaliczne głównie łupki dwułyszczykowe i gnejsy biotytowe z wkładkami gnejsów leptytowych, w których znajdują się wychodnie tzw. sjenitów niemczańskich, granitów i bazaltów w północnej części wzgórz, w okolicy Górki Sobockiej.
W kamieniołomie w Janowiczkach wydobywany jest bazalt, a w kamieniołomie w Górce Sobockiej granit. Z miejscowości Górka Sobocka już w XII wieku dostarczano granit ze Wzgórz Lipowych do budowy wrocławskich świątyń.
Krajobraz.
Krajobraz jest urozmaicony, cały obszar pasma jest górzysty. Pasmo przedstawia krajobraz niskich gór i wysoczyzn z wyraźnie zaznaczonymi wzniesieniami, których strome zbocza ponacinane są dolinami i wąwozami. Szczyty są kopulaste, z wyraźnym podkreśleniem stromych zboczy. Środkową część obszaru zajmują lasy. Krajobraz częściowo przeobrażony. Pierwotny niskogórski charakter krajobrazu w większości został zachowany.
Klimat.
Klimat podgórski typowy dla większości obszaru Dolnego Śląska, gdzie mieszają się cechy klimatu oceanicznego kontynentalnego i górskiego. Jest to klimat ciepły, łagodny, o umiarkowanej wilgotności. Przeważają wiatry zachodnie i południowo-zachodnie. Średnia temperatura w skali roku wynosi 8 °C. Najniższe temperatury notuje się w styczniu, najwyższe w lipcu. Średnioroczne opady wynoszą około 700 mm, maksymalne opady notuje się w lipcu, minimalne w styczniu. Czas zalegania pokrywy śnieżnej wynosi około 60 dni. Wilgotność powietrza jest umiarkowana i sprzyja wegetacji roślin. Okres wegetacyjny wynosi około 220 dni i jest jednym z dłuższych w Polsce.
Flora i fauna.
Środkowa partia wzgórz między Nieszkowicami a Czerwieńcem oraz wzniesienie Bednarz i jego północne zbocze pokryte są lasami, w dużej części o składzie naturalnym sztucznie odnawianym. W tych częściach składają się one z dębów, buków, brzóz i lip oraz sztucznie wprowadzanych monokultur świerkowych i sosnowych, które źle się tu utrzymują. W poszyciu występuje: bez czarny, jarzębina, leszczyna, wierzba siwa, a także chroniony wawrzynek wilczełyko. W runie spotykamy konwalię majową, konwalijkę dwulistną, marzankę wonną, gajowiec żółty, rogownicę, borówkę czernicę. Z ciekawych roślin zielnych spotkamy tu paprotkę zwyczajną, rozchodnik wielki i kaukaski, goździk kartuzek, wrotycz pospolity, krwawnik pospolity, żmijowiec zwyczajny, dziurawiec, ślaz dziki, wierzbówkę kiprzycę, lepnicę rozdętą, dzwonki, starce. Faunę reprezentują ssaki: sarny, jelenie, dziki. Z mniejszych ssaków występują zające, tchórze, łasice, kuny, wiewiórki. Płazy i gady występujące w tym rejonie to zaskrońce, padalce, traszki i żaby. Na nasłonecznionych stokach występuje żmija zygzakowata.
Wody.
Wzgórza Lipowe należą do zlewiska Morza Bałtyckiego, położone są w dorzeczu Odry. Największą rzeką wzgórz jest Janowicki Potok, prawostronny dopływy Małej Ślęzy. Wody z zachodnich zboczy odprowadza Janowicki Potok oraz potoki zasilające Ślęzę, ze wschodnich zboczy wody odprowadzane są przez potoki stanowiące dopływy Oławy.
Miejscowości.
U podnóża wzgórz po ich zachodniej stronie położone są miejscowości Myszkowice, Targowica, Janówka, Zarzyca, Czerwieniec, Janowiczki, Górka Sobocka, Gołostowice. Po wschodniej stronie wzgórz położone są: Lipowa, Sadowice, Stachów, Komorowice, Nieszkowice, Skoroszowice.
Turystyka.
Przez wzgórza prowadzi szlak turystyczny:

</doc>
<doc id="916083" url="https://pl.wikipedia.org/wiki?curid=916083" title="Club Blooming">
Club Blooming

Club Social, Cultural y Deportivo Blooming – boliwijski klub piłkarski z siedzibą w mieście Santa Cruz.
Historia.
Blooming założony został 1 maja 1946 roku i obecnie gra w pierwszej lidze boliwijskiej. Podczas mistrzostw świata w 1994 roku klub reprezentowali dwaj piłkarze – Modesto Soruco i Jaime Moreno.
Aktualny skład.
"Stan z 9 kwietnia 2007 roku"

</doc>
<doc id="916086" url="https://pl.wikipedia.org/wiki?curid=916086" title="Boloma Bijagós">
Boloma Bijagós



</doc>
<doc id="916087" url="https://pl.wikipedia.org/wiki?curid=916087" title="Taza">
Taza



</doc>
<doc id="916088" url="https://pl.wikipedia.org/wiki?curid=916088" title="Krzysztof Kobyleński">
Krzysztof Kobyleński



</doc>
<doc id="916090" url="https://pl.wikipedia.org/wiki?curid=916090" title="Antoni Onufry Urbański">
Antoni Onufry Urbański

Antoni Onufry Urbański (ur. 19 maja 1726 w Sanoku, zm. 28 marca 1770), polski duchowny katolicki, biskup pomocniczy przemyski, biskup tytularny "Evaria" w 1769 roku.
Był kanonikiem kapituły katedralnej przemyskiej. W latach 1759–1770 był proboszczem parafii Nawiedzenia Najświętszej Maryi Panny w Lesku. 
We wrześniu 1769 roku otrzymał nominację na biskupa pomocniczego przemyskiego, ze stolicą tytularną Euroea (ordynariuszem diecezji był w tym czasie Józef Tadeusz Kierski). Zmarł krótko po mianowaniu, przed przyjęciem sakry biskupiej.

</doc>
<doc id="916092" url="https://pl.wikipedia.org/wiki?curid=916092" title="Love Lost but Not Forgotten">
Love Lost but Not Forgotten

Love Lost but Not Forgotten (często używany skrót LLBNF) to zespół screamo z Saint Louis, USA. Zespół został założony w 1997 przez członków "End Over End" (Matt, Jason i Chris) oraz "The Paxadils". Grupa znana była z brutalności na scenie oraz charakterystycznego wokalu (zarówno Nathan jak i Mike byli przez pewien czas jedynymi wokalistami w zespole). Zespół odbył liczne trasy koncertowe, m.in. z pg.99, Poison the Well, Hopesfall i Codeseven. We wrześniu 2006 na oficjalnym profilu MySpace zespołu, pojawiła się informacja o rozpadzie grupy.

</doc>
<doc id="916093" url="https://pl.wikipedia.org/wiki?curid=916093" title="Rogier Molhoek">
Rogier Molhoek

Rogier Marinus Molhoek (ur. 22 lipca 1981 w Oud-Beijerland) piłkarz holenderski grający na pozycji środkowego pomocnika.
Życiorys.
Molhoek jest wychowankiem klubu SHO z rodzinnej miejscowości Oud-Beijerland. Pierwszym profesjonalnym klubem Rogiera w karierze był FC Dordrecht. Do pierwszej drużyny trafił w 1999 roku w wieku 18 lat, a 22 stycznia 2000 zadebiutował w Eerstedivisie wygranym 4:2 meczem z VVV Venlo. W sezonie 2000/2001 był już podstawowym zawodnikiem klubu z Dordrechtu, ale nie wywalczył z nim awansu do Eredivisie. Latem 2001 podpisał więc kontrakt z RKC Waalwijk, w którym grał co prawda przez pełne pięć sezonów, ale nie zawsze miał tam miejsce w podstawowej jedenastce. Zimą 2006 Molhoek przeniósł się do AZ Alkmaar, który przechodził kłopoty kadrowe i potrzebował rezerwowych zawodników. Zagrał w 8 meczach ligowych zostając wicemistrzem kraju z AZ. Natomiast w sezonie 2006/2007 wystąpił w 9 meczach, a z AZ zajął 3. miejsce w Eredivisie. W sezonie 2007/2008 był wypożyczony do NAC Breda, w latem 2008 odszedł do SBV Vitesse. W 2011 przeszedł do VVV Venlo, a w 2012 do FC Dordrecht, w którym po roku gry zakończył karierę.

</doc>
<doc id="916099" url="https://pl.wikipedia.org/wiki?curid=916099" title="Droździk">
Droździk

Droździk, drozd rdzawoboczny ("Turdus iliacus") – gatunek średniej wielkości wędrownego ptaka z rodziny drozdowatych (Turdidae). Występuje w Eurazji i w północnej Afryce (podczas zimowania). Bliski zagrożenia.
Taksonomia.
Po raz pierwszy gatunek opisał Karol Linneusz w 1758 (dawniej podawano też błędną datę 1766). Holotyp pochodził ze Szwecji. Autor nadał nowemu gatunkowi nazwę "Turdus iliacus". Obecnie (2020) Międzynarodowy Komitet Ornitologiczny (IOC) podtrzymuje tę nazwę. Wyróżnia 2 podgatunki.
Podgatunki i zasięg występowania.
Droździk zamieszkuje północną Europę i Azję (po okolice dolnego biegu Kołymy i góry Ałtaj), skrajnie nielicznie także południowo-wschodnią Grenlandię. Skandynawia i północna Rosja to obszary, gdzie ptaki te występują najliczniej. To ptak wędrowny lub częściowo wędrowny na niewielkie i średnie odległości – przylatuje w marcu lub kwietniu, a odlatuje od września do grudnia. Migruje w licznych grupach i głównie nocą, zatrzymując się na polach, łąkach i w lasach. Na zimę przylatuje do zachodniej, środkowej i południowej Europy, zatrzymując się tam w tych samych środowiskach co drozd śpiewak. Populacje z Islandii i wysp północnego Atlantyku kierują się do Szkocji, Irlandii, Francji i na Półwysep Iberyjski. Osobniki euroazjatyckie zimą spotyka się w Europie Zachodniej i w basenie Morza Śródziemnego, Czarnego i Kaspijskiego.
IOC wyróżnia 2 podgatunki "T. iliacus":
Przez Polskę przebiega południowo-zachodnia granica zasięgu gniazdowania droździków. Gniazdują w północno-wschodniej Polsce, bardzo nielicznie, ale regularnie, m.in. w Puszczy Białowieskiej i na Bagnach Biebrzańskich. Sporadycznie pary spotyka się w innych regionach Polski. Można go obserwować w Polsce od października do kwietnia. W latach 2004–2012 liczebność droździka na terenie kraju szacowano na zaledwie 50–150 par lęgowych, te same wartości podano dla lat 2013–2018.
Morfologia.
Długość ciała wynosi 19–23 cm; masa ciała 43-88 g. Ogon mierzy około 7,5-8,5 cm długości. Długość czaszki wynosi 45–47 mm, w tym 21–23 przypada na dziób.
W upierzeniu dymorfizm płciowy nie występuje. Droździki są nieco mniejsze od śpiewaków ("Turdus philomelos"). Do charakterystycznych cech tych drozdów należą śmietankowobiała brew i wąsy, czerwonawe boki i spody skrzydeł, brązowy wierzch ciała i białawy spód z ciemnobrązowym kreskowaniem. Pierzenie trwa od połowy czerwca do połowy września.
Ekologia i zachowanie.
Droździki gniazdują w lasach iglastych strefy borealnej, w Polsce na skrajach podmokłych łęgów i olsów. Podczas przelotów pojawiają się na łąkach i skrajach lasów, nierzadko w towarzystwie szpaków ("Sturnus vulgaris") lub kwiczołów ("Turdus pilaris"). Zjada owady, dżdżownice, drobne ślimaki i inne drobne bezkręgowce, a jesienią i zimą także nasiona i jagody.
W czasie nocnych przelotów lub przy odlocie wydaje przeciągłe okrzyki. Jest to przenikliwe "cij", podczas gdy odgłosy drozdów śpiewaków to wysokie, krótkie "cip". Świergocąca melodia zawiera liczne powtórzenia i krótkie, opadające frazy "widje-widju". Najczęściej słychać je w nocy.
Lęgi.
W ciągu roku wyprowadzane są 1 lub 2 lęgi, pierwszy na przełomie kwietnia i maja, a drugi w czerwcu.
Gniazdo umieszczone zazwyczaj ok. 1,5 metra nad ziemią, zatem dość nisko, nad drzewem i krzewem przy pniu i bocznych gałęziach młodych roślin drzewiastych, np. świerków. W optymalnych warunkach droździki mogą gniazdować w małych koloniach. Gniazdo ma kształt czarki, w której można wyodrębnić trzy warstwy. Środkową stanowi muł. Zewnętrzna warstwa utworzona może być z trawy, włosia końskiego, fragmentów liści paproci i innych roślin, kory brzozowej, liści drzew albo z małych gałązek, mchów i porostów (dane dotyczą ptaków z Finlandii). Wyściółkę stanowią głównie delikatne trawy. W zniesieniu znajduje się 5–6 jaj (w powtarzanym lęgu 4).
Wysiadywanie trwa 10–14 dni, zwykle 12. Czas gniazdowego rozwoju piskląt i okres karmienia ich przez rodziców po opuszczeniu gniazda trwa około 14 dni, a zdolność do lotu uzyskują po 10 dniach od wyklucia, natomiast samodzielne są dopiero po dwóch tygodniach. Droździki bronią piskląt w gnieździe przez symulowanie ataków, również wobec człowieka.
Status.
Od 1988 Międzynarodowa Unia Ochrony Przyrody (IUCN) uznawała droździka za gatunek najmniejszej troski (LC, "Least Concern"). W 2015 klasyfikację zmieniono na gatunek bliski zagrożenia (NT, "Near Threatened"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 98–151 milionów dorosłych osobników. Globalny trend liczebności populacji uznawany jest za spadkowy. Wahania w liczebności spowodowane są występowaniem na przemian srogich i łagodnych zim. W basenie Morza Śródziemnego nielegalnie odławia się te ptaki.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek zagrożony (EN – "Endangered"). Przyczyną zmniejszania liczebności są m.in. koty i zderzenia np. z samochodami, szybami, liniami energetycznymi, które ptakom pojawiającym się w osiedlach ludzkich podczas przelotów są nieznane.

</doc>
<doc id="916102" url="https://pl.wikipedia.org/wiki?curid=916102" title="Chis Sarandon">
Chis Sarandon



</doc>
<doc id="916109" url="https://pl.wikipedia.org/wiki?curid=916109" title="Kiunga">
Kiunga



</doc>
<doc id="916112" url="https://pl.wikipedia.org/wiki?curid=916112" title="Willa Gustawa Schreera">
Willa Gustawa Schreera

Willa Gustawa Schreera zwana obecnie Willą Quantum, mieści się w Łodzi, przy ulicy Narutowicza 48.
Historia.
Gustaw Adolf Schreer kupił działkę przy ówczesnej ulicy Dzielnej w 1888 roku od Michała Kona i Bernarda Birencwela za 6 tysięcy rubli. Wkrótce po tym zwrócił się do władz w Piotrkowie Trybunalskim o wyrażenie zgody na budowę dwupiętrowej przędzalni, magazynu wełny, stajni, kantoru i kotłowni z kominem. Willa stanęła 5 lat później – budowa pałacu rozpoczęła się w 1893 roku, a zakończyła już w roku następnym. Świadczy o tym, między innymi, wkomponowany w posadzkę napis "SALVE 1894", co z łaciny oznacza "Witaj, bądź pozdrowiony".
Budynek wpisany jest do rejestru zabytków pod numerem A/269 z 19.11.1997.
Opis architektoniczno-artystyczny.
Schreer otrzymał pozwolenie na budowę jednopiętrowego budynku mieszkalnego z oficyną w 1893 roku. Autorem projektu architektonicznego był jeden z najwybitniejszych architektów w ówczesnych czasach na ziemiach polskich, Gustaw Landau - Gutenteger. Budynek został zaprojektowany w kształcie litery L. Całość jednoznacznie nawiązuje do stylistyki typowo neorenesansowej. Charakterystyczne dla tego budynku są boniowania w części parterowej oraz bogaty program zdobień na "piano nobile". Dekoracjami fasady na I piętrze budynku wokół okien są ornamenty z rozetami i palmami, kobiece głowy, głowice korynckie. Balkon na I piętrze podtrzymywany jest przez wsporniki w formie spływów wolutowych, których zakończenie zdobią głowy lwów.
Własność.
Pierwotnie pałac był własnością jednego z łódzkich fabrykantów, Juliusza Gustawa Adolfa Ferdynanda Schreera. O właścicielu wiadomo niewiele, ożenił się z Gertrudą Małgorzatą z Bennichów, nazywaną przez wszystkich Bertą, owocem tego związku byli trzej synowie. Gustaw (bo tego imienia właśnie używał) Schreer był właścicielem niciarni parowej oraz przędzalni wełny z andyjskiego wigonia. Schreer pełnił również funkcję sędziego handlowego, a wraz z innymi łódzkimi przemysłowcami był współautorem pomysłu założenia Łódzkiego Automobil-Klubu. Jego fabryka w 1894 roku zatrudniała około 60 robotników, a liczba ta ciągle rosła. Gustaw Schreer zmarł w 1920 roku, później pałac był zamieszkiwany przez wdowę Bertę, a także syna Joachima, który nadal prowadził fabrykę po zmarłym ojcu. 
Po zakończeniu II wojny światowej willę przejęły Zakłady Remontu Maszyn Przemysłu Włókienniczego. W praktyce oznaczało to spore zmiany we wnętrzach – na poddaszu stworzono pracownicze mieszkania, a w jednym z głównych salonów, utworzono świetlicę. Kolejnym użytkownikiem nieruchomości było Towarzystwo Przyjaźni Polsko-Radzieckiej, które miało tu swoją siedzibę, a po 1898 roku utworzono tu Alliance Francaise – współpracujący z Uniwersytetem Łódzkim ośrodek nauki języka francuskiego.
W 2013 roku nieruchomość od miasta kupił prywatny inwestor, który postanowił przywrócić dawny blask nieruchomości.
Remont.
Poprzedni właściciele nie do końca dbali o to, by utrwalić zabytkowy charakter nieruchomości. Remonty prowadzone były niekonsekwentnie – wiele pomieszczeń zwyczajnie przebudowano, powiększono okna na poddaszu, remontów dokonywano jedynie doraźnie, nie uwzględniając przy tym jakości użytych materiałów, jak i samego wykonania.
W 2013 roku prywatny inwestor zakupił od miasta Łodzi nieruchomość i rozpoczął jej renowację, która trwała 2 lata. Wszelkie prace budowlane przeprowadzono z wysoką dbałością o detale architektoniczne.
Udało się w całości odtworzyć elewację budynku, podwórze wyłożono oryginalną XIX wieczną kostką brukową, a nieruchomość ogrodzono stylowym parkanem. Podwórze zdobią liczne nasadzenia, m.in. dęby kolumnowe oraz cyprysiki nutkajskie. Istotną zmianą było także przywrócenie oryginalnego wykroju okien na poddaszu – dzięki ich ponownemu zmniejszeniu, budynek nabrał pierwotnych proporcji. Wyzwaniem było podjęcie prac konserwatorskich we wnętrzu budynku – lata zaniedbań, liczne kradzieże, doprowadziły do ich ruiny. W jednym z salonów wzrok przyciąga imitacja kominka z malowanym panneau oraz przeszklenia w bogato zdobionej boazerii, pełniące funkcje szafek.
Udało się odrestaurować między innymi tzw. pokój berliński, który posiada beczkowo sklepiony sufit, na którym znajduje się bogata sztukateria w postaci ornamentów roślinnych, rycerskich tarcz i hełmów. W pomieszczeniu tym zachowała się szafa przyścienna, która stanowi niejako element boazerii – pomiędzy bogato rzeźbionymi, przeszklonymi szafkami, jest miejsce na sofę – co przywodzi na myśl, że pomieszczenie to pierwotnie pełniło funkcję gabinetu czy też biblioteczki właściciela.
Hall na parterze i I piętrze wyłożono płytkami z wzorem charakterystycznym dla końca XIX wieku. Klatkę schodową, która nie posiadała żadnych oryginalnych dekoracji, wzbogacono stylizowanymi dekoracjami w postaci płycin naściennych, dodano również lampy, odtworzone w oparciu o zachowaną ikonografię.
W odrestaurowanych wnętrzach znalazły się również zabytkowe meble oraz elementy wyposażenia, jak np. żyrandole. 
Obecnie budynek stanowi siedzibę firmy Grupa Brokerska Quantum Sp. z o.o. oraz restauracji Quale.

</doc>
<doc id="916118" url="https://pl.wikipedia.org/wiki?curid=916118" title="Marco Cavagna">
Marco Cavagna

Marco Cavagna (ur. 1958, zm. 9 sierpnia 2005) – włoski astronom amator. Korzystając z obserwatorium astronomicznego we włoskim mieście Sormano, odkrył 19 planetoid (jedną samodzielnie oraz 18 wspólnie z innymi astronomami). Zajmował się także obserwacjami komet i gwiazd zmiennych.
W 1999 nazwano jego imieniem jedną z planetoid: (10149) Cavagna. Po jego śmierci nadano nazwę Cavagna nowemu teleskopowi zainstalowanemu w obserwatorium w Sormano.

</doc>
<doc id="916119" url="https://pl.wikipedia.org/wiki?curid=916119" title="Mieczysław Kmieciak">
Mieczysław Kmieciak

Mieczysław Kmieciak (ur. 1 grudnia 1958 w Rybniku) – polski żużlowiec, dwukrotny zwycięzca Turnieju o Brązowy Kask.
Występował na torach żużlowych w latach 1975-1979, broniąc barw ROW Rybnik. W 1977 i 1978 sięgnął po Brązowy Kask. W 1978 wystąpił w finale mistrzostw świata juniorów w Lonigo, gdzie zajął 14. miejsce. Karierę zawodniczą zakończył po pięciu latach startów ze względu na liczne kontuzje.

</doc>
<doc id="916121" url="https://pl.wikipedia.org/wiki?curid=916121" title="Werner Kempf">
Werner Kempf

Werner Kempf (ur. 9 marca 1886 w Królewcu, zm. 6 stycznia 1964 w Bad Harzburg) – generał wojsk pancernych Wehrmachtu w czasie II wojny światowej.
Życiorys.
W czasie I wojny światowej dosłużył się stopnia kapitana. W 1939 w czasie kampanii wrześniowej w stopniu generała majora dowodził Dywizją Pancerną Kempf w składzie Grupy Armii Północ. W czasie ataku na Zachód stał na czele 6. Dywizji Pancernej i po kampanii awansowany został do stopnia generała porucznika i odznaczony Krzyżem Rycerskim Krzyża Żelaznego. W 1942 dowodził XXXXVIII Korpusem Pancernym i w 1943 brał udział w przegranej bitwie na łuku kurskim, podczas której dowodził Grupą Operacyjną Kempf. Po 1944 roku znajdował się w rezerwie Oberkommando des Heeres, po wojnie trafił do obozu jenieckiego, gdzie przebywał do 1947.

</doc>
<doc id="916122" url="https://pl.wikipedia.org/wiki?curid=916122" title="Wyższa Szkoła Ubezpieczeń w Krakowie">
Wyższa Szkoła Ubezpieczeń w Krakowie

Wyższa Szkoła Ubezpieczeń w Krakowie – uczelnia niepubliczna z siedzibą w Krakowie, posiadająca osobowość prawną, działająca na mocy przepisów ustawy z dnia 27 lipca 2005 roku Prawo o szkolnictwie wyższym w oparciu o uzyskane zezwolenie nr 49/2001 Ministra Edukacji Narodowej z dnia 17 sierpnia 2000 roku.
Władze uczelni:
Wyższa Szkoła Ubezpieczeń w Krakowie prowadzi studia stacjonarne i niestacjonarne pierwszego stopnia na kierunku "finanse i rachunkowość" specjalizując się w praktycznej nauce zawodu popartej kształceniem do wybranych specjalności i specjalizacji zawodowych. Uczelnia specjalizuje się w nauce ekonomii społecznej o profilu praktycznym z zakresu finansów, ekonomii, rachunkowości, bankowości i nauce ubezpieczeń. Uczelnia prowadzi także specjalistyczne studia podyplomowe.
Instytuty naukowe: Instytut Nowych Technologii i Instytut Badań Rynku i Gospodarki prowadzą działalność naukowo-badawczą i rozwojową. W uczelni działa też instytut szkoleniowy i doradczy: Małopolskie Forum Doradztwa Kariery.

</doc>
<doc id="916126" url="https://pl.wikipedia.org/wiki?curid=916126" title="Bia">
Bia

Bia:
BIA:

</doc>
<doc id="916131" url="https://pl.wikipedia.org/wiki?curid=916131" title="Ryan Donk">
Ryan Donk

Ryan Donk (ur. 30 marca 1986 w Amsterdamie) – piłkarz holenderski surinamskiego pochodzenia grający na pozycji środkowego pomocnika defensywnego w tureckim klubie Galatasaray SK.
Kariera klubowa.
Wczesne lata.
Donk jest wychowankiem klubu Zeeburgia z Amsterdamu. Następnie trafił do RKC Waalwijk. Karierę rozpoczynał w juniorach tego klubu, a w 2005 roku został przesunięty do pierwszego zespołu. W Eredivisie zadebiutował 24 lutego 2006 w zremisowanym 0:0 meczu z FC Twente. W całym sezonie zagrał 5 razy i zajął z RKC 12. miejsce w lidze.
AZ Alkmaar.
Latem 2006 trener AZ Alkmaar Louis van Gaal ściągnął do Donka swojego klubu. Zawodnik kosztował 3 miliony euro. W klubie z Alkmaaru zadebiutował 24 września w wygranym 2:0 meczu z Rodą JC Kerkrade. Z AZ występował w Pucharze UEFA, a w lidze zajął 3. pozycję. Najczęściej pełnił rolę zmiennika bocznych obrońców z pierwszej jedenastki, Kewa Jaliensa, czy Tima de Clera.
West Bromwich Albion.
We wrześniu 2008 roku został wypożyczony do West Bromwich Albion. Do czerwca 2009 roku w tym zespole rozegrał 16 ligowych spotkań.
Club Brugge.
W letnim okienku transferowym przeszedł natomiast do Club Brugge. W barwach belgijskiej drużyny wystąpił w czterech edycjach Lidze Europy, brał też udział w eliminacjach Lidze Mistrzów. Został też wicemistrzem kraju (w sezonie 2011/2012), dwukrotnie był też na trzecim miejscu w lidze.
Kasımpaşa.
8 czerwca 2013 roku podpisał trzyletni kontrakt z Kasımpaşą.
Galatasaray Sk.
5 stycznia 2016 roku Donk przeszedł do Galatasaray SK za 2,5 miliona euro.
Kariera reprezentacyjna.
W 2019 został powołany do reprezentacji Surinamu. Grał również w młodzieżowej reprezentacji Holandii.

</doc>
<doc id="916132" url="https://pl.wikipedia.org/wiki?curid=916132" title="Eledoizyna">
Eledoizyna

Eledoizyna – organiczny związek chemiczny, undekapeptyd izolowany z gruczołów ślinowych ośmiornic z rodzaju "" bądź otrzymywany syntetycznie. Sekwencja aminokwasowa tego peptydu to pGlu-Pro-Ser-Lys-Asp-Ala-Phe-Ile-Gly-Leu-Met-.
Działanie eledoizyny jest zbliżone do działania substancji P. Jest silnym wazodylatatorem (rozkurcza naczynia krwionośne), zwiększa również przepuszczalność naczyń włosowatych. Była stosowana w formie trifluorooctanu w kroplach do oczu stosowanych m.in. w przypadku zespołu Sjögrena, suchego oka i innych chorób związanych z niedostatecznym wydzielaniem łez.

</doc>
<doc id="916133" url="https://pl.wikipedia.org/wiki?curid=916133" title="Emanuel Sonnenberg">
Emanuel Sonnenberg

Emanuel Sonenberg (ur. 5 sierpnia 1863 w Inowłodzu, zm. 20 lipca 1939 w Łodzi) – polski lekarz dermatolog, lekarz naczelny i ordynator łódzkich szpitali, społecznik, działacz łódzkich samorządów lekarskich; patron szpitala na Stokach w Łodzi, przy ul. Pieniny 30.
Studia, pierwsza praca i specjalizacje.
Syn Adolfa i Emilii z Birencweigów. 
Po ukończeniu II Gimnazjum w Warszawie i uzyskaniu matury w 1885 rozpoczął studia na Wydziale Lekarskim Cesarskiego Uniwersytetu Warszawskiego. W 1891 uzyskał dyplom lekarza. 
Przez rok był asystentem w szpitalu Starozakonnych „Na Czystem" w Warszawie, po czym osiadł w Zgierzu, gdzie praktykował do 1895. 
W latach 1895-1911 odbywał za granicą liczne praktyki specjalistyczne w zakresie chorób skórnych i wenerycznych pod kierunkiem znanych klinicystów: Kaposiego, Neumanna, Langa, Elermanna i Grunfelda (Wiedeń 1895-1897), Maxa Josepha, Lassara, Lessera i Laspara (Berlin 1902), Unna (Hamburg 1906), Gauchera, Albaracza, Hallopeau'a i Brocqa (Paryż 1907,1910), Łukasiewicza i Kubery (Lwów 1911).
Praca zawodowa w Łodzi.
Od 1897 pracował w Łodzi jako specjalista chorób skórnych i wenerycznych. 
W 1914 został ordynatorem chojeńskiego szpitala dla kobiet zawodowo trudniących się nierządem.
Od 1915 do października 1937 był lekarzem naczelnym i ordynatorem szpitala św. Aleksandra w Łodzi (przy ul. Drewnowskiej 75), zaś po jego likwidacji ordynatorem szpitala św. Antoniego.
Działalność w samorządzie lekarskim.
Działał w łódzkim samorządzie lekarskim: 
Odznaczenia.
Przez wojewodę łódzkiego został odznaczony Brązowym Medalem za Długoletnią Służbę, nadanym 18 XI 1938.
Linki zewnętrzne.
 

</doc>
<doc id="916139" url="https://pl.wikipedia.org/wiki?curid=916139" title="Jeremain Lens">
Jeremain Lens

Jeremain Lens (ur. 24 listopada 1987 w Amsterdamie) – holenderski piłkarz pochodzenia surinamskiego grający na pozycji napastnika w klubie Beşiktaş JK, do którego jest wypożyczony z Sunderlandu.
Życiorys.
Lens pochodzi z Amsterdamu i tam też rozpoczynał grę w piłkę w małym zespole SV De Bijlmer, a następnie terminował w szkółce Ajaksu Amsterdam. Następnie trafił do AZ Alkmaar, a w 2005 roku awansował do pierwszej drużyny. 3 marca 2006 zadebiutował w barwach AZ w Eredivisie wygranym 2:0 meczem z NEC Nijmegen (w 85. minucie zmienił Danny’ego Koevermansa). Był to jego jedyny mecz w tamtym sezonie, a z AZ został wicemistrzem kraju. W sezonie 2006/2007 u Louisa van Gaala grał już więcej będąc piątym w hierarchii napastnikiem klubu. Wystąpił w Pucharze UEFA oraz w lidze, w której z AZ zajął 3. miejsce.
18 czerwca 2013 podpisał 4-letni kontrakt z Dynamem Kijów. 15 lipca 2015 przeszedł do angielskiego Sunderlandu. W 2016 roku został wypożyczony do tureckiego Fenerbahçe SK.

</doc>
<doc id="916141" url="https://pl.wikipedia.org/wiki?curid=916141" title="FC Haarlem">
FC Haarlem



</doc>
<doc id="916142" url="https://pl.wikipedia.org/wiki?curid=916142" title="Jacinto Quincoces">
Jacinto Quincoces

Jacinto Quincoces (ur. 17 lipca 1905 w Barakaldo, zm. 10 maja 1997 w Walencji) – hiszpański piłkarz i trener piłkarski.
Jako zawodnik grał w Deportivo Alavés (1920-1930) i Realu Madryt (1930-1942), a ponadto zagrał 25 razy w reprezentacji Hiszpanii, a także wystąpił na MŚ 1934
Jako szkoleniowiec pracował w Realu Madryt, Realu Saragossa, Valencii i Atlético Madryt. W dwóch meczach w 1945 roku prowadził też hiszpańską drużynę narodową.

</doc>
<doc id="916143" url="https://pl.wikipedia.org/wiki?curid=916143" title="Kaszubska Jesień Rolnicza">
Kaszubska Jesień Rolnicza

Kaszubska Jesień Rolnicza - to coroczna impreza o charakterze rolniczym organizowana przez Pomorski Ośrodek Doradztwa Rolniczego w Lubaniu (PODR) w Lubaniu. Odbywa się w ostatni weekend września na placu targowym należącym do PODR. Corocznie impreza ta gromadzi przeszło setkę wystawców i ponad 30 tys. odwiedzających. Jest to jedna z największych imprez plenerowych w województwie pomorskim.

</doc>
<doc id="916144" url="https://pl.wikipedia.org/wiki?curid=916144" title="Zakład Karny w Jastrzębiu-Zdroju">
Zakład Karny w Jastrzębiu-Zdroju

Zakład Karny w Jastrzębiu-Zdroju – jednostka typu półotwartego dla recydywistów, z oddziałem terapeutycznym dla skazanych uzależnionych od alkoholu. Zakład funkcjonuje od 8 kwietnia 1963 roku. Położony jest w północnej części miasta w sołectwie Szeroka.

</doc>
<doc id="916147" url="https://pl.wikipedia.org/wiki?curid=916147" title="Salvador Sadurni">
Salvador Sadurni



</doc>
<doc id="916148" url="https://pl.wikipedia.org/wiki?curid=916148" title="Alaksandr Wajtowicz">
Alaksandr Wajtowicz

Alaksandr Pauławicz Wajtowicz (; , "Aleksandr Pawłowicz Wojtowicz"; ur. 5 stycznia 1938 w Raczkiewiczach) – białoruski fizyk, naukowiec, działacz państwowy i polityk; w latach 1997–2000 prezes Narodowej Akademii Nauk Białorusi, w latach 2000–2003 przewodniczący Rady Republiki Zgromadzenia Narodowego Republiki Białorusi II kadencji, członek szeregu międzyparlamentarnych struktur Wspólnoty Niepodległych Państw i Związku Białorusi i Rosji; doktor nauk fizyczno-matematycznych (odpowiednik polskiego stopnia doktora habilitowanego), profesor, akademik.
Życiorys.
Urodził się 5 stycznia 1938 roku we wsi Raczkiewicze, w rejonie kopylskim obwodu mińskiego Białoruskiej SRR, ZSRR. W 1960 roku ukończył studia na Wydziale Fizyki Białoruskiego Uniwersytetu Państwowego. W 1979 roku uzyskał stopień doktora nauk fizyczno-matematycznych (odpowiednik polskiego stopnia doktora habilitowanego). W 1985 roku został profesorem, w 1986 – członkiem korespondentem Akademii Nauk Białoruskiej SRR (od 1992 roku pod nazwą "Narodowa Akademia Nauk Białorusi", NANB), w 1995 – pełnoprawnym członkiem Europejskiej Akademii Nauk, Sztuki i Literatury, a w 1996 – akademikiem NANB.
W latach 1960–1993 pracował w Instytucie Fizyki Akademii Nauk Białoruskiej SRR (od 1992 roku NANB), kolejno jako: młodszy pracownik naukowy, starszy inżynier konstruktor, główny inżynier instalacyjny, starszy pracownik naukowy, kierownik laboratorium i zastępca dyrektora ds. pracy naukowej. W latach 1993–1997 był dyrektorem Instytutu Fizyki Molekularnej i Atomowej NANB. Od 21 maja 1997 roku do 19 grudnia 2000 roku pełnił funkcję prezesa NANB. Od 1999 roku do 21 marca 2002 roku był przewodniczącym Narodowej Rady ds. Kosmosu przy Radzie Ministrów Republiki Białorusi. Pełnił funkcję wiceprezydenta Euroazjatyckiego Towarzystwa Fizycznego.
Działalność polityczna.
15 grudnia 2000 roku został mianowany przez Alaksandra Łukaszenkę członkiem Rady Republiki Zgromadzenia Narodowego Republiki Białorusi II kadencji. Jego kadencja oficjalnie rozpoczęła się 19 grudnia i tego samego dnia Rada Republiki wybrała go na przewodniczącego. Wchodził w skład Wyższej Rady Państwowej Państwa Związkowego. Pełnił funkcję zastępcy przewodniczącego Zgromadzenia Parlamentarnego Związku Białorusi i Rosji (ZP ZBiR), przewodniczącego Rady Naukowo-Konsultacyjnej ZP ZBiR ds. Związkowego Budownictwa Społecznego i Polityki Socjalnej. W latach 2000–2002 był przewodniczącym, a następnie członkiem Rady Zgromadzenia Międzyparlamentarnego Euroazjatyckiej Wspólnoty Gospodarczej. Wchodził w skład Rady Zgromadzenia Międzyparlamentarnego Państw-Członków Wspólnoty Niepodległych Państw. Był kierownikiem delegacji Zgromadzenia Narodowego Republiki Białorusi mającej na celu ożywienie kontaktów ze strukturą parlamentarną Inicjatywy Środkowoeuropejskiej.
25 lipca 2003 roku został przedterminowo zwolniony z członkostwa w Radzie. 28 lipca 2003 roku Rada Republiki potwierdziła decyzję prezydenta i jednogłośnie wybrała na nowego przewodniczącego Hienadzia Nawickiego. Po zakończeniu działalności parlamentarnej Alaksandr Wajtowicz pozostał w polityce. Stał m.in. na czele inicjatywy obywatelskiej „Za wolne wybory”. Planował zgłosić swoją kandydaturę na urząd prezydenta Białorusi w wyborach w 2006 roku, jednak w styczniu tego roku wycofał się z udziału w kampanii, mówiąc, że nie chce "igrać z Łukaszenką".
Działalność naukowa.
Alaksandr Wajtowicz prowadził badania naukowe z zakresu fizyki laserowej i optyki. Rozwijał magnetooptykę laserów gazowych, opracował zasady polaryzacyjnej spektroskopii laserowej i nieliniowej dynamiki laserów, proponował metody wewnątrzrezonatorowej spektroskopii laserowej i selekcji częstotliwości promieniowania laserowego. W 1964 roku zbudował pierwszy na Białorusi laser gazowy. Jest autorem 24 wynalazków i 200 prac naukowych, w tym:
Życie prywatne.
Alaksandr Wajtowicz jest żonaty, ma syna i trzech wnuków. Żonę, Sofję Iwanowną Wajtowicz, poznał w instytucie, w którym pracował. Była ona tam laborantką, a później programistką; pochodziła z niezamożnej, wielodzietnej rodziny. Ślub wzięli 29 maja 1963 roku, a 1 maja 1964 roku urodził się ich syn Dźmitryj. W 1992 roku urodził się trzeci wnuk Wajtowicza. Według jego słów, wszyscy wnukowie są "wyżsi od dziadka".
Ciekawostki.
Według słów Wajtowicza, temat jego dysertacji kandydackiej i zarazem jego pierwsze odkrycie naukowe przyszły mu do głowy podczas prania pieluch. Był on także sprawcą okresowej popularności słowa „bifurkacja” w białoruskich mediach, po tym, jak podczas jednego z wystąpień użył tego fizycznego określenia w kontekście politycznym, mówiąc, że w stanie bifurkacji znalazł się Związek Radziecki.

</doc>
<doc id="916157" url="https://pl.wikipedia.org/wiki?curid=916157" title="Zespół paranowotworowy">
Zespół paranowotworowy



</doc>
<doc id="916158" url="https://pl.wikipedia.org/wiki?curid=916158" title="Henryk Kon (lekarz)">
Henryk Kon (lekarz)

Henryk Kon (ur. 1 października 1857 w Wieluniu, zm. 9 stycznia 1934 w Łodzi) – lekarz łódzki, społecznik. 
Syn Fajbusia i Estery z Herszlików. 
Nauka i studia.
Ukończył gimnazjum rządowe w Piotrkowie Trybunalskim i studia na wydziale lekarskim Cesarskiego Uniwersytetu Warszawskiego (1883). 
Praca zawodowa.
Początkowo praktykę lekarską prowadził w Noworadomsku (Radomsku).
W lipcu 1888 r. przeniósł się z Noworadomska do Łodzi i objął stanowisko lekarza fabrycznego kilku łódzkich zakładów przemysłowych.
Jednocześnie pełnił obowiązki ordynatora oddziału wewnętrznego szpitala fabrycznego przy ul. Nawrot 58. 
Podczas I wojny światowej był naczelnym lekarzem Szpitala Miejskiego św. Aleksandra przy ul. Drewnowskiej 75. 
Gdy w 1922 r. powstała w Łodzi Kasa Chorych został w niej zatrudniony, pełniąc z jej upoważnienia obowiązki lekarskie w dotychczas obsługiwanych zakładach fabrycznych. 
Działalność pozazawodowa.
W 50-lecie pracy zawodowej Henryka Kona Towarzystwo, w uznaniu jego zasług, obdarzyło go godnością członka honorowego. 

</doc>
<doc id="916159" url="https://pl.wikipedia.org/wiki?curid=916159" title="Zakład Karny Racibórz">
Zakład Karny Racibórz

Zakład Karny w Raciborzu – zakład karny typu zamkniętego dla recydywistów penitencjarnych, z oddziałem terapeutycznym dla skazanych z niepsychotycznymi zaburzeniami psychicznymi bądź upośledzonych umysłowo. Posiada również oddziały dla tymczasowo aresztowanych oraz oddział dla osób pierwszy raz odbywających karę pozbawienia wolności zatrudnionych na zewnątrz.
Raciborskie więzienie zaliczane jest do kategorii pierwszej, co oznacza że znajdują się w nim skazani zarówno na krótkotrwałe, jak i na najsurowsze kary pozbawienia wolności (włącznie z karą dożywotniego pozbawienia wolności).
Jako areszt śledczy obejmuje teren działania Prokuratur i Sądów w Raciborzu, Wodzisławiu Śląskim, Żorach, Rybniku z ośrodkiem zamiejscowym w Żorach, oraz zamiejscowy ośrodek Sądu Okręgowego w Gliwicach z siedzibą w Wodzisławiu Śląskim. Liczba osób zatrudnionych w zakładzie w 2008 r. wynosiła ponad 253 funkcjonariuszy oraz pracowników cywilnych. Na początku 2009 r. zmniejszyła się ona do ok. 230 osób.
Średnia powierzchnia cel zakładu wynosi 7–8 m². Powierzchnia, jaką obejmuje to ponad 94 tys. m². Łączna powierzchnia cel mieszkalnych wynosi ponad 2600 m². W zakładzie zachował się m.in. ceglany detal architektoniczny.
Historia.
Zakład powstał w pierwszej połowie XIX wieku. Kamień węgielny wmurowano w 1843 r. Prace budowlane trwały od 1843 do 1851 r. Został on wybudowany w stylu neogotyckim. Zaczął funkcjonować od 25 sierpnia 1851 r. Projekt więzienia (autorstwa architekta Busse, ucznia K. F. Schinkla) wzorowano na tego typu obiektach w Berlinie i we Wrocławiu. Zakład ma kształt równoramiennego krzyża z podstawą. Na środku znajduje się 35–metrowa wieża, która pełniła niegdyś funkcję wieży ciśnień, z której czerpano wodę przeznaczoną na potrzeby własne obiektu. Na początku więzienie mogło pomieścić 520 skazanych, dla których przeznaczone były pojedyncze cele. Ze względu na zmianę koncepcji wychowawczych 8 lutego 1853 r. znajdowało się w nim już 700 skazanych.
W 1919 dokonano jego pierwszej przebudowy. Generalny remont przeszedł w latach 1974–1980 (wymieniono podłogi z desek na parkiet, do cel została doprowadzona instalacja sanitarna i grzewcza). W kolejnych latach XX wieku przeprowadzano jeszcze kilkakrotnie prace modernizacyjne. W trakcie jednej z takich prac uciekł pierwszy więzień, ukraiński emigrant Bohdan Krawciw.
Od 2002 roku posiada najlepiej strzeżony na Śląsku oddział więzienny dla najbardziej niebezpiecznych przestępców. 21 grudnia 1992 r. obiekt został wpisany do rejestru zabytków województwa katowickiego (zespół budynków składający się z ok. 20 obiektów, nr rej.: A/1509/92 z 21.12.1992). Od 2005 w areszcie śledczym przetrzymywany jest m.in. polski gangster, Ryszard Niemczyk. Ulokowany on został na oddziale dla niebezpiecznych przestępców w jednoosobowej, monitorowanej celi z oknem zabezpieczonym kratami ze specjalnego, bardzo wytrzymałego stopu. 31 stycznia 2008 r. otwarto XII oddział mieszkalny przeznaczony dla osób pierwszy raz skazanych pracujących na zewnątrz zakładu na rzecz prywatnych przedsiębiorców i społeczności lokalnej z miejscami dla 64 więźniów.
Przedsiębiorstwo Przemysłu Odzieżowego Rakon.
W 1946 r. w zakładzie zorganizowano dział pracy. Powstał on decyzją Departamentu Więziennictwa, który wydał instrukcję zakładającą, że praca jest ważnym elementem resocjalizacji. W zakładzie produkcyjnym prowadzono działalność z zakresu prac szewskich i krawieckich.
12 marca 1953 r. utworzono Przedsiębiorstwo Konfekcji Odzieżowej nr 3., które zajmowało się głównie konfekcjonowaniem mundurów służbowych i ubrań roboczych. W latach 60. XX wieku Komitet Ekonomiczny Rady Ministrów przyjął uchwałę w sprawie zatrudniania skazanych, a sejmowa komisja wymiaru sprawiedliwości dyskutowała nad problemem pracy w zakładach karnych. Prace obu jednostek przyczyniły się do rozwoju przedsiębiorstw przywięziennych.
W 1972 r. wybudowano nowy budynek. Znalazła się w nim krojownia oraz magazyn. W 1990 r. zmniejszono produkcję i zatrudnienie w przedsiębiorstwie, a powodem był spadek sprzedaży ubrań roboczych. W 1995 r. połączono działy przedsiębiorstwa oraz utworzono wielofunkcyjne stanowiska pracy.
W 1997 r. powódź przyczyniła się do strat materialnych przedsiębiorstwa. Zły wpływ na funkcjonowanie przedsiębiorstwa miały także reformy ubezpieczeń społecznych przeprowadzone po 1999 r.
Na początku 2009 r. zakład produkcyjny zatrudniał ok. 165 skazanych.
Struktura organizacyjna.
Zakład Karny w Raciborzu składa się z następujących jednostek organizacyjnych:
Na terenie jednostki znajdują się m.in.:
Na terenie zakładu działa od 2003 r. koło zainteresowań o nazwie "Kółko Zrównoważonego Rozwoju „Paragrafek”". Prowadzi ono działania z zakresu ochrony środowiska i promocji zdrowia. Zajmuje się ono organizacją akcji ekologicznych (m.in. sadzenie drzewek i krzewów oraz selektywna zbiórka baterii). Klub prowadzi też zajęcia warsztatowe takie jak warsztaty komputerowe, radiowe i plastyczne. W jego zakresie działań znajdują się też zajęcia kulturalno-oświatowe i profilaktyczne, które dotyczą uzależnień.

</doc>
<doc id="916166" url="https://pl.wikipedia.org/wiki?curid=916166" title="Zakład Karny w Wojkowicach">
Zakład Karny w Wojkowicach

Zakład Karny w Wojkowicach – jednostka typu otwartego, półotwartego, zamkniętego oraz oddział aresztu śledczego dla mężczyzn w Wojkowicach. Od roku 2009 największa jednostka penitencjarna w województwie śląskim.
Historia.
Budynki jednostki wzniesiono podczas okupacji niemieckiej i przeznaczono dla jeńców wojennych aliantów, a zwłaszcza lotników angielskich.
Po zakończeniu wojny działał tu obóz dla jeńców niemieckich. od 1953 roku funkcjonowała w budynkach obecnego zakładu karnego jednostka wojskowa – 26 Batalion Zastępczej Służby Wojskowej należący do tzw. Wojskowego Korpusu Górniczego.
W 1959 roku zakład przejmuje Ministerstwo Sprawiedliwości i wtedy powstaje tu zakład karny.
Funkcjonuje jako Ośrodek Pracy Więźniów z przeznaczeniem dla skazanych młodocianych oraz skazanych dorosłych, osadzonych do kształtowania tzw. środowiska wychowawczego.
Więźniowie byli zatrudniani w przedsiębiorstwach na terenie województwa katowickiego (budowlanych lub związanych z przemysłem węglowym).
W 1977 roku powstały dwa nowe pawilony przeznaczone dla sprawców przestępstw nieumyślnych.
Od 1990 roku w zakładzie przebywają pierwszy raz karani – zarówno młodociani, jak i dorośli.
Od 1996 roku jednostka jest typem zakładu półotwartego z oddziałem otwartym dla skazanych pierwszy raz karanych.
Przy zakładzie funkcjonuje Zespół Szkół dla Dorosłych, gdzie działa gimnazjum i zasadnicza szkoła zawodowa (ślusarz, malarz-tapeciarz, elektromechanik). W szkole jest klasopracownia komputerowa z dostępem do Internetu oraz 3 pracownie warsztatowe. Uczęszcza do niej ok. 90 osadzonych. Organizowane są również kursy przygotowujące do zawodu posadzkarza i dekarza.
Do 2007 roku w jednostce organizowana była impreza muzyczna "„Blus zza krat”".
W październiku 2016 r. oddano do użytku oddział zewnętrzny w Ciągowicach. Oddział powstał na terenie dawnej jednostki wojskowej w Ciągowicach (gmina Łazy), ale teren administracyjnie należy do gminy Poręba. Jednostka zajmuje teren 2,8 ha. Obecnie w jej skład wchodzą dwa budynki penitencjarne o pojemności 275 miejsc oraz budynek administracyjny.

</doc>
<doc id="916168" url="https://pl.wikipedia.org/wiki?curid=916168" title="Herkules (1937)">
Herkules (1937)

Herkules holownik ratowniczy zbudowany w 1937 w The International Shipbuilding and Engineering Co Ltd w Gdańsku. Przedwojenna jednostka Wolnego Miasta Gdańska pod nazwą „Albert Forster”, eksploatowany przez firmę "Weichsel" Danziger Dampfschiffahrt und Seebad A.G.
W maju 1945 roku został przejęty przez Brytyjczyków w Kilonii i przejściowo wcielony przez nich do służby pod nazwą „Hercules”. Jako mienie dawnego Wolnego Miasta Gdańska, został następnie zwrócony Polsce i 7 czerwca 1945 roku został przekazany i podniósł polską banderę w Grangemouth, wchodząc do służby pod spolszczoną nazwą „Herkules”.
Początkowo pływał w Wydziale Holowniczo-Ratowniczym Żeglugi Polskiej, od 1951 w Polskim Ratownictwie Okrętowym. Portem macierzystym było Świnoujście.
W maju 1958 roku wycofany z eksploatacji w związku z potrzebą kapitalnego remontu, został mimo to w 1960 roku wycofany ze służby i w 1962 roku złomowany.

</doc>
<doc id="916173" url="https://pl.wikipedia.org/wiki?curid=916173" title="Studium Theologicum Jerosolimitanum">
Studium Theologicum Jerosolimitanum

Studium Theologicum Jerosolimitanum (STJ) (pol. Jerozolimskie Studium Teologiczne) – seminarium duchowne Kustodii Ziemi Świętej, mieszczące się w klasztorze San Salvatore na Starym Mieście w Jerozolimie.
Historia.
Zostało założone w 1866 dla kształcenia przyszłych kapłanów zakonnych, którzy mieli pełnić posługę duszpasterską w Ziemi Świętej. W ciągu ponad 150-letniej działalności przygotowało do kapłaństwa poprzez formację zakonną i intelektualną setki franciszkanów, którzy pracowali, bądź też pracują na Bliskim Wschodzie oraz na prawie wszystkich kontynentach.
Dnia 2 marca 1971 watykańska Kongregacja ds. Wychowania Katolickiego afiliowała Studium do Pontificio Ateneo "Antonianum", późniejszego Papieskiego Uniwersytetu "Antonianum". Studia trwają sześć lat (filozofia, teologia, orientalistyka). Absolwenci uzyskują tytuł magistra teologii nadany przez Papieski Uniwersytet "Antonianum".
W roku 1982 ta sama Kongregacja ustanowiła Jerozolimskie Studium Teologiczne pierwszym cyklem – filozoficzno-teologicznym – Studium Biblicum Franciscanum. Językiem wykładowym uczelni jest włoski. Specyfika miejsca, w którym działa uczelnia, wpłynęła na włączenie do listy obowiązkowych przedmiotów, których nie wykłada się w typowych seminariach duchownych: prawo kanoniczne Kościołów wschodnich, islamizm, archeologia chrześcijańska, historia Kościołów wschodnich i ekumenizmu, judaizm, historia Kustodii Ziemi Świętej, wycieczki krajoznawcze po Ziemi Świętej, języki mówione – arabski, hebrajski i grecki. W uczelni kultywuje się śpiew gregoriański, który jest typowy dla liturgii łacińskiej w bazylice Bożego Grobu i bazylice Narodzenia w Betlejem.
Absolwenci Studium są cenionymi przewodnikami po Ziemi Świętej. Wielu pracuje w oficjalnych przedstawicielstwach Kustodii Ziemi Świętej na całym świecie, zwanych Komisariatami Ziemi Świętej.

</doc>
<doc id="916183" url="https://pl.wikipedia.org/wiki?curid=916183" title="Haldex">
Haldex

Haldex – rodzaj samoblokującego się sprzęgła opatentowanego i produkowanego przez szwedzką firmę o tej samej nazwie. Stosowane jako centralny mechanizm różnicowy dla optymalnego rozdzielenia momentu obrotowego pomiędzy przednią i tylną oś napędzaną.
Budowa.
Haldex łączy 2 wały prowadzące (w uproszczeniu) do obu osi samochodu i składa się z 3 głównych podzespołów:
Zasada działania.
Jeżeli oba wały obracają się z tą samą prędkością, co ma miejsce podczas jazdy prosto po twardej nawierzchni W tym stanie możliwe są niewielkie różnice prędkości obu osi np. podczas jazdy po łuku lub pokonywania wzniesienia – nie spowodują one powstania w układzie ciśnienia wystarczającego do połączenia sprzęgła.
Natomiast gdy prędkości obu wałów będą znacząco różne – np. podczas uślizgu kół dotychczas napędzanej osi podczas ruszania na śliskiej nawierzchni lub przy ich ugrzęźnięciu – wtedy krzywka na jednym z wałów zacznie się obracać względem pompy na drugim wale. W efekcie pompa wytworzy ciśnienie, które uruchomi siłownik i załączy sprzęgło. Oba wały zostaną połączone i moment obrotowy zostanie przeniesiony także na drugą oś.
Elektrycznie sterowany zawór w układzie pozwala modyfikować zachowanie Haldexa w zależności od wielu parametrów, m.in. prędkości jazdy i skrętu kół, co pozwala np. na luźniejsze połączenie obu osi podczas manewrowania na parkingu.
Przykłady zastosowania.
Haldex jest od wielu lat stosowany w autach Grupy Volvo Cars oraz Volkswagen Group wyposażonych w poprzeczny silnik i napęd na obie osie.
Poza tym jest stosowany także w:

</doc>
<doc id="916185" url="https://pl.wikipedia.org/wiki?curid=916185" title="Graham Bond">
Graham Bond

Graham John Clifton Bond (ur. 28 października 1937 w Romford w hrabstwie Essex, zm. 8 maja 1974) – brytyjski wokalista, saksofonista altowy i organista jazzowy, bluesowy i rockowy, jeden z prekursorów brytyjskiego bluesa. Był prawdziwym innowatorem; pierwszy użył organów Hammonda w kombinacji z głośnikami Lesliego i był pierwszym, który grał na melotronie.
Życiorys.
Początki.
Dość wcześnie uczył się gry na fortepianie. Ponieważ był ciężko chory na astmę, w wieku 14 lat zaczął praktykować karmajogę, co doprowadziło go do nauki gry na saksofonie. W szkole grał w zespole Mordenaires.
Jeszcze jako nastolatek dołączył do grupy muzycznej Terry Graham Trio, która zamieniła się w 1957 r. w kwartet. Zespół wykonywał bebop, ale aby się mógł utrzymać nie stronił od lżejszego repertuaru. W marcu 1960 r. poznał saksofonistę tenorowego Dicka Heckstalla-Smitha i w tym samym miesiącu wziął ślub z pianistką Dianą Eton. W maju 1960 r. Bond rozpoczął grę w Goudie Charles Quintet (później Sextet). W maju 1961 r. wstąpił do grupy The Don Rendell Five/Quintet, w której pozostał przez rok. Z tym zespołem nagrał pierwszy album "Roarin"'. W 1962 r. Bond grał równocześnie w dwu grupach jazzowych: Johnny Burch Octet i w The Don Rendell Five/Quintet (w obu do października 1962 r.) W oktecie Burcha występował z takimi muzykami jak saksofonista Dick Heckstall-Smith, kontrabasista Jack Bruce i perkusista Ginger Baker. W plebiscycie jazzowym pisma Melody Maker w kategorii "Nowa gwiazda" zajął drugie miejsce za Dickiem Morrisseyem (później w grupie If). W tym okresie Bond i Heckstall-Smith współpracowali z Live New Departures, poetycko-jazzową grupą istniejącą od 1961 r., w której zetknęli się z poetami Pete’em Brownem i Mikiem Horovitzem. W październiku tego roku razem z Bruce’em, Bakerem i Heckstallem-Smithem wstąpili do bluesowego zespołu Alexis Korner Blues Incorporated, z którym dokonali nagrań dla BBC i firmy Decca Records. Pozostając członkami tej grupy, występowali także jako trio bez nazwy w składzie Bond, Bruce i Baker. W lutym 1963 r. trio usamodzielniło się pod nazwą Graham Bond Trio, ale po miesiącu Bond przyjął do grupy gitarzystę Johna McLaughlina i zmieniają nazwę na Graham Bond Quartet. Zespół ten akompaniował wokaliście Duffy’emu Powerowi i brał udział w jego sesjach nagraniowych. We wrześniu tego samego roku McLaughlin został zwolniony za "nietrzymanie rytmu". Został zastąpiony przez Dicka Heckstalla-Smitha i w kwietniu 1964 r. grupa zmieniła nazwę na Graham Bond Organisation (lub Organization).
Graham Bond Organization.
W maju 1964 r. ukazał się pierwszy singiel zespołu i grupa wzięła udział w kilku sesjach nagraniowych. Decca wydała album-składankę "Rhythm and Blues" – połowę nagrań stanowiły utwory GBO. W lutym 1965 r. ukazał się album "Sound of '65", a w grudniu "There’s a Bond Between Us". We wrześniu 1965 r. Jack Bruce odszedł do grupy John Mayall Bluesbreakers i został zastąpiony przez trębacza Johna Falanę. W styczniu Bond współpracował także z formacją Trevor Watts Quintet, a w lutym GBO wzięła udział w sesji nagraniowej The Who. W czerwcu odszedł partner heroinowego nałogu Bonda Ginger Baker (do zespołu Cream) i został zastąpiony przez jazzowego perkusistę Jona Hisemana. Mniej więcej w tym okresie rozpadło się małżeństwo Bonda. W październiku Bond porzucił nałóg heroinowy. W tym samym miesiącu odszedł z zespołu Falana i aż do lata 1967 r. grupa występowała jako trio. Dokonało ono znakomitych nagrań do projektowanego albumu dla firmy Polydor. Bond wydał całą zaliczkę firmy na opłacenie studia Olympic, jednak koszt nagrań przewyższył zaliczkę i nagrania zostały zatrzymane przez studio. Ukazały się one dopiero w 1970 r. na świetnym zbiorczym albumie "Solid Bond". Latem 1967 r. do zespołu dołączył gitarzysta John Moorshead. W sierpniu saksofonista Dick Heckstall-Smith przeszedł do grupy Johna Mayalla i Graham Bond Organization rozpada się. Ostatnim stałym składem zespołu jest trio z sierpnia (Bond, gitarzysta Ray Russell i perkusista Alan Rushton), które odbyło tournée po Francji razem z Soft Machine.
Koniec lat 60. i lata 70.
Zimą 1968 r. Bond poznał Dianę Stewart, tak jak i on interesującą się magią i okultyzmem i para wzięła ślub w 1970 r. Bond powrócił do heroinowego nałogu. Współpracował z duńską grupą Fool, z którą udał się do USA, gdzie brał udział w sesjach nagraniowych takich muzyków jak m.in. Harvey Mandel i Screaming Jay Hawkins. Jako Wade and the Renegates dokonał nagrań z muzykami z Jefferson Airplane. Odbyły się także jego sesje z Grateful Dead, ale te nagrania do dziś się nie pojawiły. Ukazały się jego dwa albumy: "Love is the Law" oraz nagrany z muzykami studyjnymi "Mighty Grahame Bond".
Po powrocie do Wielkiej Brytanii Bond został aresztowany za długi bankrupcyjne i z więzienia wykupił go Jack Bruce. W sierpniu 1969 r. założył nowy zespół Graham Bond Initiation, który zadebiutował 25 września tego samego roku. 17 października grupa ta wystąpiła na wielkim koncercie w Royal Albert Hall w Londynie razem z muzykami, którzy grali w przeszłości z Bondem. Formacja ta przetrwała do marca 1971 r. Równocześnie z prowadzeniem tego zespołu Bond jest członkiem wieloosobowej grupy Ginger Baker’s Air Force istniejącej od stycznia 1970 r. do lutego 1971 r. Był to w dużej mierze eksperymentalny zespół łączący muzykę rockową i jazzową z elementami muzyki afrykańskiej. Wydał on dwie płyty z Bondem: "Live" (podwójną) oraz studyjny album "Ginger Baker’s Air Force 2".
W kwietniu 1971 r. Bond sformował Graham Bond with Magick. W ciągu niecałego roku istnienia zespół ten wydał dwa albumy: "Holy Magick" i "We Put Our Magick on You", które mimo znakomitych muzyków biorących udział w ich nagraniu, okazały się zupełnie przeciętne. We wrześniu Bond znalazł się w znakomitej grupie Jack Bruce &amp; Friends, która zadebiutowała koncertem w Hyde Parku, dokonała nagrań dla BBC i TV Granada oraz odbyła tournée po Wielkiej Brytanii i Włoszech. Bond został z zespołu ‘zwolniony’.
W grudniu 1971 r. Bond współpracował z istniejącą od 1970 r. interesującą grupą Pete Brown's Piblokto, która rozpadła się, ale Bond i Brown postanowili kontynuować współpracę pod szyldem Bond &amp; Brown. Wydali znakomitą czwórkę (EP) "Lost Tribe" i bardzo słaby album "Two Heads Are Better Then One". Grupa ta przetrwała do końca 1972 r. W 1973 r. Bond odbył tournée po Francji ze swoim nowym zespołem. Po krótkim okresie współpracy z John Dummer Band wstąpił pod koniec 1973 r. do grupy piosenkarki Caroline Pegg – Magus, która rozpadła się w grudniu 1973 r.
Po oszukaniu handlarzy narkotykami został przez nich pobity i musiał schronić się na policji, która znalazła przy nim marihuanę. Aresztowano go i po miesiącu został skierowany do szpitala psychiatrycznego, z którego zwolniono go w marcu 1974 r. Był w depresji i 8 maja 1974 r. najprawdopodobniej skoczył na stacji Finsbury Park pod pociąg (według świadków).
Dyskografia.
Single i ‘czwórki’ (EP).
1. I Saw Her Standing There/Farewell Baby 1963 (singel firmowany przez Duffy’ego Powera)
2. Long Tall Shorty/Long-legged Baby (pierwszy singel Graham Bond Organization)
3. Tammy/Wade in the Water 2.1965
4. Tell Me (I’m Gonna Love Again)/Love Come Shining Through 4.1965
5. Lease on Love/My Heart’s in Little Pieces 7.1965
6. St. James Infirmary/Soul Tango 4.1966
7. You’ve Gotta Have Love Baby/I Love You 2.1967
8. Walking in the Park/Springtime in the City 1970 (Graham Bond Initiation)
9. Man of Constant Sorrow/Doin’ It 1970 (Ginger Baker’s Air Force)
10. Twelve Gates to the City/Water Water 1971 (Graham Bond with Magick)
11. Lost Tribe: Lost Tribe/Macumbe/Milk Is Turning Sour in My Shoes 1972 (czwórka/EP Bond &amp; Brown)
Płyty długogrające.
1. "Roarin"' 1961 (The Don Rendell Five/Quintet)
2. "The Sound of ’65" 4.1965 (Graham Bond Organization)
3. "There’s a Bond Between Us" 12.1965 (Graham Bond Organization)
4. "Solid Bond" 1970 (Graham Bond Organization – są tu także pierwsze nagrania Johna McLaughlina)
5. "Love Is the Law" 1968 (USA)
6. "Mighty Grahame Bond" 1968 (USA)
7. "Live" 2.1970 (Ginger Baker’s Air Force)
8. "Ginger Baker’s Air Force 2" 10.1970
9. "Holy Magick" 1971 (Graham Bond with Magick)
10. "We Put Our Magick on You" (Graham Bond with Magick)
11. "Two Heads Are Better Then One" 1972 (Bond &amp; Brown)
Inne albumy.
1. "Rhythm and Blues" 1964 (składanka; połowa utworów Graham Bond Organization)
2. "Rock Generation vol. 3 i vol. 4" (znakomity koncert Graham Bond Organization z 1964; jest kilka wydań pod różnymi tytułami)
3. "Jazz Blues Rock &amp; Alchemy" (album bootleg z rzadkimi nagraniami: single GBO, nagranie z The Who itp.)
4. "A Story Ended" 1972 (solowy album Dicka Heckstalla-Smitha)
5. "Beginning of the Jazz Rock" 1977 (Graham Bond)
6. "Singles &amp; Rarities vol. 1" 2004 (Graham Bond)
7. "Bond in America" 1971
8. "This Is Graham Bond" 1972
10. "Faces &amp; Places vol. 4" (Graham Bond Organization)
11. "Feast of the Mau Mau" 1988 (Screamin’ Jay Hawkins)
12. "Cristo Redentor... (...)" 2003 (Harvey Mandel)
13. "Party in the Rain" 1983 (Pete Brown &amp; Ian Lynn)
14. "Sun, Moon &amp; Herbs" (Dr. John)
15. "Camelo Pardalis" 1973 (Steve York)
16. "Bandit" 1975 (Bandit)
17. "Alexis Korner All Stars" 1969
18. "Best of British Blues 1" 2003 (różni wykonawcy)
19. "Meal You Can Shake Hands with in the Dark" 1969 (Pete Brown &amp; His Battered Ornaments)
20. "Rock Invasion" 1978 (różni wykonawcy)
21. "Profile 1981" (Aleksis Korner)

</doc>
<doc id="916208" url="https://pl.wikipedia.org/wiki?curid=916208" title="Vanessa Ferrari">
Vanessa Ferrari

Vanessa Ferrari (ur. 10 listopada 1990 w Orzinuovi, Brescia), włoska gimnastyczka, mistrzyni świata i Europy w wieloboju w gimnastyce sportowej.

</doc>
<doc id="916210" url="https://pl.wikipedia.org/wiki?curid=916210" title="Herb Irlandii Północnej">
Herb Irlandii Północnej

Herb Irlandii Północnej nadał król Jerzy V dnia 5 sierpnia 1924 roku. Głównym elementem jest czerwony krzyż świętego Jerzego w białym polu. Na gwieździe, której ramiona reprezentują sześć hrabstw, widnieje czerwona prawica ("Red Right") symbol Ulsteru, a nad gwiazdą brytyjska korona królewska. Od 1973 r. posiada statut nieoficjalny, podobnie jak flaga tego kraju.

</doc>
<doc id="916213" url="https://pl.wikipedia.org/wiki?curid=916213" title="Herb Walii">
Herb Walii

Herb Walii przyjęty w maju 2008 r. "Tło" "w tarczy czterodzielnej w krzyż, złotej i czerwonej, cztery lwy patrzące, barwy przemiennej, z uzbrojeniem i językami błękitnymi". Tarczę zwieńczoną koroną księcia Walii, otacza wstęga z pierwszymi słowami walijskiego hymnu "Pleidiol Wyf I'm Gwlad" (wal. "jestem wierny mojej ojczyźnie") oraz godła heraldyczne Anglii – róża, Walii – por, Irlandii – koniczyna i Szkocji – oset.
Przyjęty herb, stosowany już od 1911 jako herb księcia Walii, jest przywróceniem tradycyjnego herbu królestwa Gwynedd, używanego później jako herb Walii, według tradycji przyjętego przez Iorwerth Drwyndwn ojca władcy Walii Llywelyna ab Iorwertha. Poprzednio używany herb księstwa Walii, znajdujący odzwierciedlenie w używanej aktualnie fladze, to "w tarczy dwudzielnej w pas srebrnej i zielonej, czerwony smok kroczący, ze skrzydłami wzniesionymi". Herb ten używany od czasów Henryka VII, wiązany jest z jednym z przedheraldycznych symboli walijskich. Kolory dawnego herbu i flagi nawiązują do barw pora, roślinnego godła Walii (biel i zieleń) oraz do barw herbowych Tudorów (czerwień i biel).

</doc>
<doc id="916215" url="https://pl.wikipedia.org/wiki?curid=916215" title="Stanisław Rospond (językoznawca)">
Stanisław Rospond (językoznawca)

Stanisław Rospond (ur. 19 grudnia 1906 w Liszkach pod Krakowem, zm. 16 października 1982 we Wrocławiu) – polski językoznawca, profesor Uniwersytetu Wrocławskiego, autor wielu prac onomastycznych wykorzystujących materiał polski i słowiański. Twórca klasyfikacji strukturalnej antroponimów i toponimów, słowotwórstwa onomastycznego oraz prac z zakresu antroponimii i etymologii.
Życiorys.
Wcześnie osierocony (ojciec Jan zginął w czasie I wojny światowej w 1916 r.), pozostawał pod opieką swego wuja, biskupa Stanisława Rosponda. Absolwent gimnazjum św. Anny. Studiował slawistykę i polonistykę na Wydziale Filologicznym Uniwersytetu Jagiellońskiego, kończąc ją w styczniu 1929 r., a w listopadzie tegoż roku broniąc doktorat. Uczeń K. Nitscha, J. Łosia i J.M. Rozwadowskiego. W 1929 r. pracował jako asystent w UJ, w latach 1929–1931 wykładał język polski w Lyonie, po wyjeździe z Francji, do 1933 przebywał na stypendium w Jugosławii, następnie uczył w krakowskim gimnazjum Pijarów do 1936, w którym to roku został starszym asystentem na Uniwersytecie Jana Kazimierza we Lwowie, gdzie jako docent pozostawał w latach 1939–1941. W 1937 r. habilitował się na tej uczelni. Od 1941 r. do końca wojny mieszkał u swojej rodziny w Liszkach, gdzie przeżył pacyfikację tej wsi przez Niemców, którą opisał w książce " Zginęli na polu chwały" (wyd. 1946, 1993 i 2009). W listopadzie 1945 r. wrócił na Uniwersytet Jagielloński, jednak wkrótce potem przeniósł się do Wrocławia z zamiarem utworzenia Katedry Języka Polskiego na tamtejszym uniwersytecie, którą kierował do 1969 i gdzie uzyskał stopień profesora nadzwyczajnego w 1946 r. oraz pełnił funkcję dziekana Wydziału Filologicznego w latach 1958–1960. W latach 1950–1954 był współzałożycielem i rektorem (1952–1954) Wyższej Szkoły Pedagogicznej we Wrocławiu, gdzie po przeniesieniu do Opola kierował jej Katedrą Języka Polskiego. Był współzałożycielem Instytutu Śląskiego w Opolu, Wrocławskiego Towarzystwa Naukowego, kierownik sekcji naukowo-wydawniczej oddziału Komitetu Słowiańskiego we Wrocławiu.
Od 1945 przewodniczył podkomisji śląskiej Komisji Ustalania Nazw Miejscowości. W 1946 zainicjował prace nad "Słownikiem nazwisk śląskich", zaś w 1951 wydał dwutomowy "Słownik nazw geograficznych Polski zachodniej i północnej". Był autorem i współautorem ponad sześciuset prac naukowych, w tym kilkunastu książek i wielu słowników, obejmujących zagadnienia slawistyczne, polonistyczne i śląskoznawcze (głównie z zakresu historii języka). Do najważniejszych prac należały: "Gramatyka historyczna języka polskiego", "Polszczyzna śląska", "Dzieje polszczyzny śląskiej", "Nazwiska Ślązaków", "Nazwy patronimiczne na Śląsku". Wspólnie z Ludwikiem Musiołem wydał w 1972 "Protokolarz miasta Woźnik" z lat 1483–1598, będący najstarszą zachowaną księgą miejską w języku polskim, a także ważnym zabytkiem do badań dialektu śląskiego.
Pochowany na cmentarzu Grabiszyńskim.

</doc>
<doc id="916217" url="https://pl.wikipedia.org/wiki?curid=916217" title="Rutilus rubilio">
Rutilus rubilio



</doc>
<doc id="916219" url="https://pl.wikipedia.org/wiki?curid=916219" title="Herb Brytyjskich Wysp Dziewiczych">
Herb Brytyjskich Wysp Dziewiczych

Herb w obecnej wersji został nadany 15 listopada 1960 r. Na zielonym polu tarczy postać św. Urszuli w białym stroju, ze złotą lampą oliwną, otoczona przez 11 innych lamp. Pod tarczą wstęga z dewizą "Vigilate" (Bądzcie czujni).
Herb Wysp Dziewiczych pierwotnie pojawił się w nadanym 10 kwietnia 1909 roku wielopolowym herbie brytyjskiej kolonii Wyspy Podwietrzne.

</doc>
<doc id="916222" url="https://pl.wikipedia.org/wiki?curid=916222" title="Docklands Stadium">
Docklands Stadium

Stadion Docklands (też "Etihad Stadium") – stadion w dzielnicy Docklands w Melbourne, Australia. Stadion został otwarty 9 marca 2000, jako "Colonial Stadium". Stadion znany jest pod komercyjną nazwą sponsora: "Etihad Stadium" (poprzednio "Telstra Dome"). 
Stadion został wybudowany w miejsce zburzonego wcześniej w innej części miasta stadionu Waverley Park i podobnie jak jego poprzednik został zaprojektowany do rozgrywania futbolu australijskiego. W miesiącach letnich na "Telstra Dome" mecze rozgrywa drużyna piłki nożnej Melbourne Victory (z australijskiej ligi A-League). 
Stadion posiada rozsuwany dach.

</doc>
<doc id="916223" url="https://pl.wikipedia.org/wiki?curid=916223" title="Léon Ollé-Laprune">
Léon Ollé-Laprune

Léon Ollé-Laprune (ur. 1839 w Paryżu - zm. 19 lutego 1898) francuski filozof katolicki. Ukończył studia w École Normale w Paryżu. W swych pracach nawiązywał do myśli B. Pascala i J.H. Newmana.

</doc>
<doc id="916224" url="https://pl.wikipedia.org/wiki?curid=916224" title="Pszenica durum">
Pszenica durum



</doc>
<doc id="916225" url="https://pl.wikipedia.org/wiki?curid=916225" title="Rutilus macrolepidotus">
Rutilus macrolepidotus



</doc>
<doc id="916230" url="https://pl.wikipedia.org/wiki?curid=916230" title="Herb Francuskich Terytoriów Południowych i Antarktycznych">
Herb Francuskich Terytoriów Południowych i Antarktycznych

Herb został nadany Francuskim Terytoriom Południowym i Antarktycznym 4 września 1958 r.
Herb opracowała w latach 1950. heraldyczka Suzanne Gauthier według instrukcji byłego administratora Terytoriów, Xaviera Richerta.
Na tarczy czwórdzielnej w krzyż, w poszczególnych polach przedstawione są symbole dystryktów, wchodzących w skład Terytorium. W polu I błękitnym srebrna "Pringlea antiscorbutica" (tzw. kapusta kergueleńska), symbolizująca Wyspy Kerguelena. W polu II złotym czarna langusta, symbolizująca wyspy Św. Pawła i Amsterdam. W polu III złotym czarna głowa pingwina królewskiego ("Aptenodytes patagonica"), symbolizująca Wyspy Crozeta. W polu IV błękitnym, srebrna góra lodowa symbolizuje Ziemię Adeli.
Tarcza jest zwieńczona złotą tęczą z napisem "TERRES AUSTRALES ET ANTARCTIQUES FRANÇAISES" (Francuskie Terytoria Południowe i Antarktyczne), trzema złotymi gwiazdami symbolizującymi trzy części terytorium i dwiema kotwicami w tle. Trzymaczami są dwie srebrne mirungi południowe (tzw. słonie morskie, "Mirounga leonina").

</doc>
<doc id="916233" url="https://pl.wikipedia.org/wiki?curid=916233" title="Herb Bermudów">
Herb Bermudów

Herb Bermudów został nadany 4 października 1910 r. Przedstawia siedzącego na zielonej murawie czerwonego lwa, który trzyma w łapach tarczę, a w polu statek roztrzaskujący się o skały. Jest to nawiązanie do katastrofy statku "Sea Ventura", który w 1609 r. rozbił się u wybrzeży Bermudów.
Herb bazuje na herbie "Bermuda Company " z 1615 roku.
Herb powstał w londyńskim Kolegium Herbowym na zamówienie rządu Bermudów aby uczcić 300-lecie odkrycia wysp.
Dewiza "Quo fata ferunt" pol. Gdzie losy poprowadzą (nas), pochodzi z "Eneidy" Wergiliusza.

</doc>
<doc id="916234" url="https://pl.wikipedia.org/wiki?curid=916234" title="Reginald Garrigou-Lagrange">
Reginald Garrigou-Lagrange

Réginald Marie Garrigou-Lagrange, O.P. (ur. 21 lutego 1877 w Auch, zm. 15 lutego 1964 w Rzymie) – francuski filozof i teolog katolicki uważany za jednego z najwybitniejszych neotomistów XX wieku. Od 1909 do 1960 jako profesor wykładał teologię fundamentalną i dogmatykę na Papieskim Uniwersytecie Świętego Tomasza z Akwinu w Rzymie. Przeciwnik modernizmu. Autor ponad 500 książek i artykułów. 
Życiorys.
Jego świeckie imię brzmiało Marie-Aubin-Gontran; studiował początkowo medycynę w Bordeaux, ale w wyniku wewnętrznego nawrócenia w 1897 wstąpił do zakonu dominikanów. Od 1904 studiował filozofię na paryskiej Sorbonie, gdzie słuchał wykładów Bergsona. Rok później wykładał historię filozofii w nowo założonej szkole dominikańskiej w Le Saulchoir, a od 1909 objął profesurę w rzymskim Angelicum. Był konsultorem Świętego Oficjum. 
Wykładając metafizykę, trzymał się klasycznej wykładni szkoły dominikańskiej (Kajetan, Banez) oraz tzw. XXIV tez tomistycznych, co przyczyniło się do opinii, iż był przywódcą „tomizmu ścisłej obserwancji”. Był promotorem pracy doktorskiej ks. Karola Wojtyły pt. „Zagadnienia wiary w dziełach św. Jana od Krzyża”. W swej pierwszej poważniejszej pracy (Le sens commun, la philosophie de l'être et les formules dogmatiques, 1909) wykazał, że bergsonizm zmierza właściwie ku panteizmowi immanentystycznemu, negującemu transcendencję, absolutność i niezmienność Boga. Podkreślał zgodność wiary z rozumem. Systematyczny wykład swoich poglądów filozoficznych przedstawił w „La synthèse thomiste” (1946). W latach 1938-1951 pisał błyskotliwy komentarz do „Sumy teologicznej” św. Tomasza z Akwinu. Jego najważniejsze dzieło filozoficzne to „Dieu, son existence et sa nature”. W wielkim stopniu przyczynił się do odnowy i rozwoju teologii życia duchowego rozumianej jako zastosowanie dogmatów w życiu chrześcijańskim. Po II wojnie światowej był jednym z bardziej zdecydowanych krytyków tzw. nowej teologii, stwierdzając, iż stanowi ona powrót do modernizmu.

</doc>
<doc id="916240" url="https://pl.wikipedia.org/wiki?curid=916240" title="Herb Montserratu">
Herb Montserratu

Herb Montserrat nadany został 10 kwietnia 1909 roku (pojawił się w herbie kolonii Wyspy Podwietrzne). Przedstawia na tarczy dwudzielnej w pas błękitno-czerwonej kobietę w długiej zielonej szacie z krzyżem w prawej ręce i harfą w lewej.
Krzyż symbolizuje chrześcijaństwo. Kobieta (Erin) z harfą jest personifikacją imigrantów z Irlandii, którzy osiedlili się na tej wyspie w roku 1632.

</doc>
<doc id="916241" url="https://pl.wikipedia.org/wiki?curid=916241" title="Guðmundur Sigurjónsson">
Guðmundur Sigurjónsson

Guðmundur Sigurjónsson (ur. 25 września 1947 w Reykjavíku) – islandzki szachista, arcymistrz od 1975 roku.
Kariera szachowa.
Od połowy lat 60. do połowy 80. należał do ścisłej czołówki islandzkich szachistów. Trzykrotnie (1965, 1968, 1972) zdobył tytuły mistrza kraju. Oprócz tego, dziesięciokrotnie reprezentował Islandię na szachowych olimpiadach (w tym 4 razy na I szachownicy), w roku 1986 zajmując wraz z drużyną V miejsce. Łącznie rozegrał 112 olimpijskich partii, w których zdobył 60½ pkt. W roku 1975 został drugim Islandczykiem, któremu Międzynarodowa Federacja Szachowa przyznała tytuł arcymistrza.
Pierwszy sukces na arenie międzynarodowej odniósł w 1967 r., zwyciężając w finale B mistrzostw świata juniorów do 20 lat w Jerozolimie (oznaczało to XI miejsce na świecie). W kolejnych latach odniósł sukcesy w m.in. Reykjaviku (1970, I miejsce), Randers (1973, I-II), Chicago (1973, II), Hastings (1974/75, II-III wraz z Rafaelem Waganianam, za Vlastimilem Hortem), Cienfuegos (1976, memoriał Jose Raula Capablanki, II-III wraz z Jurijem Razuwajewem, za Borysem Gulko), Esbjergu (1978, II za Bentem Larsenem) oraz Brighton (1982, I-III wraz z Jakowem Murejem i Dmitrijem Gurewiczem).
Najwyższy ranking w karierze osiągnął 1 stycznia 1976 r., z wynikiem 2530 punktów dzielił wówczas 47. miejsce na światowej liście FIDE, jednocześnie zajmując 2. miejsce (za Fridrikiem Olafssonem) wśród islandzkich szachistów. W 1987 r. zakończył karierę szachową.

</doc>
<doc id="916242" url="https://pl.wikipedia.org/wiki?curid=916242" title="Sax &amp; Sex">
Sax &amp; Sex

Sax &amp; Sex – debiutancki album Roberta Chojnackiego, wydany w 1995.
Robert Chojnacki przygotowywał materiał na solowy album, pozostając saksofonistą zespołu De Mono. O napisanie tekstów do piosenek poprosił Andrzeja Piasecznego, wówczas wokalistę zespołu Mafia, który nagrał również wersje demo utworów. Ostatecznie zgodził się zaśpiewać również właściwe partie wokalne, za co otrzymał honorarium w wysokości siedmiu tysięcy złotych.
Płyta sprzedała się w nakładzie 1,5 mln egzemplarzy i osiągnęła certyfikat dwukrotnej platyny.
Lista utworów.
Utwór „Ciągle czekam” to na nowo zaaranżowana i nagrana piosenka zespołu De Mono „Kolejny dzień”, pochodząca z albumu pt. "Abrasax" wydanego w 1994. Tytuł utworu został wzięty z innej piosenki pochodzącej z tegoż albumu.

</doc>
<doc id="916243" url="https://pl.wikipedia.org/wiki?curid=916243" title="Gudmundur Sigurjonsson">
Gudmundur Sigurjonsson



</doc>
<doc id="916245" url="https://pl.wikipedia.org/wiki?curid=916245" title="Godło Saint-Pierre i Miquelon">
Godło Saint-Pierre i Miquelon

Oficjalnym godłem Saint-Pierre i Miquelon jest godło Francji. Terytorium posiada również tradycyjny herb pochodzący z 1936 r.
Okręt upamiętnia francuskiego odkrywcę Jacques'a Cartiera, który dotarł do wysp w 1535 r. W części czołowej herbu umieszczone są symbole Baskonii, Bretanii i Normandii, skąd przybyli tutaj koloniści. Dewiza: "A mare labor" (łac. "Z morza praca").

</doc>
<doc id="916246" url="https://pl.wikipedia.org/wiki?curid=916246" title="Sax &amp; Dance">
Sax &amp; Dance

Sax &amp; Dance – drugi album Roberta Chojnackiego, wydany w 1996 roku. Zawiera remiksy utworów z poprzedniego albumu Sax &amp; Sex.
Autorzy remiksów.
Płyta wyprodukowana i zaaranżowana na nowo przez spółkę Milewski/Liroy w studio DEF NOIZZ; zdobyła Fryderyka w kategorii album roku dance / jungle acid / rave / elektronika / muzyka klubowa.

</doc>
<doc id="916250" url="https://pl.wikipedia.org/wiki?curid=916250" title="Big Beat (album)">
Big Beat (album)

Big Beat – trzeci album Roberta Chojnackiego, wydany w 1997 roku.
Nagrania osiągnęły status platynowej płyty.

</doc>
<doc id="916252" url="https://pl.wikipedia.org/wiki?curid=916252" title="The Motivation Proclamation">
The Motivation Proclamation

The Motivation Proclamation (ang. "Proklamacja motywacji") to drugi singel Good Charlotte z płyty o tej samej nazwie. Pracę nadzorował Mark Webb. Teledysk ukazuje grupę podczas porannej pobudki i wypełniającej poranne rytuały (mycie, jedzenie śniadania itp.). Następnie zespół zaczyna śpiewać. 
Joel najbardziej lubi ten kawałek teledysku, w którym Benji je owsiankę.

</doc>
<doc id="916256" url="https://pl.wikipedia.org/wiki?curid=916256" title="Herb Kajmanów">
Herb Kajmanów

Herb Kajmanów został nadany 14 maja 1958 r.
Trzy zielone obrzeżone złotem pięcioramienne gwiazdy na biało-niebieskich falach reprezentują trzy główne wyspy: Wielki Kajman, Mały Kajman i Cayman Brac. Złoty lew oznacza lojalność wobec Wielkiej Brytanii. Miejscową faunę i florę reprezentują na srebrno-błękitnym zawoju
żółw i ananas, wieńczące tarczę herbową.
Dewiza: "He hath founded it upon the seas" (ang. "On go na morzach osadził"). Fragment psalmu 24,2.

</doc>
<doc id="916257" url="https://pl.wikipedia.org/wiki?curid=916257" title="Bitwa pod Panasówką">
Bitwa pod Panasówką

Bitwa pod Panasówką – jedna z największych bitew powstania styczniowego, stoczona 3 września 1863 pod wsią Panasówka, około 15 km na wschód od Biłgoraja.
Po stronie polskiej walkę toczyły oddział dowodzony przez pułkownika Marcina "Lelewela" Borelowskiego (700-800 osób) oraz oddział Kajetana "Ćwieka" Cieszkowskiego (400 osób). Obie te jednostki dzień wcześniej brały udział w bitwie pod Biłgorajem; po starciu dokonały połączenia w jeden oddział.
Po stronie rosyjskiej dowodził mjr Mikołaj Sternberg; jego siły liczyły – według różnych źródeł – od 3 do 4 tysięcy żołnierzy. Oddziały rosyjskie składały się z 5 rot piechoty, szwadronu dragonów oraz dwóch sotni Kozaków. Rosjanie posiadali też cztery działa.
Przebieg bitwy.
Borelowski dowodził polskimi siłami ze wzgórza Polak (Rosjanie z sąsiedniego wzgórza „Pod Moskalem”), na którym stoi obecnie pomnik powstańców oraz umieszczone są tablice z opisami w języku polskim i węgierskim.
Po ostrzale artyleryjskim na pozycje powstańcze ruszyła piechota nieprzyjaciela. Jednak Rosjanie zostali zatrzymani, a następnie zaatakowani przez polską kawalerię wspieraną przez kosynierów. Pierwsze natarcie nie powiodło się. Dopiero za drugim razem Polacy przedarli się przez linie wroga, a kosynierzy uszkodzili rosyjskie działa.
Po polskiej stronie oddziałem piechoty dowodził konno węgierski arystokrata major Edward Nyáry. W czasie bitwy został najpierw trafiony kulą w nogę, a następnie w brzuch. Zmarł w lazarecie następnego dnia, 4 września.
Po bitwie oddziały powstańcze rozłączyły się. Borelowski udał się w kierunku Batorza, a Cieszkowski na północny zachód.
Straty polskie w bitwie wyniosły 35 zabitych i 100 rannych. Po stronie rosyjskiej zabitych i rannych było 360 żołnierzy.
Zbiorowa mogiła poległych znajduje się przy wjeździe do Zwierzyńca. Oddzielny grób ma tylko major Nyáry.

</doc>
<doc id="916260" url="https://pl.wikipedia.org/wiki?curid=916260" title="Ricardo (hiszpański piłkarz)">
Ricardo (hiszpański piłkarz)

Ricardo , właśc. Ricardo López Felipe (ur. 30 grudnia 1971 w Madrycie) – hiszpański piłkarz występujący na pozycji bramkarza. Grał m.in. w Real Valladolid i CA Osasuna.
Kariera klubowa.
Ricardo jest wychowankiem Atlético Madryt, gdzie w 1995 roku rozpoczynał zawodową karierę. Rozegrał tam 36 meczów, po czym został sprzedany do Realu Valladolid. W zespole tym występował przez 2 sezony, a miejsce w podstawowej jedenastce na stałe wywalczył sobie podczas rozgrywek 2001/2002. Przez 2 lata wystąpił w 53 ligowych pojedynkach.
30 sierpnia 2002 roku Ricardo przeniósł się do Premier League, gdzie został graczem Manchesteru United. Podpisał z nim 3-letni kontrakt, a działacze angielskiego klubu zapłacili za transfer 1,5 miliona funtów. Po Fabienie Barthezie i Royu Carrollu Ricardo był trzecim bramkarzem „Czerwonych Diabłów”. W Premier League zadebiutował w spotkaniu przeciwko Blackburn Rovers, w którym obronił spowodowany przez siebie rzut karny.
23 sierpnia 2003 roku Hiszpan został wypożyczony na jeden sezon do Racingu Santander, dla którego zaliczył 34 występy w Primera División. Po zakończeniu ligowych rozgrywek powrócił do Manchesteru i w sezonie 2004/2005 nie rozegrał ani jednego spotkania.
W 2005 roku Ricardo powrócił do kraju i podpisał 2-letnią umowę z CA Osasuna. Do nowej drużyny przybył na zasadzie wolnego transferu. Od początku pobytu w Osasunie Ricardo był podstawowym bramkarzem w klubie. W sezonie 2008/2009 stracił miejsce w składzie na rzecz Roberto, który bronił od listopada do końca rozgrywek. Kolejny sezon Ricardo ponownie rozpoczął jako podstawowy gracz swojego zespołu.
Kariera reprezentacyjna.
Ricardo w reprezentacji Hiszpanii zadebiutował 14 listopada 2001 roku w meczu z Meksykiem. Jak się później okazało był to jedyny mecz wychowanka Atlético w drużynie narodowej. Co prawda w późniejszym okresie José Antonio Camacho powołał go do 23-osobowej kadry Mistrzostwa Świata 2002, jednak Ricardo pełnił na turnieju tym rolę trzeciego bramkarza.

</doc>
<doc id="916261" url="https://pl.wikipedia.org/wiki?curid=916261" title="Saxophonic">
Saxophonic

Saxophonic – czwarty album Roberta Chojnackiego, wydany w 2006 roku. 
Lista utworów.
Wersja standardowa:
Wersja dwupłytowa:
CD 1
CD 2

</doc>
<doc id="916262" url="https://pl.wikipedia.org/wiki?curid=916262" title="Hymn Wenezueli">
Hymn Wenezueli

Gloria al Bravo Pueblo („Chwała dzielnemu ludowi”) zostało zaadaptowane jako hymn Wenezueli przez prezydenta Antonio Guzmán Blanco 25 maja 1881 roku. Tekst napisał lekarz i dziennikarz Vincente Salias w 1810 roku. Muzyka została skomponowana później przez Juan José Landaeta. Mówi się jednak że melodia była znana już od 1840 roku jako "La Marsellesa Venezolana" („Wenezuelska Marsylianka”) w nawiązaniu do podobieństwa tytułu do Hymnu Francji.
Ostatnie badania sugerują, że prawdziwym autorem hymnu jest Andrés Bello, a nie Salias, któremu to do tej pory przypisywano. Muzykę natomiast miał skomponować Lino Gallardo. Jednakże teoria ta nie została dotychczas potwierdzona i brakuje rozpoznania przez wenezuelskich historyków.
Tekst hymnu.
Tekst oryginalny.
Coro:
"Gloria al bravo pueblo que el yugo lanzó,"
"La Ley respetando la virtud y honor."
"Gloria al bravo pueblo que el yugo lanzó,"
"La Ley respetando la virtud y honor."
I
"¡Abajo cadenas! ¡Abajo cadenas!"
Gritaba el Señor, gritaba el Señor
y el pobre en su choza Libertad pidió.
A este santo nombre tembló de pavor
el vil egoísmo que otra vez triunfó.
A este santo nombre,
A este santo nombre tembló de pavor
el vil egoísmo, que otra vez triunfó.
el vil egoísmo, que otra vez triunfó.
Coro
II
Gritemos con brío, gritemos con brío:
"¡Muera la opresión! ¡Muera la opresión!"
Compatriotas fieles, la fuerza es la unión;
y desde el Empíreo, el Supremo Autor,
un sublime aliento al pueblo infundió.
Y, desde el Empíreo,
Y, desde el Empíreo, el Supremo Autor
un sublime aliento al pueblo infundió.
un sublime aliento al pueblo infundió.
Coro
III
Unida con lazos, unida con lazos
Que el cielo formó, que el Cielo formó
la América toda, existe en nación;
y si el despotismo levanta la voz,
seguid el ejemplo que Caracas dio.
Y si el despotismo
Y si el despotismo levanta la voz,
seguid el ejemplo que Caracas dio.
seguid el ejemplo que Caracas dio.
Coro
Polskie tłumaczenie.
Refren:
"Chwała dzielnemu ludowi, który zrzucił jarzmo",
"Szanując Prawo, cnotę i honor."
"Chwała dzielnemu ludowi, który zrzucił jarzmo",
"Szanując Prawo, cnotę i honor".
I
"Przecz z łańcuchami! Precz z łańcuchami!"
Krzyczał pan, krzyczał pan;
I biedak w swej chacie prosił o Wolność.
Na to święte imię zadrżał z przerażenia
Nikczemny egoizm, który niegdyś zwyciężył.
Na to święte imię,
Na to święte imię zadrżał z przerażenia
Nikczemny egoizm, który niegdyś zwyciężył.
Nikczemny egoizm, który niegdyś zwyciężył.
Refren
II
Zakrzyknijmy z werwą, zakrzyknijmy z werwą:
"Niech zginie ucisk! Niech zginie ucisk!"
Rodacy wierni, siłą jest jedność.
I z Nieba Najwyższy Stwórca
Szlachetnym tchnieniem napełnił lud.
I z Nieba,
I z Nieba Najwyższy Stwórca
Szlachetnym tchnieniem napełnił lud.
Szlachetnym tchnieniem napełnił lud.
Refren
III
Złączona więzami, złączona więzami
Które stworzyło Niebo, które stworzyło Niebo,
Cała Ameryka istnieje w Narodzie.
I jeśli despotyzm podniesie głos,
Pójdźcie za przykładem, który dało Caracas.
I jeśli despotyzm,
I jeśli despotyzm podniesie głos,
Pójdźcie za przykładem, który dało Caracas.
Pójdźcie za przykładem, który dało Caracas.
Refren

</doc>
<doc id="916265" url="https://pl.wikipedia.org/wiki?curid=916265" title="Brama Żabia">
Brama Żabia

Brama Żabia (niem. "Fischertor") – istniejąca w szczątkowej ruinie średniowieczna brama miejska, znajdująca się na Głównym Mieście w Gdańsku, w ciągu muru obronnego miasta. Początkowo była tylko furtą w murze.
Historia.
W 1343 roku rozpoczęła się budowa ceglanego muru obronnego Prawego (Głównego) Miasta. W swojej pierwotnej formie był to pojedynczy mur otoczony fosą, wzmocniony dodatkowo szesnastoma basztami obronnymi. Od południa umieszczono w murze trzy wejścia do miasta zabezpieczone furtami. Środkowa furta, znajdująca się na wylocie ulicy Słodowników w kierunku Żabiego Kruka, powstała prawdopodobnie krótko po 1343 roku. Początkowo była zwana z niemieckiego "Poggenpolsches Doer", w dosłownym tłumaczeniu "Ropusze Bajoro". Pierwszy raz w źródłach pisanych pojawiła się w 1357 roku.
Około 1380 roku mieszkańcy Prawego Miasta zaczęli rozbudowywać swoje umocnienia. Prawdopodobnie wtedy furtę zastąpił masywny budynek bramny z przejazdem w przyziemiu. Wraz z bramami Na Zbytkach i Kotwiczników prowadziła z Głównego Miasta do Starego Przedmieścia. 
Podczas rozbudowy umocnień miasta w pierwszej połowie XV wieku, brama została również rozbudowana. Na zewnątrz istniejącego muru (tzw. "muru wysokiego"), od strony południowej miasto otrzymało drugi, zewnętrzny mur, tzw. "mur niski". Brama Żabia zyskała przedbramię w linii muru niskiego. Zbudowano bramę przednią z dwiema dużymi basztami (jedna z każdej strony) wysuniętymi przed linię murów, połączone z bramą szyją.
Z upływem lat intensywne rozwinęła się osadnictwo i zabudowa obecnego Starego Przedmieścia. Teren ten stał się na tyle ważny, że zdecydowano się na otoczenie go murami obronnymi. Wzniesione pod koniec XV wieku i na pocz. XVI wieku fortyfikacje pozbawiły znaczenia obronnego tę część murów Głównego Miasta, które umiejscowione wówczas były w środku miasta. W rezultacie powiększenia miasta nie było potrzeby modernizacji ani dalszej rozbudowy Bramy Żabiej. Po utracie znaczenia militarnego, w XVI wieku została zaadaptowana na mieszkania. W niezmienionej formie przetrwała do pierwszej połowy XIX wieku.
W wyniku dalszego rozwoju miasta i wzrastającego ruchu ulicznego bramy stały się przeszkodami utrudniającymi szybką komunikację. Od początku XIX wieku rozpoczęły się ich rozbiórki, w tym również Bramy Żabiej. Została rozebrana i około 1828 roku ostatecznie zniknęła pod zabudową mieszkalną, która powstała na uzyskanym gruncie. Kamieniczki zbudowane na ruinach baszty zostały zniszczone podczas II wojny światowej w 1945 roku. Po ich rozbiórce odsłonił się zachowany w dolnych partiach fragment zachodniej baszty przedbramia.
Relikty Bramy Żabiej wpisane są do gminnej ewidencji zabytków.

</doc>
<doc id="916267" url="https://pl.wikipedia.org/wiki?curid=916267" title="Radęca">
Radęca

Radęca (potocznie "Rdęca", dawniej "Rzedziąca") – rzeka w zachodniej Polsce, prawostronny dopływ Orli, do której uchodzi w 43,7 km jej biegu, w okolicach Jutrosina. Obszar źródłowy Rdęcy znajduje się na zachód od Koźmina, w okolicy miejscowości Borzęciczki. Przepływa przez miasto Kobylin i przez wsie Małgów, Wziąchów czy Kromolice. 
Główny dopływ to prawostronnie uchodząca Ochla w 9,4 km biegu Rdęcy.
Na cieku tym planowana jest budowa zbiornika retencyjnego Kromolice. Czasza zbiornika rozciągać się będzie od miejscowości Kromolice na terenie gminy Pogorzela, do Wziąchowa na terenie gminy Kobylin. Jego zadaniem będzie magazynowanie wody dla nawodnień rolniczych, spłaszczenie fali powodziowej, ponadto będzie pełnił funkcję rekreacyjną, a także hodowlaną (rybactwo).

</doc>
<doc id="916268" url="https://pl.wikipedia.org/wiki?curid=916268" title="ʤ">
ʤ



</doc>
<doc id="916277" url="https://pl.wikipedia.org/wiki?curid=916277" title="Jan Gloger">
Jan Gloger

Jan Nepomucen Stanisław Gloger herbu Prus II (ur. 9 kwietnia 1811 w Łęgu, zm. 8 lipca 1884 w Starym Jeżewie) – polski inżynier, ojciec Zygmunta.
Jan Gloger był synem Wilhelma Wawrzyńca Glogera i Katarzyny Keller. Wraz z Józefem Kraszewskim uczył się w Akademii Bialskiej, w której Józef Preyss, przyrodni brat matki, był rektorem. Następnie wyjechał na naukę do Łomży, a w 1828 na studia do Warszawy. Zainteresowania swe dzielił między wydział nauk i sztuk pięknych a inżynierię cywilną dróg i mostów. Wraz z bratem Karolem bierze udział w powstaniu listopadowym w oddziale gen. Macieja Rybińskiego. Po powstaniu został internowany i rozlokowany w żuławskich wsiach, gdzie ostatecznie w 1833 złożył przysięgę na wierność carowi Mikołajowi i mógł wrócić do kraju.
Po powrocie otrzymał posadę w Zarządzie Komunikacji Lądowych i Wodnych i nadzorował budowę szosy Złotoria-Ostrów Mazowiecka (przebudowanej w 2012 roku na drogę ekspresową S8). W wieku 26 lat poznał Mariannę Michalinę Woyno, pochodzącej z ubogiej i rozgałęzionej rodziny szlacheckiej z Mężenina. Oprócz posady państwowej wziął w dzierżawę gospodarstwo w Zambrzycach-Królach i wykonywał prywatne zlecenia. Pasjonował się zbieraniem starych dokumentów, sztychów, obrazów i książek, a także sam malował, portretował i kopiował. W 1859 Jan Gloger kupił 850 ha gruntów – folwark Jeżewo. Znany był ze swoich pasji pszczelarskich i sadowniczych – założył m.in. sad, w którym wyhodował, odporną na mrozy, jedną z pierwszych nowoczesnych odmian jabłoni nazwaną przez pomologów „glogerówką jeżewską”.
We wsi mieszkał jego syn Zygmunt Gloger, historyk i krajoznawca, z czasem przejmując majątek. Około 1880 Gloger zbudował w Starym Jeżewie browar funkcjonujący do lat 50. XX wieku. Do 1939 istniało w miejscowości jego muzeum. W 1861 wybrany do rady powiatu, a następnie otrzymał godność sędziego pokoju w okręgu tykocińskim.
Zmarł w wieku lat 74 i pochowany został wraz z żoną na cmentarzu w Tykocinie w rodzinnym grobowcu.

</doc>
<doc id="916278" url="https://pl.wikipedia.org/wiki?curid=916278" title="Vanessa Ferlito">
Vanessa Ferlito

Vanessa Ferlito (ur. 28 grudnia 1980 w Nowym Jorku) – amerykańska aktorka pochodzenia włoskiego.

</doc>
<doc id="916288" url="https://pl.wikipedia.org/wiki?curid=916288" title="Katastrofa lotu Kenya Airways 431">
Katastrofa lotu Kenya Airways 431

Katastrofa lotnicza u wybrzeży Abidżanu – katastrofa z udziałem samolotu Airbus A310 linii Kenya Airways, odbywającego lot nr 431 (KQ 431) z Abidżanu do Nairobi przez Lagos. Maszyna runęła do morza w 33 sekundy po starcie. Na pokładzie obecnych było 179 osób, ocalało dziesięciu pasażerów.
Przed katastrofą.
O 15.15, w niedzielę 30 stycznia 2000 roku, czternastoletni Airbus A310-304 – oznaczony jako 5Y-BEN i ochrzczony nazwą "Harambee Star" – wylądował w porcie lotniczym w Abidżanie (Wybrzeże Kości Słoniowej). Mimo iż początkowa trasa rejsu z Nairobi miała przebiegać przez Lagos, to jednak pustynne wiatry "harmattan" – które zaciemniły niebo nad Lagos pokaźnymi ilościami pyłu – spowodowały zmianę planów i skierowanie maszyny bezpośrednio do Abidżanu. Jednocześnie nie zmieniono planowej godziny odlotu z Abidżanu, toteż postój na tamtejszym lotnisku trwał przez całe popołudnie.
Po przygotowaniu wnętrza samolotu na przyjęcie kolejnych podróżnych – późnym wieczorem – odrzutowiec był już gotów wyruszyć w powrotną trasę do Nairobi, przez Lagos.
Załoga i pasażerowie.
Na pokładzie znajdowało się 169 pasażerów – w większości Nigeryjczyków – ośmioosobowy personel pokładowy z 39-letnim stewardem na czele i prowadzący maszynę: 44-letni kapitan (11 600 godzin w powietrzu) i o rok młodszy drugi pilot (7300 godzin w powietrzu). 
Minutę po dziewiątej, załoga otrzymała pozwolenie na pokołowanie w kierunku pasa nr 21. Sześć minut później rozpoczęła polecenie, w trakcie którego została poinformowana przez kontrolera o aktualnych warunkach pogodowych w okolicy. Krótko potem kontrolerzy wydali polecenie startu dla rejsu nr 431. Piloci mieli skontaktować się z załogą, gdy osiągną pułap FL 40 (1220 m).
Poniższa tabela przedstawia obywatelstwo ofiar śmiertelnych katastrofy.
Przebieg katastrofy.
Samolot wystartował o godzinie 21:08:50. Tylko przez chwilę tempo wznoszenia przebiegało bez zakłóceń. Siedem sekund po starcie II pilot zawiadomił: "„Poprawne tempo wznoszenia”". Jednak już w dwie sekundy później – na wysokości około 90 m – w kokpicie zaczyna rozbrzmiewać alarm, sygnalizujący możliwość przeciągnięcia. Kilka chwil później drugi pilot nakazuje wyłączenie owego sygnału. Już dwie sekundy później w kokpicie pojawia się kolejny alarm: teraz jest to GPWS (ang. "Ground Proximity Warning System") – ostrzegający przed rychłym uderzeniem w powierzchnię wody. Samolot znajduje się w tym czasie zaledwie 15 m nad taflą oceanu. Po chwili czarna skrzynka rejestruje krzyk kapitana: "„Wznieś!”". To ostatnie słowa jakie zarejestrowano w kokpicie. O godzinie 21:09:24 Airbus ze 169 pasażerami i dziesięcioma członkami załogi na pokładzie roztrzaskuje się o powierzchnię morza, około 2,8 km od wybrzeży Abidżanu. Szczątki wraku osiadły na głębokości 40–50 m, na piaszczystym dnie morza.
Akcja ratunkowa.
Katastrofa wydarzyła się późnym wieczorem, w dodatku przy prawie metrowych falach. Po przybyciu na miejsce ekip ratunkowych szybko okazało się, iż liczba ofiar będzie wysoka; na wodzie unosiło się wiele ciał ofiar, a także mnóstwo szczątków samolotu: m.in. koła podwozia i statecznik pionowy. W poszukiwaniach brały udział niewielkie rybackie łodzie i helikoptery. Na wybrzeżach Abidżanu zebrały się tłumy personelu medycznego, policjanci, świadkowie katastrofy i dziennikarze. 
Spośród 179 osób, w trakcie pierwszej nocy uratowano dziesięć, m.in. obywatela Gambii, Rwandy i Francji. Dziewięciu z ocalałych w ciężkich stanach przetransportowano do szpitali. Wydobyto także 146 ciał, z czego 103 zidentyfikowano.
Przyczyny.
Należy dodać, iż fakt, że tak niewielka liczba osób z pokładu ocalała, wynikał z braku wyposażenia samolotu w kamizelki ratunkowe. Katastrofa stanowi największą tragedię lotniczą w 2000 roku i do dziś (2019) stanowi największą katastrofę z udziałem Airbusa A-310.

</doc>
<doc id="916294" url="https://pl.wikipedia.org/wiki?curid=916294" title="Bystra (województwo zachodniopomorskie)">
Bystra (województwo zachodniopomorskie)

Bystra (niem. "Bergland") – osada w Polsce położona w województwie zachodniopomorskim, w powiecie goleniowskim, w gminie Goleniów
Położona nad jeziorem Dąbie. Miejscowość wchodzi w skład sołectwa Czarna Łąka, a numeracja domów włączona jest do Czarnej Łąki.
W latach 1975–1998 miejscowość administracyjnie należała do województwa szczecińskiego.

</doc>
<doc id="916297" url="https://pl.wikipedia.org/wiki?curid=916297" title="Dobroszyn (Rurzyca)">
Dobroszyn (Rurzyca)

Dobroszyn – część wsi Rurzyca w Polsce, położona w województwie zachodniopomorskim, w powiecie goleniowskim, w gminie Goleniów. 
W latach 1975–1998 Dobroszyn położony był w województwie szczecińskim.
W 1925 wieś liczyła 92 mieszkańców, administracyjnie należała do powiatu Naugard, pod względem sądowniczym podlegała sądowi w Goleniowie ("Amtsgericht Gollnow"), a pocztę obsługiwał urząd w Kliniskach Wielkich ("Groß Christinenberg").
Do 1945 r. poprzednią niemiecką nazwą osady była "Klein Sophienthal". W 1948 r. ustalono urzędowo polską nazwę osady "Warcisławek".

</doc>
<doc id="916300" url="https://pl.wikipedia.org/wiki?curid=916300" title="Ininka">
Ininka

Ininka – osada w Polsce położona w województwie zachodniopomorskim, w powiecie goleniowskim, w gminie Goleniów. Teren wchodzi w skład sołectwa Łozienica.
Do 1945 r. poprzednią niemiecką nazwą osady była "Vw. Höfe links der Ihna". W 1948 r. ustalono urzędowo polską nazwę osady "Ininka".

</doc>
<doc id="916301" url="https://pl.wikipedia.org/wiki?curid=916301" title="Wilhelm z Montferratu (zm. 1177)">
Wilhelm z Montferratu (zm. 1177)

Wilhelm z Montferratu zwany Długim Mieczem (zm. 1177) – hrabia Jafy i Aszkelonu, pierwszy mąż królowej Sybilli Jerozolimskiej i ojciec króla Baldwina V.
Był najstarszym synem Wilhelma V, markiza Montferratu i Judyty Babenberg. W 1167 jego ojciec próbował zaaranżować małżeństwa Wilhelma i jego brata Konrada z córkami Henryka II Plantageneta, króla Anglii lub siostrami Wilhelma I Lwa, króla Szkocji. Plany te nie powiodły się prawdopodobnie z powodu zbyt bliskiego pokrewieństwa między braćmi a angielskimi księżniczkami (matka Wilhelma Judyta była spokrewniona z Eleonorą Akwitańską), a księżniczki szkockie były już mężatkami.
W 1176 Wilhelm został wybrany przez Rajmunda III, hrabiego Trypolisu i Baldwina IV Trędowatego, króla Jerozolimy na męża dla księżniczki Sybilli. Wilhelm otrzymał tytuł hrabiego Jafy i Aszkelonu. Wilhelm z Tyru opisał go jako wysokiego blondyna, przystojnego, mężnego, otwartego, bezpretensjonalnego, ale skłonnego do jedzenia i picia. 
Za zgodą Baldwina IV, Wilhelm i Renald z Châtillon przyznali część swoich ziem nowemu zakonowi przybyłemu z Kastylii – Monte Gaudio, któremu przewodził hrabia Rodrigo Alvarez de Sarria. Wilhelm zmarł nagle w czerwcu 1177 w Aszkelonie, prawdopodobnie na malarię, pozostawiając ciężarną żonę. Jego zwłoki przewiezione do Jerozolimy i złożone w grobie przy Szpitalu św. Jana. W 1190 jego młodszy brat – Konrad poślubił przyrodnią siostrę jego żony – Izabelę.

</doc>
<doc id="916303" url="https://pl.wikipedia.org/wiki?curid=916303" title="Kamieniska">
Kamieniska

Kamieniska (też pol. "Marłecz Stara", "Brzeziny"; do 1945 niem. "Brachhorst") – osada w Polsce położona w województwie zachodniopomorskim, w powiecie goleniowskim, w gminie Goleniów.
Miejscowość wchodzi w skład sołectwa Modrzewie.
Geografia.
Kamieniska znajdują się ok. 1 km na południe od Świętej. Znajdują się tam dwie zagrody, dawniej był tam cmentarz ewangelicki. Nieopodal znajdują się ruiny dawnego mostu na Inie prowadzącego do nieistniejącej już wsi Inoujście. Na tym odcinku rzeka jest szlakiem kajakowym "Meandry Iny".
W latach 1975–1998 miejscowość administracyjnie należała do województwa szczecińskiego.

</doc>
<doc id="916305" url="https://pl.wikipedia.org/wiki?curid=916305" title="Przepiórki">
Przepiórki

Przepiórki – nieoficjalna nazwa leśniczówki należącej do Imno w województwie zachodniopomorskim, w powiecie goleniowskim, w gminie Goleniów.
Wchodzi w skład sołectwa Imno.
Historia.
Przepiórki zostały założone przez właściciela wsi Mosty, Karola Krabe w 1818 r. W połowie XIX w. osada składała się z dwóch domów i liczyła 36 mieszkańców.
Obecnie osada składa się z pojedynczej zagrody, w której znajduje się leśniczówka.
Do 1945 r. poprzednią niemiecką nazwą osady była "Piepersfelde". W 1948 r. ustalono urzędowo polską nazwę osady "Przepiórki".

</doc>
<doc id="916308" url="https://pl.wikipedia.org/wiki?curid=916308" title="Przepiórka (ujednoznacznienie)">
Przepiórka (ujednoznacznienie)

Zobacz też:

</doc>
<doc id="916309" url="https://pl.wikipedia.org/wiki?curid=916309" title="Smolniki (powiat goleniowski)">
Smolniki (powiat goleniowski)

Smolniki – nieoficjalna część osady Łęsko, w województwie zachodniopomorskim, w powiecie goleniowskim, w gminie Goleniów, na prawym brzegu Iny.
Obecnie zabudowa jedna tj. zagroda (leśniczówka) stanowi część miejscowości Łęsko (sołectwo Bolechowo).
Do 1945 r. poprzednią niemiecką nazwą przysiółka była "Theerofen". W 1948 r. ustalono urzędowo polską nazwę osady "Smolniki".

</doc>
<doc id="916310" url="https://pl.wikipedia.org/wiki?curid=916310" title="Danuta Widuch-Jagielska">
Danuta Widuch-Jagielska

Danuta Widuch Jagielska (ur. 17 czerwca 1963 w Gliwicach) – polska aktorka. Absolwentka Państwowej Szkoły Muzycznej II stopnia w Zabrzu w klasie śpiewu solowego. Od 1982 r. związana z Gliwickim Teatrem Muzycznym, gdzie występuje w koncertach operetkowych i programach szkolnych i okolicznościowych.

</doc>
<doc id="916313" url="https://pl.wikipedia.org/wiki?curid=916313" title="Rutilus arcasii">
Rutilus arcasii



</doc>
<doc id="916323" url="https://pl.wikipedia.org/wiki?curid=916323" title="Louie Bickerton">
Louie Bickerton

Louie Mildred Bickerton Cozens (ur. 11 sierpnia 1902 w Clifton Hill, zm. 6 czerwca 1998) – australijska tenisistka.
Kariera tenisowa.
W roku 1929 doszła do finału Australian Open, ulegając w nim swojej przyjaciółce, Daphne Akhurst 1:6, 7:5, 2:6. Nigdy wcześniej ani też później nie miała szansy na tytuł w najbardziej prestiżowym australijskim turnieju w grze pojedynczej. W innych edycjach osiągała półfinały (1927, 1928, 1930, 1934), ćwierćfinały (1931, 1935) oraz drugą rundę w roku 1925. W 1928 roku była w trzeciej rundzie French Open oraz w czwartej rundzie Wimbledonu, gdzie w pierwszej rundzie pokonała sensacyjnie Mollę Mallory 6:3, 4:6, 6:4.
Trzykrotnie wygrywała turniej gry podwójnej na Australian Open. Po raz pierwszy w roku 1927, kiedy razem z Meryl O’Harą Wood w finale pokonały Esnę Boyd i Sylvię Lance Harper. Razem z Daphne Akhurst triumfowała dwukrotnie – w roku 1929 w finale przeciwko O’Harze Wood i Lance Harper oraz w 1931 roku przeciwko Nell Lloyd i Lornie Utz. W 1935 była jeszcze w finale razem z Nell Hall Hopman.
W roku 1935 zdobyła tytuł w grze mieszanej podczas Australian Open, a jej partnerem był Francuz Christian Boussus.
W 1935 jej mężem został Royston Stuckey Cozens, biznesmen, zajmujący się handlem tabaką, a także zawodnik krykietowy. Był wdowcem, jego pierwszą żoną była inna wybitna australijska tenisistka, przyjaciółka i partnerka deblowa Louie, Daphne Akhurst, która zmarła w 1933 roku z powodu komplikacji wynikających z ciąży ektopowej. Bickerton znana była później pod nazwiskiem Cozens lub Bickerton Cozens.

</doc>
<doc id="916325" url="https://pl.wikipedia.org/wiki?curid=916325" title="Sarah Polk">
Sarah Polk

Sarah Childress Polk (ur. 4 września 1803 w Murfreesboro, zm. 14 sierpnia 1891 w Nashville) – żona 11. prezydenta Stanów Zjednoczonych Ameryki Jamesa Polka i pierwsza dama USA w okresie od 4 marca 1845 do 3 marca 1849.
Życiorys.
Sarah Childress urodziła się 4 września 1803 roku w Murfreesboro, jako córka farmera, kapitana Joela Childressa. Podstawową edukację odebrała w szkole położonej poza rodzinnym miastem, a w wieku 12 lat została wysłana na nauki do Nashville. Następnie podjęła naukę w żeńskiej szkole Moravian Female Academy w Salem, prowadzonej przez zakonnice morawskie. Nie zdążyła ukończyć studiów, gdyż w 1819 roku zmarł jej ojciec.
Po powrocie do domu Sarah pomagała matce wypełniać codzienne obowiązki i w tym czasie poznała ówczesnego senatora stanowego Tennessee, Jamesa Polka. Pobrali się na początku 1824 roku i zamieszkali w Columbii. W 1825 roku James został członkiem Izby Reprezentantów, w której zasiadał przez 14 lat. Przez cały ten czas Sarah aktywnie wspierała męża w działalności politycznej i towarzyszyła mu w podróżach. Oboje przenieśli się także na stałe do Waszyngtonu.
W 1845 roku James Polk objął urząd prezydenta USA, a Sarah została pierwszą damą. Wkrótce po zaprzysiężeniu męża, wprowadziła zmiany w Białym Domu. Zakazano m.in. tańców, gry w karty i ograniczono podawanie alkoholu na przyjęciach. Zakazała także wszelkich oficjalnych i nieoficjalnych wizyt w niedzielę. Wprowadziła zwyczaj uroczystego obiadu z okazji Dnia Dziękczynienia. Była pierwszą żoną prezydenta, która pełniła także oficjalnie funkcję jego sekretarki. Dokonywała przeglądów prasy, nadzorowała plan dnia, a także prowadziła dokumentację.
Gdy zbliżał się czas zakończenia prezydentury, Sarah nalegała by James Polk nie ubiegał się o reelekcję. Prezydent zdecydował się posłuchać żony i wiosną 1849 oboje opuścili Biały Dom. Polk zmarł trzy miesiące po powrocie do rodzinnego Nashville, 15 czerwca 1849 roku.
Przez resztę życia Sarah Polk mieszkała w Nashville i oddawała się głównie praktykom religijnym. Pod koniec życia, znalazła się w trudnej sytuacji finansowej i z tego powodu otrzymała od Kongresu rentę w wysokości pięciu tysięcy dolarów. Zmarła 14 sierpnia 1891 roku.
Życie prywatne.
Sarah Childress poślubiła Jamesa Polka 1 stycznia 1824 roku. Para była bezdzietna, jednak Sarah wychowywała swoją krewną – sierotę. Należała do Kościoła prezbiteriańskiego.

</doc>
<doc id="916327" url="https://pl.wikipedia.org/wiki?curid=916327" title="Nowe Miasto (Toruń)">
Nowe Miasto (Toruń)

Nowe Miasto w Toruniu – najmłodsza część Zespołu Staromiejskiego w Toruniu.
Toruń Nowe Miasto uzyskał lokację miejską w 1264 roku, zdegradowany około 1454 roku. 
Historia.
Nowe Miasto zostało lokowane 13 sierpnia 1264. Rozplanowano je na wschód od Starego Miasta, w przeciwieństwie do niego nie miało bezpośredniego dostępu do Wisły. Bloki zabudowy są tutaj bardziej regularne, z ulicami o przebiegu ukośnym względem głównych stron świata. Centrum stanowi rynek, na którym w XIV w. powstał murowany ratusz. W części północno-zachodniej znajduje się teren klasztoru dominikanów, lokowanych tutaj w 1263, z pozostałościami zabudowań klasztornych i kościoła św. Mikołaja. W bloku narożnym na wschód od rynku stoi dawny nowomiejski kościół farny św. Jakuba, który zaczęto budować w 1309. Od razu po lokacji przystąpiono do wznoszenia murów miejskich, w których obwodzie znalazły się 3 bramy: św. Jakuba, św. Katarzyny i Prosta. Stare i Nowe miasto były rozdzielone murami i fosą, nad którą prowadziły dwa mosty zakończone bramami (Paulińską i Kotlarską). Nowe Miasto było uboższe od Starego, a jego mieszkańcami byli głównie rzemieślnicy.
Herb Nowego Miasta przedstawiał umieszczoną na belkowanej wieży strażnicę, po której dwóch stronach znajdowały się symetrycznie godła zakonne (tarcze krzyżackie), nad którymi widniały dwie gwiazdy; trzecia natomiast znajdowała się między podporami wieży.
Zabytki.
Wybrane zabytki na terenie Nowego Miasta:

</doc>
<doc id="916328" url="https://pl.wikipedia.org/wiki?curid=916328" title="Pachychilon macedonicum">
Pachychilon macedonicum



</doc>
<doc id="916331" url="https://pl.wikipedia.org/wiki?curid=916331" title="Muzeum Regionalne w Łęcznej">
Muzeum Regionalne w Łęcznej

Muzeum Regionalne w Łęcznej – dawny oddział Muzeum Lubelskiego w Łęcznej. Muzeum powstało w 1966 r. i działało do 30 kwietnia 2014 r. w budynku zabytkowej Dużej Synagogi w Łęcznej. Od 1 maja 2014 r. rozpoczęto przenoszenie zbiorów muzealnych do tymczasowych pomieszczeń w budynku Przedsiębiorstwa Gospodarki Komunalnej i Mieszkaniowej w Łęcznej.
Historia muzeum.
Muzeum powstało w 1966 r. i mieściło się w zabytkowej Dużej Synagodze w Łęcznej z połowy XVII w., należącej do nielicznych obiektów kultu żydowskiego na Lubelszczyźnie, w której zachował się wystrój wnętrza - w tym szafa ołtarzowa (aron ha-kodesz) i unikatowa w skali kraju czterokolumnowa bima z dwukondygnacyjną nastawą, dekorowaną sztukaterią o cechach późnego renesansu i polichromią. Muzeum zostało zamknięte po przejęciu budynku Dużej Synagogi w Łęcznej przez Żydowską Gminę Wyznaniową 30 kwietnia 2014 r. Od 1 maja 2014 r. rozpoczęto przenoszenie zbiorów muzealnych do tymczasowych pomieszczeń w budynku Przedsiębiorstwa Gospodarki Komunalnej i Mieszkaniowej w Łęcznej.
Zbiory i wystawy muzeum.
Zbiory muzeum.
Muzeum jest w posiadaniu kilkunastu tysięcy obiektów etnograficznych, numizmatycznych, geologicznych, archeologicznych, artystycznych, oraz zabytków związanych z historią miasta, regionu i górnictwa. W tym ok. 350 judaików.

</doc>
<doc id="916332" url="https://pl.wikipedia.org/wiki?curid=916332" title="Rutilus macedonicus">
Rutilus macedonicus



</doc>
<doc id="916337" url="https://pl.wikipedia.org/wiki?curid=916337" title="ASC">
ASC



</doc>
<doc id="916338" url="https://pl.wikipedia.org/wiki?curid=916338" title="ASC+T">
ASC+T



</doc>
<doc id="916344" url="https://pl.wikipedia.org/wiki?curid=916344" title="Roger Guillemin">
Roger Guillemin

Roger Charles Louis Guillemin (ur. 11 stycznia 1924 w Dijon we Francji) – neuroendokrynolog amerykański pochodzenia francuskiego. W 1977 wraz z Andrew Schallym otrzymał Nagrodę Nobla w dziedzinie fizjologii lub medycyny za odkrycie zjawiska wydzielania hormonów w podwzgórzu mózgu oraz prace nad ich budową i funkcją. Razem z Andrew Schallym jako pierwszy opisał budowę gonadoliberyny i tyreoliberyny.
Studiował we Francji, a następnie w Kanadzie. W 1953 przeniósł się do Stanów Zjednoczonych. Od 1963 profesor uniwersytetu w Houston (Teksas). W 1970 stworzył laboratorium neuroendokrynologii w Salk Institute for Biological Studies w Kalifornii, gdzie pracował aż do odejścia na emeryturę w 1989 roku.

</doc>
<doc id="916347" url="https://pl.wikipedia.org/wiki?curid=916347" title="Grupa układu okresowego">
Grupa układu okresowego

Grupa (czasem zwana rodziną pierwiastków) jest pionową kolumną w układzie okresowym pierwiastków chemicznych. We współczesnym standardowym układzie okresowym wyróżnia się 18 grup. Określenie "rodzina" wywodzi się od podobnych właściwości, jakie posiadają pierwiastki wchodzące w skład jednej grupy.
Współcześnie podobieństwo chemiczne w obrębie grupy tłumaczy się jednakową lub podobną konfiguracją elektronową powłoki walencyjnej atomów pierwiastków danej grupy. To właśnie układ najbardziej zewnętrznych elektronów nadaje pierwiastkowi większość cech chemicznych.
Rozpowszechnione są trzy sposoby numerowania grup układu, jedna z użyciem liczb arabskich i dwie z użyciem liczb rzymskich. Numeracje rzymskie są obecnie traktowane jak określenia zwyczajowe, tradycyjne i sięgają początków historycznych układu okresowego. Obejmują one 8 grup głównych i 8 grup pobocznych. Numeracja arabska, obejmująca 18 grup, jest zaś oficjalnie rekomendowana przez IUPAC. Używanie starszych oznaczeń z użyciem cyfr rzymskich i liter alfabetu może prowadzić do nieporozumień, gdyż funkcjonowały dwie jego wersje. System, będący dawnym standardem IUPAC, dodawał do liczby literę A w przypadku lewej części układu, zaś B w przypadku części prawej. System ACS rezerwował literę A dla grup głównych, zaś B – dla pobocznych. W obu dawnych systemach dwie grupy nie miały indeksów literowych. Była to grupa VIII, obejmująca pierwiastki z 3 współczesnych grup 8, 9 i 10 i dzieląca się na żelazowce (okres 4: Fe, Co, Ni), platynowce lekkie (okres 5: Ru, Rh, Pd) i platynowce ciężkie (okres 6: Os, Ir, Pt) oraz grupa 0, w skład której wchodziły gazy szlachetne.
Obecny standard zawierający 18 grup oznaczonych liczbami arabskimi. Pod publiczną dyskusję poddano go w roku 1985, zaś zatwierdzono w 1990 jako część "The Nomenclature of Inorganic Chemistry".
Oprócz numerycznego, stosuje się także słowne nazewnictwo rodzin pierwiastków. Nazwę tworzy się przez dodanie do nazwy pierwszego (najlżejszego) pierwiastka danej rodziny końcówki "–owce", np. "fluorowce", "helowce". Od reguły tej występuje jeden wyjątek – nazwa pierwszej grupy brzmi "litowce", a nie "wodorowce". Wynika to z bardzo odmiennych właściwości wodoru w stosunku do innych pierwiastków pierwszej grupy. Również określenie "żelazowce" może być mylące, gdyż obecnie dotyczy grupy 8 (żelazo, ruten, osm, has), a dawniej pojęcie to obejmowało tzw. triadę żelazowców: Fe, Co, Ni.
Wyróżnia się dwa rodzaje grup:

</doc>
<doc id="916349" url="https://pl.wikipedia.org/wiki?curid=916349" title="Adolf Zeligson">
Adolf Zeligson

Adolf Zeligson (Seligsohn, Zeligsohn) (ur. 1867 w Warszawie zm. 10 czerwca 1919 w Warszawie) – łódzki architekt, projektant wielu pałaców i budynków użyteczności publicznej, kamienic, fabryk w Łodzi oraz nowego cmentarza żydowskiego w Łodzi.
Syn Noacha, nauczyciela łódzkiej żydowskiej szkoły elementarnej, i Chai Gitli ze Szwarcenbergów.
Szkoła i studia.
Po ukończeniu w 1884 Wyższej Szkoły Rzemieślniczej w Łodzi studiował w petersburskim Instytucie Inżynierów Cywilnych, gdzie w 1890 uzyskał dyplom inżyniera cywilnego I kategorii.
Działalność zawodowa.
Wróciwszy po studiach w lipcu 1891 do Łodzi, założył biuro techniczne, które było biurem projektowym architekta.
Miało ono swoją siedzibę w różnych miejscach: przy ul. Cegielnianej 9 (obecnie ul. S. Jaracza) (1898), Dzielnej (obecnie ul. G. Narutowicza) 22 (1900), Piotrkowskiej 124 (od 1902).
Niektóre projekty architektoniczne w Łodzi.
Pałace i budynki reprezentacyjne dla burżuazji łódzkiej pochodzenia żydowskiego. Zaprojektował też szereg budynków użyteczności publicznej, m.in.:
Był autorem projektu szpitala im. Izraela i Leony Poznańskich przy ul. NowoTargowej (obecnie ul. Seweryna Sterlinga) (1904) oraz gmachu Polskiej Szkoły Filologicznej Towarzystwa „Uczelnia” (obecnie I Liceum Ogólnokształcące im. Mikołaja Kopernika w Łodzi) przy ul. Nowocegielnianej (obecnie ul. S. Więckowskiego 41) (1909).
Projektował budynek Teatru Wielkiego Fryderyka Sellina przy ul. Konstantynowskiej 14 (obecnie ul. Legionów, budynek nie istnieje) (1901). Ów Teatr Wielki był fenomenem w przemysłowej Łodzi. Mógł pomieścić 1250 widzów, otwarto go 28 września 1901 r. z wielką pompą, uroczystość uświetnili swoją obecnością Henryk Sienkiewicz i Henryk Siemiradzki. Okazała fasada była neorenesansowa.
Adolf Zeligson był także autorem przebudowy synagogi przy ul. Wolborskiej 20 (1895–1899). Realizacja rozciągnęła się na lata 1897–1900 choć wykańczanie wnętrza trwało jeszcze kilka lat. Architekt rozszerzył budowlę od strony wschodniej, a całości nadał bardzo dekoracyjny kształt w stylu mauretańskim, dzięki czemu synagoga stała się jednym z najefektowniejszych gmachów Łodzi, choć chaotyczna zabudowa otoczenia nie pozwoliła na właściwe wyeksponowanie budowli.
Był również Adolf Zeligson projektantem kompozycji przestrzennej nowego cmentarza żydowskiego przy ul. Brackiej (1892), domu przedpogrzebowego fundacji Hermana i Miny Konstadtów na tymże cmentarzu (1892). Zaprojektował także grobowce: Markusa i Teresy Silbersteinów (1900–1901) oraz Izraela i Leony Poznańskich (projekt wstępny 1900?) na tym samym cmentarzu.
W wyniku zastoju budowlanego, w 1906 Adolf Zeligson udał się na kilka miesięcy do Paryża, a następnie osiadł w Moskwie.
Po 1907 projektował z powodzeniem liczne budowle w Moskwie, uznawany jest [jak twierdzi Krzysztof Stefański] za jednego z wybitniejszych twórców moskiewskiej architektury przed 1914.
Przed 1911 rokiem wyjechał z Łodzi na stałe i zamieszkał w Warszawie, gdzie zmarł 10 czerwca 1919 roku. Pochowany na cmentarzu żydowskim przy ulicy Okopowej w Warszawie (kwatera 44).

</doc>
<doc id="916354" url="https://pl.wikipedia.org/wiki?curid=916354" title="Margaret Taylor">
Margaret Taylor

Margaret „Peggy” Mackall Smith Taylor (ur. 21 września 1788 w hrabstwie Calvert, zm. 14 sierpnia 1852 w Pascagouli) – żona prezydenta USA Zacharego Taylora i pierwsza dama Stanów Zjednoczonych w latach 1849-1850.
Życiorys.
Margaret Mackall Smith urodziła się 21 września 1788 w hrabstwie Calvert, jako córka plantatora, kapitana Waltera Smitha. Naukę pobierała wyłącznie w domu. W 1809 roku wyjechała do hrabstwa Jefferson, gdzie w domu swojej siostry, spotkała porucznika Zachary’ego Taylora. Para pobrała się rok później, 21 czerwca 1810.
Zachary Taylor, jako zawodowy żołnierz, często był przenoszony, zatem Taylorowie musieli często się przeprowadzać. Po pewnym czasie zakupili farmę w Kentucky, gdzie zamieszkała Margaret wraz z dziećmi. Taylora często nie było w domu, gdyż uczestniczył w wojnie amerykańsko-brytyjskiej. W 1848, po zakończeniu wojny amerykańsko-meksykańskiej, uzyskał nominację Partii Wigów na prezydenta. Margaret była przeciwna planom politycznym męża i niechętnie wprowadziła się do Białego Domu. Nie udzielała się w życiu towarzyskim i nie organizowała przyjęć ani balów. Obowiązki pierwszej damy wykonywała w większości najmłodsza córka, Mary Elizabeth.
Po śmierci męża 9 lipca 1850 roku, Margaret przeniosła się do Missisipi. Wkrótce potem jej stan zdrowia znacznie się pogorszył. Zmarła 18 sierpnia 1852 i została pochowana w Springfield.
Życie prywatne.
Margaret Smith poślubiła Zachary’ego Taylora 21 czerwca 1810 roku niedaleko Louisville. Para miała pięć córek: Annę (ur. 1811), Sarah (ur. 1814), Octavię Pannel (ur. 1816), Margaret Smith (ur. 1819) i Mary Elizabeth (ur. 1824) oraz syna Richarda (ur. 1826). W 1820 roku dwie spośród córek: Octavia i Margaret zmarły w wyniku epidemii malarii. Sarah Taylor została żoną Jeffersona Davisa, późniejszego prezydenta Skonfederowanych Stanów Ameryki.

</doc>
<doc id="916355" url="https://pl.wikipedia.org/wiki?curid=916355" title="Muzeum Regionalne w Kraśniku">
Muzeum Regionalne w Kraśniku

Muzeum Regionalne w Kraśniku – oddział Muzeum Narodowego w Lublinie, mający swoją siedzibę w Kraśniku.
Opis.
Powstało w 1976 r. w związku z obchodami 600-lecia Kraśnika. Posiada zbiory regionalne historyczne i etnograficzne oraz zabytki archeologiczne. Zbiory etnograficzne prezentują zabytki związane z kulturą i sztuką ludową regionu: kolekcję ceramiki urzędowskiej od XVIII w. po czasy współczesne, duży zbiór eksponatów dotyczących kultury materialnej wsi i plastyki obrzędowej. 
Wśród zbiorów historycznych znajdują się księgi z biblioteki klasztoru Kanoników Regularnych, fotografie dawnego Kraśnika i jego mieszkańców, dokumenty z okresu okupacji. Kolekcja obejmuje także zbiory militariów z I i II wojny światowej oraz oporządzenia wojskowego. Zabytki archeologiczne pochodzą głównie z licznych badań własnych muzeum, m.in. na cmentarzyskach ciałopalnych z epoki brązu w Świeciechowie, cmentarzysku z późnego okresu lateńskiego w Pikulach i cmentarzysku z okresu wpływów rzymskich w Kraśniku-Piaskach, a także na Zamczysku - siedzibie dawnych właścicieli Kraśnika. 
Filią muzeum jest Muzeum 24 Pułku Ułanów.

</doc>
<doc id="916358" url="https://pl.wikipedia.org/wiki?curid=916358" title="Pandelis Kafes">
Pandelis Kafes

Pandelis Kafes (ur. 24 czerwca 1978 w Werii) – grecki piłkarz występujący na pozycji defensywnego pomocnika.
Kariera.
Pandelis Kafes karierę zaczynał w styczniu 1995 roku w miejscowym klubie Veria FC. Od sezonu 1996/1997 grał w PAOK FC. Rozpoznawalnym zawodnikiem stał się w trakcie sezonu 1998/1999, kiedy to wystąpił w 27 meczach i strzelił 7 goli. W 2001 roku zdobył puchar Grecji. Przed sezonem 2003/2004 przeszedł do Olympiakosu SFP. W tym zespole dwa razy z rzędu zdobył dublet (mistrzostwo i puchar Grecji), a także zadebiutował w Lidze Mistrzów. W sezonie 2005/2006 w UEFA Champions League Kafes strzelił 2 bramki, lecz jego drużynie nic to nie dało – w obu przypadkach Olympiakos SFP przegrał 1-2. Od tego sezonu Grek gra w AEK Ateny.
W reprezentacji Grecji Pandelis Kafes debiutował w kwietniu 2001 roku w towarzyskim meczu z reprezentacją Chorwacji, a pierwszego gola strzelił w spotkaniu z reprezentacją Austrii w roku 2003. Rok później pomocnik zdobył z drużyną narodową Mistrzostwo Europy.
Jest jednym z niewielu graczy z pola (pomocnik), którzy występują z numerem 1 na koszulce. Zwykle przydzielany jest on bramkarzowi.

</doc>
<doc id="916359" url="https://pl.wikipedia.org/wiki?curid=916359" title="Dariusz Kordek">
Dariusz Kordek

Dariusz Sławomir Kordek (ur. 26 stycznia 1965 w Warszawie) – polski aktor teatralny, musicalowy, i filmowy, prezenter telewizyjny, konferansjer, piosenkarz. Powszechną popularność zdobył w latach 90. jako Marek Siedlecki w kultowej telenoweli "W labiryncie".
Życiorys.
Wczesne lata.
Urodził się i dorastał w Warszawie. Uczęszczał do klasy matematyczno-fizycznej w warszawskim VI Liceum Ogólnokształcącym im. Tadeusza Reytana, gdzie w 1984 uzyskał maturę. Działał w amatorskim teatrze przy Parafii św. Stefana Króla przy ul. Czerniakowskiej, gdzie zbierał pierwsze doświadczenia sceniczne, a także był ministrantem i lektorem. Studiował na Wydziale Aktorskim w warszawskiej Państwowej Wyższej Szkoły Teatralnej, którą ukończył w 1988.
Kariera zawodowa.
Podczas studiów otrzymał nagrodę na VI Ogólnopolskim Przeglądzie Przedstawień Dyplomowych Szkół Teatralnych w Łodzi za podwójną rolę Kacpra i Leondera w spektaklu składanym kabaretowo-rewiowym "Czyste szaleństwo" w reżyserii Jana Englerta. W 1987 zadebiutował na scenie warszawskiego Teatru Polskiego w roli Cyngi w sztuce Witkacego "Bezimienne dzieło" w reż. Jana Englerta. W 1989 zdobył jedną z trzech głównych nagród – Nagrodę Pagartu i stypendium pieniężne Ministerstwa Kultury i Sztuki za wykonanie piosenki „Och, ty w życiu” na X Przeglądzie Piosenki Aktorskiej we Wrocławiu.
W latach 1988–1992 występował w Teatrze Rampa na Targówku, gdzie wziął udział w przedstawieniach: "Cabaretro" (1988), "Sweet Fifties" (1989), "Muzykoterapia" (1989) i "Czerwony stoliczek" (1990). Następnie związał się z teatrem muzycznym Studio Buffo pod kierownictwem Janusza Stokłosy i Janusza Józefowicza. Był tam obsadzony w musicalach: "Do grającej szafy grosik wrzuć" (1993), "Nie opuszczaj mnie ..." (1994) Jacquesa Brela i "Grosik 2 – Piosenki z lat 60." (1995). Ogólnopolską popularność zapewniła mu rola Marka Siedleckiego, pracującego w laboratorium przystojniaka i podrywacza w telenoweli "W labiryncie" (1990–1991). Następnie zagrał przyjaciela tytułowego bohatera (granego przez Olafa Lubaszenkę) w sensacyjnym dramacie psychologicznym Władysława Pasikowskiego "Kroll" (1991). W latach 1991–1997 grał Jana w "Metro".
W 1995 w Teatrze im. Wojciecha Bogusławskiego w Kaliszu grał gościnnie rolę Jimmy’ego Portera w sztuce Johna Osborne’a "Miłość i gniew" w reż. Jana Buchwalda. Był Gustawem w komedii Aleksandra Fredry "Śluby panieńskie" (1995) w reż. Zbigniewa Lesienia we Wrocławskim Teatrze Współczesnym im. Edmunda Wiercińskiego, gdzie w 1996 wystąpił w recitalu "Playback" Romana Kołakowskiego. Był faraonem w biblijnym musicalu Tima Rice i Andrew Lloyda Webbera "Józef i cudowny płaszcz snów w technikolorze" (1996) w Teatrze Powszechnym im. Jana Kochanowskiego w Radomiu. W latach 1996–1999 prowadził interaktywny teleturniej Polsatu "Trzy Kwadraty". W 1996 wydał album pt. "tylko cień...", którego producentami byli Romuald Lipko i Paweł Skura.
W warszawskim Teatrze „Scena Prezentacje” wystąpił w roli Leopolda w przedstawieniu Françoise Sagan "Czasami skrzypce..." (1997) w reż. Romualda Szejda u boku Ewy Wiśniewskiej i Leonarda Pietraszaka. W Teatrze Rozrywki w Chorzowie wystąpił gościnnie jako Riff-Raff w musicalu Richarda O’Briena "The Rocky Horror Show" (1999) w reż. Marcela Kochańczyka. Był królewiczem w produkcji Jacka Bromskiego i Krzysztofa Kolbergera "Królewna Śnieżka i krasnoludki" (1999) w Operze na Zamku w Szczecinie. W Teatrze Polskim w Bielsku-Białej wystąpił w potrójnej roli taksówkarza Freda, studenta Antona i polityka Charlesa w spektaklu Davida Hare’a "Tonacja blue albo Blue Room" (2000) w reż. Krzysztofa Zaleskiego. W 2001 wystąpił w Teatrze Syrena jako Gucio w widowisku "Taka noc nie powtórzy się więcej" w reż. Artura Barcisia. Następnie związał się z Teatrem Muzycznym „Roma”, w którym w 2002 zagrał w musicalach: "Grease" w reż. Wojciecha Kępczyńskiego (jako Johnny Casino), "Pięciu braci Moe" w reż. Olafa Lubaszenki (jako Nomax) i "Cohen" Leonarda Cohena w reż. Krzysztofa Zaleskiego. W warszawskim Teatrze Na Woli grał Tomka w przedstawieniu "Sztuka kochania, czyli serdeczne porachunki" (2004) Jadwigi Has w reż. Jana Szurmieja. W 2004 w duecie z aktorką Olgą Bończyk nagrał płytę pt. "Sztuka kochania, czyli serdeczne porachunki".
W 2006 wystąpił w trzeciej edycji programu rozrywkowego Polsatu "Jak oni śpiewają" oraz wystąpił z recitalem "Songi" Bertolta Brechta w reż. Tomasza Dutkiewicza w Teatrze Komedia. W 2009 zagrał Pana Capuletiego w musicalu "Romeo i Julia" w Studiu Buffo. W 2011 był uczestnikiem 13. edycji programu TVN "Taniec z gwiazdami". W 2013 zagrał Żółtego Jima w spektaklu Teatru Syrena "Jesienne manewry" Petera Coke’a. W 2012 powrócił do Teatru Muzycznego „Roma”, grając Dona Lockwooda w musicalu "Deszczowa piosenka". Grywał też w roli pianisty i artysty kabaretowego Jacka Nightingale w Erato Art / Centrum Kultury i Sztuki w Lesznie w przedstawieniu impresaryjnym w reż. Dariusza Taraszkiewicza: "Showbizz" (2014) Petera Quiltera. W 2015 zaczął grać postać Sama Carmichaela w "Mamma Mia!" w Teatrze Muzycznym „Roma”. Wiosną 2016 zajął drugie miejsce w finale piątej edycji programu Polsatu "Twoja twarz brzmi znajomo", emitowanego w telewizji Polsat. W 2018 został jednym z jurorów talent-show telewizji Polsat "Śpiewajmy razem. All Together Now". W tym samym roku został obsadzony w roli Ivana Alernatywy w spektaklu Teatru Rampa "Kobiety na skraju załamania nerwowego" (2018) Jeffreya Lane w reż. Dominiki Łakomskiej. Wystąpił też w kolejnych przedstawieniach impresaryjnych w reż. Dariusza Taraszkiewicza: "Bodo" (2018) w roli przedwojennego amanta Eugeniusza Bodo, "Cudowna terapia" (2019) Daniela Glattauera jako Walenty Dorek w PROM Kultury Saska Kępa i "Gąska" (2019) Nikołaja Kolady jako Wasilij w PROM Kultury Saska Kępa. Wystąpił też w komediach pomyłek: "Zdradziłeś mnie... kotku!" (2019) Tomasza Jemioły w reż. Macieja Damięckiego i "Kobieta idealna" (2019) Adrianny Biedrzyńskiej i Agnieszki Szygendy w reż. Stefana Friedmanna.
Życie prywatne.
W latach 1993–1996 był związany z Edytą Górniak. Następnie pozostawał w nieformalnym związku z Moniką Stefaniak. W latach 2001–2008 był żonaty z Agnieszką Gewert. 7 sierpnia 2010 poślubił Elizę Jędrzejewską, z którą ma syna Maksymiliana (ur. 2009) i córkę Marię Elizę (ur. 22 lipca 2013).
Pracował jako przedstawiciel handlowy i pracownik korporacji.

</doc>
<doc id="916364" url="https://pl.wikipedia.org/wiki?curid=916364" title="Rosalyn Yalow">
Rosalyn Yalow

Rosalyn Sussman Yalow (ur. 19 lipca 1921 w Nowym Jorku, zm. 30 maja 2011) – fizyczka amerykańska, laureatka Nagrody Nobla w dziedzinie fizjologii lub medycyny w 1977 za stworzenie radioimmunologicznych metod wykrywania białek i prace nad hormonami peptydowymi. Pierwsza kobieta, której przyznano Nagrodę Laskera za Podstawowe Badania Medyczne (w 1976).
Życiorys.
Rosalyn Sussman Yalow w 1941 ukończyła Hunter College i rozpoczęła studia na University of Illinois, gdzie była jedyną kobietą na Wydziale Inżynierii i pierwszą od 1917. W 1945 otrzymała tytuł doktora w dziedzinie fizyki jądrowej. Następnie pracowała jako inżynier, a potem jako wykładowca fizyki w Hunter College. Od 1947 pracowała w Bronx Veterans Administration Hospital, gdzie zajmowała się zastosowaniem radioizotopów w medycynie.
W latach 50. XX wieku Rosalyn Yalow i Solomon Berson opracowali nową czułą metodę wykrywania insuliny we krwi, która wykorzystywała reakcję antygen-przeciwciało oraz radioizotopy. Opracowana przez nich metoda, zwana RIA, może być stosowana także do wykrywania innych białek i związków. Yalow i Berson nie zgodzili się na opatentowanie tej metody.

</doc>
<doc id="916384" url="https://pl.wikipedia.org/wiki?curid=916384" title="Świt Szczecin">
Świt Szczecin

Świt Szczecin – polski klub piłkarski z siedzibą w Szczecinie Skolwinie, założony w 1952 roku.
Piłkarzem, trenerem i działaczem był Jacek Chyła.

</doc>
<doc id="916385" url="https://pl.wikipedia.org/wiki?curid=916385" title="Eliza Johnson">
Eliza Johnson

Eliza McCardle Johnson (ur. 4 października 1810 w Leesburgu, zm. 15 stycznia 1876 w Greeneville) – żona prezydenta USA Andrew Johnsona i amerykańska druga, a następnie pierwsza dama w latach 1865–1869.
Życiorys.
Eliza McCardle urodziła się 4 października 1810 roku w Leesburgu, jako córka szkockiego szewca Johna McCardle’a i jego żony Sarah. Początkowo Eliza pobierała naukę w domu, a następnie uczęszczała do Rhen Academy. Mając szesnaście lat poznała swojego przyszłego męża, Andrew Johnsona.
Po ślubie przeprowadzili się do domu, w którym mieścił się także warsztat krawiecki Johnsona. Dzięki staraniom Elizy, Andrew poszerzał swoją wiedzę i zaangażował się w życie polityczne. Działalność w legislaturze stanowej poprawiła znacznie ich sytuację materialną i umożliwiła przeprowadzkę do lepszego domu. Po urodzeniu ostatniego dziecka stan zdrowia Elizy się pogorszył, dlatego nie przeprowadzili się do Nashville, gdzie Andrew piastował funkcję gubernatora Tennessee. Pozostali w Greeneville, także podczas wojny domowej, pomimo że byli przeciwnikami secesji stanów południowych. Kiedy miasto zostało zajęte przez wojsko generała Edmunda Kirby Smitha, Eliza została zmuszona do jego opuszczenia. Jesienią 1862 wyjechała do Nashville, lecz została aresztowana przez konfederatów w Mufreesboro. Wyczerpująca podróż dodatkowo pogorszyła zdrowie przyszłej pierwszej damy, która zachorowała na gruźlicę. Z tego też powodu nie pełniła roli drugiej damy, gdy jej mąż był wiceprezydentem USA.
Po śmierci Lincolna, Andrew Johnson został prezydentem, a jego żona pierwszą damą. Jej zdrowie pozwoliło jej przyjechać do Waszyngtonu dopiero latem, gdzie dotarła z dużą częścią swojej rodziny. W czasie kadencji Johnsona, służyła mężowi radą w sprawach politycznych. Wspierała go także w czasie, gdy wszczęto wobec niego procedurę impeachmentu. Wymagająca elita waszyngtońska miała negatywną opinię o pierwszej damie. Jej inwalidztwo uniemożliwiło jej pełnienie obowiązków i tylko dwukrotnie pojawiła się na publicznych imprezach: w 1866 gdy w Waszyngtonie wizytowała królowa Hawajów i w 1868, gdy obchodzono 60. urodziny prezydenta. W roli pani Białego Domu, najczęściej zastępowała ją najstarsza córka, Martha.
Po opuszczeniu Białego domu oboje przenieśli się do Nashville. Następnie powrócili do rodzinnego Greenville. Eliza zmarła 15 stycznia 1875 roku.
Życie prywatne.
Eliza McCardle poślubiła Andrew Johnsona 17 maja 1827 roku. Mieli pięcioro dzieci: Marthę (ur. 25 października 1828), Charlesa (ur. 19 lutego 1830), Mary (8 maja 1832), Roberta (22 lutego 1834) i Andrew (ur. 5 sierpnia 1852).

</doc>
<doc id="916388" url="https://pl.wikipedia.org/wiki?curid=916388" title="Plamy soczewicowate">
Plamy soczewicowate



</doc>
<doc id="916391" url="https://pl.wikipedia.org/wiki?curid=916391" title="Kasprowicz">
Kasprowicz

Kasprowicz – polskie nazwisko pochodzące od imienia "Kacper" (patronimik). Według danych z lat 90 XX wieku nazwisko to nosiło 3764 Polskich obywateli.
Osoby noszące nazwisko Kasprowicz:

</doc>
<doc id="916394" url="https://pl.wikipedia.org/wiki?curid=916394" title="Helgi Ólafsson">
Helgi Ólafsson

Helgi Ólafsson (ur. 15 sierpnia 1956 roku) – islandzki szachista i trener szachowy ("FIDE Senior Trainer" od 2009), arcymistrz od 1985 roku.
Kariera szachowa.
Od połowy lat 70. należy do ścisłej czołówki islandzkich szachistów. Sześciokrotnie triumfował w mistrzostwach swojego kraju. Pierwszy złoty medal zdobył w 1978 r., kolejne w latach 1981, 1991, 1992, 1993 i 1996. Jest rekordzistą Islandii pod względem liczby startów w szachowych olimpiadach. Pomiędzy 1976 a 2006 r. wystąpił w olimpijskich turniejach 15 razy (w tym trzykrotnie na I szachownicy), najlepsze wyniki uzyskując w 1986 (V miejsce) oraz 1992 (VI miejsce). W 1993 r. wystąpił w drużynowych mistrzostwach świata w Lucernie, gdzie szachiści islandzcy zajęli V miejsce. Był również dwukrotnym (1992, 2011) uczestnikiem drużynowych mistrzostw Europy, w 2011 r. zdobywając srebrny medal za indywidualny wynik na V szachownicy.
Pierwszy sukces na arenie międzynarodowej odniósł w 1976 r., zajmując V miejsce w rozegranych w Groningen mistrzostwach Europy juniorów do 20 lat. W 1984 r. podzielił I miejsce (wraz z Johannem Hjartarsonem i Samuelem Reshevskim) w otwartym turnieju "Reykjavík Open" w Reykjaviku oraz triumfował w Neskaupstadzie. W następnym roku podzielił I miejsce (wraz z Simenem Agedesteinem i Johannem Hjartarsonem) w mistrzostwach krajów nordyckich w Gjøviku. W 1990 r. podzielił I miejsce w kolejnym turnieju "Reykjavík Open" (wraz z m.in. Lwem Połgajewskim, Yasserem Seirawanem, Siergiejem Dołmatowem i Rafaelem Waganjanem).
Sukcesy odniesione pod koniec lat 80. pozwoliły mu na awans do szerokiej światowej czołówki. Najwyższy ranking w karierze osiągnął 1 lipca 1990 r., z wynikiem 2595 punktów dzielił wówczas 34-36. miejsce na światowej liście FIDE, jednocześnie zajmując 1. miejsce wśród islandzkich szachistów.

</doc>
<doc id="916395" url="https://pl.wikipedia.org/wiki?curid=916395" title="Helgi Olafsson">
Helgi Olafsson



</doc>
<doc id="916402" url="https://pl.wikipedia.org/wiki?curid=916402" title="Antykwark">
Antykwark

Antykwark – antycząstka kwarka.
Własności.
Posiada niezerowy ładunek (przeciwny do danego kwarku) i może być przyspieszany za pomocą pola elektrycznego lub magnetycznego. Fizyczne zachowanie antykwarka opisuje chromodynamika kwantowa. Antykwarki, tak jak kwarki, posiadają spin, obdarzone są też masą wyrażaną w MeV. Kolory przyjmowane przez antykwarki to antyczerwony, antyzielony i antyniebieski. Antykwarki, podobnie jak kwarki, nie występują samoistnie, a jedynie w cząstkach neutralnych kolorowo. Cząstki w skład których wchodzą antykwarki to bozony antymaterii i mezony.
Rodzaje.
Istnieje sześć rodzajów antykwarków:

</doc>
<doc id="916408" url="https://pl.wikipedia.org/wiki?curid=916408" title="Dworzysk (gmina Sidra)">
Dworzysk (gmina Sidra)

Dworzysk – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość administracyjnie należała do województwa białostockiego.

</doc>
<doc id="916413" url="https://pl.wikipedia.org/wiki?curid=916413" title="Pentecost III">
Pentecost III

Pentecost III – drugi minialbum zespołu Anathema, wydany 1995.
Nagrania zostały ukończone rok wcześniej, wydanie płyty opóźniło się jednak w wyniku połączenia wytwórni Peaceville Records oraz Music for Nations. W momencie opublikowania albumu dotychczasowy wokalista Darren White nie należał już do zespołu, a jego pozostali członkowie pracowali już nad materiałem na nową płytę – "The Silent Enigma". Tytuł albumu pochodzi z greki i oznacza "piąty dzień". Jest to angielska nazwa dla Zesłania Ducha Świętego. Utwór „Memento Mori” zawiera ukryty utwór „Horses/666”.
Dedykacja.
Zgodnie z informacją na okładce albumu "Pentecost III", jest on dedykowany „Tony’emu Doyle, Lin Mari Lowles i wszystkim, którzy łączyli się w żałobie po strasznej tragedii, która spotkała nas wszystkich w roku 1994”. Tony i Lin byli przyjaciółmi członków Anathemy. Tony zmarł w wyniku choroby serca, nieukończywszy 25 lat. Lin zginęła w wypadku samochodowym jadąc na jego pogrzeb.

</doc>
<doc id="916417" url="https://pl.wikipedia.org/wiki?curid=916417" title="Kalinówka (powiat sokólski)">
Kalinówka (powiat sokólski)

Kalinówka – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość administracyjnie należała do województwa białostockiego.

</doc>
<doc id="916421" url="https://pl.wikipedia.org/wiki?curid=916421" title="Klatka (województwo podlaskie)">
Klatka (województwo podlaskie)

Klatka – kolonia wsi Holiki w Polsce, położona w województwie podlaskim, w powiecie sokólskim, w gminie Sidra.
W latach 1975–1998 kolonia administracyjnie należała do województwa białostockiego.

</doc>
<doc id="916422" url="https://pl.wikipedia.org/wiki?curid=916422" title="Majewo (województwo podlaskie)">
Majewo (województwo podlaskie)

Majewo – kolonia w Polsce położona w województwie podlaskim, w powiecie sokólskim, w gminie Sidra.
W latach 1954-1971 wieś należała i była siedzibą władz gromady Majewo, w latach 60. siedzibę przeniesiono do Majewa Kościelnego, po jej zniesieniu w gromadzie Sidra. W latach 1975–1998 miejscowość administracyjnie należała do województwa białostockiego.

</doc>
<doc id="916424" url="https://pl.wikipedia.org/wiki?curid=916424" title="Koras">
Koras

Koras, właściwie Marcin Grzegorz Korczak (ur. 25 sierpnia 1978) – polski raper i producent muzyczny. Członek grup muzycznych ZIP Skład, Zipera, oraz Pokój z Widokiem na Wojnę.
Karierę rozpoczął wraz z Fu w zespole Ko1fu. Pierwszy album, "Chleb powszedni", wydał wraz z ZIP Składem we wrześniu 1999. razem z Ziperą wydał dwie płyty. Debiutancka piosenka zespołu Pokój z Widokiem na Wojnę (tworzy go wraz z Jurasem), znajduje się na kompilacji "Mixtape Prosto" wydanej przez DJ Deszczu Strugi.

</doc>
<doc id="916426" url="https://pl.wikipedia.org/wiki?curid=916426" title="Ośrodek Brocka">
Ośrodek Brocka



</doc>
<doc id="916433" url="https://pl.wikipedia.org/wiki?curid=916433" title="Wólka (gmina Sidra)">
Wólka (gmina Sidra)

Wólka – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Częstochowskiej i św. Kazimierza w Majewie.

</doc>
<doc id="916437" url="https://pl.wikipedia.org/wiki?curid=916437" title="Zacisze (powiat sokólski)">
Zacisze (powiat sokólski)

Zacisze – kolonia w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość administracyjnie należała do województwa białostockiego.

</doc>
<doc id="916438" url="https://pl.wikipedia.org/wiki?curid=916438" title="Okno optyczne">
Okno optyczne

Okno optyczne – przedział widma fal elektromagnetycznych, które są przepuszczane przez atmosferę ziemską.
Okno optyczne obejmuje fale o długościach od 300 do 1100 nm, a więc ultrafiolet (zatrzymywany częściowo przez warstwę ozonową), światło widzialne (jego zakres wynosi 380 – 770 nm), oraz bliską podczerwień (fale o długości powyżej 770 nm). Okno optyczne wraz z oknem radiowym, obejmującym zakres długości fal od ok. 1 cm do kilkunastu metrów, są jedynymi zakresami widma fal elektromagnetycznych, w których można efektywnie prowadzić obserwacje astronomiczne z powierzchni Ziemi.
Fale o długościach niemieszczących się w tych zakresach są przez atmosferę w większości pochłaniane lub (w wypadku długich fal radiowych) odbijają się od jonosfery.
Nazwa "okno optyczne" wynika z tego, że w jego zakresie długości fal funkcjonują używane w astronomii przyrządy optyczne (teleskopy).

</doc>
<doc id="916440" url="https://pl.wikipedia.org/wiki?curid=916440" title="Zelwa">
Zelwa



</doc>
<doc id="916448" url="https://pl.wikipedia.org/wiki?curid=916448" title="Moeller Pardubice">
Moeller Pardubice



</doc>
<doc id="916452" url="https://pl.wikipedia.org/wiki?curid=916452" title="Urząd Miasta Szczecin">
Urząd Miasta Szczecin

Urząd Miasta Szczecin – jednostka organizacyjna (urząd miejski) miasta Szczecina (również budynek).
Organizacja.
Powstał w wyniku ustawy z 22 listopada 1973 r. jako urząd, przy którego pomocy prezydent miasta wykonywał swoje zadania. Statut urzędu, określany przez prezydenta miasta, dzielił go na wydziały lub biura, komisje i kuratoria; ich liczba często się zmieniała i w 1974 r. wynosiła 15, w 1975 – 19, a od 1984 – 22. Pracą urzędu kierował prezydent osobiście oraz przy pomocy 3 wiceprezydentów.
Od 1990 Urząd Miasta jest urzędem pomocniczym Zarządu Miejskiego i Prezydenta Miasta do wykonywania spraw gminy, uchwał Rady Miasta, zadań powierzonych itp. Jego organizacyjne zasady działania określa regulamin uchwalony przez Radę Miasta. Kierownikiem urzędu jest prezydent miasta, który jest zwierzchnikiem służbowym pracowników urzędu. Urząd dzieli się na wydziały i biura (w 1998 było ich 35) i wraz ze swoimi wydziałami, wykonuje zadania przekazane i polecone przez Prezydenta Miasta, Zarząd Miasta i Radę Miejską.
Historia.
Gmach urzędu miasta został wybudowany z przeznaczeniem na siedzibę głównego urzędu administracyjnego Prowincji Pomorskiej (). Decyzję o konieczności budowy nowego gmachu podjął Sejm Prowincji Pomorskiej () 17 marca 1921 r. Od początku przewidywano tu realizację układu urbanistycznego, którego centrum miało stanowić kompleks budowli administracyjnych, powiązanych ciągiem widokowym z terenem parku od strony północnej i z zabudową miejską centrum od południa. Teren został zakupiony od radcy handlowego Martina Quistorpa i 31 maja 1923 wydano zezwolenie na budowę. Projektantem i wykonawcą budowli był dr inż. Georg Steinmetz. Rozpoczęcie budowy nastąpiło 5 czerwca 1924 r., a realizacja trwała do 1927 r., kiedy to nastąpiło uroczyste poświęcenie nowej siedziby sejmu Prowincji Pomorskiej. Już w 1924 r. powstał środkowy, główny budynek urzędu, w 1925 r. skrzydło wschodnie, rok później zachodnie, a w 1927 dobudowane zostały pozostałe obiekty do skrzydeł oraz wykończono pomieszczenia gospodarcze i wewnętrzny dziedziniec. W latach 1933–1945 siedzibę miały tutaj hitlerowskie władze NSDAP. W latach 1945–1950 – siedziba Zarządu Miejskiego i Miejskiej Rady Narodowej, 1950–1973 siedziba Prezydium Miejskiej Rady Narodowej, 1973–1990 siedziba Urzędu Miejskiego i Miejskiej Rady Narodowej, od 1990 siedziba Urzędu Miasta Szczecin.
Architektura i wyposażenie.
Budynki główne okalały czworoboczny dziedziniec, który był otwarty w kierunku alei prowadzącej do centrum. Od wschodniej strony znajdowały się dwa dziedzińce, jeden z nich zabudowany obszerną halą kas z górnym oświetleniem (dziś przeznaczoną do obsługi interesantów). W środku budynku mieściły się gabinety generalnego gubernatora, syndyka prowincji, dyrektora urzędu, kierowników działów technicznych oraz głównego kanclerza. Na poszczególne kondygnacje prowadziła reprezentacyjna dwubiegowa klatka schodowa. Na drugim piętrze w środkowej części umieszczona została biblioteka, która znajduje się tam do dzisiaj. Na parterze znajdowała się automatyczna centrala telefoniczna, a w piwnicach duża kuchnia, która obsługiwała m.in. uroczystości organizowane w lewym skrzydle, oraz kantyna dla urzędników. Skrzydło lewe nazywane było skrzydłem z wielkimi salami, bowiem były w nim główne sale posiedzeń i uroczystości urzędowych. Najładniejszą z nich, wyłożoną boazerią z drzewa orzechowego zajmowała do niedawna Filharmonia szczecińska. Na głównej ścianie sali znajdował się niegdyś barwny herb z piaskowca, wykonany przez rzeźbiarza H. Hosaeusa. W prawym skrzydle budynku znajdowały się głównie pomieszczenia biurowe i kasowe. Budynek zachował się do dziś w praktycznie niezmienionym stanie, a pomieszczenia pełnią funkcje zbliżone do pierwotnie przewidzianych.
Pierwotnie budynek pokryty był w całości zielonym tynkiem, co spowodowało, że w czasach niemieckich nazywano go Szpinakowym Pałacem (), a czasem Szpinakowym Domem (). Po II wojnie światowej nieodnawiana fasada wyblakła, przyjmując szaro-zielony odcień. 17 grudnia 1970 roku w godzinach wieczornych w czasie wydarzeń „Grudnia '70” tłum próbował zdobyć i podpalić Miejską Radę Narodową. Zniszczono środkowe, główne skrzydło budynku – wybito okna na parterze i pierwszym piętrze, podpalono znajdujące się tam pokoje. Długo jeszcze widoczne były ślady dymu nad oknami, dopiero podczas remontu tej części fasady zakryto je szarym tynkiem. Przywrócenie pierwotnego, zielonego koloru nastąpiło w czasie prac remontowych elewacji w latach 2012–2017, od tego też czasu zaczęła funkcjonować ponownie nieoficjalna nazwa związana z kolorem budynku, w tym okresie został też odrestaurowany kartusz z herbem dawnej Prowincji Pomorze a metalowy herb Szczecina zdjęto.

</doc>
<doc id="916454" url="https://pl.wikipedia.org/wiki?curid=916454" title="Andreas Achenbach">
Andreas Achenbach

Andreas Achenbach (ur. 29 września 1815 w Kassel, zm. 1 kwietnia 1910 w Düsseldorfie) – niemiecki malarz.
Życiorys.
Pochodził z rodziny malarskiej, (brat jego Oswald Achenbach (1827–1905) znany był z pejzaży włoskich). Głównymi jego tematami są morze, lasy i obrazki miejskie.

</doc>
<doc id="916455" url="https://pl.wikipedia.org/wiki?curid=916455" title="Zelwa (powiat sokólski)">
Zelwa (powiat sokólski)

Zelwa – osada w Polsce położona w województwie podlaskim, w powiecie sokólskim, w gminie Sidra.
W latach 1975–1998 miejscowość administracyjnie należała do województwa białostockiego.

</doc>
<doc id="916459" url="https://pl.wikipedia.org/wiki?curid=916459" title="Skawica">
Skawica



</doc>
<doc id="916460" url="https://pl.wikipedia.org/wiki?curid=916460" title="Admass">
Admass

Admass (ang. advertisement" + mass media") – termin wprowadzony w 1955 r. przez J. B. Priestleya na określenie społeczeństw powojennej Europy, współkształtowanych jego zdaniem przez reklamę i mass media. Uważał, że pęd ku konsumpcji oraz wszystkiemu, co najmniej poważne i najmniej trwałe pośród przedmiotów ludzkich pragnień, stanowi zagrożenie dla całej struktury społecznej. Terminem tym często posługują się krytycy roli reklamy w społeczeństwach zachodnich.

</doc>
<doc id="916465" url="https://pl.wikipedia.org/wiki?curid=916465" title="Procedura węzła wartowniczego">
Procedura węzła wartowniczego



</doc>
<doc id="916471" url="https://pl.wikipedia.org/wiki?curid=916471" title="Þröstur Þórhallsson">
Þröstur Þórhallsson

Þröstur Þórhallsson (ur. 19 marca 1969) – islandzki szachista, arcymistrz od 1996 roku.
Kariera szachowa.
W 1987 r. w Groningen podzielił VI miejsce w mistrzostwach Europy juniorów do 20 lat. Wielokrotnie reprezentował Islandię w turniejach drużynowych, m.in.: oraz .
Jest wielokrotnym medalistą mistrzostw Islandii: w tym złotym (2012) czterokrotnie srebrnym (1993, 2000, 2001, 2003) oraz trzykrotnie brązowym (1997, 2004, 2008).
Do jego sukcesów w turniejach międzynarodowych należą dzielone I miejsce w otwartym turnieju w Kopenhadze (1990), I-II m. w Hafnarfjörður (1995), I-II m. w Kopenhadze (1997, wraz z Erlingiem Mortensenem) oraz I-II m. w Wrexham (1998, wraz ze Stellanem Brynellem).
Najwyższy ranking w karierze osiągnął 1 lipca 1997 r., z wynikiem 2510 punktów zajmował wówczas 5. miejsce wśród islandzkich szachistów.

</doc>
<doc id="916472" url="https://pl.wikipedia.org/wiki?curid=916472" title="Throstur Thorhallsson">
Throstur Thorhallsson



</doc>
<doc id="916475" url="https://pl.wikipedia.org/wiki?curid=916475" title="Kotlina Henrykowska">
Kotlina Henrykowska

Kotlina Henrykowska – kotlina w południowo-zachodniej Polsce, na Śląsku, na Przedgórzu Sudeckim, stanowiąca część mezoregionu Wzgórz Niemczańsko-Strzelińskich, w województwie dolnośląskim.
Położenie.
Kotlina położone jest na wschód od Wzgórz Dobrzenieckich, w środkowo-południowej części Wzgórz Niemczańsko-Strzelińskich. Od wschodniej strony graniczy ze Wzgórzami Strzelińskimi, od południa ograniczona jest Wysoczyzną Ziębicką, a od północy częściowo graniczy ze Wzgórzami Lipowymi. Obszar Wzgórz objęty jest obszarem chronionego krajobrazu.

</doc>
<doc id="916477" url="https://pl.wikipedia.org/wiki?curid=916477" title="John Boynton Priestley">
John Boynton Priestley

John Boynton Priestley (JB Priestley, J. B. Priestley), (ur. 13 września 1894 w Bradford, zm. 13 sierpnia 1984 w Stratford-upon-Avon) – angielski pisarz.
Życiorys.
Wykształcenie odebrał w Trinity Hall na Uniwersytecie Cambridge (Bachelor of Arts: 1919-21, Master of Arts: 1921). W lipcu 1953 ożenił się z Jacquettą Hawkes, pisarką i archeologiem.

</doc>
<doc id="916478" url="https://pl.wikipedia.org/wiki?curid=916478" title="Dája Bedáňová">
Dája Bedáňová

Daja Bedanova (ur. 9 marca 1983 w Ostrawie) – czeska tenisistka, zwyciężczyni wielkoszlemowych turniejów juniorskich w Wimbledonie i US Open w grze podwójnej z 1999 roku.
W swojej karierze wygrała jeden turniej z cyklu WTA w grze pojedynczej i jeden w grze podwójnej. Na swoim koncie ma także wygrany jeden turniej w grze pojedynczej i dwa w grze podwójnej rangi ITF.
W latach 1999–2000 oraz w 2003 roku reprezentowała swój kraj w rozgrywkach Pucharu Federacji.
Od 1 kwietnia 2010 jest żoną czeskiego tenisisty Jana Hájka.

</doc>
<doc id="916482" url="https://pl.wikipedia.org/wiki?curid=916482" title="Spersonalizowana Strona Domowa Google">
Spersonalizowana Strona Domowa Google



</doc>
<doc id="916485" url="https://pl.wikipedia.org/wiki?curid=916485" title="Herb Reszla">
Herb Reszla

Herb Reszla – jeden z symboli miasta Reszel i gminy Reszel w postaci herbu.
Wygląd i symbolika.
Herb przedstawia niedźwiedzia barwy brunatnej, wspinającego się po srebrnej lasce biskupiej (pastorale) ze złotą głowicą. Pole herbowe wypełnia wzór złożony z powtarzających się motywów stylizowanych żołędzi, zgrupowanych po cztery i ułożonych w grupy o kształcie liter „X”, na ciemnozielonym tle.
Historia.
Wersja z 2001 roku jest zmodyfikowanym graficznie wariantem herbu używanego od XIV wieku, we wcześniejszych niedźwiedź barwy czarnej wraz z pastorałem umieszczony był na białym tle. Użycie w herbie pastorału ma symbolizować związek z kapitułą warmińską, do której przynależał Reszel i która dokonała lokacji miasta.

</doc>
<doc id="916488" url="https://pl.wikipedia.org/wiki?curid=916488" title="Ojnomaos z Gadary">
Ojnomaos z Gadary

Ojnomaos z Gadary – cynicki filozof rzymski z II wieku n.e. Należał do nurtu radykalizmu kontestującego. Krytykował wyrocznie negując możliwość proroctw i przepowiadania. Twierdził, że bogowie nie zajmują się ludźmi. Krytykował stoików i ich teorie fatum.

</doc>
<doc id="916490" url="https://pl.wikipedia.org/wiki?curid=916490" title="Podział administracyjny Gabonu">
Podział administracyjny Gabonu

Gabon podzielony jest administracyjnie na 9 prowincji i na 37 departamentów.
Departamenty Gabonu.
Poszczególne Prowincje są podzielone na następujące departamenty:
Prowincja Estuaire
Prowincja Górne Ogowe
Prowincja Środkowe Ogowe
Prowincja Ngounié

</doc>
<doc id="916493" url="https://pl.wikipedia.org/wiki?curid=916493" title="Metody otrzymywania soli">
Metody otrzymywania soli



</doc>
<doc id="916498" url="https://pl.wikipedia.org/wiki?curid=916498" title="Demonaks">
Demonaks

Demonaks (gr. "Δημώναξ") – rzymski filozof cynicki z nurtu radykalizmu kontestującego. Żył w I - II wieku n.e. Studiował dokładnie myśli innych filozofów, co jest wyjątkowe wśród cyników. Uważał, że szczęście polega na wolności. Za wolnego uważał człowieka, który niczego się nie boi ani niczego nie oczekuje. Z szacunkiem odnosił się do trudu i ćwiczenia, gloryfikował autarkię (poleganie na samym sobie, samowystarczalność). Przyjął filantropijny czynnik cynizmu.

</doc>
<doc id="916500" url="https://pl.wikipedia.org/wiki?curid=916500" title="Sajanogorsk">
Sajanogorsk

Sajanogorsk () – miasto w Federacji Rosyjskiej w Republice Chakasji. Miasto leży na terenie rejonu biejskiego, lecz nie wchodzi w jego skład i administracyjnie stanowi miasto wydzielone. Położone jest na lewym brzegu Jeniseju. Założone w 1975 roku na miejscu istniejącej od 1830 roku wsi Oznaczennoje ("Означенное") w związku z budową Sajańsko-Szuszeńskiej Elektrowni Wodnej. Miasto narażone jest na zanieczyszczenia w związku z produkcją aluminium.
Nauka i oświata.
W mieście znajduje się filia Chakaskiego Uniwersytetu Państwowego.

</doc>
<doc id="916503" url="https://pl.wikipedia.org/wiki?curid=916503" title="Peregrinos Proteus">
Peregrinos Proteus

Peregrinos Proteus (ur. na początku II wieku w Parium, zm. w 165 lub 167 w Harpinie) – filozof okresu rzymskiego, początkowo związany z chrześcijaństwem, później z cynicyzmem. Zmarł przez samospalenie.
Poglądy i źródła.
Wiadomości o życiu i poglądach Peregrinosa są nieliczne i niepewne. Łączył on elementy wczesnego chrześcijaństwa, filozofii cynickiej, późnorzymskiego mistycyzmu oraz wpływy starożytnej filozofii indyjskiej.
Najważniejsze informacje o nim pochodzą od Lukiana z Samosat, który opisał go w jednym ze swoich dialogów: "O zgonie Peregrinosa" (). Ponieważ jest to przekaz bardzo negatywny (dialog uznawany jest za paszkwil), a ponadto Lukian był bardzo krytyczny wobec chrześcijaństwa i cynizmu, wyłaniający się z nich obraz Peregrinosa jest niepewny. Krótkie wzmianki na jego temat znajdują się także u Gelliusza, który go spotkał i na którym wywarł wrażenie „męża poważnego i stałego”, oraz u Flawiusza Filostrata i Ammiana Marcellina. O tym, że wbrew przekazowi Lukiana Peregrinos nie był zwykłym oszustem, świadczyć może także jego samobójcza śmierć i liczni uczniowie.
Życie.
Początkowe lata życia Peregrinos spędził na wybrzeżu Propontydy. Sam nadał sobie przydomek "Proteus". Padło na niego podejrzenie, że zabił ojca (Lukian podaje, że go udusił) i Peregrinos został wygnany. Udał się do Palestyny, gdzie zetknął się z chrześcijanami. Prawdopodobnie przyjął chrześcijaństwo. Wiadomo, że napisał wiele tekstów poświęconych tej doktrynie (nie zachowały się). Został za to uwięziony, przez co jego sława i znaczenie wśród chrześcijan wzrosła. Lukian opisuje jego konwersję jako fałszywą, kierowaną chęcią sławy i zdobycia wsparcia wśród wyznawców. Lukian wielokrotnie określa Peregrinosa jako opętanego i szalonego, kierowanego żądzą popularności.
Peregrinos został uwolniony przez namiestnika Syrii i powrócił do Propontydy. Aby uniknąć procesu o ojcobójstwo, zrzekł się swojego majątku na rzecz miasta. Występować miał wtedy w stroju cynika: długie włosy, poszarpane ubranie, podróżna torba i kij, a lud miał go uznać za cynickiego filozofa. Rozpoczął życie włóczącego i żebrającego mędrca, starając się jednak odzyskać majątek. Nadal popierany był też przez chrześcijan, którzy jednak z czasem zaczęli się od niego odsuwać.
Gdy wysiłki odzyskania majątku spełzły na niczym, Peregrinos udał się do Egiptu, do cynika Agatobulosa. Lukian podaje, że uczynił to, by się wprawić w publicznej masturbacji. Publiczne oddawanie się masturbacji było przejawem cynickiej cnoty: "anaidei", czyli odrzucenia norm moralnych i obyczajowych, uznawanych za konwencje i rzeczy moralnie obojętne i co łączone było u niego z ze skrajnym zaniedbaniem potrzeb cielesnych ("askesis").
Udał się do Italii, skąd go wydalono, a następnie do Grecji. W obu prowincjach spotkał się z represjami, z powodu obelg, które rzucał na cesarza, filozofów i ludzi cenionych. Jego zwolennicy wskazywali natomiast, że praktykował on cynicką cnotę parezji: bezpośredniego i odważnego wypowiadania się. W końcu zdecydował się popełnić samobójstwo poprzez samospalenie podczas igrzysk olimpijskich, w Harpinie, niedaleko Olimpii.
Zdaniem Lukiana wynikało to z jego próżności i chęci zapewnienia sobie pamięci potomnych. Być może jednak, Peregrinos chciał w ten sposób okazać cnotę "apatii" – pogardy wobec śmierci i nieczułości na cierpienie. Współcześni historycy wskazują tu na związki myślenia cynickiego z filozofami indyjskimi.
Lukian (który mógł być świadkiem samospalenia) przekazał ostatnie słowa Peregrinosa:

</doc>
<doc id="916506" url="https://pl.wikipedia.org/wiki?curid=916506" title="Kościół Chrystusa Dobrego Pasterza w Poznaniu">
Kościół Chrystusa Dobrego Pasterza w Poznaniu

Kościół Chrystusa Dobrego Pasterza znajduje się przy ul. Nowina na poznańskich Ogrodach.
Historia.
Historia kościoła sięga 1961 roku, gdy na Cmentarzu Jeżyckim zaprzestano pochówków. Wówczas, w związku z rozległością parafii św. Floriana, w znajdującej się na terenie nekropoli kaplicy św. Barbary zaczęto odprawiać nabożeństwa i msze dla mieszkańców Ogrodów. Nową parafię erygowano w 1981 roku, zaś kościół wybudowano w latach 1982-1988 według projektu Jana Kopydłowskiego. Świątynię konsekrowano w 1991 roku.
Architektura.
Jest to budowla na planie kwadratu przykryta dachem namiotowym. Ściana południowa pełni rolę części prezbiterialnej. W jej centralnej części, w niszy, znajduje się figura Chrystusa Dobrego Pasterza dłuta Jacka Nowaka wykonana w 2000 roku. We wnęce na ścianie zachodniej znajduje się nisza z obrazem "Zesłanie Ducha Świętego", zaś w północno-zachodnim narożniku kaplica z dużym krucyfiksem. Na ścianach z trzech stron znajdują się empory.

</doc>
<doc id="916510" url="https://pl.wikipedia.org/wiki?curid=916510" title="Balthasar Neumann">
Balthasar Neumann

Johann Balthasar Neumann (ur. przed 30 stycznia 1687 (data chrztu) w Chebie, zm. 19 sierpnia 1753 w Würzburgu) – niemiecki budowniczy i inżynier wojskowy, jeden z głównych architektów baroku i rokoko w Niemczech. 
Najsłynniejsze dzieła: rezydencja w Würzburgu, pałace w Bruchsal i Werneck, kościół pielgrzymkowy Czternastu Świętych Wspomożycieli koło Bad Staffelstein, kościoły w Neresheim i w Schöntal. 
Życiorys.
Johann Balthasar Neumann pochodził z rodziny sukienników. W 1700 rozpoczął naukę odlewnictwa u swojego ojca chrzestnego, Balthasara Platzera, w Chebie. Na początku XVIII w. przeszedł do pracowni Sebalda Kocha w Würzburgu, gdzie otrzymał świadectwo ukończenia terminu jako rusznikarz. 
W 1712 wstąpił jako szeregowiec do würzburskiej artylerii, co otworzyło mu drogę do studiów inżynieryjnych. Neumann wyspecjalizował się w sztuce budowy fortyfikacji. 
Od 1714 był w służbie würzburskiej kapituły katedralnej. W latach 1717–1718 przebywał z wojskami würzburskimi w Austrii i na Węgrzech, gdzie prawdopodobnie brał udział w budowaniu umocnień Belgradu. W Wiedniu zapoznał się z barokowymi dziełami Johanna Bernharda Fischera von Erlacha oraz Johanna Lucasa von Hildebrandta. Podróż do Mediolanu umożliwiła mu zapoznanie się z pracami Guarino Guarinis, co prawdopodobnie miało wpływ na jego późniejszy sposób wykorzystania przestrzeni. Neumann pracował pod kierunkiem budowniczych Andreasa Müllera oraz Josepha Gresinga. 
W 1719 książę biskup Johann Philipp Franz von Schönborn powołał młodego Neumanna na głównego budowniczego rezydencji w Würzburgu. Powołanie to Neumann zawdzięczał w dużej mierze księciu Moguncji Lotharowi Franzowi von Schönbornowi, który już w 1715 zwrócił uwagę na talent młodego architekta.
W czasie prac nad rezydencją Neumann współpracował z doświadczonymi architektami Maximilianem von Welschem, braćmi von Erthal oraz Ritterem von Gronesteyn, którzy zapoznali go z francuskimi pracami wczesnego klasycyzmu.
W związku z budową rezydencji Neumann udał się na studia do Paryża. Podróż wiodła przez Mannheim, Bruchsal, Strasburg i Nancy. We Francji Neumann nawiązał kontakt z Robertem de Cotte, pierwszym budowniczym króla francuskiego. Z Germainem Boffrandem, innym wielkim architektem Paryża, Neumann rozwinął swoje pomysły na budowę ogromnych klatek schodowych.
W 1724 Neumann awansował na stopień majora. Poprzez małżeństwo z Marią Ewą Engelbertą Schild, córką tajnego radcy Franza Ignaza Schilda, zdobył dostęp do wpływowych osobistości miasta i biskupstwa.
W 1729 został podpułkownikiem oraz zastąpił Maximiliana von Welscha na stanowisku głównego budowniczego w Bambergu, drugim biskupstwie nowego würzburskiego księcia biskupa Friedricha Karla von Schönborn.
W 1731 otrzymał specjalnie dla niego przygotowaną katedrę budownictwa cywilnego i militarnego na uniwersytecie w Würzuburgu. W 1741 został pułkownikiem, osiągając tym samym najwyższy stopień wojskowy możliwy dla niego do osiągnięcia.
Wskutek polityki Schönbornów, obsadzających wszystkie okoliczne biskupstwa członkami rodziny Schönbornów, wpływy Neumanna sięgnęły Spiry, Konstancji i Trewiru. Nawet koloński książę arcybiskup Klemens August Wittelsbach (1700–1761) zlecał mu prace.
Od 1723 Neumann był członkiem biskupiej komisji budowlanej, której przewodniczył od 1725. Jako główny budowniczy katedry osiągnął znaczącą pozycję w zakresie architektury i budownictwa w Würzburgu. Jego pozycją nie zachwiała nawet krótka utrata urzędu głównego budowniczego na rzecz Anselma Franza von Ingelheima.
Ponadto Neumann odnosił sukcesy jako niezależny przedsiębiorca. Był właścicielem huty szkła w Schleichach (obecnie Fabrikschleichach, gmina Rauhenebrach) oraz szlifierni szkła w Würzburgu. Produkował nie tylko na potrzeby własnych projektów, ale też i na eksport.
Pod koniec życia, na zlecenie cesarza Franciszka I Lotaryńskiego Neumann naszkicował plany nowej klatki schodowej dla wiedeńskiego Hofburga. Uważa się, że jest to jedna z najwspanialszych barokowych klatek schodowych na świecie, podobnie jak projekty dla rezydencji w Stuttgarcie (1747–1749), Karlsruhe (1750–1751) czy Schwetzingen (1752).
Neumann zmarł w Würzburgu jako pułkownik artylerii i główny budowniczy biskupów würzburskich.

</doc>
<doc id="916514" url="https://pl.wikipedia.org/wiki?curid=916514" title="Departament (Gabon)">
Departament (Gabon)

Departament – jednostka podziału administracyjnego Gabonu. Poszczególne Prowincje są podzielone na następujące departamenty (w nawiasach stolica departamentu):

</doc>
<doc id="916519" url="https://pl.wikipedia.org/wiki?curid=916519" title="Kajetan Suffczyński">
Kajetan Suffczyński

Kajetan Suffczyński herbu Szeliga, pseud. Bodzantowicz (ur. 1807 w Łańcuchowie, zm. 7 stycznia 1873 w Łuczycach) – polski powieściopisarz.
Walczył w powstaniu listopadowym. Do roku 1860 przebywał w Królestwie, następnie przeprowadził się do Galicji.
Jego twórczość literacka to w większości gawędy szlacheckie, opowiadania, powieści tradycyjne. Debiutował w 1851 r. ogłaszając w Lipsku parafrazę "Przedświtu" Zygmunta Krasińskiego "Moje sny. Pieśń napisana przez ***". Publikował opowiadania i gawędy w "Gazecie Toruńskiej" (1867-1868), "Przeglądzie Polskim" (1868-1870), "Dzienniku Literackim" (1868).

</doc>
<doc id="916520" url="https://pl.wikipedia.org/wiki?curid=916520" title="Chorągwie kopijnicze">
Chorągwie kopijnicze

Chorągwie kopijnicze – w wojsku polskim XV-XVI wieku jeden z dwóch obok chorągwi strzelczych rodzajów jazdy.
Chorągwie kopijnicze składały się z ciężkozbrojnych kopijników, uzbrojonych w zbroje, kopie i miecze oraz z lekkozbrojnych strzelców. Czy chorągiew była kopijnicza, czy też strzelcza decydował stosunek tych dwóch rodzajów jazdy. W chorągwi kopijniczej na jednego kopijnika przypadało dwóch strzelców.

</doc>
<doc id="916521" url="https://pl.wikipedia.org/wiki?curid=916521" title="Atomiści">
Atomiści



</doc>
<doc id="916533" url="https://pl.wikipedia.org/wiki?curid=916533" title="María José Martínez Sánchez">
María José Martínez Sánchez

María José Martínez Sánchez (ur. 12 sierpnia 1982 w Yecla) – hiszpańska tenisistka, specjalistka gry podwójnej. Jedna z najstarszych zwyciężczyń deblowych turniejów WTA w historii.
Kariera tenisowa.
Zwyciężczyni 21 turniejów WTA w deblu (4 z w parze z Anabel Mediną Garrigues, 10 z Nurią Llagosterą Vives, 2 z Andreją Klepač i po jednym z Liezel Huber, Gabrielą Dabrowski, Lourdes Domínguez Lino, Sarą Sorribes Tormo oraz z Dariją Jurak), a także pięciu turniejów w grze pojedynczej. Najwyższe miejsce w rankingu deblowym – 5, osiągnęła na zakończenie najlepszego sezonu, w dniu 2 listopada 2009 roku. Wówczas wspólnie z Nurią Llagosterą Vives wygrała 7 turniejów WTA, w tym Premier 5 w Toronto, Premier w New Haven i Mistrzostwa kończące sezon.
W styczniu 2010, wraz z Tommym Robredo, wygrała Puchar Hopmana.

</doc>
<doc id="916535" url="https://pl.wikipedia.org/wiki?curid=916535" title="Dobry Pasterz">
Dobry Pasterz

Dobry Pasterz – tytuł Jezusa Chrystusa, odwołujący się do starotestamentowych obrazów króla bądź Boga jako pasterzy ludu i do określania Jezusa jako pasterza w Nowym Testamencie.
W ikonografii chrześcijańskiej "Dobry Pasterz" jest jednym z najstarszych przedstawień Jezusa Chrystusa.
Początkowo Dobrego Pasterza ukazywano jako młodzieńca bez brody niosącego owcę na ramionach. Przedstawienie to nawiązuje do znanych ze sztuki klasycznej wyobrażeń Hermesa.
Z czasem postać Chrystusa otrzymała dzisiejszą twarz z brodą. Dodano również atrybuty: płaszcz, laskę, torbę, niekiedy również flet i naczynie z mlekiem. Z pierwotnego przedstawienia poza owcą lub owcami pozostała również tunika bez rękawów.
W Kościele katolickim IV niedziela wielkanocna (w nadzwyczajnej formie rytu rzymskiego II niedziela po Wielkanocy) obchodzona jest jako Niedziela Dobrego Pasterza – dzień szczególnej modlitwy o powołania.

</doc>
<doc id="916540" url="https://pl.wikipedia.org/wiki?curid=916540" title="Stanisław Gorczyca (profesor)">
Stanisław Gorczyca (profesor)

Stanisław Gorczyca (ur. 10 czerwca 1925 w Przeciszowie, zm. 2000 w Krakowie) - profesor doktor habilitowany, pracownik AGH w Krakowie, dr honoris causa tej uczelni z 1994 roku. Pionier transmisyjnej mikroskopii elektronowej w Polsce, wieloletni prorektor AGH.
Życiorys.
W 1950 roku ukończył studia na Akademii Górniczo-Hutniczej w Krakowie. W tym samym roku został zatrudniony na tej uczelni na stanowisku starszego asystenta. W 1959 obronił pracę doktorską, w 1967 uzyskał stopień naukowy doktora habilitowanego. W 1973 został profesorem nadzwyczajnym, a w 1979 profesorem zwyczajnym. Był członkiem Komitetu Metalurgii oraz Komitetu Nauki o Materiałach w Wydziale IV Polskiej Akademii Nauk. Pełnił funkcję konsultanta Huty Bankowej, Huty Batory, Huty im. T. Sendzimira. 
Uczestniczył w antykomunistycznych protestach studenckich w Krakowie w maju 1946. Należał do NSZZ "Solidarność". W latach 1991-1994 był członkiem Unii Demokratycznej, a następnie Unii Wolności. 
W 1998 prof. Stanisław Gorczyca otrzymał Nagrodę im. Tadeusza Sendzimira za osiągnięcia w dziedzinie badań metalurgicznych i nauk o materiałach. W ciągu swojej kariery naukowo-dydaktycznej wypromował 19 dysertacji doktorskich, a 62 recenzował.

</doc>
<doc id="916544" url="https://pl.wikipedia.org/wiki?curid=916544" title="21 Pułk Lotnictwa Rozpoznania Taktycznego">
21 Pułk Lotnictwa Rozpoznania Taktycznego

21 Pułk Lotnictwa Rozpoznania Taktycznego – oddział lotnictwa Wojska Polskiego istniejący w latach 1951–1986.
Historia.
Na podstawie rozkazu Nr 0036/Org. MON z dnia 7 kwietnia 1951 roku przystąpiono do formowania 21 Pułku Lotnictwa Zwiadowczego (Jednostki Wojskowej Nr 1295). Pułk organizowano na lotnisku Ławica w Poznaniu, na bazie Eskadry Lotnictwa Zwiadowczego. W maju 1954 roku pułk został przebazowany na lotnisko Bielice k. Sochaczewa.
Na podstawie rozkazu Nr 0310/Org. szefa SG WP z dnia 18 grudnia 1954 roku jednostka została przemianowana na 21 Pułk Lotnictwa Rozpoznawczego. Rok później ponownie zmieniono nazwę na 21 Samodzielny Pułk Lotnictwa Rozpoznawczego.
W 1957 roku pułk podporządkowano dowódcy Lotnictwa Operacyjnego. Tym samym stał się on jednostką wchodzącą w skład 3 Armii Lotniczej, jaką w Siłach Zbrojnych PRL powoływano na wypadek wojny.
W 1959 roku pułk otrzymał sztandar ufundowany przez Radę Państwa.
Z dniem 13 kwietnia 1963 roku jednostkę przeformowano na nowy etat i zmieniono nazwę na 21 Pułk Lotnictwa Rozpoznania Taktycznego. W kwietniu 1968 roku po raz kolejny jednostka została przeformowana na nowy etat i przemianowana na 21 Pułk Lotnictwa Rozpoznania Taktycznego i Artyleryjskiego. W styczniu 1969 roku pułk został przebazowany na lotnisko Powidz. W 1982 roku jednostkę po raz ostatni przeformowano i przemianowano na 21 Pułk Lotnictwa Myśliwsko-Bombowego.
Na podstawie zarządzenia Nr 017/Org. dowódcy Wojsk Lotniczych z dnia 3 października 1986 roku pułk został rozformowany w terminie do 31 grudnia 1986 roku Na bazie pułku sformowano 3 eskadrę 7 Pułku Lotnictwa Bombowo-Rozpoznawczego.
Żołnierze pułku.
Dowódcy pułku:
Oficerowie pułku:

</doc>
<doc id="916547" url="https://pl.wikipedia.org/wiki?curid=916547" title="Muzoniusz Rufus">
Muzoniusz Rufus

Muzoniusz Rufus – rzymski filozof neostoicki urodzony około 30 roku n.e. Pozostawał pod wpływem filozofii cynickiej. Był mocno skupiony na praktyce, ograniczał teoretyczne rozważania. Uważał, że filozofia jest naprawdę użyteczna jedynie w takiej mierze, w jakiej potrafi przejawić się w praktyce.
Filozofia.
Twierdził, że urzeczywistnia się filozofię przez ćwiczenie (askesis).
Należy nie tylko przyjąć teorię, ale ćwiczyć się w praktyce, bo tak jedynie można osiągnąć, zdobyć cnotę. Ćwiczenie polega na pokazaniu co jest dobre, a co jest prawdziwym złem oraz na umiejętności podążania za dobrem a unikania zła.
Gloryfikował trud jako wielką wartość moralną, twierdząc, że kto nie chce się trudzić, by zdobyć cnotę, nie jest jej godny.
Uważał, że odpowiednim dla filozofa sposobem na zdobywanie środków do życia jest rolnictwo, co pozwala praktykować trud poprzez ciągłe ćwiczenie. Wychwalał instytucję małżeńską. Głosił ideę przebaczenia i naśladowania boga.

</doc>
<doc id="916549" url="https://pl.wikipedia.org/wiki?curid=916549" title="Zofia Helena Beatrycze Francuska">
Zofia Helena Beatrycze Francuska

Zofia Helena Beatrycze Burbon, fr. "Sophie Hélène Béatrix de France" (ur. 9 lipca 1786, zm. 19 czerwca 1787) – młodsza córka i zarazem najmłodsze dziecko króla Francji, Ludwika XVI, i królowej Marii Antoniny. Jej starszym rodzeństwem byli: Maria Teresa Charlotta, "Madame Royale", Ludwik Józef, delfin Francji, i Ludwik Karol, książę Normandii.
Została nazwana na cześć jednej z ciotek jej ojca, Madame Zofii, która zmarła na puchlinę cztery lata wcześniej. Wrogowie Marii Antoniny twierdzili, że ojcem Zofii Heleny był hrabia Axel Fersen. Prawdopodobnie urodziła się jako wcześniak i dlatego była bardzo słaba. Inna wersja mówi, że dziewczynka urodziła się zdeformowana, ponieważ jej matka w trakcie ciąży nosiła gorset. Dziewczynka zmarła w czasie, kiedy jej najstarszy brat również zaczął podupadać na zdrowiu.

</doc>
<doc id="916550" url="https://pl.wikipedia.org/wiki?curid=916550" title="Nervus olfactorius">
Nervus olfactorius



</doc>
<doc id="916551" url="https://pl.wikipedia.org/wiki?curid=916551" title="K700i">
K700i



</doc>
<doc id="916554" url="https://pl.wikipedia.org/wiki?curid=916554" title="Lothar Matthaus">
Lothar Matthaus



</doc>
<doc id="916555" url="https://pl.wikipedia.org/wiki?curid=916555" title="Epagneul bleu de Picardie">
Epagneul bleu de Picardie



</doc>
<doc id="916584" url="https://pl.wikipedia.org/wiki?curid=916584" title="Kathleen Le Messurier">
Kathleen Le Messurier

Kathleen Le Messurier – australijska tenisistka.
W roku 1932, kiedy w turnieju Australian Open udział brali jedynie reprezentanci Australii, osiągnęła finał, przegrywając z Coral Buttsworth 7:9, 4:6. Nigdy więcej nie miała szansy wygrać tego turnieju. Czterokrotnie docierała do finałów konkurencji gry podwójnej z różnymi partnerkami, za każdym razem jednak przegrywała. Finałowymi pogromczyniami Messurier i jej deblowych koleżanek były w większości przypadków czołowe tenisistki krajowe, które święciły triumfy na kortach mistrzostw Australazji w pierwszych latach rozgrywania turnieju. Należą do nich Daphne Akhurst Cozens, Esna Boyd, Sylvia Lance Harper, Coral Buttsworth oraz Marjorie Cox Crawford.

</doc>
<doc id="916587" url="https://pl.wikipedia.org/wiki?curid=916587" title="NHL (1927/1928)">
NHL (1927/1928)

Sezon NHL 1927-1928 był jedenastym sezonem ligi NHL. Dziesięć zespołów rozegrało po 44 mecze w sezonie zasadniczym. Puchar Stanleya zdobył zespół New York Rangers.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach
Playoffs.
Finały dywizji.
 

</doc>
<doc id="916592" url="https://pl.wikipedia.org/wiki?curid=916592" title="Urban Trad">
Urban Trad

Urban Trad – belgijski zespół muzyczny grający muzykę folkową, założony w 2000 przez Yvesa Barbieuxa. Zdobywca drugiego miejsca dla Belgii w finale 48. Konkursu Piosenki Eurowizji (2003).
Historia.
W 2000 zespół wydał debiutancki album studyjny, zatytułowany "One-o-Four", nagrany przy współpracy ze znanymi muzykami belgijskiej i międzynarodowej sceny folkowej. Po sukcesie trasy promocyjnej zgłosili się do belgijskiego nadawcy publicznego RTBF z chęcią reprezentowania kraju w 48. Konkursie Piosenki Eurowizji. Z piosenką „Sanomi”, nagraną w języku sztucznym, zostali wybrani wewnętrznie na reprezentantów Belgii w konkursie organizowanym w Rydze. 24 maja wystąpili w finale konkursu i zajęli w nim drugie miejsce z dwoma punktami straty do laureatki, Sertab Erener z Turcji. Przed rozpoczęcie prób jedna z wokalistek, Soetkin Collier, została odsunięta z zespołu z powodu swoich nazistowskich poglądów. Pomimo wydania przez nią oświadczenia, w którym zaprzeczyła oskarżeniom, nie została dopuszczona do występu w finale Eurowizji. Po występie w konkursie wydali drugi album studyjny pt. "Kerua", który został sprzedany w ponad 30 tys. egzemplarzy w kraju, za co otrzymali status złotej płyty. Również w 2003 wydali trzeci album studyjny pt. "Sanomi", po czym odbyli europejską trasę koncertową.
W październiku 2004 wydali album pt. "Elem", zawierający materiał inspirowany nowoczesnymi brzmieniami. Wydawnictwo, promowane przez singiel „De l’air”, zostało wydane w kilku krajach w Europie. W 2007 nagrali i wydali album studyjny pt. "Erbalunga". W 2012 roku zawiesili wspólną działalność.
W międzyczasie, w 2005 Veronica Codesal, jedna z wokalistek grupy, wydała samodzielnie album studyjny pt. "Imaxes", który nagrała z zespołem Camaxe.

</doc>
<doc id="916594" url="https://pl.wikipedia.org/wiki?curid=916594" title="Grójec (Konin)">
Grójec (Konin)

Grójec – dzielnica Konina. Znajduje się w południowo-wschodniej części miasta. Słynie z malowniczej Doliny Warty. W Grójcu znajduje się osiedle domków jednorodzinnych. Nieopodal – na terenie gminy Kramsk – znajduje się malownicza Dolina Grójecka (część Kotliny Kolskiej), na której znajdują się liczne bagna i mokradła.
Do dzielnicy należy także osiedle Gąsawy znajdujące się w bezpośrednim sąsiedztwie z Wolą Podłężną.
Znajduje się tu prom na Warcie, który łączy Grójec i Wolę Podłężną z Ladorudzem.

</doc>
<doc id="916596" url="https://pl.wikipedia.org/wiki?curid=916596" title="Markt Bibart">
Markt Bibart

Markt Bibart – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Scheinfeld. Leży w Steigerwaldzie, około 15 km na północny zachód od Neustadt an der Aisch, nad rzeką Laimbach, przy drodze B8 i linii kolejowej Monachium - Würzburg - Frankfurt nad Menem/Hanower.
Dzielnice.
W skład gminy wchodzą następujące dzielnice: 
Polityka.
Rada gminy składa się z 12 członków:

</doc>
<doc id="916598" url="https://pl.wikipedia.org/wiki?curid=916598" title="Park Narodowy W du Niger">
Park Narodowy W du Niger



</doc>
<doc id="916600" url="https://pl.wikipedia.org/wiki?curid=916600" title="Owczarek australijski Kelpie">
Owczarek australijski Kelpie



</doc>
<doc id="916601" url="https://pl.wikipedia.org/wiki?curid=916601" title="Oberscheinfeld">
Oberscheinfeld

Oberscheinfeld – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Scheinfeld. Leży w Steigerwaldzie, około 20 km na północny zachód od Neustadt an der Aisch.
Dzielnice.
W skład gminy wchodzą następujące dzielnice: 
Polityka.
Rada gminy składa się z 12 członków:

</doc>
<doc id="916631" url="https://pl.wikipedia.org/wiki?curid=916631" title="Club Social, Cultural y Deportivo Blooming">
Club Social, Cultural y Deportivo Blooming



</doc>
<doc id="916632" url="https://pl.wikipedia.org/wiki?curid=916632" title="Boromo">
Boromo

Boromo – miasto w środkowej Burkinie Faso, stolica prowincji Balé w regionie Boucle du Mouhoun. Mieszka tu ok. 12 tys. osób.
Boromo położone jest przy drodze i linii kolejowej łączących dwa największe ośrodki kraju – Wagadugu i Bobo-Dioulasso. Miasto służy turystom jako baza wypadowa do położonego bardziej na południe Parku Narodowego Deux Balés.

</doc>
<doc id="916636" url="https://pl.wikipedia.org/wiki?curid=916636" title="Għaxaq">
Għaxaq

Għaxaq (malt. "Ħal Għaxaq", wym. /ħal a'ʃaʔ/) – jedna z jednostek administracyjnych na Malcie. Mieszka tutaj 4 722 osób.
Sport.
W miejscowości funkcjonuje klub piłkarski Ghaxaq F.C. Powstał w 1950 roku. Obecnie gra w "Maltese Second Division", trzeciej w hierarchii ligowej.
Handel.
W miejscowości znajduje się supermarket Lidl oraz szereg mniejszych sklepów.

</doc>
<doc id="916637" url="https://pl.wikipedia.org/wiki?curid=916637" title="Southern Nations, Nationalities, and People's Region">
Southern Nations, Nationalities, and People's Region



</doc>
<doc id="916641" url="https://pl.wikipedia.org/wiki?curid=916641" title="Wiener Börse">
Wiener Börse

Wiener Börse AG – giełda papierów wartościowych w Wiedniu.
Indeksy.
Na giełdzie wiedeńskiej jest notowanych szereg indeksów, między innymi indeksy wschodnioeuropejskie CEE, znane jako indeksy CECE.

</doc>
<doc id="916643" url="https://pl.wikipedia.org/wiki?curid=916643" title="Sugenheim">
Sugenheim

Sugenheim – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Scheinfeld. Leży w Steigerwaldzie, około 15 km na północny zachód od Neustadt an der Aisch, nad rzeką Ehebach.
Dzielnice.
W skład gminy wchodzą następujące dzielnice: 

</doc>
<doc id="916647" url="https://pl.wikipedia.org/wiki?curid=916647" title="Trałowce projektu 207">
Trałowce projektu 207

Trałowce projektu 207 – seria 17 polskich trałowców bazowych zbudowanych przez Stocznię Marynarki Wojennej w Gdyni dla polskiej Marynarki Wojennej.
Projekt.
W połowie lat 60. XX wieku Polska Marynarka Wojenna znacznie rozbudowywała siły przeciwminowe, które liczyły 56 okrętów 5 typów, w tym dwa typu kutrów trałowych. Wraz z końcem lat 60. w Dowództwie Marynarki Wojennej (DMW) zrodziła się koncepcja budowy nowego typu trałowca redowego. W tym celu podjęto i przeprowadzono wiele analiz technicznych tak, że w 1968 roku opracowano wstępne wymagania taktyczno-techniczne nowych okrętów, których kadłuby miały być drewniane. Wkrótce jednak zarzucono tę koncepcję i rozpoczęto szereg prac naukowo-badawczych z zakresu konstrukcji i technologii okrętów z laminatów poliestrowo-szklanych (LPS), wyposażenia trałowego, czy też minimalizacji pól fizycznych. Na początku 1970 roku w Biurze Projektowo-Konstrukcyjnym Stoczni Północnej im. Bohaterów Westerplatte w Gdańsku, rozpoczęto prace projektowe nad nową jednostką małomagnetycznego trałowca redowego. Rolę głównego konstruktora sprawował mgr inż. Roman Kraszewski, którego później zastąpił mgr inż. Janusz Jasiński. Z ramienia Szefostwa Budowy Okrętów DMW nadzór sprawował kmdr Kazimierz Perzanowski. W tym samym roku ukończono analizę taktyczno-techniczno-ekonomiczną okrętu, który otrzymał numer projektowy "207" i jawny kryptonim "Indyk". 
Jednostka prototypowa, nosząca oznaczenie "typ 207D" ORP „Gopło”, została zwodowana 16 kwietnia 1981 w Stoczni Marynarki Wojennej w Gdyni. Jednostkę wykorzystano w roli okrętu doświadczalnego przeznaczonego do testowania nowych typów stacji hydrolokacyjnych i trałów. Miejsce stacjonowania okrętu to Port Wojenny Gdynia-Oksywie. Kolejne jednostki serii, noszące oznaczenie "typ 207P", weszły do składu 12 Dywizjonu Trałowców 8 Flotylli Obrony Wybrzeża w Świnoujściu.
Okręty przeznaczone dla 13 Dywizjonu Trałowców 9 Flotylli Obrony Wybrzeża na Helu to zmodernizowana wersja jednostek "typu 207" która nosi oznaczenie "typ 207M". 
Obecnie wszystkie jednostki służą w 8 Flotylli Obrony Wybrzeża w 12. Wolińskim Dywizjonie Trałowców i 13. Dywizjonie Trałowców.
Opis.
Trałowiec bazowy projektu 207D (typu Gopło). Zbudowany w Stoczni Marynarki Wojennej w Gdyni. Stępkę pod jednostkę prototypową ORP Gopło położono w styczniu 1979 roku, zwodowano w kwietniu 1981 roku zaś do służby wcielono w lutym 1982 roku. Jest jednostką małomagnetyczną przeznaczoną do poszukiwania i niszczenia min kontaktowych i niekontaktowych. Ograniczenie pola magnetycznego osiągnięto głównie dzięki zastosowaniu w konstrukcji kadłuba i pokładówki laminatu poliestrowo-szklanego. Uzbrojony jest w:
Trałowce bazowe projektu 207P (typu Gardno). Zbudowane w Stocznia Marynarki Wojennej w Gdyni w latach 1983 - 1990. Są to jednostki małomagnetyczne przeznaczone do poszukiwania i niszczenia min kontaktowych i niekontaktowych. Ograniczenie pola magnetycznego osiągnięto głównie dzięki zastosowaniu w konstrukcji kadłuba i pokładówki laminatu poliestrowo-szklanego. Uzbrojone są w:
Trałowce bazowe projektu 207M (typu Mamry). Zbudowane w Stoczni Marynarki Wojennej w Gdyni w latach 1991 - 1994. Są to jednostki małomagnetyczne przeznaczone do poszukiwania i niszczenia min kontaktowych i niekontaktowych. Ograniczenie pola magnetycznego osiągnięto głównie dzięki zastosowaniu w konstrukcji kadłuba i pokładówki laminatu poliestrowo-szklanego. Trałowce projektu 207 M stanowią zmodernizowaną wersję okrętów 207 P (typu Gardno). Zastosowano na nich nowszej generacji wyposażenie hydrolokacyjne, trałowe i artyleryjskie. Uzbrojone są w:

</doc>
<doc id="916652" url="https://pl.wikipedia.org/wiki?curid=916652" title="Universidad de Los Andes FC">
Universidad de Los Andes FC

Unión Local Andina Fútbol Club (daw. Universidad de Los Andes Fútbol Club; skrót. ULA) – wenezuelski klub piłkarski z siedzibą w Méridzie, stolicy stanu Mérida.
Historia.
Klub założony został 29 lutego 1977 pod nazwą Universidad de Los Andes Mérida Fútbol Club. Przed sezonem 1998/99 klub przejął drużynę Atlético Zulia Fútbol Club pochodzącą z miasta Maracaibo - stolicy stanu Zulia.

</doc>
<doc id="916653" url="https://pl.wikipedia.org/wiki?curid=916653" title="Neuhof an der Zenn">
Neuhof an der Zenn

Neuhof an der Zenn, Neuhof a.d. Zenn – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, siedziba wspólnoty administracyjnej Neuhof an der Zenn. Leży około 15 km na południe od Neustadt an der Aisch, nad rzeką Zenn.
Dzielnice.
W skład gminy wchodzą następujące dzielnice: 
Polityka.
Rada gminy składa się z 14 członków:

</doc>
<doc id="916655" url="https://pl.wikipedia.org/wiki?curid=916655" title="Christiane Nüsslein-Volhard">
Christiane Nüsslein-Volhard

Christiane Nüsslein-Volhard (ur. 20 października 1942 w Magdeburgu) – niemiecka biolożka, laureatka Nagrody Nobla w dziedzinie fizjologii i medycyny, którą otrzymała w 1995 wraz z Erikiem Wieschausem i Edwardem B. Lewisem za badania nad genetyczną kontrolą rozwoju zarodka z wykorzystaniem muszki owocowej ("Drosophila melanogaster"). 
Christiane Nüsslein-Volhard i Eric Wieschaus przeprowadzili mutagenezę na dużą skalę, która umożliwiła identyfikację genów zaangażowanych w rozwój embrionalny "D. melanogaster". Zidentyfikowali geny, których mutacje powodowały zaburzenia segmentacji zarodka i podzielili je na trzy grupy:
Christiane Nüsslein-Volhard studiowała biologię i fizykę na Uniwersytecie Goethego we Frankfurcie nad Menem, a następnie przeniosła się na Uniwersytet w Tybindze, aby studiować biochemię. Badania związane z doktoratem prowadziła w Instytucie Maxa Plancka w Tybindze. Tam też otrzymała tytuł doktora. 
Staże podoktorskie odbyła w Biocentrum Uniwersytetu Bazylejskiego i na Uniwersytecie we Fryburgu. W latach 1978-1980 prowadziła swój pierwszy zespół badawczy w Europejskim Laboratorium Biologii Molekularnej (EMBL) w Heidelbergu. Następnie przeniosła się do Instytutu Maxa Plancka w Tybindze, któremu szefuje od 1985.
W 1994 Christiane Nüsslein-Volhard założyła fundację ("Christiane Nüsslein-Volhard Stiftung"), która pomaga młodym obiecującym badaczkom niemieckim mającym dzieci przez przyznawanie stypendiów na zapewnienie opieki nad dziećmi.

</doc>
<doc id="916658" url="https://pl.wikipedia.org/wiki?curid=916658" title="Maj 2007">
Maj 2007



</doc>
<doc id="916662" url="https://pl.wikipedia.org/wiki?curid=916662" title="Christiane Nuesslein-Volhard">
Christiane Nuesslein-Volhard



</doc>
<doc id="916663" url="https://pl.wikipedia.org/wiki?curid=916663" title="UP Aerospace">
UP Aerospace

UP Aerospace – amerykańskie przedsiębiorstwo astronautyczne. Jako pierwsze na świecie zaoferowało komercyjne loty suborbitalne (balistyczne), w których ładunek leci w kosmos, poza linię Kármána, i bezpiecznie wraca na ziemię. Oferta oparta na własnych rakietach sondażowych SpaceLoft i SpaceLoft XL skierowana jest do firm, wojska i placówek edukacyjnych.
Centrum biznesowe i inżynierskie firmy znajduje się w Highlands Ranch w stanie Kolorado.
Rakieta SpaceLoft XL, 28 kwietnia 2007, była pierwszą jaka wystartowała z komercyjnego kosmodromu Spaceport America.

</doc>
<doc id="916664" url="https://pl.wikipedia.org/wiki?curid=916664" title="Kociołek wietrzeniowy">
Kociołek wietrzeniowy

Kociołek wietrzeniowy, kociołek skalny – forma wietrzenia powierzchni skalnych, mająca postać kolistej lub wydłużonej misy długości od 0,5 do 1,5 m i głębokości do 1 m. Zdarzają się także wielkie formy długości ponad 10 m i głębokości ponad dwóch.
W Polsce bogactwo kociołków wietrzeniowych występuje na granitach karkonoskich (Góry Izerskie, Karkonosze, Kotlina Jeleniogórska i Rudawy Janowickie. Są one przeciętnie wielkości kilkunastu do kilkudziesięciu cm, rzadko więcej (do 1,5 m) i głębokości do 35 cm. Znane są też z piaskowców w Górach Stołowych i Beskidach. Ich regularny kształt był dawniej podstawą przypuszczeń, że są to formy wykonane przez człowieka jako miejsca składania ofiar kultowych, stąd nazywane misami ofiarnymi (po niemiecku "Opferkessel").
Maria Szłamacha, na podstawie prac terenowych prowadzonych na obszarze Karkonoszy, Kotliny Jeleniogórskiej i Gór Izerskich, wyjaśniała powstanie kociołków wietrzeniowych istnieniem kulistych lub owalnych szlir występujących w granicie, które różnią się od niego odpornością na wietrzenie. Wyjaśnia to występowanie kociołków na powierzchniach nachylonych i pionowych.
Henryk Chmal zasadniczą rolę przypisuje wietrzeniu fizycznemu, związanemu z zamarzaniem i rozmarzaniem wody (wietrzenie mrozowe) na płaskich lub prawie płaskich powierzchniach spękań. Występowanie kociołków na powierzchniach nachylonych i pionowych tłumaczy późniejszym przekrzywieniem bloków skalnych.

</doc>
<doc id="916672" url="https://pl.wikipedia.org/wiki?curid=916672" title="Trautskirchen">
Trautskirchen

Trautskirchen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Neuhof an der Zenn. Leży około 15 km na południe od Neustadt an der Aisch, nad rzeką Zenn.
Dzielnice.
W skład gminy wchodzą następujące dzielnice: 
Historia.
Pierwsze wzmianki o Trautskirchen pochodzą z 1074.
Polityka.
Rada gminy składa się z 12 członków:

</doc>
<doc id="916674" url="https://pl.wikipedia.org/wiki?curid=916674" title="Lucretia Garfield">
Lucretia Garfield

Lucretia Rudolph Garfield (ur. 19 kwietnia 1832 w Hiram, zm. 14 marca 1918 w Pasadenie) – żona prezydenta Stanów Zjednoczonych Jamesa Garfielda i w 1881 roku amerykańska pierwsza dama.
Życiorys.
Lucretia Rudolph urodziła się 19 kwietnia 1832 roku w Hiram, jako córka farmera Zebulona Rudolpha. Uczęszczała do szkoły Geauga Academy w hrabstwie Meigs, gdzie poznała swojego przyszłego męża Jamesa Garfielda. Kiedy studiowali w Hiram College Garfield zaczęli się spotykać, jednak nie zaręczyli się. Ich nieformalny związek trwał kilka lat, gdyż przyszły prezydent zwlekał z oświadczynami. Wpływ na podjęcie decyzji miał ojciec Lucretii, założyciel Hiram College, gdzie wykładał Garfield. Miał on nadzieję, że dzięki temu zostanie mianowany rektorem uczelni, co rzeczywiście nastąpiło w 1857 roku. Rok później odbył się ślub Garfielda i Rudolph.
Trzy lata po ślubie James wyruszył na front wojny secesyjnej, natomiast Lucretia mieszkała u rodziców. W 1863 Garfield został kongresmanem i często przebywał w Waszyngtonie i Nowym Jorku, natomiast jego żona pozostawała w domu. Po pewnym czasie przeprowadziła się wraz z dziećmi do stolicy. Choć interesowała się polityką, nie zabiegała o poparcie dla męża poprzez organizowanie wystawnych przyjęć. Popierała go w karierze politycznej i cieszyła się z faktu uzyskania nominacji prezydenckiej Partii Republikańskiej. Doradzała mu także w sprawie politycznych plotek i rozmów zakulisowych.
Po zaprzysiężeniu oboje zamieszkali w Białym Domu. Nowa pierwsza dama organizowała tam przyjęcia, włączając także spotkania tylko dla kobiet, dwa razy tygodniowo. Z czasem przywróciła też zwyczaj serwowania wina, pomimo że początkowo była temu przeciwna. Ponieważ nie służył jej klimat stolicy, w maju 1881 zachorowała na malarię. Miesiąc później przeniosła się wraz z dziećmi do Elberon. Gdy 2 lipca jej mąż został postrzelony przez Charlesa Guiteau, została przewieziona pociągiem do Waszyngtonu. 6 września oboje pojechali do Elborn, gdzie prezydent zmarł 13 dni później.
Po śmierci Jamesa, Lucretia przez pewien czas mieszkała w Cleveland. Pobierała rentę w wysokości 5 tysięcy dolarów, ufundowaną przez Kongres. Rzadko udzielała się publicznie; głównie przychodziła na spotkania organizacji kobiecych. Podróżowała także po Europie. Zmarła na zapalenie płuc 14 marca 1918 roku w Pasadenie.
Życie prywatne.
Lucretia Rudolph wyszła za mąż za Jamesa Garfielda 11 listopada 1858 roku. Mieli razem siedmioro dzieci: Arabellę (ur. w 1860), Harry’ego Augustusa (ur. w 1864), Jamesa Rudolpha (ur. w 1865), May (ur. w 1867), Irvina McDowella (ur. w 1870), Abrama (ur. w 1872) i Edwarda (ur. w 1874). Należała do Kościoła Wyznawców Chrystusa.

</doc>
<doc id="916679" url="https://pl.wikipedia.org/wiki?curid=916679" title="Emskirchen">
Emskirchen

Emskirchen – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Leży około 9 km na południowy wschód od Neustadt an der Aisch, nad rzeką Aurach, przy drodze B8 i linii kolejowej Monachium - Frankfurt nad Menem/Hanower.
Emskirchen do 31 grudnia 2006 było siedzibą wspólnoty administracyjnej Emskirchen. Postanowieniem parlamentu Bawarii zostało nadanie praw gminy targowej Emskirchen 1 stycznia 2007 i rozwiązanie wspólnoty z jednoczesnym powołaniem nowej lecz już bez gminy targowej wspólnoty administracyjnej pod nazwą Hagenbüchach-Wilhelmsdorf.
Dzielnice.
W skład gminy wchodzą następujące dzielnice: 
Polityka.
Rada gminy składa się z 20 członków:
Współpraca.
Miejscowość partnerska:

</doc>
<doc id="916682" url="https://pl.wikipedia.org/wiki?curid=916682" title="Tołpyga pstra">
Tołpyga pstra

Tołpyga pstra ("Hypophthalmichthys nobilis") – gatunek słodkowodnej ryby z rodziny karpiowatych (Cyprinidae). Poławiana gospodarczo.
Występowanie.
Pochodzi z Chin, gdzie już od 2 tys. lat była hodowana w stawach. Gatunek introdukowany od 1949 w wielu krajach całego świata, również w Polsce (od 1965). W kilku krajach, w tym w Stanach Zjednoczonych, uznana za gatunek inwazyjny. Ryba ciepłolubna, preferuje ciepłe wody w rzekach, jeziorach i kanałach, zwłaszcza podgrzewanych.
W listopadzie 2014 w Odrze we Wrocławiu złowiono osobnika o długości 122 cm, a kolejnego, o długości 120 cm, złowiono w grudniu 2015 r. w dolnośląskich stawach Jelcza-Laskowic.
Cechy morfologiczne.
Dorasta do 1,12 metra długości i 45 kg masy ciała. Ciało wydłużone, silnie bocznie spłaszczone. Duży otwór gębowy bez wąsików. Jeden szereg zębów gardłowych. Jest większa i ma większą głowę niż tołpyga biała, a oczy położone niżej. Posiada również nierównomiernie rozłożone ciemne plamy na ciele. Ubarwienie złotawoszare.
Odżywianie.
Tołpyga pstra żywi się początkowo fitoplanktonem, a w miarę rozwoju zaczyna pobierać również zooplankton oraz małe ryby.
Rozród.
Dojrzewa płciowo w wieku 4–7 lat w zależności od rejonu występowania. Ikra jest pelagiczna. Jedna samica składa od 80 tys. do 600 tys. jaj. Jest rybą długowieczną. Krzyżuje się z karpiem, amurem białym i tołpygą białą. W Polsce nie rozmnaża się w warunkach naturalnych.
Znaczenie gospodarcze.
Tołpyga pstra została introdukowana do zbiorników wodnych ze względu na swoje preferencje pokarmowe. Żywiąc się fitoplanktonem przyczynia się do zmniejszenia tempa zarastania zbiorników. Smaczne mięso i szybki przyrost masy ciała spowodowały, że gatunek hodowany jest obecnie w akwakulturach ponad 70 krajów świata.
Synonimy.
Tołpyga pstra została opisana naukowo pod nazwą "Leuciscus nobilis" przez Johna Richardsona w 1845. Później była zaliczana do rodzaju "Aristichthys" .
Ochrona.
Tołpyga pstra nie jest objęta w Polsce ochroną gatunkową.

</doc>
<doc id="916684" url="https://pl.wikipedia.org/wiki?curid=916684" title="Jan Maciej Hipolit Szwarce">
Jan Maciej Hipolit Szwarce

Jan Maciej Hipolit Szwarce (Schwartz) (ur. 1811 w Warszawie, zm. 4 listopada 1884 tamże) – przedsiębiorca, malarz amator. 
Zarys biografii.
Szwarce wywodził się z rodziny pochodzenia niemieckiego i religii luterańskiej, osiadłej od paru pokoleń w Warszawie. Był synem znanego złotnika warszawskiego, Jana Macieja, i Anny Reginy z domu Gudatz. Około 1829 r. ukończył Liceum Warszawskie i zapisał się do nowo stworzonego Instytutu Politechnicznego, ale przerwał studia po wybuchu powstania listopadowego i wstąpił do artylerii powstańczej. Jako artylerzysta brał udział m.in. w bitwie pod Grochowem. Po klęsce powstania wyemigrował do Francji, gdzie należał do grona założycieli rewolucyjnej organizacji polskiej, Towarzystwa Literacko-Historycznego. Utrzymywał się jako pracownik fabryki papieru w Appopay, dzieląc się swymi skromnymi zarobkami z emigrantami nie posiadającymi żadnych środków do życia. Około roku 1840 wyjechał do Algieru i zajął się handlem, działając jednocześnie jako korespondent różnych czasopism francuskich. Majątek rodziny w Warszawie został w międzyczasie skonfiskowany przez rząd carski.
Do Polski powrócił dopiero w 1857 i objął dyrekcję prywatnej fabryki papieru, która wkrótce jednak ogłosiła plajtę. Gdyby nie współwyznawcy – ewangelicy, Szwarce pozostałby bez możliwości utrzymania: najpierw zatrudnił go Karol Beyer w swym renomowanym zakładzie fotograficznym, gdzie pozostał do sprzedania firmy w roku 1864, później otrzymał posadę w księgarni firmy Gebethner i Wolff, gdzie pozostał do emerytury.
W ostatnich latach życia Szwarce malował akwarele, które cieszyły się dużym uznaniem. W 1883, na czterystolecie urodzin Marcina Lutra, Szwarce podarował warszawskiej parafii ewangelickiej pw. Św. Trójcy obraz przedstawiający dom w Eisleben, w którym urodził się reformator.
Rodziny Szwarce nie założył. Jego bracia Józef Jan (ur. 1805), Feliks Jan (1807–1838), Konstanty Edward (1817–1853), wszyscy jak on wychowankowie Liceum Warszawskiego, i siostra Emilia Regina Heurich (1819–1905) działali w ruchach niepodległościowych obu polskich powstań narodowych XIX wieku. Józef Jan był w czasie powstania porucznikiem ułanów, po klęsce Polaków wyemigrował do Francji i założył tam rodzinę, żeniąc się z panną Eckelt, siostrą kolegi szkolnego Jana Eckelta. Jego syn Bronisław Szwarce kontynuował niepodległościowe tradycje rodziny. Emilia Regina była czynną działaczką obozu Czerwonych w czasie Powstania Styczniowego. Feliks Jan służył jak brat w artylerii, odniósł rany w bitwie pod Grochowem, potem do chwili konfiskaty majątku przez władze rosyjskie prowadził rodzinną pracownię złotniczą. Trzynastoletni Konstanty Edward próbował się dostać do Gwardii Honorowej gen. Chłopickiego, później, tak jak kolega szkolny i rówieśnik-trzynastolatek Władysław Bentkowski, walczył jako nieoficjalny ochotnik.
Bracia Szwarce (oprócz Józefa) spoczywają w grobie rodzinnym na cmentarzu ewangelickim w Warszawie (Al. 4 nr 33).

</doc>
<doc id="916685" url="https://pl.wikipedia.org/wiki?curid=916685" title="Hypophthalmichthys nobilis">
Hypophthalmichthys nobilis



</doc>
<doc id="916688" url="https://pl.wikipedia.org/wiki?curid=916688" title="Kultura zachodniobałtyjska">
Kultura zachodniobałtyjska

Kultura zachodniobałtyjska – jest to dawna nazwa, obecnie określana jako krąg zachodniobałtyjski (inaczej krąg kultur zachodniobałtyjskich). Jest to strefa kilku niewielkich kultur archeologicznych, które łączy przynależność etniczna do zachodniego odłamu Bałtów oraz podobne cechy kulturowe (np. podobne zabytki lub niektóre cechy obrządku pogrzebowego).
Kultury wchodzące w skład kręgu zachodniobałtyjskiego położone są na północny wschód od kultury wielbarskiej i przeworskiej, między rzekami Pasłęką i Dźwiną. Występowały od przełomu er, aż do połowy VII wieku. Większość z nich powstała na podłożu kultury kurhanów zachodniobałtyjskich datowanej na wczesną epokę żelaza.
Według Tacyta tereny te były zasiedlone przez plemiona Estiów, Ptolemeusz natomiast mówi o Galindach oraz Sudinach.
W skład kręgu zachodniobałtyjskiego wchodzą:

</doc>
<doc id="916690" url="https://pl.wikipedia.org/wiki?curid=916690" title="Erastianizm">
Erastianizm

Erastianizm (ang. "Erastianism") – zwierzchność państwa nad Kościołem w sprawach religijnych, umożliwiająca (ograniczoną) ingerencję państwa w kwestie doktrynalne i liturgiczne. Od nazwiska szwajcarskiego teologa Thomasa Erastusa, nadwornego teologa elektora palatynatu Fryderyka III. Erastianizm stanowi ważny element anglikanizmu, a na podobnej, lecz starszej koncepcji opiera się statut i praktyka rosyjskiego Kościoła prawosławnego.
Główne swoje tezy Erastus zawarł w dziele pt. "Explicatio gravissimae quaestionis..." z 1589 roku - dziele polemicznym z większością głównych nurtów kalwinizmu - od prezbiterian po kwakrów.
Erastianizm na gruncie filozofii politycznej jest przez część historyków idei uznawany za prekursora myśli liberalnej.
Erastianizm niemiecki.
Erastianizm wyróżnia się względem luteranizmu podejściem do wyznania poddanych władcy świeckiego. O ile u Lutra akceptowalne było wewnętrzne (choć publicznie nieokazywane) bycie katolikiem w państwie protestanckim, o tyle Erastus wymagał od poddanych pełnego podporządkowania się panującemu pod względem konfesyjnym. Dla przykładu, gdy w Palatynacie władzę objął Otto Henryk i wkrótce konwertował na kalwinizm, to miał on (wedle erastianizmu) prawo do wymuszenia dekretem (i egzekwowania sądownie) konwersji swoich poddanych na kalwinizm - mimo że uprzednio stanowili oni zaledwie 3% mniejszość wśród ludności Palatynatu.
Erastianizm angielski.
Erastianizm stał się nurtem przyjętym wśród angielskich elit władzy politycznej, gdzie dał sobie wyraz jako tzw. Boskie Prawo Królów ("the Divine Right of Kings"), które najpełniej wyraził król Jakub I Stuart w trakcie swojej mowy parlamentarnej w 1610 roku, w której samodeifikował siebie i swoją władzę.
Pod wpływem wojny domowej w Anglii, apologetą erastianizmu stał się Thomas Hobbes - w swoim dziele "Behemot" z 1668 roku jednakowo krytykuje katolików i purytanów za ich dążenia do wprowadzenia, kolejno, "papieskiej tyranii" i kongregacjonizmu politycznego. Zdaniem Hobbesa, władcy angielscy mają prawo dokonywać wyborów nawet w zakresie doboru ksiąg kanonicznych, oraz ich właściwego przekładu na język angielski. Hobbes argumentuje tutaj odwołując się do tradycji wczesnośredniowiecznej, gdy władcom świeckim przysługiwały prerogatywy z zakresu władzy duchowej, natomiast odejście od tej tradycji angielski filozof uznaje za "błędy gregorianizmu".
Erastianizm niderlandzki.
Głównymi apologetami erastianizmu w kalwińskiej Holandii byli Hugo Grocjusz oraz Johannes Althusius. 
Grocjusz w swojej teorii suwerenności zwraca uwagę, że państwo aby być w pełni suwerenne, musi sprawować kontrolę nad całością materii na jej obszarze. Wysnuwa z tego wnioski, że samemu duchowieństwu należy pozostawić do rozwiązywania sprawy dogmatyczne (co jest pewnym odstępstwem od ortodoksyjnego erastianizmu), ale to państwo winno zarządzać kościelnym majątkiem i mianować na stanowiska duchowe (w tym cesarz winien móc mianować papieża). Wtórował mu Althusius, uznający kościół za fragment administracji państwowej.
Obaj teoretycy natomiast przypisują władzy świeckiej prawo decydowania które wyznanie jest właściwe, i które wyznawać mają wszyscy poddani (dla najradykalniejszych, np. anabaptystów, Grocjusz przewidywał karę śmierci). Odwołując się do wzorców chociażby bizantyjskich cesarzy, Grocjusz argumentował także za prawem władców do zwoływania soborów i zatwierdzania (lub odrzucania) ich postanowień. Warto w tym miejscu nadmienić, że tezy te głoszone były w państwie, którego elity władzy były kalwińskie, jednak 96% ludności wyznawała katolicyzm.
Trzeba tutaj nadmienić, że Grocjusz nie dotrwał do końca życia w swoich erastiańskich poglądach - po wsparciu liberalnej frakcji kalwińskiej, arminian, uciekł on z Holandii do katolickiej Francji, gdzie być może nawet dokonał konwersji na katolicyzm.
Erastianizm w państwach katolickich.
Erastianizm był częstym obiektem polemik włoskiego teologa katolickiego, św. Roberta Bellarmina.
Badacze historii idei doszukują się wątków erastiańskich w praktyce politycznej rządów Marii Teresy (terezjanizm) i Józefa II (józefinizm) w Cesarstwie Austriackim. Polski historiozof Feliks Koneczny uznawał józefinizm (a więc i erastianizm) za przejaw cywilizacji bizantyjskiej.

</doc>
<doc id="916693" url="https://pl.wikipedia.org/wiki?curid=916693" title="DW807">
DW807



</doc>
<doc id="916696" url="https://pl.wikipedia.org/wiki?curid=916696" title="Interstate 75">
Interstate 75



</doc>
<doc id="916697" url="https://pl.wikipedia.org/wiki?curid=916697" title="Australian Football League">
Australian Football League

Australian Football League (AFL), dawniej zwana Victorian Football League (VFL) – najważniejsza liga futbolu australijskiego w Australii. Jest to również najpopularniejsza liga sportowa w tym kraju.
Historia.
"Victorian Football League" (Futbolowa Liga stanu Wiktoria) została założona w 1896 roku w Melbourne. Rozgrywki zainaugurowano rok później między ośmioma założycielami ligi : Carlton, Collingwood, Essendon, Fitzroy, Geelong, Melbourne, Saint Kilda i South Melbourne. Pierwszym mistrzem okazała się drużyna z Essendon. W 1908 roku do rozgrywek dołączyły ekipy: Richmond i University. Drużyna uniwersytecka opuściła rozgrywki po sezonie 1914. W 1925 roku przyjęto trzy nowe ekipy: Footscray, Hawthorn i North Melbourne. Aż do 1986 roku "VFL" skupiała 12 – w dodatku tych samych – klubów.
Bardzo ważne wydarzenie w historii ligi miało miejsce w 1982 roku, w którym to drużyna z South Melbourne przeniosła swoją siedzibę do Sydney, czyli miasta z innego stanu (Nowa Południowa Walia). Ten rok uważa się za przełomowy w formowaniu się ogólnokrajowych rozgrywek (do tej pory każdy stan posiadał swoje niezależne ligi). W 1987 roku, liga powiększyła się o dwa nowe nie-wiktoriańskie kluby: Brisbane (z Queensland) i zachodnioaustralijski West Coast Eagles z Perth. W 1990 roku oficjalnie "VFL" zmieniła się w "AFL", czyli rozgrywki australijskie. Olbrzymim sukcesem dla "AFL" był rok 1991, w którym to do rozgrywek dołączył klub z Adelaide, reprezentujący słynącą z separatyzmu futbolową organizację "SANFL" ze stanu Australia Południowa. Szesnastym klubem ligi został drugi zespół z aglomeracji Perth, reprezentujący miasto portowe Fremantle, który dołączył do "AFL" w 1994 roku. Przed sezonem 1997, doszło do fuzji klubów z Brisbane i Fitzroy, co zaowocowało przyłączeniem do ligi zasłużonego klubu z Adelajdy – Port Adelaide.
System rozgrywek.
W każdym sezonie między marcem a wrześniem 18 drużyn rozgrywa po 22 ligowe mecze. Każdy z każdym rozgrywa jedno lub dwa spotkania. Drużyny z jednego stanu (wyłączając Wiktorię) zawsze co roku rozgrywają między sobą po dwa mecze. Po ostatniej kolejce sezonu zasadniczego do finałów awansuje 8 najlepszych zespołów.
Po rozgrywkach regularnych wszystkie drużyny zostają rozstawione według kolejności w tabeli (numery rozstawienia pozostają niezmienne aż do "Wielkiego Finału").
Celem każdej drużyny jest zajęcie jak najlepszego miejsca w ósemce finałowej, bo to (w przeciwieństwie do większości lig amerykańskich) bardzo premiuje drużyny lepsze. Najkorzystniejsze jest zajęcie 1. lub 2. miejsca. W dalszej kolejności warto jest się znaleźć na miejscach 3-4. Jeżeli drużynie nie uda się znaleźć w pierwszej czwórce (co ma ogromne znaczenie), to próbuje zająć miejsce 5. lub 6. Najmniej korzystne są miejsca 7-8. W fazie finałowej pary rozgrywają tylko po jednym meczu (nie ma rewanżów).
Pierwsza runda fazy finałowej (drużyny zapisane jako pierwsze są gospodarzami meczów): 
Drużyna 1. gra z drużyną 4.
Drużyna 2. gra z drużyną 3.
Drużyna 5. gra z drużyną 8.
Drużyna 6. gra z drużyną 7.
"Druga runda fazy finałowej:"
Przegrani z par 1-4 i 2-3 (zwycięzcy tych meczów po pierwszej rundzie automatycznie awansują do rundy trzeciej), podejmują na własnych stadionach zwycięzców par 5-8 i 6-7. Drużyna rozstawiona z lepszym numerem zawsze podejmuje drużynę z gorszym numerem.
"Trzecia runda fazy finałowej:"
Zwycięzcy z pierwszej rundy, z par 1-4 i 2-3, podejmują na swoich stadionach zwycięzców drugiej rundy, przy czym nie mogą się spotkać ponownie 1. z 4. i 2. z 3. ( w tym wypadku 1. zagra z 3. a 2. z 4.). Zwycięzcy tych meczów zagrają w "Wielkim Finale Ligi".
"Grand Final:"
Zawsze jest rozgrywany w ostatnią sobotę września na stadionie Melbourne Cricket Ground mogącym pomieścić 100.000 widzów.
Popularność.
Każdy mecz sezonu 2008 gromadził średnio 38,3 tysięcy widzów, co daje lidze AFL trzecie miejsce pod tym względem w świecie, po lidze futbolu amerykańskiego – NFL i piłkarskiej Bundeslidze.

</doc>
<doc id="916698" url="https://pl.wikipedia.org/wiki?curid=916698" title="Krystyna Wańkowicz">
Krystyna Wańkowicz

Krystyna Wańkowicz ps. "„Anna”", "„Hanna”" (ur. 9 października 1919 w Warszawie, zm. 6 sierpnia 1944 tamże) – starsza córka pisarza Melchiora Wańkowicza, uczestniczka powstania warszawskiego, sanitariuszka w batalionie Parasol Armii Krajowej, łączniczka kolejno Stanisława Leopolda ps. „Rafał” – dowódcy kompanii w tymże batalionie oraz Janusza Brochwicza-Lewińskiego „Gryfa” i siostra Marty Wańkowicz.
Podczas okupacji była studentką historii tajnego Uniwersytetu Warszawskiego. Zginęła szóstego dnia powstania warszawskiego, podczas walk w rejonie cmentarza kalwińskiego na Woli. Świadkiem jej śmierci był jej ówczesny dowódca, Janusz Brochwicz-Lewiński.
Wielokrotnie wspominana w książkach swojego ojca, m.in. w powieści "Ziele na kraterze". W 1993 listy ojca i córki zostały wydane w publikacji pt. "Melchior i Krystyna Wańkowiczowie: Korespondencja".

</doc>
<doc id="916705" url="https://pl.wikipedia.org/wiki?curid=916705" title="Kakashi">
Kakashi

 – japoński horror z 2001 roku w reżyserii Norio Tsuruty. Znany również pod angielskim tytułem "Scarecrow" (dosł. tłum.).
Opis fabuły.
Fabuła oparta jest na mandze autorstwa Junji Itō. Główna bohaterka, Kaoru, w poszukiwaniach swego brata trafia do odległej wioski górskiej. Gdy jej samochód ulega zepsuciu, spędza kilka nocy w wiosce, której mieszkańcy przygotowują się do corocznego festiwalu strachów na wróble. Dręczona niepokojącymi snami zauważa, że wokół niej zaczynają się dziać dziwne rzeczy.

</doc>
<doc id="916706" url="https://pl.wikipedia.org/wiki?curid=916706" title="Haori">
Haori

 – część japońskiego ubioru formalnego (łącznie z hakama) o charakterze luźnego, krótkiego pół-płaszcza lub żakietu, noszona na kimono.
Haori jest noszone między innymi przez pana młodego w czasie ceremonii ślubnej jako nieodłączna, zewnętrzna część stroju, który składa się także z kimona schowanego w spodnie hakama. Na haori z przodu i z tyłu, znajduje się herb rodziny. Tradycyjnie strój jest czarny lub szary z białymi herbami. 

</doc>
<doc id="916707" url="https://pl.wikipedia.org/wiki?curid=916707" title="Christiane Nusslein-Volhard">
Christiane Nusslein-Volhard



</doc>
<doc id="916709" url="https://pl.wikipedia.org/wiki?curid=916709" title="Kultura sudowska">
Kultura sudowska

Kultura sudowska – kultura archeologiczna epoki żelaza, na terenie obecnej północno-wschodniej Polski. Funkcjonowała do VI–VII wieku. Jest zaliczana do kręgu kultur zachodniobałtyjskich. Termin stworzony przez Mariana Kaczyńskiego.
Stanowiska tej kultury spotykane są na terenie wschodnich Mazur, Suwalszczyzny w dorzeczu Czarnej Hańczy i na Równinie Augustowskiej. Zaczęła formować się u schyłku wczesnego okresu wpływów rzymskich (zapewne w połowie II wieku) w rejonie Gołdapi, ale rozwinęła się na początku młodszego okresu wpływów rzymskich. Trwała przynajmniej do połowy późnego okresu wędrówek ludów a więc do końca VI wieku. W połowie VII w. we wszystkich skupiskach osadniczych kultury sudowskiej, w tym także w rejonie Szurpił i Konikowa, zostaje porzucony zwyczaj chowania zmarłych na cmentarzyskach kurhanowych. Od tego momentu aż do okresu wikińskiego na omawianym terenie obrządek pogrzebowy pozostaje nieuchwytny. Nie da się wykluczyć, że część funkcjonujących jeszcze w okresie wędrówek ludów ośrodków mogła przetrwać do przełomu VII/VIII w., a nawet dalej, ale osadnictwo uległo tu rozdrobnieniu i rozproszeniu, nie stanowiąc poważnego czynnika kulturowego, politycznego i ekonomicznego. Taki stan rzeczy był wynikiem kryzysu kultury sudowskiej i załamania się antycznych układów społeczno-gospodarczych.
Kultura sudowska utożsamiana jest ze znanym z przekazów pisanych plemieniem Sudawów. Tereny te były od IX wieku zasiedlone przez bałtyjskie plemiona Jaćwingów, które bywają podobnie określane. Brak jest jednak podstaw naukowych, aby jej autorstwo przypisywać Jaćwingom.
Ludność praktykowała chowanie zmarłych w kamiennych kurhanach. Na początku, w grobach „centralnych” w kurhanach liczne są pochówki szkieletowe, które w ciągu młodszego okresu rzymskiego stopniowo zanikają na rzecz ciałopalenia. Dla okresu wędrówek ludów charakterystyczne są kurhany tzw. rodzinne (rodowe) z wieloma pochówkami popielnicowymi wkopanymi w nasypy.
Kultura sudowska dzieli się na trzy wyraźne części: grupę suwalską (wschodnią), gołdapską (zachodnią) i najmniejszą augustowską (południową). Różnią się one nieco od siebie cechami obrządku pogrzebowego, np. w grupie gołdapskiej nie stosowano obrządku szkieletowego ale wyłącznie ciałopalny a w grupie augustowskiej w młodszym okresie rzymskim nie ma kurhanów.

</doc>
<doc id="916710" url="https://pl.wikipedia.org/wiki?curid=916710" title="Henrik Danielsen">
Henrik Danielsen

Henrik Danielsen (ur. 21 stycznia 1966) – duński szachista, reprezentant Islandii od 2006, arcymistrz od 1996 roku.
Kariera szachowa.
Pierwszy sukces odniósł w roku 1984, triumfując (przed Carstenem Hoi) w kołowym turnieju w Allerodzie. W 1987 zadebiutował w indywidualnych mistrzostwach Danii, zajmując IV miejsce. Na początku lat 90. awansował do krajowej czołówki. W 1993 podzielił I miejsce (wraz z Igorem Chenkinem i Johnem Emmsem) w tradycyjnym otwartym turnieju "Politiken Cup" w Kopenhadze. Znalazł się również wśród sześciu zwycięzców (wraz z m.in. Nickiem de Firmianem, Ralfem Akessonem i Larsem Bo Hansenem) kolejnego "openu" w Farum. W 1994 zdobył pierwszy medal mistrzostw Danii, zajmując w Odense III miejsce. W następnym roku w mistrzostwach kraju rozegranych w Ringsted wywalczył medal srebrny. W 1996 był najbliżej tytułu mistrza Danii, dzieląc I miejsce z Peterem Heine Nielsenem. W dogrywce o złoty medal uległ jednak 2½ - 3½ i zdobył kolejny w swojej karierze tytuł wicemistrza kraju. W 1997 zajął II miejsce (za Johannem Hjartarsonem) w turnieju "Aruna" w Kopenhadze, natomiast w 1999 zwyciężył w Schwerinie. W 2003 triumfował (wraz z Tomasem Oralem) w turnieju B w Selfoss, w 2005 podzielił II miejsce (za Konstantinem Sakajewem) w kolejnym turnieju "Politiken Cup" w Taastrup. W 2006 r. podzielił I miejsce (wraz z Emilem Hermanssonem) w Klaksvík. W 2008 r. podzielił również I m. w Reykjaviku (wspólnie z Davidem Kjartanssonem) oraz w Kopenhadze (wspólnie z Larsem Schandorffem, Stellanem Brynellem i Nikolajem Mikkelsenem), samodzielnie zwyciężył w Barlinku (memoriał Emanuela Laskera) oraz zdobył srebrny medal indywidualnych mistrzostw Islandii. W 2009 r. zdobył tytuł mistrza kraju, natomiast w 2011 r. w finałowym turnieju zajął III m., zdobywając brązowy medal. W 2012 r. zwyciężył w międzynarodowym turnieju w Borup.
Wielokrotnie reprezentował Danię i Islandię w turniejach drużynowych, m.in.:
Najwyższy ranking w dotychczasowej karierze osiągnął 1 maja 2011 r., z wynikiem 2545 punktów zajmował wówczas 4. miejsce wśród islandzkich szachistów.

</doc>
<doc id="916711" url="https://pl.wikipedia.org/wiki?curid=916711" title="Dni naszego życia">
Dni naszego życia

Dni naszego życia (ang. "Days of Our Lives", w skrócie "DOOL" lub "Days") – amerykańska opera mydlana, emitowana bez przerwy od 8 listopada 1965. Choć serial nigdy nie był emitowany w Polsce, to istnieje jego polski tytuł dzięki wątkom z serialu "Przyjaciele".
Bohaterami serialu są mieszkańcy fikcyjnego miasta Salem.
Czołówka.
Czołówka serialu jest bardzo klasyczna i mimo że została poddana kilku drobnym zmianom, to jednak jej zamysł pozostał taki sam. Symbolem "DOOL" jest klepsydra, która od początku jego istnienia aż do dziś widnieje w czołówce. Piasek wolno spada w klepsydrze, a lektor wypowiada niezmienione od ponad 40 lat słowa: "Like sands through the hourglass, so are the days of our lives", co po polsku znaczy "Jak piaski przez klepsydrę, takimi są dni naszego życia". Od początku istnienia serialu powstały trzy wersje czołówki. Aktualna wersja obowiązuje od 1993 roku i jest zrobiona za pomocą techniki komputerowej.
NBC.
We wrześniu 2007 serial "Passions" został zdjęty z anteny telewizji NBC po ośmiu latach emisji. Stacji została tylko jedna opera mydlana. Pojawiły się informacje, że NBC jako pierwsza ogólnokrajowa sieć telewizyjna zdecydowała o całkowitym zaprzestaniu emitowania oper mydlanych na swoich kanałach. Szef stacji rzekomo wyraził niechęć do kontynuowania serialu "Dni naszego życia" po 2009 roku. Wszystkie informacje okazały się jednak plotką, a umowa na produkcję serialu została przedłużona.
Nawiązania.
W serialu "Przyjaciele" wielokrotnie wspominany jest fakt, że Joey Tribbiani gra w serialu "Dni naszego życia" rolę doktora Drake’a Ramoreya. W "Przyjaciołach" pojawiła się także Alison Sweeney, rzeczywiście grająca w "Dniach naszego życia".

</doc>
<doc id="916715" url="https://pl.wikipedia.org/wiki?curid=916715" title="Daja Bedanova">
Daja Bedanova



</doc>
<doc id="916719" url="https://pl.wikipedia.org/wiki?curid=916719" title="Zakręt Śmierci">
Zakręt Śmierci

Zakręt Śmierci – uroczysko, ostry drogowy zakręt oraz punkt widokowy na Karkonosze i Kotlinę Jeleniogórską, położony na drodze wojewódzkiej nr 358 zwanej Drogą Sudecką pomiędzy Szklarską Porębą a Świeradowem-Zdrojem. Zakręt powstał na zboczu Czarnej Góry w latach 1935-37. Nazwa tego zakrętu pochodzi od licznych wypadków samochodowych. Wraz z budową drogi powstały chodniki minerskie, które miały służyć do ewentualnego wysadzenia drogi w powietrze.
Mineralogia i petrologia terenu.
W tym miejscu znajduje się strefa kontaktowa masywu granitoidowego Karkonoszy ze skałami głównie węglanowymi. Na zakręcie główną skałą z punktem widokowym jest hornfels (czarna "spalona" skała); minerały główne to: kordieryt, biotyt, czasem hornblenda. Przy sztolni pirytu w Szklarskiej Porębie w wyniku procesów hydrotermalnych związanych z intrudującą żyłą kwarcową występuje mineralizacja siarczkowa: piryt, pirotyn, chalkopiryt itd.

</doc>
<doc id="916720" url="https://pl.wikipedia.org/wiki?curid=916720" title="Hagenbüchach">
Hagenbüchach

Hagenbüchach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Hagenbüchach-Wilhelmsdorf. Leży około 12 km na południowy wschód od Neustadt an der Aisch, przy linii kolejowej Monachium – Würzburg – Hanower/Frankfurt nad Menem.
Dzielnice.
W skład gminy wchodzą następujące dzielnice: 

</doc>
<doc id="916728" url="https://pl.wikipedia.org/wiki?curid=916728" title="Wilhelmsdorf (Bawaria)">
Wilhelmsdorf (Bawaria)

Wilhelmsdorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, siedziba wspólnoty administracyjnej Hagenbüchach-Wilhelmsdorf. Leży około 10 km na wschód od Neustadt an der Aisch, przy drodze B8.
Dzielnice.
W skład gminy wchodzą następujące dzielnice: 
Polityka.
Rada gminy składa się z 12 członków:

</doc>
<doc id="916729" url="https://pl.wikipedia.org/wiki?curid=916729" title="Ty pójdziesz górą">
Ty pójdziesz górą

Ty pójdziesz górą – polska pieśń szlachecka, której treść została wykorzystana między innymi w powieściach "Nad Niemnem" i "" Elizy Orzeszkowej. Powstała prawdopodobnie na terenie Galicji w XVIII wieku.
W 1987 roku powstał fabularny film biograficzny "Ty pójdziesz górą..." z Hanną Marią Gizą w roli Elizy Orzeszkowej.

</doc>
<doc id="916730" url="https://pl.wikipedia.org/wiki?curid=916730" title="Zofia Filipa de France">
Zofia Filipa de France

Zofia Filipa Elżbieta Justyna de France, fr. "Sophie Philippine Elisabeth Justine de France" (ur. 27 lipca 1734 w Wersalu, zm. 2 marca 1782 tamże) – księżniczka francuska, szósta córka (ósme dziecko) króla Ludwika XV, i królowej Marii Leszczyńskiej. Była znana jako Madame Sophie ("Madame Zofia").
Młodość.
Spośród wszystkich sióstr Zofii, to o niej wiemy najmniej. Wiemy, że urodziła się w pałacu w Wersalu, a jej narodzinami nikt się zbytnio nie przejął. Inaczej niż jej starsze rodzeństwo, Zofia nie wychowywała się w Wersalu. Została wysłana do opactwa w Fontevraud-l’Abbaye razem ze swoją starszą siostrą – Madame Wiktorią i dwiema młodszymi siostrami: Madame Felicją (zmarłą młodo) i Madame Ludwiką. Była nieśmiała i do innych odnosiła się z rezerwą, może dlatego uważana była za brzydką i nieinteresującą. Nigdy nie miała żadnego wpływu na sprawy dworskie, ale ponieważ nie lubiła kolejnych metres swojego ojca (Madame Pompadour i Madame du Barry), wykorzystywała to jej starsza siostra – Madame Adelajda (przywódczyni grupy trzech starych panien – Mesdames Tantes, jak nazywano trzy córki królewskie w Wersalu – wiecznie niezadowolone dewotki, plotkujące i intrygujące).
Jej bratankami byli m.in.: Ferdynand I Burbon, książę Parmy; Ludwik XVI, król Francji; Ludwik XVIII, król Francji i Karol X, król Francji. Jej bratanicami były m.in. Izabela Burbon Parmeńska, cesarzowa Austrii; Maria Ludwika Parmeńska, królowa Hiszpanii; Maria Klotylda, królowa Sardynii i Madame Elżbieta.
Śmierć.
Była jedną z czterech królewskich córek, które przeżyły oboje swoich rodziców. Zmarła na puchlinę i została pochowana w królewskim grobowcu, w bazylice Saint-Denis, która została splądrowana i zniszczona podczas rewolucji francuskiej.
W 1786 na świat przyszła najmłodsza córka ówczesnego króla i bratanka Zofii – Ludwika XVI i jego żony Marii Antoniny. Dziecko nazwano Zofia Helena Beatrycze na cześć Madame Zofii.

</doc>
<doc id="916732" url="https://pl.wikipedia.org/wiki?curid=916732" title="Wymiar wielkości fizycznej">
Wymiar wielkości fizycznej

Wymiar wielkości fizycznej – wyrażenie danej wielkości za pomocą wielkości podstawowych danego układu wielkości fizycznych, w postaci iloczynu wielkości podstawowych w odpowiednich potęgach (wzorem wymiarowym, zbudowanym w oparciu o wzór definicyjny tej wielkości fizycznej).
Np. w układzie wielkości fizycznych długość – masa – czas (LMT), wymiarem siły jest:
Symbole wielkości fizycznych piszemy pismem pochyłym (kursywą), a symbole wielkości podstawowych we wzorze wymiarowym (ale nie w definicyjnym), pismem prostym (antykwą) lub kursywą (spotyka się obie pisownie). Wielkości podstawowe we wzorze wymiarowym oznaczamy wielkimi literami (np. długość to L lub formula_2 a nie formula_3 jak w wielu wzorach definicyjnych). We wzorze wymiarowym symbol wielkości „wymiarowanej” (ale nie symbole wielkości podstawowych) zapisujemy w nawiasie kwadratowym.
Wykładniki potęgowe we wzorze wymiarowym nazywamy "wykładnikami wymiarowymi".
"Wielkością podstawową", w danym układzie wielkości fizycznych, nazywamy wielkość fizyczną, która jest umownie przyjęta, jako niezależna od pozostałych wielkości układu.
"Wielkością pochodną" nazywamy wielkość fizyczną, która w danym układzie wielkości jest funkcją wielkości podstawowych.
Jest sprawą dyskusyjną, czy przyjmowanie pewnych wielkości fizycznych za podstawowe, jest wyłącznie kwestią umowną, czy odzwierciedla pewną rzeczywistość fizyczną, a jeśli tak, to ile jest tych wielkości.
Obowiązujący obecnie, w większości krajów świata, układ jednostek miar SI jest oparty na układzie wielkości długość – masa – czas, uzupełniony o temperaturę, natężenie prądu elektrycznego, światłość i ilość (liczność) materii, którym odpowiadają jednostki podstawowe: metr, kilogram, sekunda, kelwin, amper, kandela i mol. Jednak, o ile pozycja temperatury, jako wielkości podstawowej, nie jest kwestionowana nawet w układzie jednostek naturalnych Plancka (mimo że temperaturę można interpretować, jako wyrażającą średnią energię kinetyczną cząstek), to natężenie prądu elektrycznego zostało przyjęte, jako wielkość podstawowa, jedynie ze względu na łatwość odtworzenia wzorca (naturalną wielkością podstawową dla elektryczności jest ładunek elektryczny), a światłość stała się wielkością podstawową, jedynie aby zobiektywizować subiektywny odbiór pewnego zakresu fal elektromagnetycznych przez ludzki wzrok (obiektywną wielkością odpowiadającą światłości jest gęstość kątowa strumienia energii mierzona w watach na steradian, co znalazło wyraz w obecnej definicji kandeli). Obowiązująca obecnie definicja metra, wyrażająca go w powiązaniu z sekundą, choć nie kwestionuje pozycji długości jako wielkości podstawowej, to wydaje się podkreślać jej związek z czasem, wynikający ze szczególnej teorii względności (czasoprzestrzeń).
Wymiar jednostki miary – wyrażenie danej jednostki miary za pomocą podstawowych jednostek miar danego układu jednostek miar (tj. głównych jednostek miar wielkości podstawowych układu wielkości, na którym jest oparty układ jednostek), w postaci iloczynu jednostek podstawowych w odpowiednich potęgach (wzorem wymiarowym, zbudowanym w oparciu o wzór wymiarowy wielkości fizycznej).
Np. w, opartym na układzie LMT, układzie jednostek miar SI, wymiarem niutona jest:
a, w opartym na tym samym układzie, układzie jednostek miar CGS, wymiarem dyny jest:
Symbole jednostek miar piszemy pismem prostym (antykwą). We wzorze wymiarowym symbol jednostki miary „wymiarowanej” (ale nie symbole jednostek podstawowych) zapisujemy w nawiasie kwadratowym.
Przykład:
Niekiedy różne jednostki miar, różnych (niejednorodnych) wielkości fizycznych mają ten sam wymiar, np. jednostka energii dżul 1 J = N · m = kg · m/s² · m = kg · m² · s−2 i jednostka momentu siły niutonometr 1 Nm = kg · m² · s−2. Takie jednostki miar nazywamy homologicznymi.
Wielkości mianowane.
Dwie wielkości mianowane można dodać, odjąć lub porównać (ustalić, która jest większa) tylko wówczas, gdy mają ten sam wymiar. Natomiast podzielić lub pomnożyć przez siebie można dowolne wielkości mianowane, również o różnych mianach o ile dzielnik nie jest zerem. Wówczas ich wymiary również mnożą się lub dzielą. Można również podnosić je do potęgi całkowitej, lub pierwiastkować, jednak w fizyce niezmiernie rzadko stosowane są wymiary w których jednostka podstawowa miałaby niecałkowity wykładnik. Może tak być w szczególnych przypadkach np. gdy chce się uzyskać liniową zależność pewnych wyrażeń od siebie.
Liczby niemianowane.
Liczby rzeczywiste można utożsamić z liczbami mianowanymi o wymiarze [1]. Liczby o wymiarze [1] zwane są liczbami niemianowanymi lub wielkościami bezwymiarowymi. Wielkości niemianowanych nie można dodawać do wielkości mianowanych (mają inny wymiar). Można je natomiast mnożyć. Czasem wymiar wielkości niemianowanych zamiast [1] oznacza się [-].
Przykłady wielkości bezwymiarowych: współczynnik załamania, sprawność, współczynnik Poissona, Liczby podobieństwa. W szczególności wielkością bezwymiarową jest również procent i promil.
Miary kąta.
Liczbami niemianowanymi są w szczególności miary kąta (oraz ich jednostki, np. radian, czy stopień) i miary kąta bryłowego (steradian).
Łukową miarą kąta formula_12 jest bowiem stosunek długości łuku formula_13 okręgu o środku w punkcie O do promienia tego okręgu. Miara kąta ma zatem wymiar formula_14
Podobnie miarą kąta bryłowego jest stosunek pola powierzchni fragmentu sfery zawierającego się w danym kącie bryłowym do kwadratu promienia tej sfery. Stąd: formula_15
Sprawdzanie poprawności obliczeń.
Wymiary pozwalają na sprawdzenie, czy otrzymany wzór jest niepoprawny – jeśli wymiar uzyskanego rezultatu jest inny, niż wymiar wielkości którą wyznacza, wówczas wzór jest błędny. Natomiast poprawność wymiaru nie stwierdza poprawności wzoru.
Przykład 1: Mamy obliczyć, ile czasu zajmie spadanie w polu grawitacyjnym o przyspieszeniu formula_16 ciała upuszczonego z wysokości formula_17 Zaniedbujemy opór powietrza.
Sprawdzamy wymiar:
Wymiarem wyniku jest sekunda, szukanym wymiarem też jest sekunda – zgadza się.
Przykład 2: Powiedzmy, że uznaliśmy w zadaniu matematycznym mylnie, że powierzchnia koła dana jest wzorem formula_22 Sprawdzamy wymiar: formula_23 Błąd, pole powierzchni ma wymiar formula_24 Jak widać można tę metodę stosować także poza fizyką.
Wymiary można też sprawdzać w obliczeniach pośrednich. Jeśli jakaś wielkość jest argumentem funkcji trygonometrycznej, musi być wielkością niemianowaną.

</doc>
<doc id="916734" url="https://pl.wikipedia.org/wiki?curid=916734" title="Liczby mianowane">
Liczby mianowane



</doc>
<doc id="916735" url="https://pl.wikipedia.org/wiki?curid=916735" title="Diespeck">
Diespeck

Diespeck – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, siedziba wspólnoty administracyjnej Diespeck. Leży na północ od Neustadt an der Aisch, nad rzeką Aisch, przy drodze B470.
Dzielnice.
W skład gminy wchodzą następujące dzielnice: 
Polityka.
Rada gminy składa się z 16 członków:
Współpraca.
Miejscowość partnerska:

</doc>
<doc id="916738" url="https://pl.wikipedia.org/wiki?curid=916738" title="Cmentarz Centralny w Sanoku">
Cmentarz Centralny w Sanoku

Cmentarz Centralny w Sanoku – cmentarz komunalny położony w Sanoku. Nekropolia jest złożona z kilku części. Jako pierwsza została założona część przy ulicy Jana Matejki, następnie powstał zaprojektowany obszar przy ulicy Rymanowskiej, zaś obie wymienione części zostały wpisane do rejestru zabytków Sanoka. W późniejszym czasie teren cmentarza ulegał poszerzeniu o okoliczny areał (powstały m.in. dwie kwatery żołnierskie), w rezultacie tworząc całość obecnej nekropolii. Pod względem historycznym i zabytkowym jest to jedna z najstarszych nekropolii na obszarze województwa podkarpackiego.
Historia i struktura.
Stara część przy ulicy Jana Matejki.
Pierwotny i nieistniejący już cmentarz przy dzisiejszej ulicy Jana Matejki został utworzony wskutek dekretu cesarza Józefa II Habsburga o cmentarzach zamiejskich z 11 grudnia 1783, wydanego przez Gubernium Galicyjskie z 21 stycznia 1784 (dokument nakazywał dokonywanie pochówków poza terenami zabudowanymi). Przy opisach starych pochowków na tymże cmentarzu pojawia się też wskazanie pobliskiej ulicy Elżbiety Granowskiej. Brak jest informacji o dokładnej dacie otwarcia cmentarza, przyjmuje się, że pierwsze pochówki odbyły się najprawdopodobniej w latach 90. XVIII wieku bądź na początku XIX wieku. Nie ma pewności kiedy powstał cmentarz przy ul. Jana Matejki; jest on widoczny na mapie Sanoka z 1852. Według Edwarda Zająca cmentarz ten założono w 1857 na terenie nabytym od Piotra Czyżewskiego przez cesarsko-królewską władzę obwodową. Koszty tego zakupu spadły na gminy oraz dwory przynależne do miejscowych parafii rzymsko- i greckokatolickiej. Dochody uzyskiwane ze sprzedaży miejsc pochówków były przeznaczane na rzecz budowy łacińskiego kościoła parafialnego w Sanoku. Administrowaniem cmentarza zajmował się tamtejszy komitet parafialny.
Na posiedzeniu Rady Miejskiej 3 kwietnia 1867 założenie nowego cmentarza zainicjował proboszcz rzymskokatolickiej parafii Przemienienia Pańskiego w Sanoku, ks. Franciszek Salezy Czaszyński, który złożył wniosek został przewodniczącym komisji mającej na celu znalezienie obszaru dla nowego cmentarza (w składzie tego gremium zasiedli także radni Michał Solski, Ignacy Kahane, Karol Pollak, Szymon Drewiński, zaś spoza Rady dr Józef Demetrykiewicz). Efektem prac tejże komisji było wytypowanie parceli na zachód od miasta, należącej do właściciela ziemskiego Jana Tchorznickiego. Pomimo tych działań nie doszło do finalizacji sprawy. 27 lipca 1882 na posiedzeniu Rady Miejskiej rozpatrywano sprawę założenia nowego lub rozszerzenia starego cmentarza katolickiego i w tym zakresie wybrano komisję, w której zasiedli ks. Czaszyński, Aital Witoszyński, Aleksander Iskrzycki, Jan Kupczyk, Teofil Lewicki. 14 grudnia 1882 Rada postanowiła w celu rozszerzenia cmentarza nabyć kawałek gruntu od Piotra Czyżewskiego.
Na cmentarzu byli grzebani chrześcijanie (obrządków rzymskokatolickiego i ewangelickiego), zaś po wydaniu dekretu z 1784 także osoby wyznania greckokatolickiego (chowane uprzednio na cmentarzu przy Cerkwi Narodzenia Najświętszej Maryi Panny w centrum miasta). 20 maja 1869 Rada Mijska uchwaliła ogrodzenie cmentarza miejskiego. W połowie lat 80. XIX wieku cmentarz, pozostający pod zarządem parafii obrządku rzym.-kat., stał się obiektem krytyki z uwagi na panujący tam rzekomo chaos prowadzenia pochówków, brak ogrodzenia i alejek, a także położenie na terenie bagnistym. 12 maja 1887 radny miejski Aital Witoszyński wnioskował o ogrodzenie terenu cmentarza parkanem sztachetowym ze względów policyjnych. Informacja prasowa z 1891 wskazała na zaniedbanie terenu cmentarza. Z dniem 1 grudnia 1895 cmentarz przy ulicy Jana Matejki został zamknięty. 5 października 1905 burmistrz Sanoka Feliks Giela wydał specjalne wezwanie do mieszkańców miasta i innych osób zainteresowanych niszczejącymi nagrobkami na starym katolickim cmentarzu w Sanoku, aby zabezpieczyli owe w czasie do jednego roku, po upływie którego uszkodzone pomniki zostaną usunięte.
Pod koniec XX wieku Ewa Śnieżyńska-Stolot i Franciszek Stolot wskazali, iż jednym z najstarszych obiektów na cmentarzu był nagrobek Antoniego Lenika, c. k. radcy finansowego, zmarłego w 1866 w wieku 52 lat. Obecnie powierzchnia części przy ulicy Jana Matejki wynosi 1,57 ha. Powierzchnia ma formę nieregularnego czworoboku. Z uwagi na strukturę ta część ma charakter formy wachlarza, jako że od wejścia (w południowo-wschodnim rogu od ulicy Romana Dmowskiego) alejki rozchodzą się w kierunkach zachodnim, północno-zachodnim i północnym. Od strony południowej do tej części cmentarza przylega osobny, mniejszy fragment przy ul. Jana Matejki, który również skupia stare pochówki, jednakże nie posiada ustanowionych alejek.
Stara część przy ulicy Rymanowskiej.
Przypuszcza się, że przesłanką do stworzenia nowego cmentarza mogło być rozszerzenie dotychczas istniejącej nekropolii albo też mogły to być intencja założenia nowego cmentarza przeznaczonego tylko dla rzymskich katolików. Na posiedzeniu Rady Miejskiej 8 czerwca 1887 uchwalono założyć nową nekropolię dla chrześcijan - mieszkańców tutejszych. Zgodnie z tym zamierzeniem fundusze na zakup oraz założenie cmentarza miały pochodzić ze środków miejskich, zaś poniesione koszty miało wyrównać późniejsze korzystanie z nekropolii. Do komisji powołanej celem zakupu i urządzenia nowego cmentarza zostali wyznaczeni Aital Witoszyński, Franciszek Bem i Józef Rynczarski. 21 stycznia 1890 magistrat Sanoka wnioskował o zakup terenu o powierzchni 2,5 morga od Józefa Lisowskiego. 26 sierpnia 1890 została powołana nowa komisja działająca w sprawie (członkami byli dr Jan Gaweł, ks. Wasylij Czemarnyk i Paweł Hydzik), która miała zadanie zbadać przydatność gruntu planowanego do nabycia od Franciszki Lisowskiej (l. 85/1, 86/1, 87/1).
Władze miasta nabyły od Józefy Rylskiej ziemię oddaloną od centralnego punktu miasta tj. rynku o ok. 1,3 km (na posiedzeniu Rady Miejskiej 15 marca 1894 uchwalono zakup za cenę 5000 zł. ziemi należącej do Józefy Rylskiej podjęła Rada Miejska na posiedzeniu, zaś wniosek w tej sprawie dotyczył „trzech morgów gruntu w Posadzie sanockiej, a względnie Dąbrówce Polskiej”. Na posiedzeniu RM 29 października 1894 burmistrz Cyryl Jaksa Ładyżyński informował o zakupie lparc. 1186 od Józefy Rylskiej za cenę zakupu 5000 zł. (na mapie z 1852 parcela ta leżała na gruncie o nazwie „Średnie pole”.
Dokumentację techniczną cmentarza komunalnego i domu pogrzebowego w formie neogotyckiej kaplicy wykonał architekt miejski, inż. Władysław Beksiński. Jego projekt został wydany drukiem jako ogólne zasady zakładania oraz urządzania nowych cmentarzy i opublikowany w wydaniu „Czasopisma Technicznego” z 1896 jako wzór do naśladowania przy wydzielaniu miejsc na pochówki w Galicji. Zaprojektowany przez inż. W. Beksińskiego cmentarz powstał na parceli przy ulicy Rymanowskiej o powierzchni 1,54 ha w kształcie prostokąta, którą podzielono na cztery części, tzw. dzielnice (ćwiartki całości), które zostały ponumerowane, zaś w oparciu o źródło należy przyjąć następujący schemat: I – dzielnica południowo-zachodnia, II – dzielnica południowo-wschodnia, III – dzielnica północno-zachodnia, IV – dzielnica północno-wschodnia. Cały obszar przecinały cztery główne alejki, zbiegające się w centrum, gdzie została wzniesiona kaplica o charakterze neogotyckim, która została zatwierdzona przez władze miejskie dla Józefy Habermann (zm. 2 maja 1895) i jej rodziny, za opłatą 250 zł wieczystego legatu. Projektant zaplanował precyzyjnie rozmieszczenie grobów – przewidział ich liczbę na niespełna 3000, dokładnie 2842 (w tym 4 dla osób zasłużonych, 172 wieczyste murowane, 436 wieczystych zwyczajnych i 2230 czasowych zwyczajnych, w tym 415 czasowych dla ubogich). Według planu miejsca grzebalne położone przy głównych alejkach były przeznaczone dla zasłużonych mieszkańców miasta (cztery miejsca projektant ulokował w centrum, symetrycznie wokół kaplicy), zaś na obrzeżach przewidziano miejsca dla ubogich.
Do lipca 1895 teren cmentarza przy ulicy Rymanowskiej został wyposażony w bramę, ogrodzenie, żywopłot, alejki, rowy osuszające i plantowany teren oraz zadaszoną kaplicę. Na posiedzeniu Rady Miejskiej 24 października 1895 uchwalono opłaty, regulamin oraz powołano grabarza w osobie ogrodnika miejskiego Józefa Ursy. Cmentarz został konsekrowany w Dzień Zaduszny, 2 listopada 1895 w obecności członków Rady Miejskiej, duchownych obrządków rzym.-kat. i greck.-kat. oraz mieszkańców. W budżecie nadzwyczajnych wydatków na rok 1898 przewidziano kwotę 600 zł. na budowę „trupiarni” na nowym cmentarzu. Tuż obok cmentarza miejskiego, 11 listopada 1895 została poświęcona przylegająca od zachodu część cmentarza, przeznaczona dla mieszkańców – wówczas nienależących jeszcze administracyjnie do miasta – Posady Sanockiej i obszaru Dąbrówki (zazwyczaj rodzin rolniczych i rzemieślniczych); zadrzewienie tej części zapewniła Józefa Rylska. W połowie 1896 dokonano posadzenia drzewek w alejach cmentarza.
Z dniem 1 grudnia 1895 cmentarz przy ulicy Jana Matejki został zamknięty w związku z tym, że cmentarze posiadały wówczas zarówno miasto, Posada Sanocka (nowy cmentarz przy ul. Rymanowskiej) oraz Posada Olchowska (zob. cmentarz Posada). Podczas posiedzenia Rady Miejskiej 24 września 1896 radny dr Jan Gaweł zgłosił interpelację dotyczącą nieprawidłowego (odwrotnego) stawiania pomników na cmentarzu, które powinny być skierowane frontem do chodnika.
Cmentarz był przeznaczony dla pochówków ludności obrządków rzymskokatolickiego i greckokatolickiego. Projekt cmentarza autorstwa W. Beksińskiego przewidywał zamknięcie nekropolii po upływie 50 lat, tj. w 1946. W 1931 budynek cmentarny mieścił się przy ul. Rymanowskiej 46. Całkowita powierzchnia tej części, z uwzględnieniem pierwotnego projektu W. Beksińskiego, wynosi 2,49 ha. Znawca Sanoka, Stefan Stefański podał, że jednym z najstarszych zachowanych nagrobków w tej części jest płyta Józefa Hellebranda, zmarłego w 1898. Od strony ulicy Rymanowskiej zostały stworzone dwie bramy wejściowe, w tym jedna główna, prowadząca do starej kaplicy.
Na początku XX wieku istniał fundusz cmentarny, a numeracje przy grobach były umieszczane na słupkach. W tym czasie w Uroczystość Wszystkich Świętych 1 listopada na cmentarzu starym (ul. J. Matejki) i nowym (ul: Rymanowska) kwestowały członkinie Towarzystwa Wincentego á Paulo. W drugiej połowie XX wieku w uroczystość Wszystkich Świętych 1 listopada sprawowana była uroczysta msza święta obrządku rzymskokatolickiego przy zabytkowej kaplicy na cmentarzu.
Obszar i stan współczesny.
Z biegiem czasu obszar cmentarza był powiększany o okoliczny areał. Po wyczerpaniu miejsc na starym cmentarzu przy ul. Rymanowskiej specjalna komisja cmentarna w 1921 zaleciła kontynuowanie dalszych pochówków na starym cmentarzu przy ul. Matejki, przy czym sugerowano zakupienie przyległych do niego parceli. Uchwałą Rady Miejskiej z 22 sierpnia 1922 przyjęto, aby właścicielom parcel przyległych do starego cmentarz przy ul. Matejki oddać w zamiana inne grunty. Do współczesności poszerzenie nastąpiło w kierunku zachodnim od pierwotnych obszarów cmentarzy przy ulicach Jana Matejki i Rymanowskiej, a ponadto przejęto teren pomiędzy obiema częściami, wskutek czego powstało spójne terytorium skupiające dotychczasowe oraz nowe powierzchnie cmentarne. Na przełomie lat 70./80. XX wieku w tzw. nowej części cmentarza przy ul. Matejki dokonywano pochowków w alei zasłużonych, gdzie spoczywały osoby związane z systemem władzy PRL. Na początku lat 80. podjęto starania zmierzające do scalenia terenów pochówków przy ulicy Jana Matejki i w jego obrębie. Ostatecznie Cmentarz Centralny objął teren ograniczony ulicami: Rymanowską, Romana Dmowskiego, Kiczury, Głogową i Dąbrowiecką. Przez całościowy teren cmentarza przebiega ulica Jana Brzechwy. Od strony ulicy Głogowej Cmentarz Centralny sąsiaduje z nowym cmentarzem żydowskim. Pośrodku obecnego całego terenu Cmentarza Centralnego został zlokalizowany komunalny dom przedpogrzebowy, którego budowę rozpoczęto w 1988. W jego wnętrzu polichromie wykonał Tadeusz Turkowski. Także w 1988 Urban Jawień zaproponował renowację oraz oznaczenie grobów osób zasłużonych na miasta.
Na cmentarzu pochowano odkryte w latach 1935-1936 szczątki ludzkie w miejscu istnienia kościoła Najświętszej Marii Panny w Sanoku. Podczas prac archeologicznych przy ulicy Zamkowej w pobliżu tamtejszej cerkwi odkryto szczątki ludzkie prawdopodobnie z istniejącego w XVII wieku cmentarza, które następnie przeniesiono na cmentarz w Sanoku.
W lipcu 1987 na cmentarzu miały miejsce włamania do najstarszych krypt grobowych i trumien oraz ich plądrowanie połączone z kradzieżą. Na przełomie 1994/1995 na terenie cmentarza kilkakrotnie dochodziło do aktów wandalizmu, w wyniku których uszkodzeń doznawały nagrobki, Krzyż Powstańców i kwatery wojskowe. W 2000 wykonano nowe ogrodzenie cmentarza od strony ulicy Rymanowskiej, zasadzono na jego obszarze 500 krzewów jałowca i odnowiono kilka alejek. Na początku XXI wieku na zachodnim brzegu cmentarza, równolegle do ulicy Romana Dmowskiego powstały dwie ściany kolumbarium z przeznaczeniem na urny z prochami (pierwsza z nich posiada 80 miejsc). Uchwałą z 21 lipca 2011 Rada Miasta Sanoka wprowadziła Regulamin Cmentarzy Komunalnych, położonych na terenie Gminy Miasta Sanoka. Od 1 sierpnia 2012 został zamknięty swobodny przejazd przez teren cmentarza tj. Jana Brzechwy od zbiegu z ulicą Romana Dmowskiego oraz z ulicą Dąbrowiecką i Głogową (decyzja władz miasta była motywowana przepisami prawa i względami bezpieczeństwa). Wstęp na cmentarz jest całodobowo możliwy przez furtki. Wiosną i latem 2014 były prowadzone remonty i prace modernizacyjne na terenie cmentarza, w trakcie których powstał parking oraz rozpoczęto tworzenie ogrodzenia kwatery żołnierzy polskich i prace konserwacyjne. W toku dalszych prac w 2014 ukończono ww. parking, odremontowano i zmodernizowano wnętrze kaplicy przedpogrzebowej, wyasfaltowano dwie alejki cmentarne, wybudowano drugą ścianę kolumbarium, w której stworzono 120 miejsc pochówków z obu stron. Do 2015 administrowaniem terenu cmentarza zajmowało się prywatne przedsiębiorstwo z branży pogrzebowej, zaś z dniem 1 maja 2017 administrację objęło Sanockie Przedsiębiorstwo Gospodarki Mieszkaniowej (SPGM) w imieniu miasta Sanoka. W 2017 dokonano modernizacji kaplicy przedpogrzebowej, w której zabudowano przedsionek.
Całkowita powierzchnia Cmentarza Centralnego w Sanoku wynosi niespełna 8 ha (79 300 m²). Według obecnego stanu (2019) w planie całego Cmentarza Centralnego wyodrębniono sześć dzielnic: 1 – stanowi obszar starej części przy ulicy Rymanowskiej wraz z kwaterami żołnierzy polskich i żołnierzy Armii Czerwonej, 2 – obszar położony pomiędzy starą częścią przy ulicy Rymanowskiej do ulicy Jana Brzechwy, 3 – teren w otoczeniu kaplicy przedpogrzebowej, 4 – obszar starej części przy ulicy Jana Matejki, 5 – teren w kształcie trójkąta leżący u zbiegu ulic Jana Brzechwy i Głogowej, 6 – obszar przylegający do ulic Głogowej i Kiczury.
W 1991 awizowano podjęcie zbiórki na rzecz ratowania pomników nagrobnych przez powstałe Towarzystwo Rozwoju i Upiększania Miasta Sanoka. W Uroczystość Wszystkich Świętych 1 listopada oraz w Dzień Zaduszny 2 listopada kwesty na Cmentarzu Centralnym prowadzą Stowarzyszenia Opieki nad Starymi Cmentarzami w Sanoku oraz Towarzystwo Pomocy im. św. Brata Alberta Koło w Sanoku. Opiekę nad kilkoma nagrobkami żołnierzy i harcerzy podjęli harcerze z Hufca Ziemi Sanockiej im. ks. hm. Zdzisława Peszkowskiego.
Kwatery i pochówki wojskowe.
Po zakończeniu II wojny światowej przy północnej starej części przy ulicy Rymanowskiej został utworzony cmentarz wojskowy, składający się z dwóch kwater: żołnierzy polskich i żołnierzy Armii Czerwonej, o powierzchni łącznej 1650 m². W 1958 teren został ogrodzony żywopłotem, a groby wojenne zostały odnowione przez władze miasta.
Cmentarz wojskowy sprzed 1918.
W przeszłości na cmentarzu znajdowały się groby wojskowych armii austriackiej. Według stanu z czerwca 1914 istniały groby 34 oficerów i 67 żołnierzy. Następnie na cmentarzu w Sanoku (nr XIV według nomenklatury austro-węgierskiej) zostało pochowanych 8700 żołnierzy poległych w czasie I wojny światowej (w całym Okręgu Sanok pochowano 12247 żołnierzy. Po odzyskaniu niepodległości przez Polskę w latach 20. II Rzeczypospolitej był to jeden z trzech cmentarzy wojennych istniejących w granicach gminy miasta Sanoka, a obszar obejmował powierzchnię ¾ morgi i był ogrodzony drewnianym parkanem. W tym czasie liczbę mogił poległych z lat 1914-1918 tamże szacowano na ok. 9000, były to groby z drewnianymi krzyżami, zaś ich stan określano jako niekorzystny. Jako drugi z cmentarzy wymieniono wtedy istniejący pośrodku cmentarza miejskiego areał o powierzchni 50 m² i nieznanej liczbie pochowków. Na jego obetonowanym wokoło terenie znajdowały się trzy murowane pomniki, z których jeden był wzniesiony przez Rosjan, a trzeci przez Węgrów. Według stanu z 1930 na cmentarzu wojennym spoczywali polegli z szeregów armii austriackiej i rosyjskiej oraz zmarli w niewoli Włosi. Do tego czasu cmentarz ten był remontowany przez władze austriackie, rosyjskie, a potem też polskie.
Po 1945 istniał pomnik z inskrypcją w językach polskim i niemieckim "Masowy grób 32 regimentu", na którym była umieszczona tożsamość "Laszlo Garganyi", a na zwieńczeniu monumentu istniała korona. Na podstawie zachowanej pocztówki stwierdzono, że na cmentarzu istniał grób zmarłych nagle czterech żołnierzy honvédów węgierskich. W późniejszym czasie groby wojsk austriackich zostały zlikwidowane. Najprawdopodobniej stało się to po II wojnie światowej, zaś w miejscu tych mogił powstały nowe groby.
Kwatera żołnierzy polskich.
Na cmentarzu znajduje się kwatera żołnierzy i oficerów Wojska Polskiego poległych w walkach o wyzwolenie w latach 1918–1948: wojnie polsko-ukraińskiej 1918-1919, wojnie polski-bolszewickiej 1919–1920, polskiej wojnie obronnej 1939 oraz w walkach z Ukraińską Powstańczą Armią 1944–1948. Według opisu z lat 20. XX wieku trzeci ówczesny cmentarz wojenny poległych w wojnach od 1918 leżał na północ od ww. drugiego cmentarza (na którym znajdowały się trzy pomniki). W tym czasie doliczono się na nim około 300 mogił , oznaczonych drewnianymi krzyżami, które w większości były zniszczone. Cały teren był otoczony drutem. Organizowaniem kwatery dla żołnierzy poległych w latach 1918–1920 zajął się jeszcze w latach 30. ks. kpt. Roman Kostikow z parafii wojskowej pw. Chrystusa Króla, powołanej przy stacjonującym w Sanoku, 2 Pułku Strzelców Podhalańskich. Pierwotnie istniało 105 mogił. W utworzonej kwaterze zostali pochowani wojskowi m.in. 2 Pułku Strzelców Podhalańskich oraz powstały mogiły żołnierzy walczących w szeregach 8 Drezdeńskiej Dywizji Piechoty, Korpusu Bezpieczeństwa Wewnętrznego i Wojsk Ochrony Pogranicza. Wśród pochowanych zostali m.in. ppłk dypl. Karol Lenczowski (1891-1936, kawaler Virtuti Militari, dowódca 2 Pułku Strzelców Podhalańskich w latach 1935-1936), szer. strz. Jan Goryl (1924-1946, kawaler Orderu Virtuti Militari), oficerowie 8 Dywizji Piechoty, którzy ponieśli śmierć ze strony Samodzielnego Batalionu Operacyjnego NSZ „Zuch” kpt. Antoniego Żubryda – mjr Abraham Preminger (1918-1946, szef Wydziału Polityczno-Wychowawczego, w wyniku egzekucji) i ppłk Teodor Rajewski (1916-1946, oficer radziecki, szef sztabu, podczas potyczki), kpr. Stefan Strzelczyk (1923-1947, uczestniczący 28 marca 1947 jako kierowca w inspekcji wojskowej w Bieszczadach, podczas której śmierć poniósł generał Karol Świerczewski; prócz niego 30 marca 1947 w Sanoku został pochowany także ppor. Józef Krysiński), oficerowie 34 Budziszyńskiego Pułku Piechoty: ppor. Mieczysław Walesiuk (1906-1946, komendant miasta; później jego szczątki przeniesiono do Białegostoku, w kwaterze pozostał symboliczny nagrobek), kpt. Leon Kostecki (1911-1955, dowódca plutonu). Ponadto w kwaterze są cztery groby żołnierzy Wojska Polskiego, którzy ponieśli tragiczną śmierć w późniejszych latach PRL. W kwaterze zostali pochowani także żołnierze żyjący w długich latach po II wojnie światowej, zmarli i pochowani w latach 60., 70. i 80. XX wieku: ppor. Zbigniew Królicki (zm. w 1962 w wieku 23 lat), sierż. Kazimierz Kokoszka (1946-1978), Piotr Palmowski (1907-1983) oraz st. chor. Karol Gurgacz (1941-1983) i jego żona Maria (1942-2006). Ponadto w 1958 w kwaterze miały zostać pochowane, po uprzedniej ekshumacji, ofiary masowej egzekucji (ok. 50 osób), dokonanej przez Niemców w grudniu 1943 w podrzeszowskiej Babicy.
Łącznie w kwaterze znajdują się 154 mogiły pojedyncze, dwie mogiły zbiorowe (jedna w północno-zachodnim rogu kwatery, w której spoczywa 10 ofiar) oraz jedna symboliczna zbiorowa, stanowiąca pomnik. Na niej umieszczono postument, z którego pionowo wznosi się podłużna sztywna flaga Polski z orłem na szczycie. Na pomniku umieszczono krzyż Virtuti Militari oraz tablicę pamiątkową z napisem "W hołdzie poległym. Społeczeństwo Sanoka". Projektantem pomnika był Edmund Królicki, a przewodniczącym komitetu budowy Tadeusz Wilk. Budowa została ukończona przed 1 listopada 1959. Przez lata kwatera była otoczona żywopłotem. W latach 1980-1983 dokonano prac remontowych, podczas których na każdej mogile postawiono jednakowe krzyże z betonu, a na nich umieszczono tabliczki identyfikacyjne z białego marmuru.
W latach 2011–2012 mogiły w kwaterze zostały odremontowane, w tym także odmalowane. W 2013 zaplanowano wykonanie ogrodzenia kwatery. W 2014 zachodnia połowa okalającego kwaterę żywopłotu została zastąpiona ogrodzeniem.
Pochówki niemieckie z 1939.
Po wybuchu II wojny światowej na cmentarzu przy ul. Rymanowskiej spoczęli także żołnierze Wehrmachtu, polegli w kampanii wrześniowej 1939. Szczątki żołnierzy niemieckich ekshumowano w 1995 i następnie złożono na cmentarzu wojskowym w Przemyślu, poświęconym 7 października 1995.
Kwatera żołnierzy Armii Czerwonej.
W zachodniej części Cmentarza Centralnego znajduje się kwatera żołnierzy Armii Czerwonej (wcześniej w tym miejscu istniał cmentarz żołnierzy austriackich, który zniwelowano celem utworzenia kwatery żołnierzy radzieckich). Według stanu z 1950 pierwotnie urządzony cmentarz wojenny urządzony na wydzielonym obszarze z cmentarza miejskiego przy ul. Rymanowskiej składał się w dwóch kwater i miał powierzchnię 1650 m². Kwatera pierwsza (zachodnia) miała wymiary 73 m x 12 = 936 m² (obejmowała 44 mogiły zbiorowe o wymiarze 5 m x 2 m), zaś przylegająca do niej kwatera druga (wschodnia) miała wymiary 73 m x 16,5 m = 1204,5 m² (obejmowała 60 mogił zbiorowych o wymiarze 5 m x 2 m). Około 1950 było tam pochowanych 110 zwłok, a w tym samym roku ogrodzono ten teren żywopłotem. W 1951 planowano ekshumowanie w to miejsce 221 ciał. Prace ekshumacyjne zwłok żołnierzy Armii Czerwonej prowadziła na obszarze województwa rzeszowskiego specjalna grupa ekspedycyjna Ministerstwa Gospodarki Komunalnej, zaś prace tworzenia stałego cmentarza wojskowego w Sanoku były na ukończeniu pod koniec 1953. W kwaterze spoczęli żołnierze radzieccy polegli w 1944 w walkach na froncie wschodnim II wojny światowej o tzw. wyzwolenie ziemi sanockiej. Zmarli pochodzili z szeregów 101 korpusu armijnego 38 Armii 1 Frontu Ukraińskiego. Pierwotnie żołnierze radzieccy byli grzebani w Sanoku w centrum miasta na wschodnim stoku parku miejskiego oraz na obszarze powiatu sanockiego, skąd ich ciała – po ekshumacjach prowadzonych przez Miejskie Przedsiębiorstwo Gospodarki Komunalnej – przeniesiono do utworzonej kwatery na cmentarzu. W późniejszych opracowaniach przyjęto czas założenia cmentarza w latach 1951–1953 (w tym okresi prowadzono ekshumacje).
Według pochodzącego z lat 1952-1953 planu usytuowania mogił cmentarza wojennego w Sanoku wynika, że teren cmentarza miał wymiary 73,5 m x 33,5 m oraz powierzchnię 2463 mm². W planie zaprojektowano stworzenie łącznie 90 ponumerowanych mogił, w tym 78 zbiorowych o wymiarach 5 x 2 m oraz 12 pojedynczych o wymiarach 2 x 1 m (przeznaczonych dla "bohaterów Związku Radzieckiego i odznaczonych"). Pomimo planowego utworzenia 78 mogił zbiorowych (istniejących do dziś w tej liczbie) na początku 1953 informowano, że istniało ich 82. Wspomniane mogiły indywidualne rozłożono po obu stronach pomnika. Pierwotna numeracja mogił rozpoczynała się od południowo-zachodniego narożnika cmentarza (usytuowana tam mogiła nosiła nr 1), natomiast współcześnie numeracja na mogiłach jest inaczej rozłożona, w związku z czym mogiła o numerze 1 leży w narożniku północno-wschodnim. Zgodnie z ww. planem cały obszar otoczono murowanym ogrodzeniem. Jeszcze do 1953 w obrębie kwatery wojennej istniała kostnica miejsca, którą sugerowano przenieść w inne miejsce. Na początku 1953 planowano ekshumacje łącznie 86 ciał z terenu ww. parku miejskiego w Sanoku i przeniesienie ich na cmentarz.
Łącznie na cmentarzu pochowano 2969 żołnierzy. Z upływem lat na mogiłach umieszczano indywidualne tabliczki upamiętniające poszczególnych żołnierzy, z inskrypcjami w językach: polskim, rosyjskim, ukraińskim, ormiańskim i gruzińskim. W kwaterze zostali pochowani m.in. majorzy Michaił Kalmus, Iosif Niepran, kapitanowie Nikołaj Gietmanski i Aleksandr Hulewicz, starszy lejtnant Nikołaj Gass, Kłara Sołonienko, st. sierż. Chamit Nieatbakow (Bohater Związku Radzieckiego), mł. sierż. Iwan Niedwiżaj (Bohater Związku Radzieckiego).
W kwaterze utworzono główną aleję, prowadzącą od bramy do pomnika, obsadzoną kasztanami, a w jej głębi centralnie został ustanowiony pamiątkowy obelisk o wymiarach podstawy 4 x 4 m = 16 m², na którym widnieje czerwona gwiazda. Na bramie wejściowej do kwatery o szerokości alei zainstalowano symbole komunistyczne: sierp i młot. W okresie PRL opiekę nad mogiłami w kwaterze sprawowali sanoccy harcerze oraz miejska organizacja TPPR. Ponadto do lat 80. groby w kwaterze były porządkowane przez uczniów sanockich szkół w okresie przed Świętem Rewolucji Październikowej (7 listopada). W 2012 zostało odremontowanych sześć mogił zbiorowych w kwaterze.
Obiekty upamiętniające i zabytkowe.
Krzyż Powstańców.
Pierwotnie "Pomnik dla poległych w walkach narodowych 1830-31 i 1863" planowano ustanowić tuż po założeniu cmentarza przy ulicy Rymanowskiej w 1896. Pomnik, zaprojektowany przez inż. Władysława Beksińskiego, miał stanowić dębowy krzyż usadowiony na wzniesieniu z kamiennych głazów, na których planowano umieścić marmurową tablicę upamiętniającą, zaś otoczony miał być przez kolumny łączone łańcuchem. Monument miał być umiejscowiony w jednym czterech, bezpłatnych miejsc dla zasłużonych, przewidzianych w centralnej części nowego cmentarza.
Obecnie istniejący dębowy Krzyż Powstańców znajduje się w północno-zachodnim narożniku części starego cmentarza przy ulicy Rymanowskiej. Krzyż postawili w 1923 sanoccy harcerze i uczniowie Państwowego Gimnazjum im. Królowej Zofii w Sanoku: Fritz Hotze, Józef Pudełko, Tadeusz Riedrich, Zygmunt Żyłka-Żebracki, dla upamiętnienia polskich powstań niepodległościowych. Umieszczono na nim tabliczkę z napisem: „"Bohaterom z 1831/63 Harcerze 1923"”, która została wykonana w Sanockiej Fabryce Wagonów. Pod krzyżem harcerze składali Przyrzeczenie Harcerskie (m.in. Zdzisław Peszkowski). W 1958 symboliczny obiekt został odnowiony przez władze miasta. W 1980 na wykonanej z kamieni podstawie krzyża ustanowiono tablicę z inskrypcją: "Bohaterom Powstań Polskich 1980". 11 listopada 1996 poświęcono nowy krzyż wraz z odnowioną tabliczką metalową z pierwotnego krzyża, która zawiera inskrypcję „"Bohaterom zr. 1831/63 »Harcerze« 1923 1996"” (ufundował ją pochodzący z Sanoka, ówczesny Naczelnik ZHP, hm. Ryszard Pacławski). Dodatkowo na pionowej belce krzyża z tyłu przymocowano tabliczkę z napisem „"Ernest Bauman Powstaniec 1831 r. Kawaler V.M. pof. pułku jazdy pozn."”. Pomnik jest uznany za obiekt zabytkowy i podlega ochronie prawnej.
Mogiły zbiorowe.
Przy głównej alei prowadzącej od ulicy Rymanowskiej do pierwotnej kaplicy cmentarnej znajdują się dwie mogiły zbiorowe. Pierwsza to Mauzoleum Ofiar II Wojny Światowej, które zostało ustanowione jesienią 1948. W monumentalnym grobowcu złożono prochy ofiar pochodzących z Sanoka i ziemi sanockiej – uczestników walk na frontach II wojny światowej, członków ruchu oporu, więźniów niemieckich obozów koncentracyjnych i innych pomordowanych. Powstanie pomnika zainicjowało koło w Sanoku Polskiego Związku Byłych Więźniów Politycznych Hitlerowskich Więzień i Obozów Koncentracyjnych, planujący to upamiętnienie już od 1946). Projektantem był Stanisław Ryniak, inżynier architekt i zarazem były więzień obozu Auschwitz-Birkenau (pierwszy polski osadzony z nr 31). Forma mauzoleum przypomina obozowy piec krematoryjny – posiada otwór frontowy oraz obelisk imitujący komin. Główna inskrypcja na tablicy brzmi: "Ofiarę z krwi, cierpień i życia złożyli za Ojczyznę w II-giej wojnie światowej. Cześć ich pamięci". We wnętrzu mauzoleum umieszczono wykonaną z brązu urnę, wykonaną przez członków ww. koła zatrudnionych w sanockiej Fabryce Wagonów. W późniejszym czasie umieszczono w niej ziemię spod Ściany Śmierci z obozu Auschwitz-Birkenau oraz innych miejsc kaźni (obozy Groß-Rosen, Majdanek oraz miejsca martyrologii: Gruszka, Hanusiska, Falejówka, Glinice, Olchowce i inne), tym samym symbolicznie upamiętniając szczątki zmarłych tam ofiar. Przez lata sporządzano ewidencję poległych i pomordowanych z ziemi sanockiej, których listę zamknięto w latach 50. i zaplanowano umieszczenie ich nazwisk na wykonanych z brązu płytach docelowo przeznaczonych do zainstalowania na ścianach Mauzoleum. Po kolejnych latach przestoju na bocznych ścianach pomnika umieszczono dwanaście tablic z imionami i nazwiskami ofiar (pierwotnie było umieszczonych 560 tożsamości, a według późniejszych źródeł 576). Finalizacji dokonał oddział powiatowy w Sanoku Związku Bojowników o Wolność i Demokrację, a przed zamontowaniem wykonanych w Krakowie tablic mauzoleum zostało odremontowane. Uroczystości odsłonięcia nowych tablic odbyły się w sierpniu 1962 w trakcie obchodów 800-lecia miasta. Do tego czasu istniały na Mauzoleum blaszane tablice z nazwiskami ofiar. Potocznie mauzoleum bywa określane jako "Mauzoleum Oświęcimiaków" bądź "Pomnik Oświęcimiaków". Na tablicach zostały wymienione ofiary II wojny światowej, w tym różnych niemieckich obozów koncentracyjnych, zabici przez Niemców w egzekucjach (na górze Gruszka, w lesie Hanusiska, w Czarnym Lesie), a ponadto rozstrzelani w ramach zbrodni katyńskiej i zmarli w ZSRR, zamordowani przez UPA, polegli w Monte Cassino). Wśród wymienionych są m.in.: Jerzy Albert, Julian Bakoń, Jan Barniak, kpt. Tadeusz Berek, Zygmunt Bezucha, ks. Franciszek Bętkowski, Lucjan Borek-Prek, Kazimierz Ciałowicz, Zbigniew Czekański, Jan Drabik, Zbigniew Dukiet, Bronisław Górski, dr Bronisław Grzywacz, Jakub Hanus, Jan Hrabar, dr Jan Hrebenda, Stanisław Hroboni, Bolesław Jus, Jan Keller, Edward Kielar, Jan Kosina, Jan Krawiec, Zygmunt Kruszelnicki, Władysław Kubala, Józef Kucharski, Stanisław Kurek, ks. Władysław Kuzio, Wincenty Kwiatkowski, Ryszard Linscheid, Stanisław Lurski, Ludwik Ławniczak, Władysław Majcher, Stanisław Michalski, Bolesław Mozołowski, Stefan Mozołowski, Władysław Mueller, Antoni Nabywaniec, Marian Niedenthal, Romuald Ochęduszko, ks. Euzebiusz Pelc, dr Jerzy Pietrzkiewicz, Marian Placzek, Marek Pollak, Bolesław Przystasz, Mieczysław Pudełko, Zdzisław Rajchel, Józef Rec, Antoni Rejnin, Jan Rerutko, dr Roman Rogoż, Jerzy Skoczyński, ks. Józef Skrabalak, Tadeusz Słotołowicz, Maksymilian Słuszkiewicz, inż. Ludwik Sokołowski, Marian Strzelbicki, Franciszek Szafran, Władysław Szechyński, Władysław Szelka, ks. Antoni Tomaka, Zygmunt Tomaszewski, Kazimierz Vetulani, Ludwik Warchał, Czesław Wawrosz, ks. Stanisław Węgrzynowski, Julian Wichert, Józef Władyka, kpt. dr Grzegorz Woźniakowski, ks. Władysław Wójcik, Zbigniew Wyskiel, Juliusz Zaleski, Władysław Żarski, Leopold Żołnierczyk. W 1978 roboty remontowo-konserwatorskie pomnika wykonała sprawująca opiekę gospodarczą nad tym monumentem Sanocka Fabryka Autobusów „Autosan”, a tym samym roku do prac porządkowych tego miejsca zadeklarowali się uczniowie II Liceum Ogólnokształcącego im. Marii Skłodowskiej-Curie w Sanoku.
Druga zbiorowym pochówkiem o charakterze symbolicznym jest położona tuż za ww. Mauzoleum Ofiar II Wojny Światowej mogiła upamiętniająca ofiary rozstrzelane na Gruszce. W listopadzie 1947 odbyły się w Sanoku uroczystości, po których na cmentarzu pochowano ekshumowane szczątki ofiar rozstrzelanych przez Niemców 5/6 lipca 1940 na stoku góry Gruszka nieopodal Tarnawy Dolnej. Było to 112 więźniów z sanockiego więzienia, a wśród zamordowanych był były kpt. Czesław Wawrosz, kpt. Jan Drabik, profesor sanockiego gimnazjum Józef Rec. Mogiłę o podłużnej formie otoczono żywopłotem. Na pomniku z podstawą w postaci stosu kamieni umieszczono tablicę z inskrypcją: "Męczennikom za wolność i demokrację. Mogiła zbiorowa Polaków zamordowanych bestialsko przez zbirów hitlerowskich w czasie okupacji powiatu sanockiego od września 1939 r. do czerwca 1944 r. Cześć waszej pamięci". Na postumencie usadowiono rzeźbę sokoła autorstwa Stanisława Jana Piątkiewicza, która pierwotnie od 1939 miała zostać umieszczona na Gmachu Towarzystwa Gimnastycznego „Sokół” w Sanoku. W 2012 mogiła została odremontowana, a rzeźba sokoła odmalowana. W połowie 2013 po bokach pomnika umieszczono dwie tablice zawierające listę ofiar zamordowanych na górze Gruszka.
Krzyż Golgota Wschodu i Dęby Pamięci.
Pomnik w postaci Krzyża Golgota Wschodu upamiętnia pochodzące z Sanoka i Ziemi Sanockiej ofiary zbrodni katyńskiej. Znajduje się w zachodniej części cmentarza, nieopodal domu przedpogrzebowego. Pomnik powstał z inicjatywy rodowitego sanoczanina, ks. Zdzisława Peszkowskiego. Głównym jego elementem jest Krzyż Pamięci Ofiar Polskiej Golgoty Wschodu, poświęcony 10 listopada 2008. Stanowi go krzyż brzozowy z tabliczką o treści: "Ofiarom polskiej Golgoty Wschodu". U podstawy krzyża umieszczono kamienie, na których widnieją trzy tablice. Pierwsza zawiera inskrypcję "Krzyż wzniesiono z inicjatywy Ks. Prałata Zdzisława J. Peszkowskiego staraniem Hufca ZHP Ziemi Sanockiej. A.D. 2008.", druga – "W 40-stym nas Matko na Sybir zesłali. Sanok, 04.2009.", ufundowana przez Związek Sybiraków, zaś trzecia, upamiętniająca por. Zbigniewa Czekańskiego, zawiera cytat ks. Zdzisława Peszkowskiego i informację pamiątkową: "Sercem i modlitwą otaczam postać dh Z. Czekańskiego, umiłowanego harcerza, konspiratora, bohatera i męczennika, ks. Z. Peszkowski / por. Zbigniew Czekański ur. 4.VII.1907 zginął 30.VI.1941. Z-ca komendanta hufca harcerzy w Sanoku. Dowódca Harcerskiej Kompanii Obrony Lwowa w 1939 r. Instruktor Chorągwi Lwowskiej Szarych Szeregów. Sanok, 18.04.2009".
W dniu 18 kwietnia 2009, w ramach akcji „Katyń... pamiętamy” / „Katyń... Ocalić od zapomnienia”, w tzw. Alei Katyńskiej wokoło ww. krzyża zostało zasadzonych 21 Dębów Pamięci, honorujących ofiary zbrodni katyńskiej, urodzone w Sanoku bądź związane z miastem. W drugą rocznicę śmierci księdza Peszkowskiego, 8 października 2009, posadzono trzy następne Dęby Pamięci, a w piątą rocznicę, tj. 8 października 2012, dwa kolejne. Łącznie zostało upamiętnionych 26 oficerów i funkcjonariuszy: podch. Juliusz Bakoń, ppor. Zygmunt Bezucha, mjr Józef Drzewiecki, kpt. Jan Dulęba, ppor. Włodzimierz Dżugan, ks. ppłk Szymon Fedorońko, mjr Tadeusz Florczak, ppor. Władysław Godula, ppor. Stanisław Hroboni, ppor. Bronisław Jahn, por. Edward Kilarski, mjr Jan Kosina, chor. Stanisław Mazur, por. Stanisław Michalski, ppor. Władysław Miller, płk Stefan Mozołowski, ppłk Edward Peszkowski, ppor. Zbigniew Przystasz, ppor. Zdzisław Rajchel, st. post. Rudolf Ryndak, por. Tadeusz Słotołowicz, ppłk Stanisław Styrczula, kpt. Franciszek Szafran, kpt. Aleksander Ślączka, podch. Ludwik Warchał, por. Józef Winter. Według szacunków i badań przeprowadzonych do 2010 w ramach zbrodni katyńskiej zginęło przeszło 60 osób pochodzących z Sanoka i ziemi sanockiej. Współinicjatorką ustanowienia pomnika Golgota Wschodu i zasadzenia Dębów Pamięci była hm. Krystyna Chowaniec. W dniu 22 czerwca 2022 poświęcono piąty z kolei egzemplarz brzozowego krzyża.
Nagrobki zabytkowe.
Na cmentarzu dostrzec można modernistyczną sztukę sepulkralną. Na obszarze nekropolii znajdują się nagrobki zabytkowe, podlegające ochronie prawnej. Są to zarówno nagrobki indywidualne jak i rodzinne grobowce zbiorowe. Pierwotnie, wobec braku miejscowego konserwatora zabytków, w 1978 grupa miejska w składzie Edward Zając (dyrektor Muzeum Historycznego w Sanoku), Barbara Bandurka (plastyk miejski) i Krystyna Kilar (przewodnik muzealny) po inwentaryzacji wskazała łącznie 43 nagrobki (5 w starej części przy ulicy Jana Matejki i 38 w starej części przy ulicy Rymanowskiej) uznając je za posiadające wartość historyczną i zaproponowała ich zachowanie. Dwoma decyzjami wojewódzkiego konserwatora zabytków z 20 grudnia 1982 do ewidencji zabytków wpisano 65 obiektów: 49 w części przy ulicy Rymanowskiej (decyzją A-31) oraz 16 obiektów w części przy ulicy Jana Matejki (decyzją A-32); zostało to potwierdzone 20 maja 2009 decyzją Wojewódzkiego Urzędu Ochrony Zabytków w Przemyślu. Ponadto, osobną decyzją Podkarpackiego Wojewódzkiego Konserwatora Zabytków w Przemyślu z 15 lipca 2010 wpisano do rejestru zabytków ruchomych województwa podkarpackiego pod numerem rejestru B-353 grobowiec rodziny Mozołowskich. Do założonej w 2014 gminnego ewidencji zabytków miasta Sanoka, opublikowanego w 2015, zostało wpisanych 49 nagrobków w starej części przy ulicy Rymanowskiej oraz 16 nagrobków w starej części przy ulicy Jana Matejki (potwierdzone w 2018).
Niektóre z zabytkowych nagrobków utraciły swój pierwotny wygląd. Do rejestru zabytków sanockiej nekropolii została wpisana część pomników nagrobnych wykonanych w warsztatach kamieniarskich Lwowa: m.in. w zakładzie Schimserów (nagrobek Władysława Niedźwieckiego, prawdopodobnie autorstwa Leopolda Schimsera, zaś po jego śmierci w pracowni kierowanej przez żonę Wiktorię (1838-1908) powstał nagrobek Karoliny i Mateusza Beksińskich), Ludwika Makolondry (nagrobki Juliusza Koźmy i grobowiec rodziny Pleszowskich, w którym został pochowany Jan Bogorya Pleszowski), Juliana Markowskiego (nagrobek Cyryla Jaksy Ładyżyńskiego), Ludwika Tyrowicza (nagrobek Antoniego Puszczyńskiego, Julii Rapf-Starosolskiej oraz prawdopodobnie Ludwika Święcha i Tytusa Lemera) oraz Bernarda Kobera (nagrobek Maksymiliana Frydeckiego); Krakowa: zakłady Romualda Łapczyńskiego (nagrobek Maryana Truszkowskiego, c. k. urzędnika skarbowego), Józefa Kuleszy (prawdopodobnie nagrobek rodziny Nowaków w formie katafalku oraz figura na nagrobku Anny (Lewickiej) Pająk), Przemyśla: zakład Ferdynanda Majerskiego (nagrobki Hiacynty Truskolaskiej, ks. Bronisława Stasickiego, Leopolda Biegi) oraz Sambora: zakład M. Bożejki (nagrobek Stanisława Lakusa). Twórcami nagrobków na cmentarzu byli też rzeźbiarze i kamieniarze prowadzący zakłady w okolicach Sanoka: Stanisław Piątkiewicz (Paweł Nestorowicz wskazał grobowce rodzin Iwanowiczów, Małachowskich, Słuszkiewiczów (pochowany Michał Słuszkiewicz) i Marii (Kamińskiej) Faliszewskiej, niepodpisany grobowiec w części Matejki oraz prawdopodobieństwo wykonania grobowców rodziny Lipińskich (pochowani w nim m.in. Aleksander, Walenty, Kazimierz, Bronisław Filipczak), Mozołowskich, Karola Petschachera) (Rymanów), Wojciech Wojtowicz (Krosno, wykonał nagrobek Marii Dobosz), Józef Aszklar (Krościenko Wyżne, wykonał nagrobki Bronisławy i Wojciecha Ślączków, Zofii Zaleskiej – córki Karola, oraz prawdopodobnie Anny Radomskiej), Jacek Fredro (Cisna).
Staraniem powstałego 16 stycznia 2009 Stowarzyszenia Opieki nad Starymi Cmentarzami w Sanoku (prezesem została Ewa Filip) od 2010 następują prace konserwatorskie i trwa sukcesywna restauracja kolejnych nagrobków. Jako pierwszy został odnowiony nagrobek Mateusza Beksińskiego w 2010), następnie nagrobki Władysława Niedźwieckiego i Maryana Truszkowskiego w 2011, nagrobek Heinrichów w 2012, Amalii Celestyny Świtalskiej w 2013, Feliksa Gieli w 2015, Jana Porajewskiego w 2016, ks. Bronisława Stasickiego w 2020, grobowiec rodzinny kpt. Franciszka Löwy’ego w 2022.
Lista nagrobków wpisanych do rejestru zabytków:
Ponadto do założonego w 2014 gminnego rejestru zabytków miasta Sanoka została wpisana stara kaplica cmentarna przy ul. Rymanowskiej, pierwotnie od 1895 stanowiąca kaplicę grobową rodziny Habermann, w której zostali pochowani członkowie tej rodziny: Józefa Habermann (zm. 1895), Antoni Habermann de Haberfeld (zm. 1916), Leopold Habermann (zm. 1917), Franciszka Habermann de Haberfeld Owsiany (zm. 1920), Robert Habermann (zm. 1943).
Pierwotny nagrobek Józia i Stasia Borczyków nie istnieje. Obu zmarłych wymienia inskrypcja na grobowcu Władysława Szombary, który jest położony we wcześniejszej lokalizacji zabytkowego nagrobka.
Pochowani na cmentarzu.
Listy pochowanych podane zostały w kolejności chronologicznego uwzględnienia śmierci.
Kawalerowie Orderu Virtuti Militari.
Osoby odznaczone Orderem Virtuti Militari, które zostały pochowane na Cmentarzu Centralnym w Sanoku. Przy opisie odznaczonych podano klasę Orderu Virtuti Militari: Krzyż Złoty (IV klasa) – KZ, Krzyż Srebrny (V klasa) – KS. 
W 1932 na sanockim cmentarzu został pierwotnie pochowany inny kawaler Orderu Virtuti Militari, płk Janusz Dłużniakiewicz, którego szczątki później zostały ekshumowane i przeniesione na Cmentarz Wojskowy na Powązkach w Warszawie. Wśród zamordowanych na górze Gruszka w 1940, których szczątki po ekshumacji zostały pogrzebane w zbiorowej mogile na cmentarzu, był kpt. Czesław Wawrosz, kawaler Orderu Virtuti Militari.
Inne osoby.
Jan Okołowicz (1800-1878), Adolf Kern (zm. 1895), Józef Nowak (1844-1901), August Ścibor-Rylski (zm. 1902), Emil Leszczyński (1828-1903), Antoni Stupnicki (zm. 1908), Kazimierz Łęcki (zm. 1913), Juliusz Koźma (zm. 1914), Tadeusz Nowak (1881-1916), Stanisław Nowak (1848-1919), Henryk Kapiszewski (1859-1922), Saturnin Lityński (zm. 1927), Antonina Nowak (1851-1928), Leopoldyna Leszczyńska (1852-1929), br. Leon Wacław Brincken (1852-1930), Henryk Mniszek-Tchorznicki (1880-1946), Bruno Cienciała (1882-1972).
dr Kacper Kostecki (1785-1864), dr Jerzy Rapf (1796-1874), Jan Zarewicz (zm. 1885), Wincenty Konieczko (1852-1888, dyrektor szpitala w Sanoku), dr Jacek Jabłoński (zm. 1912), dr Maurycy Drewiński (zm. 1916), dr Józef Kurasiewicz (zm. 1926), dr Józef Dziuban (zm. 1928, weterynarz), dr Jan Porajewski (1872-1929), mjr lek. Teofil Kondyjowski (ur. 1876, zm. po 1946), dr Karol Zaleski (1856-1941), dr Włodzimierz Pajączkowski (1864-1943, dyrektor szpitala), płk dr Stanisław Gilewicz (1869-1943, oficer wojskowy tytularny), Józef Serwa (1868-1945), por. Józef Weiner (1891-1963), dr Wiktor Robel (1894-1963), kpt. dr Stanisław Domański (1888-1970, dyrektor szpitala w Sanoku), kpt. dr Kazimierz Niedzielski (1893-1976, dyrektor szpitala), kpt. dr Gustaw Kosiba (1902-1981), Bronisław Jarosz (1924-1977), płk dr Marian Killar (1918-1982), Witalis Władyka (1906-1983, weterynarz), Barbara Słuszkiewicz (1923-1984), dr Edward Czech (1914-1984, rentgenolog), Zbigniew Serwa (1908-1984), Jan Czyż (1905-1985), Jan Kazimierz Kosowski (1928-1986), Marian Musiał (1908-1991), Włodzimierz Storoszczuk (1915-1993, weterynarz), dr Albin Rysz (1930-1993), Jerzy Nering (1936-1994), dr Ryszard Ekert (1933-1996), Zygmunt Dąbrowski (1929-1997), Zdzisław Polewka (1930-1997), dr Wilhelm Gregory (1915-1998), Adam Zeńczak (1924-2000, stomatolog, żołnierz AK), Teresa Dalska (1925-2006), mjr Karol Świetlik (1924-2006, żołnierz AK), Urban Jawień (1931-2007), Salomea Zielińska (1921-2009, pielęgniarka), Wojciech Czech (1947-2010), Jan Pawlik (1930-2012), Adam Skoczyński (1914-2012, pediatra, żołnierz AK), ppor. dr Feliks Antoni Krzan (1920-2013, weterynarz), Danuta Kaczorowska (1914-2017), Stanisław Moskal (1936-2018).
Maciej Strojek (1858-1890, dyrektor szkoły powszechnej w Sanoku), Józefa Rapf (1809-1891, kierownik szkoły żeńskiej w Sanoku), Józef Grotowski (1874-1905, profesor gimnazjalny), Hipolit Neuwirth (1859-1906), Antoni Kwiatkowski (1844-1907), Józef Tomasik (1865-1908, profesor gimnazjalny), Antoni Wyszatycki (zm. 1909), Leopold Biega (1848-1910, dyrektor szkoły wydziałowej), Bronisław Rylski (1877-1911), Antoni Gołkowski (1838-1914), Michał Kiczorowski (1866-1915), August Mroczkowski (1845-1920), Mieczysław Strojek (1886-1921, dyrektor szkoły powszechnej), Roman Kozicki (1889-1921), Wanda Mochnacka (1853-1922), Władysław Sygnarski (1864-1925, dyrektor szkół), Maria Szabłowska (1903-1927), Andrzej Szmyd (zm. 1930), Stanisław Borowiczka (1872-1930), dr Michał Ładyżyński (1867-1931), Tomasz Pisarczuk (zm. 1933, inspektor szkolny), Władysław Łukaszewicz (1858-1934, dyrektor szkoły 7-klasowej), Marian Szajna (1873-1936), Wołodymyr Czajkiwski (1884-1937), Józef Wojtanowicz (1880-1937), Josyp Hukewycz (1891-1939), Jan Killar (1884-1939), Teodozja Drewińska (1848-1941, dyrektor szkół w Sanoku), Franciszek Grzyb (1888-1941), Janina Burnatowicz (1907-1941), Walerian Czykiel (1880-1942), dr Bronisława Chrząszczewska-Rymaszewska (1889-1942), Franciszek Słuszkiewicz (1875-1944, dyrektor gimnazjum w Bochni), Zenobiusz Mathiasz (zm. 1944), Eugeniusz Biliński (1893-1947), Michał Trzciński (1911-1948, kierownik szkoły), Balbina Germak (1880-1949, kierowniczka Szkoły im. Królowej Jadwigi), Alfons Szczurowski (1882-1950), Stanisław Czajkowski (1875-1950, profesor seminarium w Samborze), Michał Śliwiński (1882-1953, kierownik szkoły im. Grzegorza z Sanoka, prezes ZNP), Jadwiga Ruczka (1885-1953), Matylda Wasylewicz (zm. 1953), Franciszek Wanic (1881-1954), Leon Barucki (1883-1955), Józef Dąbrowski (1897-1956), Ludwik Jasiński (1880-1956, inspektor szkolny), Józef Rolski (1883-1967), Szymon Słomiana (1910-1959), Helena Langner (1895-1960), Franciszek Szafrański (1886-1963), Andrzej Grasela (1880-1965, dyrektor gimnazjum), Celina Kulczycka (zm. 1965), Eleonora Radwańska (1879-1967), Helena Strojek-Kulczycka (1889-1968, sybiraczka), Prochownik (1892-1968), Zofia Kałwa (1896-1969), Nestor Lenczyk (1901-1969), Helena Prochownik-Radomska (1894-1972), Irena Mathiasz (1903-1972), Władysław Dziduszko (1899-1972), Jan Bogusz (1907-1974), Janina Sopotnicka (1887-1975), dr Leopold Musiał (1905-1975), Maria Orłoś (1894-1976), Maria Spanily (1886-1977), Franciszek Moszoro (1891-1977), Izydora Hermanowska (1892-1977), Jadwiga Kubrakiewicz (1907-1978), Janina Wowczuk (1892-1979, członek tajnego nauczania), Karol Siekierzyński (1907-1979), Stefan Lewicki (1891-1979), Katarzyna Janiec (1896-1980), Józef Grabowski (1905-1980), Anna Pohorska (1903-1981), dr Maria Kril (1904-1982), Emilia Słuszkiewicz (1888-1982, dyrektorka szkoły), Albina Wójcik (1901-1982), płk dr Marian Killar (1918-1982), Jadwiga Lorenc (zm. 1982), Adam Bieniasz (1911-1983), Gwidon Szepiowski (1908-1984), dr Zofia Skołozdro (1896-1984, dyrektor Gimnazjum i Liceum Ogólnokształcącego Żeńskiego w Sanoku), Antonina Rudnicka (1891-1984), Irena Kocyłowska (1902-1984), Zenon Chruszcz (1905-1984), Tadeusz Wojtowicz (1916-1985), Stanisław Potocki (1906-1986), Helena Dworska (1901-1986), Maria Leokadia Radwańska (1904-1986), Małgorzata Słodziak (1957-1986), Władysław Kreowski (1889-1987, kierownik szkół), Tomasz Kurek (1910-1986), Janina Szepiowska (1910-1988), Helena Kamecka-Urban (1912-1988), Ludwik Romaniak (1930-1990), Józefa Rudzik (1897-1990), inż. Kazimierz Sobczyk (1925-1990), Józef Bogaczewicz (1904-1991), Kazimiera Ekert (1906-1991), Maria Potocka (1901-1991), Jadwiga Zaleska (1900-1993), Helena Świerzowicz (1909-1993), Zofia Bandurka (1913-1993, dyrektor Liceum Medycznego), Wanda Kubrakiewicz (1912-1994), Józef Penar (1909-1994), Mieczysław Habrat (1932-1994), Zofia Lenczyk (1914-1994), Stanisław Kurek (1912-1995), Wojciech Sołtys (1925-1995), Jerzy Lisowski (1930-1996), Janina Bogaczewicz (1919-1996), Tadeusz Śliwiński (1907-1997), Maria Breit (1908-1997), Józef Pohorski (1907-1998), Krzysztofa Borowiec (1932-1997), Zofia Wolwowicz, Kazimiera Rafalska (1909-1998), Lidia Jakiel-Musiał (zm. 1999, nauczycielka Liceum im. Króla Jana III Sobieskiego w Krakowie), Waleria Kopecka (1897-1999), Stanisław Obara (1939-2002, dyrektor II LO), Maria Lisowska (1910-2004), Aleksander Sarkady (1922-2006), Helena Grabowska (1925-2008), Maria Skoczyńska (1916-2008), Teofila Trzcińska (1912-2009), Jerzy Pawliszewski (1946-2009), prof. dr inż. Marian Golczyk (1921-2009), Zygmunt Skałkowski (1928-2012), Roman Daszyk (1931-2013), Marian Jaśkiewicz (dyrektor szkoły), Irena Olbert (1932-2016), Edward Findysz (1922-2016), Jan Skarbowski (1939-2017), dr Tomasz Blecharczyk (1935-2017), Tadeusz Mleczko (1939-2019), Danuta Przystasz (1920-2019), Marian Witalis (1948-2020), Andrzej Brygidyn (zm. 2021).
Nikodem Biernacki (1825-1892, skrzypek i kompozytor), Józef Seredyński (1883-1917, fotograf), Stanisław de Mirow Myszkowski (1849-1929, pisarz), Stanisław Piątkiewicz (1859-1930, rzeźbiarz), Maria Bianka Mossoczy (1887-1929, malarka), Hryhorij Hanulak (1883-1945, literat), Wanda Kossakowa (1879-1960, pianistka, pedagog), Olga Didur-Wiktorowa (1900-1963, śpiewaczka operowa), Stanisław Jan Piątkiewicz (1897-1970, rzeźbiarz), Władysław Lisowski (1884-1970, malarz), Edmund Hydzik Drogomirski (1890-1971), Bronisław Filipczak (1877-1973, muzyk), Bronisław Naczas (1920-1984, malarz) Franciszek Strachocki (1904-1985, fotograf), Władysław Wiśniowski (1911-1993, muzyk), Józef Penar (1909-1994, malarz), Wojciech Jahn (1937-1994, malarz), Maria Bieńkowska (1907-1994, pracownica Autosanu, działaczka kulturalna), Czesława Dorec-Czarniecka z domu Starawska (1907-1994, aktorka teatralna), Edward Dańczyszyn (1924-1995, muzyk, działacz kulturalny), Kazimierz Florek (1917-1996, malarz), Jan Świtalski (1912-1999, krótkofalowiec), Tomasz Beksiński (1958-1999, dziennikarz i prezenter radiowy, tłumacz), Roman Bańkowski (1932-2004, poeta), inż. Zdzisław Beksiński (1929-2005, artysta malarz), Ryszard Kulman (1947-2011, poeta), Tadeusz Ortyl (1939-2011, muzyk, numizmatyk), Anna Turkowska (1926-2011, artystka włókiennik), Ewa Nowotarska (1924-2012, artysta konserwator), Tadeusz Turkowski (1923-2012, artysta malarz), Włodzimierz Marczak (1922-2016, pisarz, poeta), Janusz Szuber (1947-2020, poeta), Adam Przybysz (1950-2020, plastyk, rzeźbiarz), Władysław Szulc (1933-2021, malarz, fotograf), Marian Kawski (1942-2021, wokalista), Edyta Bieńczak (1984-2021, dziennikarka RMF FM), Barbara Bandurka (1948-2022, malarka, konserwatorka, poetka), Janina Szombara (1919-2022, pianistka), Janusz Podkul (1946-2022, choreograf)
Naukowcy, inżynierowie, przedsiębiorcy, społecznicy
Karol Pollak (1818-1880, drukarz, wydawca, księgarz), Mateusz Beksiński (1814-1886, powstaniec listopadowy, współzałożyciel Zakładów Kotlarskich), Walenty Lipiński (1813-1897, powstaniec listopadowy, współzałożyciel Zakładów Kotlarskich), Kazimierz Lipiński (1857-1911, założyciel Fabryki Wagonów i poseł na Sejm Krajowy), Karol Gerardis (zm. 1920), Jan Hydzik (1871-1931, farmaceuta), Aleksander Piech (1851-1932, mistrz brązowniczy), Zygmunt Peszkowski (1875-1946, cukiernik), Piotr Radwański (1873-1955, ogrodnik miejski parku w Sanoku), Jan Pomykała (1901-1976, kierownik kopalni nafty), Zbigniew Paszta (1937-1981, dyrektor SZPG „Stomil”), Władysław Szombara (1909-1984, matematyk, bankowiec), Jakub Kolano (1912-1991, mistrz blacharski), Stefan Stefański (1914-1998, muzealnik, regionalista, znawca Sanoka), Henryk Olszański (1939-2005, etnograf), Zbigniew Jara (1919-2008, lekarz weterynarii, profesor ichtiopatolog), Edward Zając (1929-2014, historyk, archiwista, radny Sanoka), dr inż. Jacek Szczepkowski (1940-2019), tyt. prof. nadzw. dr inż. Maria Słomiana (1951-2021)
Władysław Gąsiorowski (1924-1989), Tadeusz Zoszak (1934-1992), Karol Kenar (1919-1995), Eugeniusz Raś (1923-1997), Tadeusz Święs (1932-1998), Roman Fil (1919-2007), inż. Stanisław Grochmal (1928-2009), inż. Leszek Kawczyński (1934-2010), Henryk Gralka (1931-2012), inż. Romuald Bobrzak (1928-2012), Jan Skarbowski (1939-2017)
hm. Władysław Kwaśniewicz (1906-1945), Franciszek Moszoro (1891-1977), Albina Wójcik (1901-1982), Leonard Kabala (1945-1988), Jadwiga Zaleska (1900-1993), Maria Lisowska (1910-2004), hm. Czesław Borczyk (1910-2004), hm. Teresa Suda (1929-2007), hm. Kamila Drozdowska (1915-2008)

</doc>
<doc id="916741" url="https://pl.wikipedia.org/wiki?curid=916741" title="Wzgórza Niemczańskie">
Wzgórza Niemczańskie

Wzgórza Niemczańskie – wzgórza w południowo-zachodniej Polsce na Przedgórzu Sudeckim w województwie dolnośląskim. Zgodnie z podziałem fizycznogeograficznym (według Kondrackiego i Walczaka) jest to mikroregion należący do mezoregionu Wzgórza Niemczańsko-Strzelińskie.
Położenie.
Wzgórza położone są na obszarze chronionego krajobrazu na wschód od miejscowości Bielawa, w zachodniej części Wzgórz Niemczańsko-Strzelińskich. Od wschodniej strony graniczą ze Wzgórzami Strzelińskimi od południa z Obniżeniem Ząbkowickim, od północy z Równiną Wrocławską, a od południowego zachodu z Górami Sowimi.
Opis.
Wzgórza Niemczańskie są podjednostką Wzgórz Niemczańsko-Strzelińskich, stanowiącą teren o podobnym charakterze, Pasmo jest niewysokie, grzbiety nie przekraczają wysokości 400 metrów n.p.m., jednak ze względu na stromo opadające zbocza nabrało charakteru pasma górskiego, ciągną się od Gór Sowich w kierunku wschodnim i dzielą się na mniejsze mikroregiony, jakimi są pasma wzgórz rozciągnięte południkowo, (wymieniając od północnego zachodu) są to:
Rzeźba.
Wzgórza charakteryzują się urozmaiconą rzeźbą terenu o płaskich wierzchołkach wzniesień i średnim nachyleniu zboczy pasma, w które wcinają się doliny potoków. Wzgórza mają charakterystyczną strukturę dla grzbietów i wzgórz wyspowych oraz przedgórzy o cechach twardzieli i ostańców. Naturalne odsłonięcia skalne są stosunkowo rzadkie i ograniczają się jedynie do zboczy i wciętych dolin potoków. Wzgórza, charakteryzując się płaskimi szczytami i łagodnymi stokami, poprzecinane dolinami równoległymi do osi wzgórz, tworzą różnice wysokości terenu sięgające ok. 200 m. Najwyższe wzniesienia występują w południowej części wzgórz.
Budowa.
Wzgórza zajmują północno-wschodni fragment bloku przedsudeckiego. Na oderwanym i wypiętrzonym fragmencie formacji skalnej Masywu Czeskiego – bloku sowiogórskiego (obszar ten powstał w czasie najstarszych ruchów górotwórczych i nie podlegał zmianom w czasie późniejszych fałdowań) osadziły się młodsze utwory zmetamorfizowane i zmylonityzowane w erze paleozoicznej. Wzgórza zbudowane są głównie ze skał metamorficznych powstałych w prekambrze i starszym paleozoiku. Są to łupki krystaliczne, głównie łupki dwułyszczykowe i gnejsy biotytowe z wkładkami gnejsów leptytowych oraz mylonity. W obrębie skał metamorficznych znajdują się wychodnie sjenitów niemczańskich, granitów i bazaltów w północnej części wzgórz. Ostateczny wygląd wzgórza otrzymały w okresie epoki lodowcowej, kiedy to lądolód skandynawski naniósł w doliny i obniżenia grubą warstwę osadów. Łagodniejsze stoki wzgórz pokryte są utworami czwartorzędowymi. Przeważają wśród nich plejstoceńskie lessy, utwory lessopodobne, plejstoceńskie piaski i żwiry lodowcowe oraz gliny zwałowe. W dolinach potoków występują holoceńskie piaski i żwiry.
Krajobraz.
Krajobraz jest urozmaicony i malowniczy o znaczących walorach krajobrazowych. Cały obszar pasma jest górzysty. Pasmo przedstawia krajobraz niskich gór i wysoczyzn z wyraźnie zaznaczonymi wzniesieniami, których zbocza ponacinane są dolinami potoków i wąwozami. Szczyty kopulaste, w większości zalesione z wyraźnym podkreśleniem zboczy. Cały obszar wzgórz minimalnie porośnięty lasem większość obszaru zajmują łąki i pola uprawne. Krajobraz w większości przeobrażony. Pierwotny niskogórski charakter krajobrazu w większości został zachowany.
Klimat.
Klimat podgórski jest typowy dla większości obszaru Wzgórz Niemczańsko-Strzelińskich, gdzie mieszają się cechy klimatu oceanicznego kontynentalnego i górskiego. Jest to klimat ciepły, łagodny o umiarkowanej wilgotności. Przeważają wiatry zachodnie i południowo-zachodnie. Średnia temperatura w skali roku wynosi 8 °C. Najniższe temperatury notuje się w styczniu, najwyższe w lipcu. Średnioroczne opady wynoszą około 700 mm, maksymalne opady notuje się w lipcu, minimalne w styczniu. Czas zalegania pokrywy śnieżnej wynosi zaledwie 60 dni. Wilgotność powietrza jest umiarkowana i sprzyja wegetacji roślin. Okres wegetacyjny wynosi około 220 dni i jest jednym z dłuższych w Polsce.
Wody.
Wzgórza Niemczańskie należą do zlewiska Morza Bałtyckiego, położone są w dorzeczu Odry Największą rzeką jest Ślęza, lewostronny dopływy Odry.

</doc>
<doc id="916742" url="https://pl.wikipedia.org/wiki?curid=916742" title="Polmos Łańcut">
Polmos Łańcut

Polmos Łańcut – polskie przedsiębiorstwo zajmujące się produkcją alkoholu. Alkohole tej firmy zajmują obecnie poniżej 1% polskiego rynku. Mała liczba produktów jest eksportowana do Belgii, Holandii. Francji, Wielkiej Brytanii, Niemiec, Włoch i USA. Jako jedyna w Polsce zajmuje się produkcją rosolisów. Firma zarządza też Muzeum Gorzelnictwa w Łańcucie.
Historia.
Na przełomie XVIII i XIX wieku Łańcut należał do rodziny Lubomirskich. Za początek działania gorzelni przyjmuje się rok 1764 – wzmianka o jej funkcjonowaniu w tym roku znajduje się w Archiwum Potockich. W 1816 Potoccy otrzymali Łańcut w spadku. W fabryce wprowadzili wiele unowocześnień, a hrabia Alfred Potocki postawił sobie za cel produkcję najlepszych wódek w całej Europie. 30 września 1857 likiernia otrzymała rządowe pozwolenie na działalność – wpisano ją do rejestrów Izby Handlowej w Krakowie. Pod koniec roku 1862, po śmierci Alfreda Potockiego, właścicielem został jego syn – Alfred Józef Potocki. Nowy właściciel chcąc zwiększyć zyski zwrócił się z prośbą o radę do eksperta od handlu i przemysłu gorzelniczego, G. Rosenzweiga. Stwierdził on, że wyroby fabryki mogą konkurować jakościowo zarówno z polskimi, jak i zagranicznymi produktami tego rodzaju. Zdecydowano o ekspansji firmy na rynek wódek, mimo dużej konkurencji. W 1889 zmarł Alfred Józef. Zarządzanie przedsiębiorstwem przekazał starszemu synowi, Romanowi. Pod koniec XIX wieku, dzięki reklamie, firma miała wyrobioną pozycję na rynku, a jej produkty były dość dobrze znane. Zakład produkcyjny zaczęto powiększać, jednak w trakcie tej rozbudowy wybuchła I wojna światowa oraz nastąpiła śmierć Romana Potockiego. Od tego czasu zakładem zarządzał jego syn, Alfred. W latach wojennych i międzywojennych, mimo kryzysu, przedsiębiorstwo utrzymywało jakość wyrobów i stale było uważane za jedne z najlepszych w Polsce. Podczas II wojny światowej fabryka została spalona, a duża część maszyn uległa zniszczeniu.
Po zakończeniu działań wojennych zakład odbudowano i wznowiono produkcję alkoholi. 1 lipca 1991 24 przedsiębiorstwa działające w ramach PPS „Polmos” (w tym łańcuckie) usamodzielniły się decyzją Ministra Rolnictwa.
Od 1 listopada 1998 przedsiębiorstwo działa pod nazwą "Fabryka Wódek „Polmos Łańcut” Spółka Akcyjna". W 2004 przedsiębiorstwo weszło do Grupy Sobieski. W roku 2016 Grupa Sobieski zaczęła likwidację zakładu.
Produkty.
Obecnie spółka produkuje wódki, likiery i rosolisy:

</doc>
<doc id="916744" url="https://pl.wikipedia.org/wiki?curid=916744" title="Landsverk Anti II">
Landsverk Anti II

Landsverk Anti II – szwedzkie samobieżne działo przeciwlotnicze z okresu II wojny światowej.
Historia.
Oprócz Szwedów pojazdu używali w Finowie i produkowali na licencji Węgrzy.
Finlandia.
25 kwietnia 1941 roku Finlandia złożyła zamówienia dotyczące 6 pojazdów które dotarły do nich dopiero po roku. Działa wzięły udział w walkach z Armią Czerwoną, w trakcie których zestrzeliły 11 samolotów bez strat własnych. Ze służby w fińskiej armii zostały wycofane dopiero w roku 1966.
Węgry.
Nieznacznie zmodyfikowaną wersję działa produkowaną w Budapeszcie nazwano 40M Nimród. Produkcję rozpoczęto w roku 1941 i zakończono w roku 1943. Łącznie, w dwóch seriach produkcyjnych, na Węgrzech powstało 135 pojazdów.

</doc>
<doc id="916746" url="https://pl.wikipedia.org/wiki?curid=916746" title="Kultura Dollkeim-Kovrovo">
Kultura Dollkeim-Kovrovo

Kultura Dollkeim-Kovrovo – zwana inaczej sambijsko-natangijską. Wchodziła w skład kręgu kultur zachodniobałtyjskich. Jej stanowiska znajdowane są na terenie dzisiejszego obwodu kaliningradzkiego, tj. na terenie Sambii, Natangii i Nadrowii.
Kulturę Dollkeim/Kovrovo można datować od końca I w. n.e. po początek VI w. n.e.
Charakterystyczne dla niej są:
Ludność kultury Dollkeim-Kovrovo była bardzo zamożna, co związane jest z handlem bursztynem, którego największe złoża znajdowały się właśnie na obszarze Sambii. Poświadczone dalekosiężne kontakty handlowe (bursztyn).

</doc>
<doc id="916750" url="https://pl.wikipedia.org/wiki?curid=916750" title="Baudenbach">
Baudenbach

Baudenbach – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Diespeck. Leży w Steigerwaldzie, około 7 km na północny zachód od Neustadt an der Aisch, nad rzeką Laimbach, przy drodze B8.
Dzielnice.
W skład gminy wchodzą następujące dzielnice:
Polityka.
Rada gminy składa się z 12 członków:

</doc>
<doc id="916753" url="https://pl.wikipedia.org/wiki?curid=916753" title="Joonas Kolkka">
Joonas Kolkka

Joonas Kolkka (ur. 28 września 1974 w Lahti) – fiński piłkarz występujący na pozycji lewoskrzydłowego.
Kariera klubowa.
Kolkka pochodzi z Lahti. Jego pierwszym klubem w karierze był Lahden Reipas, w którym zadebiutował już w wieku 16 lat. Następnie trafił do Myllykosken Pallo -47 i w jej barwach zadebiutował w 1994 roku i już w pierwszym sezonie zdobył 11 goli w lidze. W 1995 roku Kolkka wywalczył z MyPa Puchar Finlandii, a w lidze strzelił 6 bramek.
Zimą 1996 Kolkka wyjechał z Finlandii, a jego pierwszym zagranicznym klubem był holenderski Willem II Tilburg. W sezonie 1996/1997 jego 7 bramek w Eredivisie dało Willem II utrzymanie w lidze, a w sezonie 1997/1998 zdobył ich 9 i z klubem z Tilburga zajął wysokie 5. miejsce.
Latem 1998 Kolkka przeszedł do PSV Eindhoven, jednego z czołowych klubów w Holandii. Początkowo jednak nie miał pewnego miejsca w składzie i w sezonie 1998/1999 wystąpił jedynie w 19 meczach (1 gol), będąc rezerwowym. W kolejnym sezonie przebił się już do podstawowej jedenastki PSV. Zdobył 5 goli, ale także swoje pierwsze mistrzostwo Holandii w karierze. W sezonie 2000/2001 grał z PSV w Liga Mistrzów UEFA, a następnie w Pucharze UEFA docierając do ćwierćfinału, ale największym sukcesem było drugie mistrzostwo kraju w karierze.
Latem 2001 Kolkka ponownie zmienił barwy klubowe. Za 2,3 miliona euro przeszedł do greckiego Panathinaikosu AO. Miał w nim pewne miejsce w składzie. W 2002 roku zajął z Panathinaikosem 3. miejsce w Alpha Ethniki, natomiast rok później został wicemistrzem kraju.
Latem 2003 Kolkka na zasadzie wolnego transferu trafił do niemieckiej Borussii Mönchengladbach. W Bundeslidze zadebiutował 3 sierpnia w wygranym 1:0 meczu z 1. FC Köln, a łącznie na niemieckich boiskach wystąpił w 28 spotkaniach, dwukrotnie wpisując się na listę strzelców oraz zajmując 11. miejsce w lidze. Po sezonie angielski Crystal Palace F.C. wyłożył za niego 700 tysięcy euro i zawodnik wyjechał do Londynu. W Premiership zadebiutował 14 sierpnia w zremisowanym 1:1 meczu z Norwich City. Zespół prowadzony przez Iaina Dowie nie poradził sobie jednak w ekstraklasie Anglii i zajmując 18. miejsce został zdegradowany o klasę niżej.
W 2005 roku Kolkka wrócił do Holandii za darmo przechodząc do ADO Den Haag. Z 8 bramkami został najlepszym strzelcem zespołu i częściowo uchronił zespół przed degradacją. Latem 2006 Joonas został piłkarzem Feyenoordu, w którym nie miał jednak pewnego miejsca w pierwszej jedenastce. Wystąpił z klubem w fazie grupowej Pucharu UEFA (Feyenoord został wykluczony z dalszych rund z powodu zamieszek kibiców podczas meczu z AS Nancy).
Kariera reprezentacyjna.
W swojej karierze Kolkka zaliczył występy w młodzieżowych reprezentacjach Finlandii U-15, U-17 oraz U-21. W dorosłej reprezentacji Finlandii zadebiutował 26 października 1994 roku w wygranym 7:0 meczu z Estonią i w 24. minucie spotkania zdobył swojego pierwszego gola w kadrze. W swojej karierze występował w eliminacjach do mistrzostw świata oraz mistrzostw Europy, był członkiem kadry, która walczyła o awans do Mundialu 2010.

</doc>
<doc id="916754" url="https://pl.wikipedia.org/wiki?curid=916754" title="Słowaccy arcymistrzowie szachowi">
Słowaccy arcymistrzowie szachowi

Lista słowackich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Słowacji reprezentowali tylko w pewnym okresie swojego życia.

</doc>
<doc id="916760" url="https://pl.wikipedia.org/wiki?curid=916760" title="East Longmeadow">
East Longmeadow



</doc>
<doc id="916761" url="https://pl.wikipedia.org/wiki?curid=916761" title="Andrew Black">
Andrew Black

Andrew Black (ur. 20 lipca 1965) - północnoirlandzki pokerzysta z Belfastu z Irlandii Północnej. Obecnie mieszka w Dublinie. Wyst pod pseudonimem "The Monk" (Mnich).
Kiedy był dzieckiem, grał w karty ze swoją matką. Na poważnie kartami zajął się w 1986, kiedy studiował prawo w Trinity College w Dublinie. Był członkiem szkółki pokerowej, w której uczyli się wcześniej tacy pokerzyści jak Donnacha O’Dea czy Padraig Parkinson. Grywał również w Griffin Casino w Dublinie.
Został wyeliminowany z World Series of Poker 1997 Main Event przez późniejszego zwycięzcę, Stu Ungara. Jak głosiły pogłoski Ungar miał szczęście i pobił układ AK Blacka mając AQ. Sam Black zdementował je szczerze przyznając, że Ungar po prostu go ograł, a historie o pechowej grze to zwykłe dziennikarskie plotki.
Rok później nakręcono dokument "Million Dollar Deal" z jego gry w WSOP. Kiedy i ten turniej przegrał, pozbył się wszystkiego co miał i przeniósł do Anglii, by tam żyć w buddyjskim zakonie przez 5 lat.
Z sukcesem wrócił do pokera w 2004 roku, dominując w irlandzkich turniejach i zajmując 5. miejsce w WSOP 2005 Main Event. Black prowadził nawet na finałowym stole tej imprezy, mając ponad 1/3 wszystkich żetonów będących w grze, lecz kilka bad beatów ostatecznie zepchnęło go na 5. miejsce z nagrodą 1,750,000 dolarów.
W 2005 roku pojawił się w talk-show "Heads Up with Richard Herring", gdzie mówił o swojej wierze i pokerowej karierze.
Od WSOP 2005 Black zajmował miejsca premiowane pieniężnie zarówno w European Poker Tour jak i World Poker Tour. W 2006 roku dotarł do finałowego stołu Tournament of Champions, gdzie znowu prowadząc pod względem ilości posiadanych żetonów zajął ostatecznie 5. miejsce i wygrywając nagrodę 100,000 dolarów. W 2007 roku w wielkim finale EPT w Monte Carlo, Black dotarł do finałowego stołu i zakończył turniej na 7. miejscu, inkasując 320,000 dolarów.
Do dziś jego wygrane turniejowe przekroczyły sumę 3,100,000 dolarów.

</doc>
<doc id="916763" url="https://pl.wikipedia.org/wiki?curid=916763" title="Gutenstetten">
Gutenstetten

Gutenstetten – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Diespeck. Leży około 5 km na północny wschód od Neustadt an der Aisch, nad rzeką Aisch, przy drodze B470.
Dzielnice.
W skład gminy wchodzą następujące dzielnice: 
Polityka.
Rada gminy składa się z 12 członków:

</doc>
<doc id="916764" url="https://pl.wikipedia.org/wiki?curid=916764" title="Andy Black">
Andy Black



</doc>
<doc id="916767" url="https://pl.wikipedia.org/wiki?curid=916767" title="Leszek Talko">
Leszek Talko

Leszek K. Talko, pseud. literacki "Wiktor Hagen" (ur. 1965) – polski dziennikarz związany z „Gazetą Wyborczą” i pisarz. Z wykształcenia archeolog.
Życiorys.
Do 2007 r. pracował w dziale reportażu, obecnie niezależny dziennikarz i publicysta. Jest też autorem felietonów o wychowywaniu dzieci (w miesięczniku „Dziecko”), obyczajowych w „Twoim Stylu”. Przez kilka lat pisał felietony obyczajowe wraz z żoną Moniką Piątkowską ("Po robocie przy sobocie", "Małżeński przegląd prasowy Talków" w dodatku telewizyjnym „Gazety Wyborczej”). Na podstawie serii felietonów obyczajowych Talko i Piątkowska napisali scenariusz serialu telewizyjnego „Talki z resztą”, który został wyprodukowany w 2004 r. i częściowo wyemitowany przez TVP2 w 2005 r.
Jako Wiktor Hagen autor cyklu kryminałów o komisarzu Robercie Nemhauserze.
W latach 2021-2022 na antenie Halo.Radia prowadził wraz ze swoją żoną Moniką Piątkowską program o tematyce lifestylowej. 
Nagrody.
W 2000 r. został laureatem nagrody Grand Press w dziedzinie dziennikarstwa specjalistycznego za artykuł „Przyjdzie do mnie facet w czerni” (Magazyn „Gazety Wyborczej” nr 37, s. 6–11).

</doc>
<doc id="916769" url="https://pl.wikipedia.org/wiki?curid=916769" title="Maj 2007 w sporcie">
Maj 2007 w sporcie



</doc>
<doc id="916771" url="https://pl.wikipedia.org/wiki?curid=916771" title="Ware (Massachusetts)">
Ware (Massachusetts)

Ware – miejscowość w USA, w stanie Massachusetts, w hrabstwie Hampshire.
Nazwa Ware pochodzi z tłumaczenia Indiańskiego słowa "Nenameseck", czyli rybacki jaz (wymawiane: ware). Jazy były wykorzystywane do przechwytywania łososia, które ławice były obfite w Nowej Anglii.

</doc>
<doc id="916775" url="https://pl.wikipedia.org/wiki?curid=916775" title="Średniowieczna filozofia żydowska">
Średniowieczna filozofia żydowska

Średniowieczna filozofia żydowska – filozofia uprawiana od IX do XV wieku przez myślicieli zamieszkujących kraje islamu i chrześcijaństwa. Poddana była wpływom m.in. filozofów Starożytnej Grecji i Rzymu, teologię islamu oraz w okresie schyłkowym – przez chrześcijańską myśl scholastyczną. Filozofia ta zajmowała się klasycznymi kwestiami teologii i filozofii (problem wolności, prawa żydowskiego), ale także językiem hebrajskim jako takim.
Średniowieczna filozofia żydowska płynie zasadniczo tym samym nurtem, co filozofia arabska. Filozofia żydowska, pozostając bliska arabskiej, nie rozpływa się w niej, lecz zachowuje samodzielne znaczenie. Podobnie do islamistycznego kalamu, teologia żydowska rozpada się na kierunek rabinacki i karaimski.

</doc>
<doc id="916776" url="https://pl.wikipedia.org/wiki?curid=916776" title="Münchsteinach">
Münchsteinach

Münchsteinach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Diespeck. Leży w Steigerwaldzie, około 8 km na północ od Neustadt an der Aisch.
Dzielnice.
W skład gminy wchodzą następujące dzielnice: 

</doc>
<doc id="916777" url="https://pl.wikipedia.org/wiki?curid=916777" title="Gręziny">
Gręziny

Gręziny – osada w Polsce położona w województwie wielkopolskim, w powiecie wągrowieckim, w gminie Gołańcz.
W latach 1975–1998 miejscowość położona była w województwie pilskim.

</doc>
<doc id="916779" url="https://pl.wikipedia.org/wiki?curid=916779" title="Petula Clark">
Petula Clark

Petula Clark (ur. 15 listopada 1932 w Epsom) – brytyjska piosenkarka, aktorka i kompozytorka.
Najbardziej znana w latach 60. XX wieku. Ze swoimi blisko 70 milionami sprzedanych płyt odniosła największy solowy sukces w Wielkiej Brytanii do dziś. Jest także najdłużej występującą gwiazdą utrzymującą się na popowych listach przebojów – 51 lat od 1954, kiedy "The Little Shoemaker" znalazł się w brytyjskiej "Top Twenty", do 2005, kiedy jej CD "L’essentiel – 20 Succès Inoubliables" znalazł się na listach belgijskich.
Jej największy hit to prawdopodobnie "Downtown", który można usłyszeć w filmie "Przerwana lekcja muzyki" z 1999 roku, gdzie śpiewa ją Winona Ryder w duecie z Angeliną Jolie, oraz w serialu "". Jej inne, znane piosenki to m.in. "Colour My World", "You’d Better Come Home", "I Know a Place", "Happy Heart", "Who am I", "A Sign of the Times" oraz "The Other Man’s Grass Is Always Greener".
Petula Clark wyszła za mąż za Francuza i chociaż była Brytyjką, uchodziła za jedną z najbardziej naturalnych Francuzek; porównywano ją także z Édith Piaf.

</doc>
<doc id="916784" url="https://pl.wikipedia.org/wiki?curid=916784" title="Tasowanie">
Tasowanie

Tasowanie – procedura polegająca na wymieszaniu kart w talii, aby zapewnić element losowości w rozgrywce. Po tasowaniu często następuje przełożenie, które ma upewnić grających, że tasujący nie manipulował kolejnością kart.
Linki zewnętrzne.
Tasowanie:
Matematyka tasowania:

</doc>
<doc id="916786" url="https://pl.wikipedia.org/wiki?curid=916786" title="Radio Niepokalanów">
Radio Niepokalanów

Radio Niepokalanów – stacja radiowa nadająca w województwie łódzkim na częstotliwości 98,6 MHz, a w mazowieckim na 102,7 MHz. Siedziba radia mieści się na terenie Niepokalanowa w gminie Teresin, ponadto radio posiada filię w Łodzi. Właścicielami stacji są Ojcowie Franciszkanie.
Historia i funkcjonowanie.
Założycielem dzieła był św. Maksymilian Kolbe, który po powrocie z misji w Japonii (1930-1936) podjął starania w celu uruchomienia w Niepokalanowie stacji radiowej. Dla jej potrzeb postawiono jednopiętrowy murowany budynek, w znacznej odległości od pomieszczeń z maszynami drukarskimi, aby uniknąć uciążliwego hałasu. Pierwszy próbny przekaz radiowy udało się wyemitować 8 grudnia 1938.
Oficjalna nazwa radia brzmiała SP3-RN (Stacja Polska 3 – Radio Niepokalanów). Jego sygnałem był fragment melodii pieśni "Po górach, dolinach". Stacja zdążyła nadać tylko kilka próbnych audycji, zaś podjęte przez franciszkanów starania o koncesję przerwane zostały wybuchem II wojny światowej.
Po wojnie radio zostało reaktywowane 1 marca 1995 roku. Obecnie stacja nadaje na terenie dwóch województw: mazowieckiego (częstotliwość 102,7 MHz) i łódzkiego (98,6 MHz).

</doc>
<doc id="916787" url="https://pl.wikipedia.org/wiki?curid=916787" title="Parakletos">
Parakletos

Parakletos – album polskiej grupy RSC, wydany w roku 1997 nakładem wydawnictwa Ars Mundi.
Nagrań dokonano w Studio "SPAART" w Boguchwale pod Rzeszowem w okresie czerwiec – lipiec 1997. Realizacja Piotr Sitek, mix Andrzej Karp „Izabelin Studio”. Autorem muzyki oraz aranżacji jest Wiktor Kucaj, natomiast teksty napisał Zbigniew Działa. Projekt okładki jest autorstwa Jana Ferenca.
Lista utworów.
źródło:.
Autorzy.
źródło:.

</doc>
<doc id="916788" url="https://pl.wikipedia.org/wiki?curid=916788" title="Międzynarodowe Stowarzyszenie Prawników">
Międzynarodowe Stowarzyszenie Prawników

Międzynarodowe Stowarzyszenie Prawników (ang. "The International Bar Association, IBA") - międzynarodowe stowarzyszenie prawników o zasięgu ogólnoświatowym, wspierające rozwój praworządności.
Założone 17 lutego 1947 w Nowym Jorku, skupia ponad 80 tys. prawników oraz ponad 190 organizacji oraz społeczności prawniczych w 170 krajach. 

</doc>
<doc id="916794" url="https://pl.wikipedia.org/wiki?curid=916794" title="Ludwika Maria de France">
Ludwika Maria de France

Ludwika Maria de France, fr. "Louise Marie de France" (ur. 15 lipca 1737, zm. 23 grudnia 1787) – najmłodsza z dziesięciorga dzieci króla Ludwika XV, i królowej Marii Leszczyńskiej; karmelitanka, Czcigodna Służebnica Boża Kościoła katolickiego. Nazywana była Madame Louise ("Madame Ludwiką").
Młodość.
Ludwika Maria urodziła się w pałacu w Wersalu. Początkowo nazywano ją Madame Septième (jedna z jej starszych sióstr zmarła przed jej urodzeniem, dlatego nazywano ją "Madame Siódmą") lub Madame Dernière ("Madame Ostatnią"). Wychowała się w opactwie w Fontevraud-l’Abbaye, razem ze swoimi starszymi siostrami: Madame Wiktorią, Madame Zofia i Madame Felicją (która zmarła w wieku 8 lat). Żadne z jej rodziców nie planowało wydać jej za mąż, więc Ludwika Maria znalazła spokój w religii.
W 1748 pojawiły się plotki, że ojciec chce ją zaręczyć z Karolem Edwardem Stuartem (znanym jako "Bonnie Prince Charlie") młodym pretendentem do tronu Anglii, utraconego przez Stuartów. Ludwika Maria powiedziała: „N'ai-je pas sujet d'être bien inquiète puisqu'on me destine un époux, moi qui n'en veux d'autre que Jésus-Christ?” ("Nie powinnam być zaniepokojona, kiedy przeznaczono mnie na małżonkę, kiedy ja nie chcę innego niż Jezus Chrystus?").
Życie w służbie Bogu.
W 1750, Ludwika Maria powróciła na dwór królewski. W 1770 ku ogólnemu zdumieniu, poprosiła swojego ojca, aby pozwolił jej wstąpić do zakonu karmelitanek. Wierzyła, że zostając zakonnicą uda jej się odpokutować złe prowadzenie się jej ojca. W końcu dołączyła do zakonu w Saint-Denis pod Paryżem, gdzie panowała ścisła reguła, i przybrała imię "Teresy od świętego Augustyna". W zakonie przeżyła swojego ojca, matkę i całe rodzeństwo oprócz dwóch starszych sióstr: Madame Adelajdy i Madame Wiktorii. Zmarła w Saint-Denis, cierpiąc na silne bóle brzucha, który mogły zostać spowodowane przez truciznę. Jej ostatnie słowa brzmiały: „Au paradis! Vite! Au grand galop!” ("Do nieba! Szybko! Galopem!").
Jej grób razem z innymi grobami królewskimi w bazylice Saint-Denis, został zniszczony w czasie rewolucji francuskiej. Od 19 czerwca 1873 toczy się jej proces beatyfikacyjny.

</doc>
<doc id="916800" url="https://pl.wikipedia.org/wiki?curid=916800" title="Ludlow (Massachusetts)">
Ludlow (Massachusetts)

Ludlow – miejscowość w USA, w stanie Massachusetts, w hrabstwie Hampden.
Sport.
Piłka nożna jest bardzo popularną dziedziną sportu.

</doc>
<doc id="916809" url="https://pl.wikipedia.org/wiki?curid=916809" title="Bennie Wijnstekers">
Bennie Wijnstekers

Huibertus Johannes Nicolaas (Ben, Bennie) Wijnstekers (ur. 31 sierpnia 1955 w Rotterdamie) – piłkarz holenderski grający na pozycji prawego obrońcy.
Kariera klubowa.
Wijnstekers wychowywa się w małym klubie RVAV Overmaas, z czasem jednak trafił do Feyenoordu, gdzie najpierw grał w drużynie młodzieżowej, a w 1975 roku awansował do pierwszej drużyny. W Eredivisie zadebiutował 7 czerwca 1976 w wygranym 8:0 w meczu z De Graafschap. W początkowych sezonach grał mało w pierwszej drużynie i dopiero od sezonu 1977/1978 stał się zawodnikiem pierwszej jedenastki Feyenoordu. Swój pierwszy sukces w klubowej piłce osiągnął w 1980 roku, gdy z Feyenoordem sięgnął po Puchar Holandii. Na mistrzostwo czekał jednak o wiele dłużej, bo dopiero w 1984 roku sięgnął po to trofeum (jedyny tytuł w karierze), a dołożył wówczas także swój drugi krajowy puchar. W drużynie z Rotterdamu Ben występował przez pełne 13 sezonów, a przez ten okres rozegrał 352 mecze dla tego klubu i zdobył 14 goli.
W październiku 1988 roku Wijnstekers wyjechał do Belgii i został zawodnikiem Racingu Mechelen, w barwach którego występował przez dwa sezony. Sezon 1990/1991 spędził w Germinalu Ekeren, a 31 marca 1991 rozegrał swój ostatni mecz w karierze – Germinal przegrał 0:3 z Club Brugge. Karierę zakończył w wieku 36 lat.
Kariera reprezentacyjna.
W reprezentacji Holandii Wijnstekers zadebiutował 26 września 1979 roku w wygranym 1:0 meczu z Belgią. W 1980 roku został powołany przez Jana Zwartkruisa do kadry na finały Mistrzostw Europy we Włoszech. Tam zagrał we wszystkich trzech grupowych meczach: z Grecją (1:0), z RFN (2:3) oraz Czechosłowacją (1:1), jednak Holandia odpadła już po fazie grupowej.
Wijnstekers był podstawowym zawodnikiem Holandii lat 80. Występował z nią w nieudanych kwalifikacjach do Mistrzostw Świata w Hiszpanii, Mistrzostw Europy we Francji oraz Mistrzostw Świata w Meksyku. Swój ostatni mecz rozegrał 20 listopada 1985, a Holandia pokonała 2:1 Belgię. Ogółem w kadrze wystąpił w 36 meczach i zdobył 1 gola (w 1983 roku w wygranym 5:0 meczu z Maltą).

</doc>
<doc id="916812" url="https://pl.wikipedia.org/wiki?curid=916812" title="Ben Wijnstekers">
Ben Wijnstekers



</doc>
<doc id="916813" url="https://pl.wikipedia.org/wiki?curid=916813" title="STS-123">
STS-123

STS-123 – misja wahadłowca Endeavour, która odbyła się w marcu 2008 roku. Był to dwudziesty pierwszy lot promu Endeavour oraz sto dwudziesta druga misja programu lotów wahadłowców. Głównym celem wyprawy było dostarczenie na Międzynarodową Stację Kosmiczną (ISS) pierwszej części japońskiego modułu Kibō (ELM-PS, "Experiment Logistics Module – Pressurized Section") oraz końcówki dźwigu Canadarm2 zwanej Special Purpose Dexterous Manipulator (Dextre). Nastąpiła również wymiana członków załogi Ekspedycji 16.

</doc>
<doc id="916815" url="https://pl.wikipedia.org/wiki?curid=916815" title="Grupa olsztyńska">
Grupa olsztyńska

Grupa olsztyńska (dawniej "germańska grupa mazurska", niem. "masurgermanische Kultur") – kultura archeologiczna zaliczana do kręgu kultur zachodniobałtyjskich. Kultura znana jest przede wszystkim ze stanowisk Kielary i Tumiany w okolicach Olsztyna. Datuje się ją na okres od pierwszej ćwierci VI wieku n.e. do końca VII lub początku VIII w. n.e. Cechuje się silnymi związkami z kulturami germańskimi.
Zasięg.
Kultura grupy olsztyńskiej zajmowała centralną część Pojezierza Mazurskiego, od górnej Łyny do Wielkich Jezior Mazurskich. 
Główny ośrodek kulturowy znajdował się w okolicach dzisiejszego Olsztyna (cmentarzyska w Kielarach i w Tumianach oraz zespół mniejszych znalezisk rozproszonych w promieniu około 35-40 km). Teren ten wcześniej stanowił część wschodniego obszaru kultury wielbarskiej (gocko-gepidzkiej), czyli był zamieszkiwany przez wschodniogermańskich Gotów i został przez nich opuszczony w połowie V wieku w wyniku ich migracji na południe Europy. Cmentarzyska grupy olsztyńskiej na tym obszarze były zakładane dopiero przez jej twórców, więc nie następowała kontynuacja osadnictwa. 
Z czasem elementy kultury olsztyńskiej objęły także obszary leżące na wschód (do Wielkich Jezior), gdzie wcześniej występowały stanowiska kultury bogaczewskiej, utożsamianej zwykle z zachodniobałtyjskimi Galindami. Tam nastąpiło nawiązanie bliższych kontaktów ludności „olsztyńskiej” z Bałtami (poprzez przemieszczanie się jakiejś części ludności olsztyńskiej na wschód lub przejęcie przez Bałtów kultury olsztyńskiej), o czym świadczy kontynuacja pochówków olsztyńskich na wcześniejszych cmentarzyskach bogaczewskich (bałtyjskich). 
Na południu i zachodzie rozwojowi grupy olsztyńskiej towarzyszyła pustka osadnicza, aż do zasiedlenia tych obszarów przez Słowian. 
Znanych jest ponad 65 stanowisk grupy olsztyńskiej, z czego około 30 cmentarzysk. Najlepiej przebadane zostały cmentarzyska w Kielarach (niem. "Kellaren") koło Olsztyna i w Tumianach (niem. "Daumen") koło Barczewa (powiat olsztyński), z których wyniki badań opublikowano jeszcze pod koniec XIX i na początku XX wieku. Bogate znaleziska dały również wykopaliska cmentarzysk w Kosewie koło Mrągowa i Wólce Prusinowskiej koło Piecek (powiat mrągowski). Badania nad kulturą olsztyńską są kontynuowane.
Ludność.
Grupę olsztyńską cechuje „niesłychane nagromadzenie elementów interregionalnej kultury germańskiej” i duże podobieństwo do innych kultur germańskich tamtego okresu, zwłaszcza krymskich Gotów (ozdoby, zapinki) i Sasów (urny grobowe). Jest ona określana jako „ostatnia grupa kulturowa o tradycjach germańskich w Europie Środkowej”. 
Według najszerzej przyjętej opinii, ludność kultury olsztyńskiej utożsamia się z wschodniogermańskimi Herulami. Zgodnie z przekazem historycznym Prokopiusza z Cezarei, Herulowie, którzy najprawdopodobniej byli szczepem gockim, migrowali razem z Gotami i Gepidami, lecz około 512 roku część z nich postanowiła powrócić z południa Europy do swojej ojczyzny. Grupa ludności herulskiej „pod wodzą wielu ludzi królewskiej krwi” wywędrowała wówczas na północ, by poprzez opustoszałe wówczas ziemie polskie dotrzeć na tereny zamieszkane wcześniej przez Gotów. Dodatkowym potwierdzeniem tej koncepcji jest podobieństwo grupy olsztyńskiej do odkryć z Ulowa na Roztoczu, również utożsamianych z Herulami.
Według innej koncepcji (nie popartej źródłami historycznymi), twórcami grupy olsztyńskiej byli potomkowie bałtyjskich Galindów, którzy wyemigrowali z Gotami na południe, a potem „bogatsi o germańskie doświadczenia” powrócili do dawnych siedzib na Pojezierzu Mazurskim. 
Pojawiają się też inne opinie utożsamiające ludność kultury olsztyńskiej np. z Ostrogotami, Longobardami, Sasami i innymi ludami germańskimi lub próby wyjaśnienia znalezisk germańskich dalekosiężnymi kontaktami handlowymi Bałtów.
Odkrycia.
Obrządek pogrzebowy:
Inwentarz:
Poświadczone są kontakty dalekosiężne, które wyrażają się bogactwem zabytków metalowych, ozdób i częściami stroju należącymi do szeroko pojętej kultury germańskiej.

</doc>
<doc id="916816" url="https://pl.wikipedia.org/wiki?curid=916816" title="SpaceLoft XL">
SpaceLoft XL

SpaceLoft XL – komercyjna rakieta sondażowa firmy UP Aerospace zdolna do lotów suborbitalnych i bezpiecznego powrotu ładunku na Ziemię. Rakieta potrafi wynieść ładunek 36 kg na wysokość 115 km. Linię Karmana przekracza już po 60 sekundach lotu. Standardowa misja trwa ok. 13 minut, w tym 4 minuty w stanie nieważkości.

</doc>
<doc id="916817" url="https://pl.wikipedia.org/wiki?curid=916817" title="Olmert">
Olmert



</doc>
<doc id="916819" url="https://pl.wikipedia.org/wiki?curid=916819" title="Wincenty a Paulo">
Wincenty a Paulo

Wincenty a Paulo CM, właściwie "Vincent de Paul" (ur. 24 kwietnia 1581 w Pouy, zm. 27 września 1660 w Paryżu) – francuski prezbiter katolicki, opiekun sierot i ubogich, pionier misji ludowych, założyciel zgromadzeń misjonarzy i szarytek, święty Kościoła Katolickiego, wspominany również w Kościele Anglikańskim.
Młodość i edukacja.
Wincenty urodził się 24 kwietnia 1581 w Pouy (obecnie St-Vincent-de-Paul) u stóp Pirenejów w Gaskonii w Królestwie Francji, jako trzecie z sześciorga dzieci Jana Depaul i Bertrandy z domu Moras. Miał trzech braci: Jean, Bernard i Gayon oraz dwie siostry: Marie i Marie-Claudine. W pobliżu domu znajdował się strumień zwany „Paul”, od którego mogło pochodzić nazwisko rodziny. Podpisywał się „Depaul”, aby uniknąć arystokratycznych konotacji. W dzieciństwie wypasał krowy, świnie i owce, poruszając się na szczudłach po bagnistych łąkach. Ponieważ wykazywał talent do czytania i pisania, ojciec posłał go do kolegium franciszkańskiego w pobliskim miasteczku Dax, opłacając naukę pieniędzmi ze sprzedaży wołów.
Tam poznał nowych ludzi i coraz rzadziej myślał o rodzinie. Gdy do Dax przyjechał ojciec z niespodziewaną wizytą, zawstydzony jego wyglądem i kalectwem (utykał na nogę) nie chciał z nim rozmawiać, co do końca życia będzie wspominał z bólem i wyrzutami sumienia. Po dwóch latach nauki w szkole, rozpoczął studia na Wydziale Teologicznym Uniwersytetu w Tuluzie. Mimo iż dochodziło tam do częstych bójek między studentami, Wincenty kontynuował naukę, opłacając edukację z pieniędzy zarobionych na korepetycjach. 23 września 1600 w Château-l’Évêque, w pobliżu Périgueux został wyświęcony na księdza w wieku 19-stu lat. Ponieważ było to sprzeczne z zasadami Soboru Trydenckiego, który wymagał do święceń ukończenia 24 lat życia, jego nominacja na proboszcza w Tilh została zaskarżona do Trybunału Rzymskiego. W konsekwencji, Wincenty zrezygnował ze stanowiska i kontynuował naukę w Tuluzie, uzyskując 12 października 1604 tytuł licencjata teologii. Następnie ukończył licencjatem studia z prawa kanonicznego na Uniwersytecie Paryskim. W tym czasie dużo podróżował i marzył o dobrej posadzie, którą starał się zdobyć dzięki odpowiednim znajomościom.
Domniemane uprowadzenie i niewola.
Wczesne biografie Wincentego opisują jego pojmanie i zniewolenie podczas dwuletniego pobytu poza Francją w latach 1605–1607, jednak późniejsze krytyczne opracowania, począwszy od Antoine’a Rédiera („La vraie vie de Saint Vincent de Paul”, czyli „Prawdziwe życie Świętego Wincentego a Paulo”), uznają to za mit. Pierre Coste, który wydał obszerny życiorys świętego („Monsieur Vincent”, czyli „Pan Wincenty”) oparty na jego korespondencji, wywiadach i dokumentach, potwierdza istnienie opisów niewoli, jednak zdaniem A. Rédiera w celu uniknięcia skandalu „zataja” przekonanie o tym, iż są one fantazją Wincentego. Podobnie tzw. sceptycy zgadzają się wprawdzie co do autentyczności obu listów, jednakże podważają prawdziwość zawartych w nich relacji Wincentego. Tymczasem nie istnieje alternatywna opowieść o życiu Wincentego z tego okresu.
Według listów, w 1605 Wincenty wypłynął z Marsylii w drodze powrotnej z Castres, dokąd udał się w celu sprzedaży części majątku, otrzymanego jako spadek w Tuluzie. Wówczas został porwany przez piratów i uprowadzony do Tunisu, gdzie sprzedano go na targu niewolników. Jego pierwszym właścicielem był rybak, który sprzedał go dalej, gdyż Wincenty nie nadawał się do pracy przy połowie ryb z powodu choroby morskiej. Następnym był alchemik, biegły w sztuce spagiryki, tzn. alchemicznej metody destylowania szlachetnych esencji roślinnych oraz wytrącania naturalnych soli z popiołów. Wincenty z fascynacją uczył się sporządzać i aplikować preparaty ziołowe. Zyskujący na sławie właściciel Wincentego został wezwany do Stambułu, jednakże zmarł podczas podróży, a Wincentego sprzedano po raz trzeci. Jego nowy pan Guillaume Gautier był franciszkaninem z Nicei, który wolność osobistą okupił przejściem na islam. Mieszkał w górach z trzema żonami, z których jedna – muzułmanka z urodzenia zainteresowała się religią Wincentego. Z czasem nabrała przekonania o prawdziwości Ewangelii i wyrzucała mężowi, że dla poprawy swego losu wyrzekł się chrześcijaństwa. Skruszony mężczyzna postanowił powrócić do Francji, zabierając ze sobą trzy żony i Wincentego a Paulo. Po kilku miesiącach oczekiwania wszyscy potajemnie wsiedli na niewielką łódkę i przepłynęli Morze Śródziemne, lądując w Aigues-Mortes 28 czerwca 1607.
Powrót do Europy.
Po powrocie do Europy Wincenty studiował w Rzymie, a następnie powrócił do Francji, zyskując zaufanie królowej Małgorzaty Walezjuszki (franc. Marguerite de Valois, zwanej także królową Margot), która mianowała go swoim kapelanem i jałmużnikiem oraz powierzyła opiekę nad Szpitalem Miłosierdzia. Następnie przez rok (1612) posługiwał w Clichy, uważając, że „nawet Ojciec Święty nie jest tak szczęśliwy, jak proboszcz żyjący pośród dobrych i wspaniałomyślnych parafian”.
Stowarzyszenia życia apostolskiego.
W 1613 O. Pierre de Bérulle, bliski przyjaciel Wincentego poznał go z księciem Filipem Emanuelem de Gondi, generałem Królewskich Galer. Podczas wspólnej podróży z rodziną de Gondi, Wincenty został wezwany do umierającego mężczyzny w Gannes, który po odprawieniu spowiedzi wyznał publicznie, że z pewnością byłby potępiony z powodu wcześniejszych świętokradzkich spowiedzi. Poruszona tym wyznaniem Małgorzata de Silly de Gondi poprosiła ks. Wincentego, aby zatroszczył się także o innych mieszkańców ich posiadłości. 25 stycznia 1617 w Folleville Wincenty wygłosił płomienne kazanie o potrzebie spowiedzi generalnej, w wyniku którego liczba przystępujących do sakramentu pokuty była tak wielka, że trzeba było wezwać pomocy jezuitów. Po latach twierdził, że było to jego pierwsze kazanie misyjne. Datę tę przyjmuje się za początek Zgromadzenia Misji w rozumieniu narodzin charyzmatu. Od tego momentu Wincenty zaczął gromadzić wokół siebie księży, ucząc ich przemawiać do biednych wieśniaków. Zalecał używania prostego języka na wzór Jezusa głoszącego Ewangelię. Posyłał do zaniedbanych religijnie wsi i miasteczek, aby nauczali i słuchali spowiedzi. Z czasem stało się to misją rodzącego się Zgromadzenia.
„Evangelizare pauperibus misit me”
„Głosić Ewangelię ubogim posłał mnie Pan”
Podczas przygotowania do mszy św. w sierpniu 1617 w Châtillon-les-Dombes w pobliżu Lyonu, Wincenty wysłuchał prośby kobiety, która zainteresowała go trudną sytuacją rodziny z sąsiedniej wioski. Kazanie, w którym wezwał do udzielenia pomocy do tego stopnia poruszyło serca ludzi zgromadzonych w kościele, że po nabożeństwie parafia zebrała dary dla potrzebujących. Wówczas zorganizował pierwszą grupę kobiet, która dała początek Stowarzyszeniu Pań Miłosierdzia. Panie zobowiązały się, że według przypadającej kolejności będą odwiedzać chorych i zanosić im coś do jedzenia. Wincenty pouczył je, aby życzliwie ich pozdrawiały, kładły przy łóżku tacę z serwetką i sztućcami oraz równo kroiły chleb. Kiedy zdumione tymi wymaganiami pytały go o powody, zbędnej – ich zdaniem – etykiety, wyjaśniał, że
„ubodzy są naszymi Panami i Mistrzami”.
Gdy Pani de Gondi wiedziona gorliwością Wincentego przystąpiła do Pań Miłosierdzia, mała osada Châtillon stała się znana nawet w Paryżu i wiele kobiet z arystokratycznych kręgów angażowało się w służbę ubogim. Wincenty odczytał to jako znak Opatrzności, za którym postanowił podążyć. Odtąd nauczał katechizmu, głosił kazania i spowiadał w posiadłościach państwa de Gondi. Kiedy w 1618 powrócił do ich domu w Paryżu, spotkał Franciszka Salezego, który wywarł znaczący wpływ na jego życie duchowe. W tym czasie odwiedzał skazańców na galerach królewskich podległych Filipowi Emanuelowi de Gondi, zabiegając o poprawę ich losu.
Zgromadzenie Misji.
Okolicznością sprzyjającą Wincentemu w rozwoju działalności misyjnej było zajmowanie tronu biskupów Paryża przez przedstawicieli zaprzyjaźnionej rodziny. Byli to kolejno: Pierre de Gondi, Henri de Gondi, Jean-François de Gondi, Jean-François Paul de Gondi. Tymczasem mnogość zadań zmusiła Wincentego a Paulo do szukania pomocy innych księży. Wówczas za radą i z pomocą pani de Gondi 17 kwietnia 1625 założył Zgromadzenie Misji, które objęło opieką duszpasterską małe, wiejskie parafie, głosząc w nich misje i zakładając bractwa miłosierdzia. Dla zapewnienia trwałości owoców swej pracy misjonarze obsadzali gorliwych duszpasterzy w ewangelizowanych parafiach. W konsekwencji, nowo powstałe zgromadzenie zajęło się przygotowaniem kandydatów do święceń kapłańskich w seminariach duchownych oraz formacją ciągłą duchowieństwa (tzw. „konferencje wtorkowe”).
Zgromadzenie Sióstr Miłosierdzia.
W celu zapewnienia należytej opieki chorym i ubogim, w 1633 Wincenty a Paulo z Ludwiką de Marillac powołali do życia Zgromadzenie Sióstr Miłosierdzia, popularnie zwane szarytkami. Były to pierwsze zakonnice w Kościele katolickim, które podjęły działalność poza murami klasztoru jako pielęgniarki środowiskowe, opiekunki społeczne, terapeutki więzienne i wychowawczynie trudnych dzieci. Wincenty posyłał je do niebezpiecznych slumsów, szpitali, więzień, a nawet na pola bitewne, mówiąc:
„Waszym klasztorem będzie – dom chorych, celą – wynajęty pokój, klauzurą – posłuszeństwo, krużgankami – ulice miasta, kaplicą – kościół parafialny”.
Rozkwit dzieła.
Po 1633 następował rozwój dzieł charytatywnych i umacnianie struktur organizacyjnych. Każdy rodzaj niedoli poruszał serce Wincentego i skłaniał go do działania. Na szeroką skalę organizował pomoc dla regionów Francji niszczonych wojnami: misjonarze pełnili funkcje kapelanów wojskowych, siostry opiekowały się rannymi, chorymi psychicznie, żebrakami, ludźmi w podeszłym wieku.
W końcu Zgromadzenie Misji wyruszyło do pracy poza granice Francji na tzw. misje „ad gentes” na Madagaskar i do Północnej Afryki. Na zaproszenie Ludwiki Marii Gonzagi misjonarze przybyli do Polski w 1651 i osiedlili się w Warszawie, w okolicy kościoła położonego w miejscu dzisiejszej bazyliki Świętego Krzyża. W licznych konferencjach i listach Wincenty a Paulo zachęcał do gorliwości swoich duchowych synów i córki, uczył wyrzeczenia na rzecz ubogich, szukał środków do wspomagania potrzebujących, nie wahał się także ukazywać ludziom majętnym zobowiązań w stosunku do najniżej uposażonych.
Dziedzictwo duchowe.
Św. Wincenty a Paulo wniósł wielki wkład w dzieło chrześcijańskiego miłosierdzia. Zakładając Caritas we Francji, przyczynił się do odnowy życia religijnego. Był obecny przy śmierci króla Ludwika XIII w 1643. W okresie frondy niósł pomoc rzeszom głodujących i dotkniętym wojną. Podczas wojny trzydziestoletniej nakłaniał kardynała Mazzariniego, aby dla zapewnienia pokoju podał się do dymisji z funkcji pierwszego ministra. Wprawdzie nie osiągnął zamierzonego celu, ale wielu doceniało jego wysiłki w służbie dobra wspólnego i pokoju. Przez wiele lat był członkiem Rady Królewskiej (tzw. Rady Sumienia), której podlegały wszystkie sprawy Kościoła. Zajmując wysokie stanowisko, pozostał cichy i skromny, wykorzystując jednakże swoje wpływy w służbie ubogim. W tym sensie spełniły się jego młodzieńcze marzenia o karierze i wpływach, których użył do stworzenia systemu pomocy ubogim oraz modyfikacji w podejściu władców i ludzi majętnych do problemów społecznych.
Zmarł w opinii świętości 27 września 1660 w wieku 79 lat. Następnego dnia został pochowany w kaplicy domu św. Łazarza (Saint-Lazare), będącego miejscem jego zamieszkania i działalności. Podczas rewolucji francuskiej uległ zniszczeniu, po czym w latach 1824–1844 na jego miejscu wzniesiono kościół pod wezwaniem św. Wincentego a Paulo, znajdujący się w 10. dzielnicy Paryża. Obecnie relikwie św. Wincentego spoczywają w kaplicy przy Rue de Sèvres 95 w 6. dzielnicy Paryża. Jest to aktualna siedziba Zgromadzenia Misji, przeniesiona tutaj w 1817.
Został beatyfikowany w 1729, a następnie kanonizowany w 1737. Podczas rewolucji francuskiej, która w antyklerykalnym szale niszczyła obrazy i figury świętych, podobizny św. Wincentego a Paulo zostały oszczędzone.
„(...) żaden nie jest popularniejszym, ani też nie zasłużył się więcej względem wszystkich klas społeczeństwa, jak św. Wincenty”.
Leon XIII – papież
W 1833 papież Leon XIII ogłosił go patronem wszystkich dzieł miłosierdzia w Kościele Katolickim. Zainspirowany jego przykładem, Antoine-Frédéric Ozanam założył w tym samym roku Stowarzyszenie św. Wincentego a Paulo w celu niesienia pomocy biednym i chorym. 
Wincenty a Paulo jest patronem ubogich, duchowieństwa, organizacji charytatywnych, sierot, szpitali i więźniów. Wspomnienie liturgiczne św. Wincentego kapłana jest obchodzone 27 września.
Ikonografia.
Św. Wincenty a Paulo przedstawiany jest w sutannie i czarnej, szerokiej pelerynie. Towarzyszące mu atrybuty to: anioł, dziecko u stóp lub w ramionach, krzyż

</doc>
<doc id="916820" url="https://pl.wikipedia.org/wiki?curid=916820" title="Choroba Charcota-Mariego-Tootha">
Choroba Charcota-Mariego-Tootha

Choroba Charcota-Mariego-Tootha (dziedziczne neuropatie ruchowo-czuciowe, ang. hereditary motor and sensory neuropathy, HMSN, Charcot-Marie-Tooth disease, CMT) – grupa chorób o charakterze dziedzicznych neuropatii. Eponim upamiętnia neurologów, którzy przedstawili pierwsze opisy tej choroby: Jeana-Martina Charcota (1825-1893), Pierre'a Mariego (1853-1940) i Howarda Tootha (1856-1926).
Etiologia.
Wyróżnia się szereg typów choroby, zbliżonych obrazem klinicznym, ale spowodowanych mutacjami w różnych genach. 
Objawy i przebieg.
Choroba objawia się w dzieciństwie albo wczesnej młodości i charakteryzuje się powolnym, postępującym przebiegiem. Charakterystyczne są:
Chorzy zwykle zachowują zdolność chodzenia, ale poszczególne postaci mogą mieć cięższy przebieg i powodować poważne ograniczenie sprawności ruchowej.

</doc>
<doc id="916824" url="https://pl.wikipedia.org/wiki?curid=916824" title="Wyspiak">
Wyspiak



</doc>
<doc id="916825" url="https://pl.wikipedia.org/wiki?curid=916825" title="Order Rewolucji Październikowej">
Order Rewolucji Październikowej

Order Rewolucji Październikowej () – order ustanowiony decyzją Prezydium Rady Najwyższej ZSRR z 31 października 1967 roku na cześć 50-lecia rewolucji październikowej.
Zgodnie ze statutem orderem nagradzani byli: obywatele ZSRR, przedsiębiorstwa, urzędy, organizacje i inne kolektywy pracowników, jednostki wojskowe i związki taktyczne, a także republiki, kraje, województwa i miasta. Mogli być także nagradzani obywatele innych państw.
Nagradzano orderem za: aktywną działalność rewolucyjną, duży wkład w ustanowienie i rozwój władzy radzieckiej, za wybitne zasługi w budownictwie socjalizmu i komunizmu, za zasługi w rozwoju gospodarki narodowej, nauki i kultury, za szczególną odwagę i męstwo w walce zbrojnej z wrogami państwa radzieckiego, za zasługi w umocnieniu obronności państwa, za szczególną działalność państwową i społeczną, za aktywną działalność związaną z rozwojem i pogłębieniem wszechstronnych przyjacielskich więzi pomiędzy narodami ZSRR i innych państw, utrzymanie pokoju między narodami. 
Order wykonany jest ze srebra i nosi się go na lewej piersi, za Orderem Lenina. Po śmierci nagrodzonego order pozostawia się rodzinie.
Odznaczeni.
Pierwsze odznaczenia zostały przyznane w dniu 4 listopada 1967 roku miastom: Leningradowi i Moskwie za wybitne zasługi robotników tych miast w ruchu rewolucyjnym w czasie rewolucji październikowej, umocnienie władzy sowieckiej, męstwo i bohaterstwo w walkach, za sukcesy w budowie komunizmu. 19 grudnia 1967 roku za takie same zasługi nagrodzona została Rosyjska Federacyjna Socjalistyczna Republika Radziecka, a 22 grudnia Ukraińska SRR. 22 lutego 1968 roku na cześć 50-lecia Armii Radzieckiej orderem został nagrodzony krążownik Aurora, a także grupa dowódców Armii Radzieckiej (marszałkowie: Wasilewski, Golikow, Jeriomienko, Żukow, Koniew, Kryłow, Mierieckow, Moskalenko, Rokossowski, Sokołowski, Timoszenko, Czujkow, admirał floty Gorszkow, główny marszałek lotnictwa Wierszynin, główny marszałek artylerii Woronin). Nieco później wyróżniono: marszałków Batickiego i Zacharowa, generałów armii Gorbatowa, Żadowa i Kuroczkina.

</doc>
<doc id="916826" url="https://pl.wikipedia.org/wiki?curid=916826" title="Sprzączka z Kosewa">
Sprzączka z Kosewa

Sprzączka z Kosewa – sprzączka do pasa z brązu zdobiona stylizowanymi głowami orłów (Adlerschnalle), z kwadratową skuwką wysadzaną pięcioma granatami (almandynami) i zdobioną ramką oraz z kolcem (obecnie go brakuje). Pierwotnie jej długość wynosiła 16 cm, a szerokość 6,5 cm. Została znaleziona pod koniec XIX wieku w Kosewie niedaleko Mrągowa na cmentarzysku grupy olsztyńskiej (VI-VII w.) w grobie nr 368. Obecnie znajduje się w Muzeum Historyczno‑Artystycznym w Kaliningradzie pod numerem inwentarza: 17009.117. W okresie wojennym doznała niewielkich uszkodzeń.
Jest określana jako "gepidzka Adlerschnalle" i wykazuje podobieństwo do sprzączek znajdowanych na stanowiskach krymskich Gotów (stanowiska Suuk-Su, Łuczistoje i Esky-Kermen), a przede wszystkim do sprzączek z orłem w typie „nadcisańskim” pochodzących z terenu królestwa Gepidów, które istniało do 567 roku w Kotlinie Panońskiej, w dorzeczu Cisy i Dunaju (stanowiska Szentes-Nagyhegy, Szolnok-Szanda, Hódmezővásárhely-Kishomok i Knin-Greblje na Węgrzech). Sprzączka z Kosewa jest jedynym tego typu znaleziskiem na północ od Karpat.
Razem z zapinką w urnie z grobu 368 została znaleziona srebrna zapinka kuszowata z poprzeczką na końcu nóżki, tzw. "Schlusskreuzfibeln", które znane są m.in. z Sambii.

</doc>
<doc id="916828" url="https://pl.wikipedia.org/wiki?curid=916828" title="Czas Wodnika">
Czas Wodnika

Czas Wodnika – album polskiej grupy RSC, wydany w 1996. 
Nagrań dokonano w Studio „SPAART” w Boguchwale pod Rzeszowem w okresie od maja 1995 do stycznia 1996. Większość nagrań dokonano w systemie „live in studio”. Realizacja dźwięku – Andrzej Karp, Bogdan Nowak, Piotr Sitek. Mastering – Grzegorz Piwkowski. Muzyka – Wiktor Kucaj, Zbigniew Działa. Teksty – Zbigniew Działa. Projekt okładki – Paweł Czachur.
Lista utworów.
źródło:.
Muzycy.
źródło:.

</doc>
<doc id="916832" url="https://pl.wikipedia.org/wiki?curid=916832" title="Oblężenie Parnawy">
Oblężenie Parnawy

Oblężenie Parnawy (szw. "Belägringen av Pärnu") miało miejsce 28 lutego – 2 marca 1609 podczas wojny polsko-szwedzkiej (1600-1611).
Po sześciu dniach marszu z Salis (obecnie "Salacgrīva" na Łotwie) bezdrożami i lasami liczące około 2000 żołnierzy wojsko hetmana wielkiego litewskiego Jana Karola Chodkiewicza o północy z 28 lutego na 1 marca znalazło się milę od Parnawy (obecnie w Estonii).
Przygotowani przez swego wodza Litwini ruszyli cicho w kierunku miasta, licząc, że uda się zaskoczyć załogę. Gdy okazało się, że broniąca Parnawy załoga szwedzka zachowuje czujność, hetman zatrzymał swe siły w lesie i nakazał całkowitą ciszę. Ponieważ hetman zabronił rozpalania ognisk wojsko czekało godzinami głodne i zmarznięte z powodu silnego i zimnego wiatru.
O północy Chodkiewicz ruszył na Parnawę i zaskoczył załogę. Zanim Szwedzi zorientowali się w sytuacji Litwini wysadzili trzy bramy miejskie i wdarli się do miasta. Doszło do walki wręcz, a Litwini parli na zamek. Gdy dotarli na miejsce, podpalili bramę zamkową.
Szwedzi nie widząc szans na dalszą obronę 2 marca skapitulowali. Straty szwedzkie wyniosły 100 zabitych i 300 jeńców, natomiast Litwini stracili 45 żołnierzy. Spośród jeńców szwedzkich 155 Szkotów przeszło na służbę w Armii Wielkiego Księstwa Litewskiego. Dodatkową zdobyczą były 104 działa, 2 statki handlowe oraz liczne łodzie i barki. Po zdobyciu Parnawy Chodkiewicz zostawił w mieście załogę liczącą 200 żołnierzy i ruszył na Rygę, staczając po drodze niezwykłą bitwę morską pod Salis.

</doc>
<doc id="916841" url="https://pl.wikipedia.org/wiki?curid=916841" title="Ján Plachetka">
Ján Plachetka

Ján Plachetka (ur. 18 lutego 1945 w Trenczynie) – słowacki szachista i trener szachowy ("FIDE Senior Trainer" od 2009), arcymistrz od 1978 roku.
Kariera szachowa.
Do roku 1993 należał do szerokiej czołówki szachistów czechosłowackich, trzykrotnie zdobywając medale w mistrzostwach tego kraju: srebrny (1992) oraz dwa brązowe (1973, 1988). W latach 1974–1986 pięciokrotnie wystąpił na szachowych olimpiadach, największy sukces odnosząc w roku 1982 w Lucernie, gdzie szachiści Czechosłowacji zdobyli srebrne medale. Oprócz tego w turniejach olimpijskich dwukrotnie reprezentował Słowację (1994, 2002). Pomiędzy 1970 a 1999 rokiem pięciokrotnie brał również udział w turniejach o drużynowe mistrzostwo Europy (czterokrotnie w barwach Czechosłowacji oraz raz w drużynie słowackiej). W roku 1993 zdobył miejscowości Topoľčianky tytuł mistrza Słowacji.
Do największych sukcesów Plachetki w turniejach międzynarodowych należą: I-II miejsce (wraz z Lotharem Vogtem) w Starým Smokovcu (1972), I m. w Rimavskiej Sobocie (1975), I-II m. (wraz z Jurijem Awerbachem) w Polanicy-Zdroju (1975, memoriał Akiby Rubinsteina), I-III m. w Mariborze (1977), I m. w Trnawie (1979), I m. w Sofii (1979), I-II m. w Starým Smokovcu (1979, ponownie z Lotharem Vogtem), I-III m. w Nowym Sadzie (1983), I-II m. w Paryżu (1989), I-II m. w Ołomuńcu (2002), I m. w Starym Měscie (2004), I-II m. w Lippstadt (2005) oraz I-III m. w Umagu (2006).
Najwyższy ranking w karierze osiągnął 1 stycznia 1980 r., z wynikiem 2480 punktów dzielił wówczas 4-5. miejsce (wspólnie z Vlastimilem Jansą) wśród czechosłowackich szachistów.

</doc>
<doc id="916842" url="https://pl.wikipedia.org/wiki?curid=916842" title="Jan Plachetka">
Jan Plachetka



</doc>
<doc id="916843" url="https://pl.wikipedia.org/wiki?curid=916843" title="Kazimierz Mieczkowski">
Kazimierz Mieczkowski

Kazimierz Marceli Mieczkowski herbu Bończa (ur. 20 lutego 1742 w Kojni - 19 marca 1811 w Dreźnie), syn Kazimierza i Ewy z Zamojskich żonaty z Zofią z Nietyksów. 
Elektor 1764 r. z ziemi liwskiej, łowczy łomżyński 1767 r., szambelan, zdaniem niektórych źródeł przyjaciel Stanisława Augusta Poniatowskiego, zdaniem innych znienawidzony przez króla. W 1775 r. otrzymał starostwo rabsztyńskie celem rozwoju hutnictwa. Starosta zawskrzyński i rabsztyński 1790 r. Kazimierz Mieczkowski należał do Rady Nieustającej.
Adam Tadeusz Naruszewicz w "Podróży Kaniowskiej" opisał wspaniałe przyjęcie wydane przez Kazimierza Marcelego Mieczkowskiego na cześć króla w dobrach rabsztyńskich. Poseł na sejm grodzieński 1793 roku z województwa krakowskiego. Z ramienia konfederacji targowickiej mianowany został w 1793 roku członkiem Komisji Edukacyjnej Koronnej. Należał do Komisji Edukacji Narodowej, podobnie jak Józef Ankwicz i Antoni Raczyński, w okresie 31 V 1793 do 9 XI 1793. 
Sejm grodzieński (1793) nominował go do Rady Nieustającej. Był członkiem konfederacji grodzieńskiej 1793 roku.
W czasie insurekcji warszawskiej 17, 18 kwietnia 1794 okoliczności zmusiły go do ucieczki z Warszawy, ponieważ nie znalazł odpowiedniego schronienia. Zanotowano wówczas na jego temat: "„starosta Rabsztyński Mieczkowski, członek Rady Nieustającej, gdyż nie dawano mu ani miejsca na odpoczynek, ani dostatecznego posiłku. Wyszedł tedy na ulicę i z dobytą szpadą w ręku wmieszał się pomiędzy tłum (...)”". Mieczkowski znany był z wystawnego stylu życia. Skłonność ta doprowadziła do kłopotów finansowych 'zniszczyło całkowicie jego własną fortunę i doprowadziło do znacznego zadłużenia, które zabezpieczono na intracie dóbr rabsztyńskich'. Ostatni spośród starostów rabsztyńskich.
Pobierał stałą pensję od Rosji, w związku z czym mówiono o nim, jak i o innych, "kreatura Igelstroma". 
Po rozbiorze, pomimo ofiarowanych mu godności, zdecydował się na emigrację. Zamieszkał i zmarł w Dreźnie. Zmarł bezdzietny.
Kawaler polskiego orderu św. Stanisława oraz rosyjskiego orderu św. Anny II kategorii.
Na grobowcu w Dreźnie zapisano: „Tu leży JW. Kazimierz Marceli Mieczkowski, Starosta rabsztyński, aktualny stanu kosyliarz Najjaś. Imperatora całej Rossyi. Kawaler orderu polskiego Ś-go Stanisława i orderu rossyjskiego Ś-ej Anny 2-ej klassy. Urodził się w Kojni d. 20 lutego 1742 r.. umarł w Dreźnie 19 marca 1811 r."
Eustachy Marylski stwierdza, że był to człowiek, który służył chętnie silniejszej stronie. W latach 1794-1795 przebywał w Petersburgu. Generał Buksweden powoływał go do ważnych urzędów, 15 stycznia 1795 powołał go do Warszawy na Sędziego w Assesoryi, Mieczkowski nie stawił się gdyż przebywał wówczas w Petesrburgu, 11 miesięcy później na stanowisko powołano Wincentego Poniatowskiego, dalekiego krewnego króla. W Petersburgu Mieczkowski otrzymał rangę Rzeczywistego Radcy Stanu. W swoich dobrach, a raczej starostwach swoich rozwijał przemysł, w dobrach jego znajdowały się piece i fryszerki, pod którym to pozorem król Stanisław August Poniatowski odwiedził dom Mieczkowskiego, dnia 3 lipca 1787 r., chciał bowiem uchodzić za opiekuna narodowego przemysłu i znawcę górnictwa.
Przypisy.
 

</doc>
<doc id="916850" url="https://pl.wikipedia.org/wiki?curid=916850" title="Z piekła rodem">
Z piekła rodem

Z piekła rodem (ang. "From Hell") – film produkcji amerykańskiej z 2001 roku, w reżyserii braci Alberta i Allena Hughesów. Ekranizacja komiksu pt. "Prosto z piekła", autorstwa Alana Moore'a i Eddiego Campbella. Głównym bohaterem jest inspektor Frederick Abberline, próbujący wytropić seryjnego mordercę londyńskich prostytutek zwanego Kubą Rozpruwaczem.
Główne role zagrali Johnny Depp, Heather Graham i Ian Holm. Zdjęcia do filmu powstały w Pradze.
Opis.
Ekranizacja komiksu o Kubie Rozpruwaczu. Inspektor Frederick Abberline jest uzależniony od opium i będąc pod wpływem środków odurzających widzi ofiary mordercy. Postanawia rozwikłać zagadkę Kuby Rozpruwacza, w czym pomaga mu jedna z prostytutek - Mary Kelly.

</doc>
<doc id="916852" url="https://pl.wikipedia.org/wiki?curid=916852" title="Muzeum Ziemi Lubartowskiej">
Muzeum Ziemi Lubartowskiej

Muzeum Ziemi Lubartowskiej (dawniej Muzeum Regionalne w Lubartowie) – muzeum w Lubartowie. Dawniej oddział Muzeum Lubelskiego.
Muzeum mieści się w XIX-wiecznym dworku. Statut otrzymało w 1966 r., a w 1970 zostało udostępnione społeczeństwu. W 1990 r. po remoncie budynku zainaugurowało ponownie działalność wystawienniczą. Od tego czasu zorganizowano tu wiele wystaw czasowych prezentujących zbiory własne, a także wypożyczone z innych muzeów, również prace młodych lubartowskich twórców: malarzy, rzeźbiarzy, fotografów itp.
Terenem działania muzeum jest powiat lubartowski. Placówka ma ponad 2500 eksponatów z takich dziedzin, jak: etnografia, historia, numizmatyka, archeologia. Wystawa stała „Z dziejów Lubartowa” prezentuje m.in. kopie dokumentów dotyczących najstarszych dziejów miasta (m.in. przywileju lokacyjnego). Częścią wystawy jest zbiór zdjęć dawnego Lubartowa oraz wyroby lubartowskiej fajansarni z lat 1840–1850.
W kwietniu 2014 decyzją Rady Miasta Lubartów dawniejsze "Muzeum Regionalne w Lubartowie" zostało przejęte i przekształcone w "Muzeum Ziemi Lubartowskiej".

</doc>
<doc id="916856" url="https://pl.wikipedia.org/wiki?curid=916856" title="Ignacy Mieczkowski">
Ignacy Mieczkowski

Ignacy Mieczkowski herbu Bończa – wojski łomżyński w 1781, szambelan Stanisława Augusta Poniatowskiego w 1791 r.

</doc>
<doc id="916864" url="https://pl.wikipedia.org/wiki?curid=916864" title="Muzeum 24 Pułku Ułanów w Kraśniku">
Muzeum 24 Pułku Ułanów w Kraśniku

Muzeum 24 Pułku Ułanów im. Hetmana Wielkiego Koronnego Stanisława Żółkiewskiego w Kraśniku – filia Muzeum Regionalnego w Kraśniku. 
Pułk, któremu poświęcone są wystawy i zbiory, stacjonował w Kraśniku w latach 1922-1939. Oddział muzeum otwarto 6 lipca 1995 r., w 75 rocznicę utworzenia pułku. Zbiory umieszczono w nowym budynku przy ulicy J. Piłsudskiego 7. 
Muzeum pułkowe ma ponad 2 tysiące eksponatów i fotografii. Muzeum w r. 2015 zostało zamknięte z powodu złych warunków i przeszło rewitalizację ze środków unijnych, otwierając się na nowo w październiku 2020.

</doc>
<doc id="916865" url="https://pl.wikipedia.org/wiki?curid=916865" title="Nie panikuj!">
Nie panikuj!

Nie panikuj! (czasami: "Nie panikuj") – offowy film z 2007 roku w reżyserii Bodo Koxa.
Opis fabuły.
Zygi, Antek i Radzio tworzą zgrany, choć egzotyczny tercet. Feralnego dnia, kiedy Zygi po raz kolejny nie dostaje renty, z Antkiem znowu zrywa dziewczyna, a Radzio traci pracę, chłopcy postanawiają się zapić wszelkie smutki. Podczas libacji Zygi wpada na pomysł, by porwać maskotkę znanej na całym świecie sieci fastfoodów, czyniąc z tego aktu swoisty happening.

</doc>
