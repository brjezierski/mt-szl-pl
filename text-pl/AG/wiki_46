<doc id="916866" url="https://pl.wikipedia.org/wiki?curid=916866" title="Michel van de Korput">
Michel van de Korput

Michaël Antonius Bernardus van de Korput (ur. 18 września 1956 w Wagenbergu) – piłkarz holenderski grający na pozycji środkowego obrońcy.
Kariera klubowa.
Pierwszym klubem van de Korputa w karierze był amatorski VCW, natomiast pierwszym w pełni profesjonalnym – Feyenoord. Początkowo grał w drużynie młodzieżowej Feyenoordu, ale w 1974 roku został włączony do kadry pierwszej drużyny, a 15 września zadebiutował w Eredivisie w wygranym 6:0 meczu z Go Ahead Eagles. Do pierwszego składu trafił jednak dopiero w połowie sezonu 1976/1977, a swój pierwszy sukces wywalczył w 1980 roku, gdy zdobył Puchar Holandii.
Latem 1980 van de Korput wyjechał do Włoch. Został piłkarzem Torino FC, które zapłaciło za niego 1,5 miliona guldenów. W Torino spędził trzy sezony, ale zajmował z nim jedynie miejsca w środku tabeli. W Serie A wystąpił dla turyńskiego zespołu w 72 meczach i zdobył 1 gola.
W 1983 roku Michel wrócił do Feyenoordu i wtedy wsparł drużynę w walce o mistrzostwo kraju. W 1984 mógł świętować z rotterdamskim klubem zarówno swój pierwszy i jedyny tytuł mistrza Holandii, a także zdobycie drugiego w karierze krajowego pucharu. Swój ostatni mecz w Feyenoordzie van de Korput rozegrał 25 maja 1985, a Feyenoord zremisował 1:1 z AZ Alkmaar. Ogółem dla Feyenoordu zagrał 195 razy i strzelił 4 gole.
Latem 1985 van de Korput został sprzedany za milion guldenów do niemieckiego 1. FC Köln. W Bundeslidze zadebiutował 10 sierpnia w zremisowanym 1:1 meczu z Eintrachtem Frankfurt. W klubie z Kolonii miał pewne miejsce w składzie i dotarł z nim aż do finału Pucharu UEFA, w którym niemiecki klub uległ 3:5 Realowi Madryt (Michel w finale nie grał). Pod koniec sezonu doznał jednak ciężkiej kontuzji, która wyeliminowała go z gry na cały sezon 1986/1987 i sprawiła, że Michel już więcej nie powrócił do dawnej dyspozycji.
W 1987 roku van de Korput przeszedł do belgijskiego trzecioligowego wówczas Germinalu Ekeren, z którym awansował do drugiej ligi. Po 2 latach przeniósł się do Royal Cappellen FC, z którym występował w czwartej lidze, a w 1990 roku zakończył piłkarską karierę w wieku 34 lat.
Kariera reprezentacyjna.
W reprezentacji Holandii van de Korput zadebiutował 26 września 1979 roku w wygranym 1:0 meczu z Belgią. W 1980 roku został powołany przez Jana Zwartkruisa do kadry na finały Mistrzostw Europy we Włoszech. Tam zagrał we wszystkich trzech grupowych meczach: z Grecją (1:0), z RFN (2:3) oraz Czechosłowacją (1:1), jednak Holandia odpadła już po fazie grupowej.
Van de Korput był podstawowym zawodnikiem Holandii pierwszej połowy lat 80. Występował z nią w nieudanych kwalifikacjach do Mistrzostw Świata w Hiszpanii, Mistrzostw Europy we Francji oraz Mistrzostw Świata w Meksyku. Swój ostatni mecz rozegrał 20 listopada 1985, a Holandia pokonała 2:1 Belgię. Ogółem w kadrze wystąpił w 23 meczach i nie zdobył gola.

</doc>
<doc id="916872" url="https://pl.wikipedia.org/wiki?curid=916872" title="Yoshiaki Ōshima">
Yoshiaki Ōshima

 – japoński astronom amator. Odkrył 61 planetoid.
Jego imieniem nazwano odkrytą w 1990 roku planetoidę (5592) Oshima.

</doc>
<doc id="916874" url="https://pl.wikipedia.org/wiki?curid=916874" title="Dupuis">
Dupuis

Dupuis - belgijskie wydawnictwo komiksowe i prasowe założone w 1922 roku, z siedzibą w Marcinelle koło Charleroi. Wydaje komiksy i magazyny po francusku i niderlandzku. Od 2004 roku wchodzi w skład grupy medialnej Média-Participations, obok takich wydawnictw komiksowych, jak Le Lombard i Dargaud. Wydaje znane również w Polsce serie komiksowe, np. "Dallas Barr", "Jeremiah", "Smerfy", "Largo Winch", Sprycjan i Fantazjusz

</doc>
<doc id="916876" url="https://pl.wikipedia.org/wiki?curid=916876" title="Stopień kątowy">
Stopień kątowy



</doc>
<doc id="916884" url="https://pl.wikipedia.org/wiki?curid=916884" title="Polish jokes">
Polish jokes

 (ang. dosł. „polskie żarty”) – popularne, głównie w Stanach Zjednoczonych, dowcipy o Polakach, w których są przedstawiani jako osoby głupie i pijące duże ilości alkoholu.
Historia.
Jedna z hipotez dotyczących głosi, że zostały one rozprzestrzenione przez powojennych imigrantów niemieckich, zwłaszcza tych, którzy zostali wysiedleni ze Śląska, Pomorza, i Prus Wschodnich w wyniku powojennego układu. Imigranci ci byli z reguły zamieszani w konflikty na tle narodowościowym i reprezentowali uprzedzenia do Polaków mające swoje korzenie w propagandzie nazistowskiej. Przykładem może być tutaj niemiecki satyryk i aktor Harald Schmidt pochodzący z rodziny Niemców sudeckich przesiedlonych po II wojnie światowej do Niemiec, który w drugiej połowie lat 90. zasłynął z antypolskich żartów. Jednak Christie Davies, zamieszczając tę hipotezę, dystansuje się od niej, stwierdzając, że zjawisko to ma charakter wyłącznie amerykański i nie można go łączyć z rozgrywkami w Starym Świecie.
Usuwanie.
Liga ds. Walki Ze Zniesławieniem Kongresu Polonii Amerykańskiej wywalczyła usunięcie „Polish jokes” z powtórek i wydawanych na DVD wersji reality show „The Simple Life” (w którym grały Paris Hilton i Nicole Richie). Planowano w nim nazwać taczkę „polską furgonetką”.

</doc>
<doc id="916885" url="https://pl.wikipedia.org/wiki?curid=916885" title="Kuźma Galicki">
Kuźma Galicki

Kuźma Nikitowicz Galicki (, ur. w Taganrogu, zm. 14 marca 1973 w Moskwie) – generał armii Armii Radzieckiej (1955), Bohater Związku Radzieckiego (19 kwietnia 1945). 
Życiorys.
Urodził się w rodzinie robotniczej. W 1917 wcielony do wojska, był podoficerem. W 1918 dobrowolnie wstąpił do Armii Czerwonej. Uczestniczył w wojnie domowej na Ukrainie, w składzie Frontu Południowego i Południowo-Zachodniego, na stanowiskach dowódcy plutonu, kompanii i batalionu. 
W 1922 ukończył Wyższą Szkołę Taktyczną Piechoty i Akademię Wojskową im. M. Frunzego w 1927 r. Jako dowódca dywizji brał udział w wojnie radziecko-fińskiej 1939-1940. 
Po napaści Niemiec na ZSRR dowodził dywizją i korpusem, był zastępcą dowódcy armii na Froncie Zachodnim i Północno-Zachodnim (czerwiec 1941 – marzec 1942), potem od września 1942 dowódcą 3 Armii Uderzeniowej i 11 Gwardyjskiej Armii w składzie Frontu Kaliningradzkiego, 1 Nadbałtyckiego i 3 Białoruskiego. 
Po wojnie dowodził wojskami Specjalnego Okręgu Wojskowego (1945–1946), Przykarpackiego (1946–1951) i Odeskiego Okręgu Wojskowego (1951–1954), Północnej Grupy Wojsk (1955–1958). W latach 1958–1961 dowódca Zakaukaskiego Okręgu Wojskowego. 
Od stycznia 1962 w stanie spoczynku. Deputowany do Rady Najwyższej ZSRR od 2. do 5. kadencji. 
Ordery i odznaczenia.
Ordery i medale polskie.

</doc>
<doc id="916887" url="https://pl.wikipedia.org/wiki?curid=916887" title="Les Humanoïdes Associés">
Les Humanoïdes Associés

Les Humanoïdes Associés – francuskie wydawnictwo komiksowe założone w 1974 roku. Specjalizuje się głównie w pozycjach z gatunku science-fiction. Jego założycielami są Jean Giraud, Jean-Pierre Dionnet, Philippe Druillet i Bernard Farkas. Wśród wydawanych przez nie serii są "Incal", "Technokapłani", "Kasta Metabaronów", "Trylogia Nikopola", "Tetralogia potwora", a także legendarny magazyn komiksowy Métal Hurlant.

</doc>
<doc id="916890" url="https://pl.wikipedia.org/wiki?curid=916890" title="Liczba mianowana">
Liczba mianowana



</doc>
<doc id="916891" url="https://pl.wikipedia.org/wiki?curid=916891" title="Liczby niemianowane">
Liczby niemianowane



</doc>
<doc id="916892" url="https://pl.wikipedia.org/wiki?curid=916892" title="Liczba niemianowana">
Liczba niemianowana



</doc>
<doc id="916897" url="https://pl.wikipedia.org/wiki?curid=916897" title="Korwety rakietowe typu Sa’ar 5">
Korwety rakietowe typu Sa’ar 5

Korwety rakietowe typu Sa’ar 5 – seria trzech izraelskich korwet rakietowych zbudowanych w Stanach Zjednoczonych.
Historia.
W połowie lat 80. dowództwo Marynarki Wojennej Izraela określiło wymagania jakie powinna spełniać nowa wielozadaniowa korweta rakietowa. Okręty miały być przystosowane do działania na wodach przybrzeżnych i zwalczania celów nawodnych, podwodnych, a w razie konieczności także lądowych. W marcu 1988 podjęto wstępną decyzję o budowie trzech okrętów. Okręt miał zostać zbudowany w amerykańskiej stoczni Ingalls Shipbuilding. Projekt techniczny według założeń izraelskich miał być opracowany w Stanach Zjednoczonych, przy znacznej pomocy ze strony inżynierów z Izraela.
Zastosowanie.
14 lipca 2006 roku podczas operacji morskiej blokady Bejrutu, prowadząca ostrzał celów w Bejrucie korweta typu "Sa’ar 5" – INS "Hanit" została trafiona pociskiem przeciwokrętowym, wystrzelonym z lądu przez bojowników Hezbollahu. Pocisk, który trafił w okręt to Noor – irańska wersja chińskiego pocisku przeciwokrętowego C-802 (YJ-2). Pocisk trafił w okolice lądowiska dla śmigłowców i prawdopodobnie nie eksplodował, ale spowodował gwałtowny i trudny do opanowania pożar. Z załogi okrętu zginęły 4 osoby, a 16 zostało rannych. Z wyjaśnień strony izraelskiej wynika, że do ataku doszło, ponieważ systemy obronne okrętu były w momencie ataku chwilowo wyłączone. 6 sierpnia okręt ponownie po remoncie wyszedł w morze.

</doc>
<doc id="916898" url="https://pl.wikipedia.org/wiki?curid=916898" title="Der Himmel über Berlin">
Der Himmel über Berlin



</doc>
<doc id="916899" url="https://pl.wikipedia.org/wiki?curid=916899" title="RSC / Życie to teatr">
RSC / Życie to teatr

RSC / Życie to teatr – drugi album polskiej grupy RSC, wydany w 1984 nakładem wydawnictwa VEGA.
Pierwotnie album został wydany jedynie na nośniku kasety magnetofonowej pod roboczą nazwą "RSC", podobnie jak pierwszy album zespołu. 21 kwietnia 2017 odbyła się premiera płyty kompaktowej pod nazwą "Życie to teatr" wydanej nakładem GAD Records. Wszystkie utwory nagrano w studio Polskiego Radia w Katowicach: W październiku 1982 (utwory 11–12), w kwietniu 1983 (utwory 6–7, 10), w sierpniu 1983 (utwory 1–5, 8–9). Pierwszy nakład albumu (kaseta VEGA) wyniósł ponad 300 tys. egzemplarzy. Podczas „Dino Top Festiwal” 25 czerwca 2017 w Sędziszowie Małopolskim zespół za album otrzymał „Złotą płytę”.
Do piosenki „Maraton rockowy” nakręcono teledysk.

</doc>
<doc id="916903" url="https://pl.wikipedia.org/wiki?curid=916903" title="Figueirense Florianopolis">
Figueirense Florianopolis



</doc>
<doc id="916906" url="https://pl.wikipedia.org/wiki?curid=916906" title="Figueirense Futebol Clube">
Figueirense Futebol Clube



</doc>
<doc id="916907" url="https://pl.wikipedia.org/wiki?curid=916907" title="Godło Montserratu">
Godło Montserratu



</doc>
<doc id="916908" url="https://pl.wikipedia.org/wiki?curid=916908" title="Tomáš Likavský">
Tomáš Likavský

Tomáš Likavský (ur. 28 lipca 1971 w Zwoleniu) – słowacki szachista i trener szachowy ("FIDE Trainer" od 2009), arcymistrz od 2005 roku.
Kariera szachowa.
Dwukrotnie (w latach 2004 oraz 2006) wystąpił w narodowej drużynie na szachowych olimpiadach. Oprócz tego, w roku 2001, reprezentował Słowację w drużynowych mistrzostwach Europy, rozegranych w León. Również w tym roku zwyciężył w otwartych turniejach w Tatranskich Zrubach (wraz z Mikulasem Manikiem) oraz w Imperii (wraz z Borysem Czatałbaszewem). Na przełomie 2001 i 2002 roku podzielił II lokatę w festiwalu "Cracovia 2001/02" w Krakowie. Triumfował również w Salgótarjánie oraz podzielił I miejsce w Weilheim in Oberbayern. W 2003 ponownie zwyciężył (wraz z Konstantinem Czernyszowem) w Salgótarjánie, natomiast w 2004 podzielił II-III miejsce w mistrzostwach Słowacji oraz odniósł duży sukces, zwyciężając (wraz z Olegiem Korniejewem) w Imperii. W 2006 podzielił I miejsce w kolejnym "openie" w Českiej Třebovej, w 2007 r. powtórzył to osiągnięcie w Szombathely, natomiast w 2008 r. zwyciężył w Cieplicach. W 2010 r. zwyciężył (wspólnie z Peterem Michalíkiem) w Březovej.
Najwyższy ranking w dotychczasowej karierze osiągnął 1 października 2005 r., z wynikiem 2514 punktów zajmował wówczas 5. miejsce wśród słowackich szachistów.

</doc>
<doc id="916910" url="https://pl.wikipedia.org/wiki?curid=916910" title="Tomas Likavsky">
Tomas Likavsky



</doc>
<doc id="916911" url="https://pl.wikipedia.org/wiki?curid=916911" title="Muzeum Stefana Żeromskiego w Nałęczowie">
Muzeum Stefana Żeromskiego w Nałęczowie

Muzeum Stefana Żeromskiego w Nałęczowie – muzeum biograficzno-literackie, oddział Muzeum Lubelskiego w Nałęczowie. Poświęcone jest osobie i twórczości Stefana Żeromskiego.
Muzeum zostało otwarte 17 czerwca 1928 r. w dawnej pracowni Stefana Żeromskiego. Została ona zaprojektowana przez Jana Koszczyca-Witkiewicza w 1905 roku. Jest to jednoizbowy dom w stylu zakopiańskim, na wysokiej kamiennej podmurówce, o konstrukcji wieńcowej z gankiem i dachem krytym gontem. Chata została wybudowana za honorarium otrzymane za powieść "Popioły" i była letnim domem pisarza. To tam została ukończona powieść "Dzieje grzechu". Również w tym domu została napisana "Duma o hetmanie", "Słowo o bandosie" czy też "Róża". 
Za domem w ogrodzie znajduje się Mauzoleum Adama Żeromskiego, syna Oktawii i Stefana.

</doc>
<doc id="916913" url="https://pl.wikipedia.org/wiki?curid=916913" title="Milt Bocek">
Milt Bocek

Milton Frank Bocek, Milt Bocek (ur. 16 lipca 1912, zm. 29 kwietnia 2007), baseballista amerykański, który występował na pozycji lewozapolowego
Studiował na University of Wisconsin. Należał do wyróżniających się graczy w baseball i softball. Latem 1933 na zaproszenie menedżera Lew Fonseki wziął udział w testach ekipy Chicago White Sox i wkrótce podpisał zawodowy kontrakt. W Major League Baseball debiutował 3 września 1933, ostatni występ zaliczył w kolejnym sezonie, 2 sierpnia 1934. Jako debiutant w 1933 należał do grona pięciu najmłodszych zawodników ligi. Po 1934 występował w rezerwowych ekipach New York Yankees i St. Louis Cardinals w niższych ligach.
Po zakończeniu występów baseballowych pracował jako kreślarz, był również związany z rodzinnym przedsiębiorstwem wydawniczym. W czasie II wojny światowej służył wojskowo. Był żonaty (żona Victoria zmarła w październiku 2006 po 58 latach małżeństwa), miał troje dzieci (córkę i dwóch synów). Zmarł w kwietniu 2007; w chwili śmierci w wieku 94 lat cieszył się sławą najstarszego żyjącego baseballisty Chicago White Sox.
Przypisy.
 

</doc>
<doc id="916919" url="https://pl.wikipedia.org/wiki?curid=916919" title="Polityka rynku wewnętrznego">
Polityka rynku wewnętrznego

Polityka rynku wewnętrznego – jedna z unijnych polityk opierająca się na utworzonym wspólnym rynku wewnętrznym (tzw. jednolitym rynku). Pierwsze kroki ku jego utworzeniu poczyniono już w latach 60 XX w., tworząc unię celną. Stopniowo odchodzono jednak od tej idei na rzecz indywidualnych interesów państw. W związku z tym w 1985 roku na kolejnych posiedzeniach Rady Unii Europejskiej – w marcu w Brukseli i w czerwcu w Mediolanie – postanowiono podjąć bardziej racjonalne działania służące utworzeniu rynku wewnętrznego.
Na szczycie brukselskim rada przyjęła jako zadanie priorytetowe stworzenie rynku wewnętrznego do końca 1992 roku i zobowiązała Komisję Europejską do opracowania szczegółowego harmonogramu działań. W Mediolanie podjęto decyzję o zwołaniu konferencji międzyrządowej, która w kontekście proponowanych przedsięwzięć rozpatrywałaby celowość i zakres merytoryczny modyfikacji traktatów rzymskich. Na szczycie mediolańskim został też przyjęty program realizacji rynku wewnętrznego (przygotowany przez lorda Francisa Arthura Cockfielda, pełniącego wówczas funkcję komisarza ds. rynku wewnętrznego). Dokument ten zwany jest także Białą Księgą. Weszła ona w życie 1 stycznia 1986 roku.
Celem sformułowanego programu rynku wewnętrznego było zapewnienie, poprzez eliminację istniejących barier, liberalizacji transferu towarów, osób, usług i kapitału. Program określił 3 rodzaje barier: bariery fizyczne, techniczne i fiskalne, definiował metody ich likwidacji, oraz przewidywał harmonogram działań niezbędnych do jego zrealizowania na szczeblu wspólnotowym.
Program określony w Białej Księdze wywarł istotny wpływ na treść Jednolitego Aktu Europejskiego. JAE określa rynek wewnętrzny jako "obszar bez granic wewnętrznych, na którym zostaje zapewniony wolny przepływ towarów, osób, usług i kapitału". W akcie tym ustalono także dokładną datę utworzenia jednolitego rynku, tj. 31 grudnia 1992 r.
Koszty utworzenia rynku zostały poddane szczegółowej analizie i oszacowane w Raport Cecchiniego. Raport pt. Europa 1992 – wielkie wyzwanie, przygotowany na zlecenie Komisji Europejskiej, został przedłożony 29 marca 1988 r.
W październiku 1996 roku Komisja opracowała raport analizujący efekty wdrażania programu rynku wewnętrznego w latach 1987-1993. Według szacunków Komisji w okresie tym nastąpił wzrost PKB o 1,1-1,5%, wzrost inwestycji o 2,7% oraz utworzenie 300-900 tys. dodatkowych miejsc pracy. Do niewątpliwie pozytywnych aspektów można zaliczyć m.in. spadek inflacji, wzrost konkurencji, intensyfikację handlu wewnętrznego i zagranicznych inwestycji bezpośrednich, strukturalne zmiany rynkowe uwarunkowane fuzjami firm.
Oczywistym jest, że aby wprowadzić jednolity rynek, konieczna była modyfikacja prawa. Niestety warunek ten nie był spełniony do końca 1992 r. (wprowadzono wtedy ok. 260 aktów z 282 koniecznych). Oprócz legislacji pojawiło się jeszcze wiele innych problemów, takich jak niezgodności co do harmonizacji prawa o spółkach, transferu nowych technologii, liberalizacji świadczenia usług czy ujednolicenia rozwiązań fiskalnych. W związku z tym w maju 1996 roku Komisja Europejska opracowała projekt SLIM, mający na celu upraszczanie ustawodawstwa w obszarze rynku wewnętrznego poprzez systematyczną weryfikację istniejącej legislacji wspólnotowej i określania regulacji, których transpozycja sprawia problemy podmiotom gospodarczym.
Znaczący postęp funkcjonowania rynku wewnętrznego osiągnięto dzięki kolejnemu planowi (Single Market Action Plan), zatwierdzonemu w perspektywie wprowadzania euro przez Radę Europejską, obradującą na szczycie w Amsterdamie w czerwcu 1997 roku.
Aby rynek poprawnie działał, konieczna jest nie tylko harmonizacja prawna, ale także koordynacja działania polityk, które go umacniają tj.: polityka konkurencji, polityka handlowa, polityka transportowa, przemysłowa, polityka ochrony środowiska naturalnego, polityka regionalna i polityka spójności społeczno-ekonomicznej.

</doc>
<doc id="916921" url="https://pl.wikipedia.org/wiki?curid=916921" title="Bronisław Opałko">
Bronisław Opałko

Bronisław Józef Opałko (ur. 17 lutego 1952 w Kielcach, zm. 18 sierpnia 2018 tamże) – polski artysta kabaretowy, aktor, kompozytor i autor tekstów. Od lat 70. XX w. twórca i wykonawca postaci Genowefy Pigwy. Współpracował m.in. z Zespołem Adwokackim Dyskrecja. Tworzył kabaret Pigwa-Show, w którym skecze przeplatane były piosenkami kabaretowymi. Występował na festynach, koncertach, a także ze specjalnym programem na eventach i imprezach okolicznościowych.
Życiorys.
W Wyższej Szkole Pedagogicznej w Kielcach ukończył studia na kierunku wychowanie muzyczne. Podczas studiów występował w kabarecie „Pod postacią”, potem założył „Orkiestrę do Użytku Wewnętrznego”. W 1986 związał się na kilka lat z kabaretem radiowym Zespół Adwokacki Dyskrecja, dla którego w latach 1986–1989 nagrał wiele piosenek oraz występował w skeczach. W 1987 założył własny kabaret „Pigwa Show”. W tym ostatnim występowali także dziennikarze telewizyjnego Teleexpressu: Zbigniew Krajewski, Wojciech Nowakowski i Wojciech Reszczyński. W 1993 wyprowadził się z Kielc do jednej z podkieleckich wsi, gdzie prowadził studio nagraniowe. Od 2005 aż do śmierci współtworzył audycję „Radio Pigwa”, emitowaną w każdą niedzielę w godzinach 14.00–15.00 on-line w Radio Kielce.
W grudniu 2015 został skazany na karę jednego roku i 8 miesięcy pozbawienia wolności w zawieszeniu na trzy lata za uprawę pięciu krzaków marihuany.
Zmarł nad ranem 18 sierpnia 2018 w kieleckim szpitalu. Uroczystości pogrzebowe artysty odbyły się 23 sierpnia w Kielcach. Po mszy żałobnej w tamtejszej bazylice katedralnej został pochowany na Cmentarzu Nowym.
Upamiętnienie.
25 czerwca 2022 roku odsłonięto w Kielcach pomnik w formie ławeczki poświęcony Bronisławowi Opałce. Stanął przy ulicy Sienkiewicza, między ulicami Małą a Dużą. Autorem rzeźby jest Sławomir Micek.

</doc>
<doc id="916923" url="https://pl.wikipedia.org/wiki?curid=916923" title="Heini Otto">
Heini Otto

Hendrikus „Heini” Otto (ur. 24 sierpnia 1954 w Amsterdamie) – holenderski piłkarz grający na pozycji środkowego obrońcy lub defensywnego pomocnika.
Kariera klubowa.
Pierwszym klubem Otto w karierze był mały amatorski klub z Amsterdamu o nazwie SDW. Następnie Heini trafił do nieistniejącego już FC Amsterdam, a w 1974 został włączony do kadry pierwszego zespołu i 15 września zadebiutował w Eredivisie meczem z HFC Haarlem. W FC Amsterdam występował przez 4 sezony, ale zespół ten bronił się przed spadkiem, aż w 1978 roku zajmując przedostatnie 17. miejsce został zdegradowany do Eerstedivisie.
Latem 1978 Otto przeszedł do FC Twente. W 1979 roku doszedł do finału Pucharu Holandii, ale przez 4 lata gry więcej sukcesów nie osiągnął. W 1981 roku Heini wyjechał do angielskiego Middlesbrough F.C., jednak spadł z klubem do Division Two, a przez kolejne lata nie zdołał wspomóc klubu w powrocie do Division One.. W 1985 roku Otto wrócił do ojczyzny i przez 7 kolejnych sezonów reprezentował barwy FC Den Haag. Karierę zakończył w 1992 roku w wieku 38 lat.
Kariera reprezentacyjna.
Otto w swojej karierze jeden raz wystąpił w reprezentacji Holandii, ale powołanie otrzymał w dość dziwny sposób. W 1975 roku odwiózł swojego kolegę klubowego Jana Jongbloeda na lotnisko Schiphol, który został powołany do kadry na odbywający się 30 maja mecz z Jugosławią. Jednak selekcjoner George Knobel zauważył brak Willema van Hanegema i nakazał Otto wrócić do domu po walizki. Tym samym Heini wystąpił w meczu z Jugosławią, przegranym 3:0, gdy w 71. minucie zmienił Petera Arntza. W 1980 roku został powołany przez Jana Zwartkruisa do kadry na finały Mistrzostw Europy we Włoszech. Tam nie zagrał jednak ani minuty, a Holandia odpadła już po fazie grupowej.
Kariera trenerska.
Po zakończeniu kariery piłkarskiej Otto szkołił młodzież w ADO Den Haag, a następnie w Ajaksie Amsterdam. W latach 1997-2000 był asystentem Mortena Olsena, a następnie Jana Woutersa w Ajaksie. 1 listopada 2000 objął samodzielnie zespół HFC Haarlem, w którym pracował do 5 grudnia 2002. Od tego czasu ponownie szkoli młodzież Ajaksu.

</doc>
<doc id="916924" url="https://pl.wikipedia.org/wiki?curid=916924" title="Avaí FC">
Avaí FC

Avaí Futebol Clube (zwany powszechnie Avaí) – brazylijski klub piłkarski z siedzibą w mieście Florianópolis, stolicy stanu Santa Catarina. Avaí w XX wieku zdobył najwięcej tytułów mistrza stanu Santa Catarina – 13. Głównym derbowym rywalem klubu Avaí jest Figueirense.
Historia.
Klub został założony po tym, jak biznesmen Amadeu Horn podarował stroje piłkarskie grupie chłopców. Obdarowani chłopcy rozegrali mecz przeciwko drużynie zwanej Humaitá i wygrali. Wkrótce po tym wydarzeniu w domu Amadeu Horna 1 września 1923 roku założono klub nazwany początkowo Avahy Foot-ball Club. Nowy klub już w następnym roku został pierwszym w historii mistrzem stanu Santa Catarina. Nazwa klubu Avaí pochodzi od bitwy pod Avahy stoczonej podczas wojny paragwajskiej.
Avaí w pierwszej lidze brazylijskiej (Campeonato Brasileiro Série A) rozegrał cztery sezony (1974, 1976, 1977 i 1979). Jedynym zwycięstwem w ogólnobrazylijskich rozgrywkach było mistrzostwo trzeciej ligi brazylijskiej (Campeonato Brasileiro Série C) zdobyte w 1998 roku.
Od roku 1999 klub gra w drugiej lidze (Campeonato Brasileiro Série B), gdzie w roku 2001 i 2004 uplasował się na wysokim czwartym miejscu. Nie wystarczyło to jednak, by awansować do pierwszej ligi, gdyż prawo do awansu miały tylko dwa najlepsze zespoły.
Główne postacie w historii klubu.
1920 – 1930
1940 – 1950
1960 – 1970
1970 – 1980
1980 – 1990
1990 – 2000
Trenerzy

</doc>
<doc id="916926" url="https://pl.wikipedia.org/wiki?curid=916926" title="Genowefa Pigwa">
Genowefa Pigwa

Genowefa Pigwa – wcielenie kabaretowe Bronisława Opałki. To postać wiejskiej kobiety z fikcyjnej wsi Napierstków w Kieleckiem, odzianej w charakterystyczną zapaskę i chustkę na głowie. W dowcipnych monologach, wywiadach z nią przeprowadzanych oraz piosenkach wyśmiewała polskie przywary oraz komentowała rzeczywistość (także polityczną). Bronisław Opałko, grając rolę Genowefy Pigwy, specjalnie modulował głos oraz charakterystycznie się śmiał, posługując się wiejską gwarą (np. „ło Matko Jedyno”).
Genowefa Pigwa był to jeden z fenomenów kabaretowych. Opałko pod tą postacią jeździł po kraju z występami (niektórzy do dziś uważają, że Pigwa jest kobietą). W jego monologach często przewija się wątek, że była wielokrotną miss Napierstkowa. Postać ta nie reprezentuje dziedziny aktorstwa o charakterze drag queen.
Humorystyczne jest też wpisywanie się ludyczności humoru Pigwy w zmieniające się trendy światowe (Pigwa i disco polo, Pigwa rapuje).
Postać pojawiała się m.in. w cyklu „Spotkań z balladą” (np. w wyemitowanych w telewizji w latach 1984–1985 odcinkach: 32. Ostra zima; 33. Całe szczęście; 34. Szczyt wszystkiego). Pigwa nagrała też kilka kaset i płyt ze skeczami oraz piosenkami.
Od roku 2005 do 2018 istniał cykl Radio Pigwa, audycja radiowa emitowana co niedzielę o godzinie 14 przez Radio Kielce. Głównym autorem tekstów w programie był Andrzej Błaszczyk, który stworzył postać Genowefy Pigwy. Dodatkowo program współtworzył Sebastian Przybyłowicz (jako Młodszy Redaktor) oraz autor tekstów Ryszard Biskup. Za realizację audycji od początku istnienia odpowiadał realizator Jerzy Szczepanek.

</doc>
<doc id="916929" url="https://pl.wikipedia.org/wiki?curid=916929" title="Jan Izydorczyk">
Jan Izydorczyk

Jan Izydorczyk (ur. 8 czerwca 1900 w Kępie Małej, zm. 17 kwietnia 1974 w Warszawie) – polski polityk komunistyczny. Członek Komitetu Centralnego Komunistycznej Partii Polski (1930–1938), członek KC Polskiej Zjednoczonej Partii Robotniczej (1948–1964), członek Centralnej Komisji Rewizyjnej PZPR (1964–1968). Ambasador PRL w NRD (1950–1954) i w Rumunii (1955–1956), podsekretarz stanu w Ministerstwie Administracji Publicznej (1949–1950), dyrektor Urzędu do Spraw Wyznań (1954–1955), poseł do Krajowej Rady Narodowej, na Sejm Ustawodawczy i Sejm PRL I, II, III i IV kadencji.
Życiorys.
Syn Franciszka i Katarzyny, zawodu górnik. W 1919 wstąpił do Komunistycznej Partii Robotniczej Polski (od 1925 pod nazwą Komunistyczna Partia Polski). Był słuchaczem Międzynarodowej Szkoły Leninowskiej, w latach 1934–1935 wykładowcą szkoły Kominternu w Moskwie. W okresie przed II wojną światową był więźniem politycznym (w więzieniu spędził łącznie 9 lat).
Po agresji Niemiec na Polskę wypuszczony z więzienia w Rawiczu, w październiku 1939 został aresztowany przez Gestapo. Dnia 9 lipca 1943 Niemcy osadzili go w KL Auschwitz, gdzie nadano mu numer więźniarski 128887. Jako zawód podał tam introligatorstwo. Wiosną 1944 przeniesiony do KL Buchenwaldu, gdzie "otrzymał pracę w kancelarii obozowej".
W 1943 wstąpił do Polskiej Partii Robotniczej, jako były członek Komitetu Centralnego KPP w lipcu 1944 został przyjęty do tajnej organizacji partyjnej PPR. Wszedł w skład jej kierownictwa, obejmując w październiku tego roku funkcję sekretarza. Miał współudział w decyzji o zorganizowaniu w obozie konferencji partyjnej, która odbyła się 14 października 1944. Wzięło w niej udział 21 polskich więźniów i zarazem działaczy partyjnych, m.in. Tadeusz Findziński, Władysław Szczerba, Henryk Sokolak oraz sam Jan Izydorczyk, który wygłosił na niej referat pt. „Zadania partii w najbliższej przyszłości”. W końcowym okresie istnienia obozu został członkiem powstałego w 1943 tajnego Międzynarodowego Komitetu Obozowego, który obok komunistów skupiał też członków partii socjalistycznej i demokratów. Pod koniec istnienia obozu pełnił funkcję zastępcy blokowego. W Buchenwaldzie przebywał do końca wojny.
29 grudnia 1945 został posłem do Krajowej Rady Narodowej, z nominacji PPR. W latach 1947–1969 był posłem na Sejm Ustawodawczy oraz na Sejm PRL I, II, III i IV kadencji. W latach 1945–1948 był I sekretarzem Komitetu Wojewódzkiego PPR w Poznaniu, w 1948 wraz z PPR przystąpił do Polskiej Zjednoczonej Partii Robotniczej, zostając członkiem Komitetu Centralnego (będąc nim do 1964) oraz zastępcą kierownika Wydziału Organizacyjnego KC (którym był do 1949). Od września 1956 do listopada 1956 pełnił funkcję I sekretarza KW PZPR w Poznaniu. Od 1948 do 1964 członek KC PZPR, a w latach 1964–1968 członek Centralnej Komisji Rewizyjnej PZPR. Od lipca 1949 do lutego 1950 był podsekretarzem stanu w Ministerstwie Administracji Publicznej, a potem pierwszym ambasadorem PRL w Niemczech Wschodnich, w latach 1954–1955 dyrektorem Urzędu do Spraw Wyznań, następnie do 1956 ambasadorem PRL w Rumunii.
W 1949 jako członek Polskiego Komitetu Obrońców Pokoju był delegatem Krajowej Rady Obrońców Pokoju na Kongres Obrońców Pokoju w Paryżu. Działacz Towarzystwa Rozwoju Ziem Zachodnich, w którym pełnił funkcję wiceprzewodniczącego prezydium Rady Naczelnej. Był też wiceprzewodniczącym Zarządu Głównego Związku Bojowników o Wolność i Demokrację.
Został pochowany na Cmentarzu Wojskowym na Powązkach w Warszawie (C 2 Tuje m. 3).
Odznaczony został m.in. Orderem Sztandaru Pracy I klasy (1950), Krzyżem Komandorskim z Gwiazdą Orderu Odrodzenia Polski, Orderem Krzyża Grunwaldu III klasy (1946) i Krzyżem Partyzanckim.

</doc>
<doc id="916933" url="https://pl.wikipedia.org/wiki?curid=916933" title="Albert Venn Dicey">
Albert Venn Dicey

Albert Venn Dicey (A. V. Dicey), (ur. 4 lutego 1835, zm. 7 kwietnia 1922) – angielski prawnik konstytucjonalista, którego analiza i apoteoza konstytucji brytyjskiej ("Introduction to the Study of the Law of the Constitution", 1885) miała wpływ na całe późniejsze pojmowanie konstytucji i znaczenia tego, czy istnieje ona w postaci dokumentu pisanego.
Dicey twierdził, że zapisane artykuły nie ochronią obywatela przed prześladowaniem, jeżeli nie istnieje procedura, która umożliwia wyegzekwowanie ich przepisów wobec państwa i jego organów. Niepisana konstytucja Zjednoczonego Królestwa właśnie dlatego, że nie werbalizuje uprawnień obywateli i działa na podstawie konwenansów a nie przepisów, stanowi znacznie większą przeszkodę dla tyranii, aniżeli pisana konstytucja rewolucyjnej Francji. Dzieje się tak częściowo dlatego, że uprawnienia, które ona gwarantuje, są ugruntowane w samej procedurze sprawowania rządów i udostępniane obywatelowi przez systemy "common law" i "equity", nad którymi rządy mają niewielką kontrolę.

</doc>
<doc id="916934" url="https://pl.wikipedia.org/wiki?curid=916934" title="Anita Gargas">
Anita Gargas

Anita Gargas-Wojciechowska (ur. 11 stycznia 1964 w Katowicach) – polska dziennikarka specjalizująca się w dziennikarstwie śledczym, z wykształcenia matematyk. Dziennikarka tygodnika „Gazeta Polska” i dziennika „Gazeta Polska Codziennie” (kieruje działem śledczym). Od 1 sierpnia 2006 do 19 lutego 2010 wiceszef redakcji reportażu i wicedyrektor ds. publicystyki TVP1, autorka programu "Misja specjalna."
Życiorys.
Wychowała się w Katowicach. Ukończyła matematykę na Uniwersytecie Śląskim w Katowicach. W okresie studiów należała do Niezależnego Zrzeszenia Studentów i Solidarności Walczącej. Publikowała również w podziemnym periodyku NZS, „Bez Retuszu”, a pod koniec lat 80 XX w. w innym podziemnym piśmie „Przegląd Wiadomości Agencyjnych”.
Po 1989 r. prowadziła studia podyplomowe na wydziale dziennikarskim, a w 1991 r. rozpoczęła pracę jako stażystka, a następnie etatowa dziennikarka działu politycznego Tygodnika Solidarność. Wówczas zajęła się dziennikarstwem śledczym – pisała reportaże i teksty śledcze o członkach partyjnej nomenklatury PZPR. W 1991 wraz z Maciejem Wojciechowskim wydała książkę pt. "Partie polityczne w Polsce". W tym samym roku odeszła z Tygodnika Solidarność i przeszła do nowego dziennika Nowy Świat, stworzonego przez Piotra Wierzbickiego. W związku z konfliktem politycznym w maju 1992 r. za rządu Jana Olszewskiego oboje zostali odwołani ze stanowisk. W 1993 r. Wierzbicki założył miesięcznik (przekształcony w tygodnik) Gazeta Polska, do którego przystąpiła także Anita Gargas. W czerwcu 1993 Gargas opublikowała tajną wówczas listę Macierewicza. W 1998 weszła w skład rady programowej PAP. W swojej pracy rozwijała się jako dziennikarka śledcza, zajmując się tropieniem afer, przestępstw związanych z działaniem władzy państwowej, byłej komunistycznej nomenklatury, dawnych służb specjalnych. Z redakcji Gazety Polskiej odeszła w 2005 (wówczas Piotr Wierzbicki przestał być redaktorem naczelnym, a zastąpił go Tomasz Sakiewicz).
Następnie rozpoczęła pracę w tygodniku Ozon. Jednocześnie rozpoczęła tworzenie programu telewizyjnego pod nazwą "Misja specjalna", który powstał z inicjatywy władz TVP z uwagi na brak audycji o charakterze dziennikarstwa śledczego w tej stacji. Zlecenie przygotowania audycji otrzymał Andrzej Godlewski, który zaprosił do współpracy Anitę Gargas. Pierwszy odcinek programu pojawił się na antenie w styczniu 2005 i był emitowany przez kilka miesięcy, do kampanii wyborczej 2005.
W maju 2006 TVP wyemitowała film Anity Gargas pod tytułem "Prezydentowa bez barier" o Jolancie Kwaśniewskiej, małżonce prezydenta RP Aleksandra Kwaśniewskiego, pierwszej damie Polski w latach 1995–2005. Treść reportażu odnosiła się do niejasności związanych z fundacją prowadzoną przez prezydentową, Porozumienie bez barier. W związku z tym Kwaśniewska skierowała skargę do Krajowej Rady Radiofonii i Telewizji. Rada Etyki Mediów skrytykowała Gargas za "mijanie się z prawdą i mieszanie informacji z komentarzem". Pomimo tego film został nominowany do nagrody medialnej imienia Andrzeja Woyciechowskiego.
Program "Misja specjalna" był ponownie emitowany od września 2006, po tym jak został przywrócony na antenę przez prezesa TVP, Bronisława Wildsteina. Gargas została wówczas główną redaktorką audycji. Równocześnie mianowano ją wiceszefową redakcji publicystyki, a w 2007 awansowano na szefową, zaś w 2009 objęła stanowisko zastępcy dyrektora TVP1. Reportaże audycji dotyczyły afer i patologii we władzy i gospodarce, m.in. powiązań marszałka Sejmu Józefa Oleksego i jego rodziny ze spółkami paliwowymi, braku przeprowadzenia lustracji w Polsce. W jednym z programów odtworzono nagranie z rozmowy Adama Michnika z Aleksandrem Gudzowatym. Program był emitowany do marca 2009, kiedy to został zdjęty z ramówki, a Anita Gargas została zwolniona ze stanowiska kierownika Redakcji Publicystyki TVP1 przez ówczesnego p.o prezesa TVP Piotra Farfała. W marcu 2009 w jej obronie wystąpiła grupa osób z listem otwartym, uznając jej zwolnienie za ograniczenie wolności słowa. Była pomysłodawczynią programu telewizyjnego pt. „Wielki test z historii” w TVP, zaś po swoim odejściu zarzuciła telewizji publicznej "kradzież intelektualną" w zakresie praw autorskich, w związku z dalszą emisją tej audycji przez TVP.
3 lutego 2010 audycja "Misja specjalna" wróciła na antenę TVP1, a w tym samym miesiącu Anita Gargas została odwołana przez zarząd TVP z funkcji wiceszefa TVP1 bez oficjalnego podania przyczyny. Po 10 kwietnia 2010 reportaże "Misji specjalnej" wielokrotnie dotyczyły śledztwa w sprawie katastrofy smoleńskiej. Program był emitowany do 19 października 2010, a następnie został usunięty z ramówki przez szefową TVP1, Iwonę Schymallę (wraz z audycją "Bronisław Wildstein przedstawia").
W 2007 rozpoczął się proces Gargas z producentem filmowym Maciejem Strzemboszem, który na internetowym blogu zapytał ją, czy pracuje na niejawnym etacie w WSI. Gargas wygrała proces, ponieważ producent nie przedstawił dowodów na sformułowanie swojej tezy. W 2012 zakończył się proces sądowy, jaki wytoczył Anicie Gargas prezydent Poznania, Ryszard Grobelny, zarzucając jej w prywatnym akcie oskarżenia zniesławienie w oczach opinii publicznej w jednym z odcinków "Misji specjalnej". W styczniu 2012 sąd umorzył sprawę, uznając, że dziennikarka przygotowała materiał w sposób rzetelny, dochowując zasad obiektywnego dziennikarstwa oraz że nie zaistniały przesłanki czynu zabronionego.
W późniejszym czasie Anita Gargas tworzyła filmy dokumentalne dotyczące tragedii z 10 kwietnia 2010. W 2011 była autorką filmu "10.04.10" poświęconego wyjaśnieniu katastrofy smoleńskiej, który wydano jako dodatek do Gazety Polskiej z dnia 6 kwietnia 2011. Był to pierwszy film śledczy o katastrofie smoleńskiej. W połowie stycznia 2013 miał premierę jej kolejny film śledczy dotyczący tego zdarzenia, pt. "Anatomia upadku", a na przełomie marca i kwietnia 2014 kontynuacja tej produkcji pt. "Anatomia upadku 2". 13 czerwca 2016 odbyła się premiera filmu pt. "W imię honoru", w którym zostały przedstawieni generałowie Andrzej Błasik, Andrzej Karweta, Bronisław Kwiatkowski w wypowiedziach ich małżonek. W swojej działalności dziennikarskiej oraz w produkcjach filmowych dotyczących wydarzeń z 10 kwietnia 2010 wielokrotnie podejmowała kwestię zamachu.
We wrześniu 2012 wsparła starania TV Trwam o miejsce w przestrzeni publicznej i dostęp do nadawania w systemie cyfrowym (miejsce na multipleksie DVB-T), zachęcając do udziału w marszu „Obudź się Polsko”. W styczniu 2013 zasiadła w składzie rady nadzorczej Telewizja Niezależna S.A., zarządzającej stacją Telewizja Republika. Od maja 2013 do sierpnia 2016 prowadziła program śledczy "Zadanie specjalne" na antenie tej stacji. 1 lipca 2013 zasiadła w składzie rady nadzorczej Telewizja Republika S.A., zarządzającej stacją Telewizja Republika. Od września 2014 do sierpnia 2016 pełniła funkcję zastępcy redaktora naczelnego Telewizji Republika, Tomasza Terlikowskiego.
Od września 2016 prowadzi "Magazyn śledczy Anity Gargas" w TVP1.
Życie prywatne.
Była żoną Macieja Wojciechowskiego, późniejszego dyrektora TVP1.

</doc>
<doc id="916936" url="https://pl.wikipedia.org/wiki?curid=916936" title="Muzeum Bolesława Prusa w Nałęczowie">
Muzeum Bolesława Prusa w Nałęczowie

Muzeum Bolesława Prusa w Nałęczowie – muzeum biograficzno-literackie, oddział Muzeum Narodowego w Lublinie. 
Od grudnia 2017 znajduje się w budynku dawnej Ochronki im. Adama Żeromskiego, przy ul. Stanisława Augusta Poniatowskiego 39 w Nałęczowie, której fundatorem był Stefan Żeromski. Wcześniej muzeum mieściło się w salach pałacu Małachowskich, w którym Bolesław Prus mieszkał podczas swoich pobytów w uzdrowisku w latach 1882–1910. Muzeum gromadzi pamiątki i materiały dokumentujące życie i twórczość pisarza, ze szczególnym uwzględnieniem jego związków z Nałęczowem i rodzinną ziemią lubelską. Inicjatorem zorganizowania w Nałęczowie muzeum Bolesława Prusa był prof. dr Feliks Araszkiewicz, polonista z Katolickiego Uniwersytetu Lubelskiego, znawca życia i twórczości autora "Lalki", bywalec Nałęczowa interesujący się jego historią. Współorganizatorem – a po śmierci Araszkiewicza – głównym opiekunem naukowym, przewodniczącym rady programowej muzeum został prof. dr hab. Stanisław Fita, znawca twórczości Prusa, wieloletni profesor Katolickiego Uniwersytetu Lubelskiego. Muzeum uzupełnia wiedzę o literackim Nałęczowie, propagując twórczość B. Prusa, przypomina jego związki z Lubelszczyzną i zasługi w popularyzowaniu działalności Zakładu Leczniczego.

</doc>
<doc id="916938" url="https://pl.wikipedia.org/wiki?curid=916938" title="Wszystko gra (film 2005)">
Wszystko gra (film 2005)

Wszystko gra (ang. "Match Point") − film z 2005 roku w reżyserii Woody’ego Allena.
Opis fabuły.
Film rozpoczyna się, kiedy Chris Wilton, irlandzki utalentowany ekstenisista, zatrudnia się jako nauczyciel w elitarnym londyńskim klubie tenisowym. Jednym z jego uczniów jest Tom Hewett, młody mężczyzna z bogatej rodziny.
Pewnego dnia Tom zaprasza Chrisa do opery, którą obaj bardzo lubią. Chris poznaje tam jego siostrę Chloe. Wkrótce zaczynają się spotykać, a dziewczyna załatwia mu dobrze płatną pracę w jednej z firm swojego ojca.
Na jednym z przyjęć rodzinnych Chris poznaje narzeczoną Toma, piękną Amerykankę Nolę Rice, niespełnioną aktorkę, wciąż bez skutku chodzącą na przesłuchania. Kiedy razem z Chloe spotykają się z parą, Chris jest coraz bardziej oczarowany Nolą. Mają romans.
Kiedy Tommy rozstaje się z Nolą, ponieważ poznał inną kobietę, z czego bardzo cieszy się jego matka, kobieta wyjeżdża z Londynu. Chris próbuje bezskutecznie ją znaleźć.
Pewnego razu w jednej z galerii Chris przypadkiem spotyka Nolę. Choć jest już żonaty, przekonuje ją, żeby dała mu swój numer telefonu. Tak na nowo rozpoczyna się ich romans. Mężczyzna zapewnia ją, że jest znudzony życiem ze swoją żoną, która nie może zajść w ciążę i chce od niej odejść, ale niestety nie umie jej o tym powiedzieć. Kiedy Nola zachodzi w ciążę, Chris wpada w panikę. Proponuje jej aborcję, ale ona chce urodzić to dziecko i bardzo nalega na Chrisa, aby powiedział żonie prawdę o romansie. Jednak on nie potrafi zrezygnować ze stałej pracy w firmie swego teścia i zostawić żony. Przy Noli nie widzi on dla siebie żadnej przyszłości.
Chris bierze strzelbę teścia i idzie do mieszkania Noli, lecz najpierw wstępuje do sąsiadki. Zabija ją przy pomocy strzelby, robi bałagan i kradnie trochę biżuterii z jej domu, by upozorować włamanie. Następnie zabija Nolę, wchodzącą do domu. Wszystko wygląda jakby zginęła ona przypadkiem. Choć męczą go wyrzuty sumienia, kłamie na policji. Mężczyzna wyrzuca biżuterię do Tamizy, ale jedna z obrączek nie wpada do rzeki - zostaje znaleziona przez przypadkowego narkomana. Po jego śmierci, obrączka ma być dowodem dla policji, iż to on zamordował kobiety. Chris nie ponosi żadnych konsekwencji, wierząc, że w życiu najważniejsze jest szczęście. Film kończy się, kiedy to on i Chloe przywożą swojego nowo narodzonego synka do domu.
Nominacje.
Amerykańska Akademia Sztuki i Wiedzy Filmowej − Oscar
Hollywoodzkie Stowarzyszenie Prasy Zagranicznej − Złote Globy 2004
Francuska Akademia Sztuki i Techniki Filmowej − Cezar

</doc>
<doc id="916948" url="https://pl.wikipedia.org/wiki?curid=916948" title="J&amp;S Cup 2003">
J&amp;S Cup 2003

J&amp;S Cup 2003 – tenisowy turniej WTA kategorii II w sezonie 2003 z cyklu J&amp;S Cup rozgrywany w dniach 28 kwietnia – 4 maja 2003 roku w Warszawie na kortach ceglanych o puli nagród wynoszącej 700 000 dolarów amerykańskich.
Występy polskich zawodniczek.
Marta Domachowska przegrała w pierwszej rundy turnieju głównego z Czeszką Voráčovą 3/6 6/3 1/6. Druga z Polek w turnieju głównym Joanna Sakowicz także przegrała w pierwszej rundzie z Kolumbijką Zuluagą 3/6 2/6. Eliminacji nie przeszły: Karolina Kosińska, Marta Leśniak, Monika Schneider, Klaudia Jans, Małgorzata Silka, Anna Korzeniak, Olga Brózda, Anna Powaska, Magdalena Tokarska, Wioletta Kaczmarek, Alicja Rosolska, Aleksandra Rosolska, Magdalena Kiszczyńska, Anna Żarska i Katarzyna Strączy.
Grające z dziką kartą Natalia Bubień i Aleksandra Rosolska odpadły w pierwszej rundzie gry podwójnej z Julianą Fedak i Gabrielą Lastrą. W pierwszej rundzie przegrały również Karolina Kosińska w parze z Alicją Rosolską, Katarzyna Strączy z Anną Żarską i Klaudia Jans w parze z Czeszką Sandrą Kleinovą.

</doc>
<doc id="916954" url="https://pl.wikipedia.org/wiki?curid=916954" title="RSC (album)">
RSC (album)

RSC – debiutancki album rzeszowskiej grupy RSC, wydany w 1983 nakładem wydawnictwa Polskie Nagrania. Album uzyskał miano Złotej Płyty, uroczystość nadania miała miejsce 8 marca 1984. Łącznie sprzedano około 490 tys. płyt i kaset (330 tys. LP i 160 tys. MC), a singel „Kradniesz mi moją duszę” sprzedał się w nakładzie 160 tys. egzemplarzy. Jest to jeden z najlepszych wyników w historii polskiej fonografii.
Nagrań dokonano w marcu 1983. Reżyser nagrania – Witold Trenkler. Operator dźwięku – Halina Jastrzębska-Marciszewska. 24-bit. mastering – K. Kuraszkiewicz. Foto – Mirosław Stępniak. Projekt graficzny – Stefan Szczypka.
W „Magazynie Perkusista” (7–8/2018) album znalazł się na 81. miejscu w rankingu „100 polskich płyt najważniejszych dla perkusistów”.
Twórcy.
oraz kwartet smyczkowy
Wydania.
źródło:.

</doc>
<doc id="916956" url="https://pl.wikipedia.org/wiki?curid=916956" title="Klawisz">
Klawisz

Klawisz – element klawiatury, rodzaj przycisku, który spełnia funkcję obsługi jakiegoś urządzenia. Wykonany jest zwykle z tworzywa sztucznego, rzadziej z metalu; czasami bywa podświetlany. Naciśnięcie klawisza zwykle powoduje zamknięcie obwodu elektrycznego lub wywołuje jakieś zdarzenie mechaniczne, jak na przykład w maszynie do pisania lub w muzycznych instrumentach klawiszowych.

</doc>
<doc id="916957" url="https://pl.wikipedia.org/wiki?curid=916957" title="Stratopolonez">
Stratopolonez

Stratopolonez (Polonez 2500 Racing) – polski tylnonapędowy samochód wyścigowy z umieszczonym centralnie silnikiem V6 o pojemności 2,4 l. Wyprodukowano tylko jeden egzemplarz pojazdu w 1978 roku.
Konstrukcja.
W samochodzie zainstalowano centralnie umieszczony silnik w układzie V6, o pojemności 2,4 l i mocy 240 KM (silnik napędzał Ferrari Dino, a także Lancię Stratos). Silnik ukryto pod mocno przerobionym nadwoziem Poloneza. Samochód osadzony był na ramie z Lancii Stratos. Silnik wyposażono w podciśnieniowy układ wydechowy, co zwiększyło jego moc do 285 KM. W układzie chłodzenia wykorzystano elementy ciężarówki Star. Zawieszenie i hamulce pozostawiono bez zmian w stosunku do Lancii Stratos. Przednia maska i tylna klapa zostały wyposażone w wyloty powietrza poprawiające cyrkulację. Z boków samochodu, przed fabrycznymi wywietrznikami, w trójkątnych okienkach tylnych drzwi umieszczono wloty powietrza do komory silnika. We wnętrzu zastosowano trójramienną, sportową kierownicę i zmodyfikowaną deskę rozdzielczą.
Samochód posiada niezależne przednie zawieszenie i napęd na koła tylne. Podłogę Poloneza usunięto, wstawiając ramę z Lancii. By ograniczyć problemy z trakcją, zastosowano tylne opony o szerokości 350 mm. Aby je zmieścić, znacznie poszerzono tylne błotniki.
W samochodzie nie zastosowano ani fabrycznego tylnego spojlera, ani przednich spojlerów z rajdowego Poloneza 2000 grupy B. Stosowano jedynie nieduży spojler-kierownicę powietrza zwiększającą przepływ powietrza przez chłodnicę od Stara. Podczas pierwszego uruchomienia ludzie mieszkający w pobliżu fabryki telefonowali na milicję „żeby uciszyć ten potworny hałas”. Przed debiutem wyścigowym samochód nie przeszedł żadnych testów ani nawet ustawienia geometrii. Podczas pierwszego wyścigu Stratopolonez prowadzony przez Andrzeja Jaroszewicza wykonał aż trzy niekontrolowane obroty wokół własnej osi, lecz mimo to wygrał.
Historia samochodu.
W 1977 roku na trasę Rajdu Polskiego wyruszył Andrzej Jaroszewicz, syn premiera Piotra Jaroszewicza, prowadząc Lancię Stratos. Nie ukończył jednak rajdu, rozbijając samochód na drzewie. Nadwozie nie nadawało się już do niczego, jednak z wypadku bez szwanku wyszedł silnik wraz z układem przeniesienia napędu. Elementy te trafiły do Ośrodka Badawczo-Rozwojowego FSO. W 1978 roku Dział Badań Specjalnych Ośrodka Badawczo Rozwojowego FSO w ramach programu badawczego otrzymał zadanie skonstruowania i zbudowania samochodu wyścigowego, Poloneza z silnikiem umieszczonym centralnie.
Stratopolonez startował w wyścigach do 1985 roku. Za jego kierownicą zasiadali Andrzej Jaroszewicz, Adam Polak, Maciej Stawowiak oraz Marian Bublewicz. Z inicjatywy tego ostatniego zamontowano szersze nadkola, które ostatecznie zakryły tylne koła oraz wzmocniono nadwozie w okolicach przedniej szyby. Stratopolonez konkurował z innymi prototypami sportowymi oraz wyczynowymi odmianami samochodów produkowanych seryjnie. Na najbardziej znanych zdjęciach 2500 Racing pojawia się wśród takich aut, jak Porsche 911, Renault 5 Turbo i Opel Kadett GTE.
W 1985 roku w pełni sprawny trafił do Muzeum Techniki i Przemysłu NOT, a w 2000 roku samochód przeszedł konserwację przeprowadzoną w ramach pracy dyplomowej przez uczniów warszawskiego Technikum Samochodowego. Prace zmierzające do przywrócenia pełnej świetności tego pojazdu trwały dalej i zakończyły się sukcesem. Stratopolonez trafił do warsztatu mechanika, który zajmował się tym samochodem w latach 70. i 80. Tam przeszedł remont silnika oraz strojenie.
Osiągi.
Prędkość maksymalna, w zależności od przełożeń skrzyni biegów, wahała się od 200 do 230 km/h. Od 0 do 100 km/h auto przyspieszało w mniej niż 6 s Z uwagi na ogromną moc i moment obrotowy, szybkość reakcji na pedał gazu, brak docisku aerodynamicznego, zbyt przesunięty do tyłu rozkład mas oraz początkowo, niedostateczną sztywność nadwozia, bardzo łatwo było samochód obrócić. Z tych powodów, mimo tylnych opon o ogromnej szerokości, samochód wykazywał skrajną nadsterowność.

</doc>
<doc id="916958" url="https://pl.wikipedia.org/wiki?curid=916958" title="Bible in Basic English">
Bible in Basic English

Bible In Basic English (w skrócie BBE, po polsku „"Biblia w uproszczonym angielskim"”) – tłumaczenie Biblii na uproszczony angielski. Biblia została przetłumaczona przez Samuela Hooke, użył on 850 słów tworzących Basic English, kilkudziesięciu słów typowo biblijnych i 100 najbardziej pomocnych w czytaniu poezji, co podniosło liczbę słów do tysiąca. Nowy Testament został przetłumaczony w 1941, Stary Testament w 1949.

</doc>
<doc id="916961" url="https://pl.wikipedia.org/wiki?curid=916961" title="Wilhelm z Montferratu">
Wilhelm z Montferratu



</doc>
<doc id="916963" url="https://pl.wikipedia.org/wiki?curid=916963" title="Polonez 2500 Racing">
Polonez 2500 Racing



</doc>
<doc id="916968" url="https://pl.wikipedia.org/wiki?curid=916968" title="17 Pułk Lotnictwa Łącznikowego">
17 Pułk Lotnictwa Łącznikowego

17 Pułk Lotnictwa Łącznikowego (17 plł) – oddział lotnictwa łącznikowego ludowego Wojska Polskiego.
Formowanie i zmiany organizacyjne.
Na podstawie rozkazu Nr 91 Naczelnego Dowódcy Wojska Polskiego z dnia 31 października 1944 roku w skład Lotnictwa Frontu WP włączono radziecki 233 Lotniczy Pułk Łączności (ros. 233-й авиаполк связи), który został przemianowany na 17 Pułk Lotnictwa Łącznikowego.
Jednostka została zorganizowana według radzieckiego etatu Nr 015/330-A lotniczego pułku łączności (ros. авиаполк связи) o stanie 139 żołnierzy, w tym 53 oficerów, 65 podoficerów i 21 szeregowców. Zgodnie z etatem, w pułku powinny znajdować się 32 samoloty Po-2.
Pułk stacjonował na lotnisku Chyża i posługiwał się numerem poczty polowej „19041”.
Pod koniec stycznia 1945 roku pułk został przebazowany na lotnisko Parzniew.
W lipcu 1945 roku jednostka została przeformowana na nowy etat i przemianowana na 17 Mieszany Pułk Lotniczy. W jej skład włączono żołnierzy i samoloty z rozformowanych pułków lotniczych – 12 sanitarnego i 13 transportowego. Stan etatowy pułku wzrósł do 317 żołnierzy.
W połowie września 1945 roku jednostka, stacjonująca wówczas na lotnisku Bielany, została przemianowana na 2 Mieszany Pułk Lotniczy.
W grudniu 1945 roku zamierzano przeformować pułk w eskadrę wyposażoną w 16 samolotów Po-2, lecz odstąpiono od tego zamiaru z uwagi na to, że jednostka nie byłaby zdolna do wykonania wszystkich nałożonych na nią zadań łącznikowych, pasażerskich i propagandowych.
W drugiej połowie stycznia 1946 roku pułk wchłonął samoloty i sprzęt z rozformowanej 3 Samodzielnej Eskadry Lotnictwa Łącznikowego.
W 1946 roku pułk przebazował się na lotnisko Okęcie.
W marcu 1947 roku pułk został rozformowany.

</doc>
<doc id="916969" url="https://pl.wikipedia.org/wiki?curid=916969" title="Neurosteroidy">
Neurosteroidy

Neurosteroidy, neuroaktywne steroidy – związki o budowie steroidowej, które nie wykazują aktywności hormonalnej, mają jednak zdolność wpływania na pobudliwość neuronów poprzez interakcje z kanałami jonowymi aktywowanymi ligandem. Związki te są prawdopodobnie produktami metabolizmu hormonów nadnerczowych. Najlepiej poznanymi neurosteroidami są pregnenolon i allopregnenolon, które nasilają działanie receptora GABA. Pochodne siarczanowe tych związków mają działanie antagonistyczne do receptora GABA.
Biosynteza.
Neurosteroidy są syntetyzowane w ośrodkowym i obwodowym układzie nerwowym, prawdopodobnie w osłonkach mielinowych z cholesterolu lub innych związków steroidowych. Główne neurosteroidy to pregnenolon (PREG) dehydroepiandrosteron (DHEA), ich pochodne siarczanowe, produkty redukcji jak pregnanolon.
Mechanizm działania.
Związki te działają jako allosteryczne modulatory receptorów takich jak receptor GABA, receptor NMDA, receptor sigma i in. Z niedoborem neurosteroidów wiążą się takie zaburzenia jak depresja poporodowa oraz wahania nastroju u osób w okresie dojrzewania.

</doc>
<doc id="916971" url="https://pl.wikipedia.org/wiki?curid=916971" title="Duchovny">
Duchovny



</doc>
<doc id="916973" url="https://pl.wikipedia.org/wiki?curid=916973" title="Neuroaktywne steroidy">
Neuroaktywne steroidy



</doc>
<doc id="916974" url="https://pl.wikipedia.org/wiki?curid=916974" title="Steroidy neuroaktywne">
Steroidy neuroaktywne



</doc>
<doc id="916975" url="https://pl.wikipedia.org/wiki?curid=916975" title="Solowate">
Solowate

Solowate (Soleidae) – rodzina ryb flądrokształtnych (Pleuronectiformes). Niektóre gatunki mają duże znaczenie gospodarcze.
Zasięg występowania.
Solowate zasiedlają ciepłe i umiarkowane wody morskie na różnych głębokościach. Załoga batyskafu "Trieste" zaobserwowała sole w Rowie Mariańskim.
Opis.
Ciało wydłużone. Oczy położone po prawej stronie głowy. Długie płetwy grzbietowa i odbytowa otaczają niemal całe ciało, u niektórych łącząc się z płetwą odbytową. Otwór gębowy w położeniu dolnym przystosowany do pobierania pokarmu z dna. Żywią się bezkręgowcami i małymi rybami. Ikra unosi się w toni wodnej.
Klasyfikacja.
Rodzaje zaliczane do tej rodziny :
"Achiroides" — "Aesopia" — "Aseraggodes" — "Austroglossus" — "Barbourichthys" — "Barnardichthys" — "Bathysolea" — "Brachirus" — "Buglossidium" — "Dagetichthys" — "Dexillus" — "Dicologlossa" — "Heteromycteris" — "Leptachirus" — "Liachirus" — "Microchirus" — "Monochirus" — "Paradicula" — "Pardachirus" — "Pegusa" — "Phyllichthys" — "Pseudaesopia" — "Rendahlia" — "Rhinosolea" — "Solea" — "Soleichthys" — "Synaptura" — "Synapturichthys" — "Synclidopus" — "Typhlachirus" — "Vanstraelenia" — "Zebrias"

</doc>
<doc id="916977" url="https://pl.wikipedia.org/wiki?curid=916977" title="Arkadiusz Kłoda">
Arkadiusz Kłoda

Arkadiusz Kłoda (ur. 24 listopada 1980) – polski piłkarz grający na pozycji prawego obrońcy.
Zawodową karierę piłkarską rozpoczynał w Górniku Brzeszcze. Później jednak przeprowadził się do Bielska-Białej, by grać w lokalnym klubie sportowym Ceramed (obecnie Podbeskidzie). Stamtąd przeszedł do Włókniarza Kietrz, gdzie grał do 2004 roku. Następnie grał regularnie w pierwszej „jedenastce” II-ligowego Zagłębia Sosnowiec, gdzie zadebiutował 31.07.2004 w meczu z klubem RKS Radomsko. W związku z poważną kontuzją nogi kilka lat temu piłkarz zakończył karierę.

</doc>
<doc id="916979" url="https://pl.wikipedia.org/wiki?curid=916979" title="Soleidae">
Soleidae



</doc>
<doc id="916980" url="https://pl.wikipedia.org/wiki?curid=916980" title="Piłka nożna na Letnich Igrzyskach Olimpijskich 1972">
Piłka nożna na Letnich Igrzyskach Olimpijskich 1972

Piłka nożna na Letnich Igrzyskach Olimpijskich 1972 w Monachium rozgrywana była w dniach 27 sierpnia – 10 września. Rozegrano tylko turniej mężczyzn, w którym udział wzięło 16 reprezentacji. W finale zawodów reprezentacja Polski pokonała drużynę Węgier 2:1 i zdobyła złoty medal. Brązowe medale przypadły drużynom Niemieckiej Republiki Demokratycznej i Związku Radzieckiego, które w meczu o 3. miejsce remisowały 2:2 – tym samym obie drużyny otrzymały brązowe medale. Oprócz Monachium, mecze rozegrano również w Ingolstadt, Augsburgu, Norymberdze, Ratyzbonie i Pasawie.

</doc>
<doc id="916981" url="https://pl.wikipedia.org/wiki?curid=916981" title="Pogarda (ujednoznacznienie)">
Pogarda (ujednoznacznienie)



</doc>
<doc id="916987" url="https://pl.wikipedia.org/wiki?curid=916987" title="STS-124">
STS-124

STS-124 – misja wahadłowca Discovery, trwająca od 31 maja do 14 czerwca 2008. Jej głównym celem było dostarczenie na Międzynarodową Stację Kosmiczną (ISS) kolejnych części japońskiego laboratorium Kibō – modułu "Pressurized Module" (który został zadokowany do "Harmony") oraz manipulatora JEMRMS. Przed katastrofą Columbii, do tej misji przeznaczona była właśnie Columbia.
Był to trzydziesty piąty lot promu Discovery oraz sto dwudziesta trzecia misja programu lotów wahadłowców.

</doc>
<doc id="916988" url="https://pl.wikipedia.org/wiki?curid=916988" title="Hrabstwo Angelina">
Hrabstwo Angelina

Hrabstwo Angelina (Teksas) (ang. "Angelina County") – hrabstwo w USA, w stanie Teksas. Stolicą hrabstwa jest Lufkin. Hrabstwo Angelina zostało utworzone w 1846 z hrabstwa Nacogdoches i nazwane tak na cześć kobiety z plemiona indiańskiego Hainai, która pomagała wczesnym hiszpańskim misjonarzom (nadali jej wówczas imię Angelina).
Południową granicę hrabstwa wyznacza rzeka Neches, a północną rzeka Angelina wraz ze zbiornikiem Sam Rayburn Reservoir, który w dużej części należy do hrabstwa.
Gospodarka.
48% areału hrabstwa zajmują pastwiska, 21% uprawy i 23% to obszary leśne. 
Demografia.
W 2020 roku 81,0% mieszkańców hrabstwa stanowiła ludność biała (59,9% nie licząc Latynosów), 15,7% to byli czarnoskórzy Amerykanie lub Afroamerykanie, 1,4% było rasy mieszanej, 1,1% to byli Azjaci i 0,8% to rdzenna ludność Ameryki. Latynosi stanowili 22,7% ludności hrabstwa.
Religia.
W 2010 roku większość mieszkańców hrabstwa było protestantami (głównie baptyści, ale także metodyści, zielonoświątkowcy, bezdenominacyjni, campbellici i inni). Drugim co do wielkości związkiem wyznaniowym jest Kościół katolicki, z członkostwem na poziomie 12,2%. Sporą społeczność utworzyli także muzułmanie (2,9%). Obecne były małe społeczności mormonów (0,72%), świadków Jehowy (2 zbory) i kilku innych grup.

</doc>
<doc id="916990" url="https://pl.wikipedia.org/wiki?curid=916990" title="Q-Max">
Q-Max

Q-Max – typ gazowca LNG o maksymalnych wymiarach gabarytowych umożliwiających zawinięcie do portu Ras Laffan w Emiracie Katar. Statki te zalicza się do klasy capesize, gdyż ich wielkość uniemożliwia żeglugę przez Kanał Sueski i Kanał Panamski, zmusza więc do obierania tras wokół przylądków Igielnego i/lub Horn. Charakteryzują się następującymi wymiarami:
Jednostki te powstają w koreańskich stoczniach Samsung Heavy Industries (SHI) oraz Daewoo Shipbuilding and Marine Engineering (DSME) dla armatora Quatargas. Wyposażone są w instalacje do ponownego skraplania gazu odparowującego podczas podróży. Napęd stanowią dwa wolnoobrotowe silniki wysokoprężne,każdy o mocy 21 770 kW, przekazujące moc na dwie niezależne śruby. W chwili rozpoczęcia eksploatacji były to największe i najdroższe gazowce (300 mln dolarów) na świecie. 
Zaplanowano wybudowanie 14 jednostek tego typu. Pierwszą był M/V "Mozah".

</doc>
<doc id="916991" url="https://pl.wikipedia.org/wiki?curid=916991" title="Roy Plunkett">
Roy Plunkett

Roy J. Plunkett (ur. 26 czerwca 1910 w New Calrisle, zm. 12 maja 1994 w Corpus Christi) – amerykański chemik, który w 1938 roku przypadkowo wynalazł teflon.
Studiował na Uniwersytecie Stanu Ohio, gdzie w 1936 uzyskał doktorat z chemii. W tym samym roku został zatrudniony w placówce badawczej Jackson Laboratory w Deepwater należącej do koncernu chemicznego DuPont.
6 czerwca 1938 Plunkett sprawdzał zamrożony 45 kg zbiornik tetrafluoroetenu, stosowanego w produkcji chłodziwa do lodówek. Gdy go otworzył, odkrył, że w pojemniku utworzył się biały proszek, który nie przylegał do ścian zbiornika. Tetrafluoroeten znajdujący się w środku uległ polimeryzacji, tworząc poli(tetrafluoroeten), substancję o zaskakujących właściwościach: niezwykle małej energii powierzchniowej, dużej odporności cieplnej i chemicznej.
Od 1939 do1952 Roy Plunkett zajmował się w DuPont's Chambers Works produkcją tetraetyloołowiu, stosowanego jako dodatek do benzyn. Zanim przeszedł w 1975 na emeryturę, w tym samym koncernie zarządzał produkcją freonu.

</doc>
<doc id="916993" url="https://pl.wikipedia.org/wiki?curid=916993" title="Ryby Polski">
Ryby Polski

Ryby Polski – gatunki wodnych kręgowców oddychających skrzelami i poruszających się za pomocą płetw, występujących w czasach nowożytnych (po roku 1500), na terenie Polski. Pierwsze opisy ryb występujących w Polsce sporządził w XV w. Jan Długosz w dziele "Chorographia Regni Poloniae".
Wykaz obejmuje przedstawicieli następujących, dość odlegle spokrewnionych ze sobą grup kręgowców tradycyjnie zaliczanych do ryb (Pisces) i krągłoustych (Cyclostomata), a współcześnie klasyfikowanych jako gromady lub nadgromady: ryby kostnoszkieletowe, chrzęstnoszkieletowe oraz krągłouste. Zawiera on słodkowodne i dwuśrodowiskowe gatunki rodzime i obce oraz morskie gatunki bytujące stale lub pojawiające się okazjonalnie w południowej części Morza Bałtyckiego. Wymieniono również gatunki obce, które nie zaaklimatyzowały się pomimo celowej lub incydentalnej introdukcji w wodach Polski. Do 2012 roku do polskich wód słodkich z różnych powodów (m.in. akwakultura, uzupełnienie rodzimego składu gatunkowego, wędkarstwo, zwalczanie niepożądanych organizmów i hodowla ryb ozdobnych) usiłowano wprowadzić 37 gatunków obcych.
Gatunki.
Objaśnienia:
 – gatunek objęty ochroną ścisłą.
 – gatunek objęty ochroną częściową.
(I) – gatunek obcy, w tym uciekinierzy z hodowli
(IE) – gatunek obcy, który wyginął w Polsce
Ф – poszczególne tzw. formy ekologiczne troci, tradycyjnie traktowane jak osobne gatunki.
Środowisko życia:
 – woda słodka
 – woda morska
 – gatunek anadromiczny
 – gatunek katadromiczny

</doc>
<doc id="916994" url="https://pl.wikipedia.org/wiki?curid=916994" title="Lloyd Roseville Crouse">
Lloyd Roseville Crouse

Lloyd Roseville Crouse (ur. 19 listopada 1918 w Lunenburgu, Nowa Szkocja, zm. 28 kwietnia 2007 tamże), polityk kanadyjski, wieloletni parlamentarzysta z ramienia Progresywno-Konserwatywnej Partii Kanady, gubernator porucznik prowincji Nowa Szkocja.
W czasie II wojny światowej służył w kanadyjskich siłach lotniczych jako pilot. Odnosił sukcesy w biznesie, następnie zajął się polityką. W 1957 po raz pierwszy został wybrany do kanadyjskiej Izby Gmin i zasiadał w parlamencie przez kolejnych jedenaście kadencji. W 1985, w uznaniu wieloletniej służby publicznej, został wyróżniony członkostwem Tajnej Radzie Królowej ds. Kanady (z nominacji premiera Briana Mulroneya), co związane jest z prawem używania tytułu "The Honorauble".
W 1989 zakończył aktywną działalność polityczną w parlamencie. Pozostał jednak w służbie państwowej, odbierając nominację na gubernatora-porucznika prowincji Nowa Szkocja w miejsce Alana Abrahama. Funkcję gubernatora pełnił do 1994. W 2002 znalazł się w gronie kawalerów Orderu Nowej Szkocji.
Był żonaty, miał syna. Zmarł w kwietniu 2007 w wieku 88 lat w rodzinnym Lunenburgu.

</doc>
<doc id="916996" url="https://pl.wikipedia.org/wiki?curid=916996" title="Lew Mechlis">
Lew Mechlis

Lew Zacharowicz Mechlis, (ur. w Odessie, zm. 13 lutego 1953 w Moskwie) – sowiecki działacz państwowy i partyjny.
Urodził się w żydowskiej rodzinie urzędnika. Pracował jako nauczyciel. W latach 1907–1910 członek lewicowej partii syjonistycznej Poalej Syjon. W czasie wojny domowej w Rosji wykonywał zadania partii bolszewickiej w Armii Czerwonej. W latach 1920–1921 na Krymie pomagał Rozalii Ziemlaczce mordować carskich oficerów, którzy oddali się do niewoli.
W latach 1921–1926 pracował na stanowiskach partyjnych i w radach. Po ukończeniu Instytutu Czerwonej Profesury w 1930 kierownik Wydziału Wydawnictw Komitetu Centralnego WKP(b), jednocześnie członek kolegium redakcyjnego gazety Prawda.
W latach 1937–1940 szef Głównego Zarządu Politycznego Armii Czerwonej. W latach 1940–1941 komisarz ludowy Kontroli Państwowej ZSRR. W 1941 znowu wyznaczony na szefa Głównego Zarządu Politycznego Armii Czerwonej. W maju 1942 przedstawiciel Stawki Najwyższego Naczelnego Dowództwa we Froncie Krymskim. Nie wywiązał się z zadania zorganizowania skutecznej obrony, za co był usunięty ze stanowiska. Podczas masakry w Teodozji zachęcał sowieckich żołnierzy do wymordowania rannych jeńców niemieckich w szpitalu wojskowym.
Dalej członek Rad Wojennych szeregu armii i frontów. W latach 1946–1950 minister Kontroli Państwowej ZSRR. Na 17 zjeździe WKP(b) wybrany na zastępcę członka Komitetu Centralnego, a na 18 i 19 zjazdach członkiem KC. W latach 1938–1952 członek Biura Organizacyjnego KC WKP(b).
Nazywany „Ponurym Demonem”, był jednym z najbardziej znienawidzonych ludzi w Armii Czerwonej. Wyróżniał się skrajną nadgorliwością; jako szef Głównego Zarządu Politycznego od grudnia 1939 objeździł Syberię, wydając masowe wyroki śmierci na oficerów i komisarzy. Gdy po ataku Niemiec na ZSRR żołnierze Wehrmachtu używali „żywych tarcz” z cywilnych mieszkańców ZSRR, Mechlis rozkazał Armii Czerwonej mordować cywilów seriami z karabinów maszynowych.
Deputowany i członek Prezydium Rady Najwyższej ZSRR 1 i 2 kadencji. Odznaczony 4 Orderami Lenina i 8 innymi orderami (m.in. Order Virtuti Militari IV klasy) oraz medalami. Pochowany na Cmentarzu przy Murze Kremlowskim w Moskwie.

</doc>
<doc id="916997" url="https://pl.wikipedia.org/wiki?curid=916997" title="Mikuláš Maník">
Mikuláš Maník

Mikuláš Maník (ur. 26 maja 1975 w Koszycach) – słowacki szachista, arcymistrz od 2006 roku.
Kariera szachowa.
Dwukrotnie (w latach 2002 oraz 2004) wystąpił w narodowej drużynie na szachowych olimpiadach. Oprócz tego, w roku 1999, reprezentował Słowację w drużynowych mistrzostwach Europy, rozegranych w Batumi.
W 1996 roku zwyciężył w turnieju w Laznym Bohdancu (przed Arturem Jakubcem). W 1997 podzielił I miejsca w Litomyślu i w Laznym Bohdancu oraz zajął II miejsce (za Tomasem Oralem) w Prievidzy. W następnym roku znalazł się wśród siedmiu zwycięzców otwartego turnieju "Tatry Open" w Tatrzańskiej Łomnicy oraz zanotował dobry występ w Pardubicach, gdzie również podzielił I miejsce. W 2001 podzielił I miejsce (wraz z Tomasem Likavskym) w Tatranskich Zrubach, w 2003 osiągnął podobny rezultat w Wiedniu, a w 2004 – w Preszowie (wspólnie z Robertem Tibenskym). Na przełomie 2005 i 2006 r. podzielił II m. w Litomyślu (za Wiaczesławem Dydyszko, wspólnie z Grzegorzem Gajewskim i Jakubem Żeberskim), natomiast w 2006 r. podzielił I m. w Českej Třebovej (wspólnie z Petrem Habą, Jirim Lechtynskym, Tomasem Likavskim i Radkiem Kalodem). W 2007 i 2008 r. dwukrotnie podzielił II m. w Cieplicach (w pierwszym przypadku za Marcinem Dziubą, a w drugim – za Tomasem Likavskym).
Najwyższy ranking w dotychczasowej karierze osiągnął 1 stycznia 2005 r., z wynikiem 2512 zajmował wówczas czwarte miejsce wśród słowackich szachistów.

</doc>
<doc id="916999" url="https://pl.wikipedia.org/wiki?curid=916999" title="Mikulas Manik">
Mikulas Manik



</doc>
<doc id="917009" url="https://pl.wikipedia.org/wiki?curid=917009" title="Paweł Bravo">
Paweł Bravo

Paweł Bravo (ur. 6 grudnia 1967 w Warszawie) – polski dziennikarz i tłumacz. 
Studiował historię sztuki i jest absolwentem filozofii UW. Był asystentem rzecznika prasowego strony solidarnościowej przy Okrągłym Stole, pracował m.in. w Radiu Zet (na początku lat. 90.), Fundacji Batorego, jako sekretarz redakcji miesięcznika „Mówią Wieki”, w wydawnictwie Prószyński i S-ka (założył tam i redagował serwis internetowy latarnik.pl), w „Gazecie Wyborczej” i w latach 2001-2004 jako redaktor działu angielskiego w tygodniku „Forum”. W latach 2007-2011 związany z „Rzeczpospolitą”, gdzie był odpowiedzialny za dodatek "Plus Minus" (jako zastępca redaktora). Od 2011 publikuje w „Tygodniku Powszechnym”, od 1 stycznia 2016 jest kierownikiem działu krajowego tego pisma. 
Bravo jest autorem jednego ze zwycięskich haseł konkursu organizowanego przez Fundację dla Wolności i „Gazetę Wyborczą” w ramach kampanii społecznej „Tiszert dla wolności”; brzmiało ono: „Nie płakałem/am po papieżu”.
Matką Pawła Bravo jest Ewa Wipszycka, a ojcem – Benedetto Bravo. 
Przypisy.
 

</doc>
<doc id="917010" url="https://pl.wikipedia.org/wiki?curid=917010" title="Terry Camilleri">
Terry Camilleri

Terry Camilleri (ur. 19 stycznia 1974) – maltański sędzia snookerowy.
Kariera sędziowska.
Kursy sędziowskie ukończył już w 1990 roku. Po kilku latach został przyjęty do EBSA (Europejski Związek Bilarda i Snookera).
W 2006 roku po raz pierwszy sędziował mecze Mistrzostw świata w Crucible Theatre.
2 lutego 2007 roku podczas Malta Cup prowadził pierwszy w swojej karierze finał turnieju rankingowego, w którym Shaun Murphy pokonał Ryana Daya 9:4. Oprócz tego sędziował m.in. półfinał UK Championship w 2005 roku, gdzie Ding Junhui wygrał z Joe Perrym 9:4.
Podczas Mistrzostw świata w 2008 roku był sędzią meczu ćwierćfinałowego Allister Carter – Peter Ebdon, w którym Carter wbił pierwszego w swojej karierze breaka maksymalnego.
W 2013 roku sędziował wygrany przez Marka Selby'ego finał Masters, zaś w 2016 – decydujący mecz w Welsh Open. 10 marca 2019 roku sędziował finał Players Championship 2019, w którym Ronnie O’Sullivan wbił swojego tysięcznego breaka stupunktowego.

</doc>
<doc id="917014" url="https://pl.wikipedia.org/wiki?curid=917014" title="Hrabstwo Aransas">
Hrabstwo Aransas

Hrabstwo Aransas (ang. "Aransas County") – hrabstwo w USA, w stanie Teksas, nad Zatoką Meksykańską. Stolicą hrabstwa jest Rockport. Hrabstwo Aransas zostało utworzone w 1871 z hrabstwa Refugio i nazwane tak od "Rio Nuestra Senora de Aranzazu", hiszpańskiej placówki we wczesnym Teksasie.
W sierpniu 2017 r. huragan Harvey wyrządził ogromne szkody w hrabstwie.
Demografia.
W 2020 roku 92,9% mieszkańców hrabstwa stanowiła ludność biała (66,8% nie licząc Latynosów), 2,1% to byli Azjaci, 1,9% było rasy mieszanej, 1,7% to byli czarnoskórzy Amerykanie lub Afroamerykanie i 1,3% to rdzenna ludność Ameryki. Latynosi stanowili 27,9% ludności hrabstwa.
Religia.
W 2010 roku pod względem członkostwa do największych denominacji w hrabstwie należały: Kościół katolicki (17,7%) i Południowa Konwencja Baptystów (14,9%). Do innych grup religijnych należeli: metodyści, ewangelikalni bezdenominacyjni, liberalni prezbiterianie, episkopalni, zielonoświątkowcy, mormoni, luteranie, świadkowie Jehowy, campbellici i uświęceniowcy.

</doc>
<doc id="917015" url="https://pl.wikipedia.org/wiki?curid=917015" title="Kosmos 8">
Kosmos 8

Kosmos 8 – radziecki satelita technologiczny i naukowy typu DS-K-8, jedyny przedstawiciel tej serii stanowiącej część dużego programu Dniepropetrowsk Sputnik (DS) produkowanej przez ukraińskie zakłady KB Jużnoje; wysłany w celu badania mikrometeoroidów w otoczeniu Ziemi.

</doc>
<doc id="917022" url="https://pl.wikipedia.org/wiki?curid=917022" title="Anielin (Garnowo Duże)">
Anielin (Garnowo Duże)

Anielin – część wsi Garnowo Duże w Polsce, położona w województwie mazowieckim, w powiecie ciechanowskim, w gminie Gołymin-Ośrodek, .
W latach 1975–1998 Anielin należał administracyjnie do województwa ciechanowskiego.

</doc>
<doc id="917025" url="https://pl.wikipedia.org/wiki?curid=917025" title="Truszki (Nasierowo Górne)">
Truszki (Nasierowo Górne)

Truszki – część wsi Nasierowo Górne, położona w Polsce, w województwie mazowieckim, w powiecie ciechanowskim, w gminie Gołymin-Ośrodek. Wchodzi w skład sołectwa Nasierowo Górne.
W latach 1975–1998 Truszki należały administracyjnie do województwa ciechanowskiego.
Gniazdo rodowe zamieszkałe od XIV wieku do chwili obecnej przez Truszkowskich herbu Bończa.

</doc>
<doc id="917030" url="https://pl.wikipedia.org/wiki?curid=917030" title="International Telecommunication Union">
International Telecommunication Union



</doc>
<doc id="917033" url="https://pl.wikipedia.org/wiki?curid=917033" title="Sherif Ekramy">
Sherif Ekramy

Sherif Ekramy ِAhmed Ahmed El-Shahat (ar.: شريف إكرامي أحمد أحمد الشحات, ur. 1 lipca 1983 w Kairze) - egipski piłkarz grający na pozycji bramkarza.
Jego ojcem jest Ekramy Ahmed El-Shahat (ar.: إكرامي أحمد الشحات) uznawany za najlepszego egipskiego bramkarza i jednego z najlepszych afrykańskich bramkarzy w historii.
Kariera klubowa.
Młodość i Al-Ahly.
Ekramy jest wychowankiem klubu Al-Ahly Kair. Był jednym z najbardziej utalentowanych graczy akademii, dlatego też w roku 2002, w wieku 19 lat, został włączony do kadry seniorskiego zespołu. Był drugim bramkarzem klubu i rezerwowym dla reprezentanta kraju, Essama El-Hadary'ego. Przez kolejne lata nie udało mu się zadebiutować.
W roku 2003 został powołany przez selekcjonera Hassana Shehatę na Młodzieżowe Mistrzostwa Świata w Piłce Nożnej 2003. Na mistrzostwach Ekramy grał jako kapitan, a jego świetne występy doprowadziły, skazywaną na porażkę, reprezentację "Młodych Faraonów" do 1/8 finału. Po wymagającej grze z reprezentacją Argentyny, Egipcjanie przegrali 2:1 po dogrywce. Świetne występy na młodzieżowym mundialu spowodowały, że skauci europejskich zespołów, zwrócili uwagę na młodego bramkarza.
Feyenoord.
Latem 2005, po sezonie, Sherif przeniósł się do holenderskiego Feyenoordu, gdzie spotkał się z byłym kolegą z Al-Ahli Hossamem Ghalym. W Eredivisie zadebiutował 2 kwietnia 2006 w wygranym 4:2 meczu z FC Twente. W sezonie 2005/2006 w Feyenoordzie był rezerwowym dla Maikela Aertsa oraz Patricka Lodewijksa i rozegrał trzy mecze. W sezonie 2006/2007 pierwszym bramkarzem Feyenoordu został Henk Timmer, a Ekramy jako jego zmiennik zagrał również w 3 ligowych meczach.
Wypożyczenie do Ankaragücü.
W porównaniu do poprzednich sezonów, w kolejnym 2007/2008, rozegrał jeszcze mniej spotkań, bo tylko jeden mecz. Niezadowolony z małej ilości występów poprosił o wypożyczenie. Tak trafił do tureckiego Ankaragücü. W tym klubie nie udało mu się zadebiutować. Niezadowolony z tego faktu Ekramy postanowił więc poprosić o skrócenie wypożyczenia.
Powrót do ojczyzny.
Ekrami nie przedłużył kontraktu z Feyenoordem. Mówiło się o zainteresowaniu jego osobą klubów niemieckiej Bundesligi. Jednakże niespodziewanie podpisał kontrakt z egipskim El Gouna FC. W barwach tego klubu rozegrał 9 spotkań.
Powrót do Al-Ahly.
W następnym sezonie powrócił do swojego pierwszego klubu, kairskiego Al-Ahly.
Uwaga: Powyższa tabela zawiera jedynie spotkania lig krajowych.
Kariera reprezentacyjna.
14 maja 2018 został powołany do szerokiego składu reprezentacji Egiptu na Mistrzostwa Świata 2018. 6 czerwca 2018 został uwzględniony w oficjalnie zgłoszonej, 23-osobowej kadrze na Mundial.
Osiągnięcia.
Klubowe.
Al-Ahly

</doc>
<doc id="917034" url="https://pl.wikipedia.org/wiki?curid=917034" title="Chruściele (Wróblewko)">
Chruściele (Wróblewko)

Chruściele – część wsi Wróblewko, położona w Polsce, w województwie mazowieckim, w powiecie ciechanowskim, w gminie Gołymin-Ośrodek. Wchodzi w skład sołectwa Wróblewko.
W latach 1975–1998 Chruściele należały administracyjnie do województwa ciechanowskiego.
Znajduje się tutaj 10 domów, łączna liczba ludności nie przekracza 50 osób. Nie ma sklepu. Miejscowa ludność zmuszona jest do robienia zakupów w niedalekiej wsi o nazwie "Gostkowo". Posiada kanalizację. Większość osób zamieszkujących tutaj pracuje w Ciechanowie oddalonym o 10 km. 
Linki zewnętrzne.
 

</doc>
<doc id="917036" url="https://pl.wikipedia.org/wiki?curid=917036" title="Gostkowo (Wróblewko)">
Gostkowo (Wróblewko)

Gostkowo – część wsi Wróblewko w Polsce, położona w województwie mazowieckim, w powiecie ciechanowskim, w gminie Gołymin-Ośrodek. Wchodzi w skład sołectwa Wróblewko.
W latach 1975–1998 Gostkowo należało administracyjnie do województwa ciechanowskiego.
Urodził się tu Józef Smoleński – generał brygady Wojska Polskiego, uczestnik walk o niepodległość Polski w I i II wojnie światowej oraz wojnie z bolszewikami, zastępca Komendanta Głównego Związku Walki Zbrojnej od maja do czerwca 1940 roku.

</doc>
<doc id="917039" url="https://pl.wikipedia.org/wiki?curid=917039" title="Solea solea">
Solea solea



</doc>
<doc id="917040" url="https://pl.wikipedia.org/wiki?curid=917040" title="Solea vulgaris">
Solea vulgaris



</doc>
<doc id="917047" url="https://pl.wikipedia.org/wiki?curid=917047" title="Wróblewo (Wróblewko)">
Wróblewo (Wróblewko)

Wróblewo – część wsi Wróblewko w Polsce, położona w województwie mazowieckim, w powiecie ciechanowskim, w gminie Gołymin-Ośrodek. 
Wróblewo jest sołectwem w gminie Gołymin-Ośrodek
W latach 1975–1998 Wróblewo należało administracyjnie do województwa ciechanowskiego.

</doc>
<doc id="917048" url="https://pl.wikipedia.org/wiki?curid=917048" title="Hrabstwo Archer">
Hrabstwo Archer

Hrabstwo Archer (ang. "Archer County") – rolnicze hrabstwo w USA, w stanie Teksas. Według spisu w 2020 roku populacja spadła do 8560 osób, w tym 88,3% stanowiła ludność biała nie-latynoska i 8,2% było Latynosami. Stolicą hrabstwa jest Archer City. 
Hrabstwo Archer zostało utworzone w 1858 z hrabstwa Fannin i swoją nazwę wzięło od Brancha Tannera Archera, komisarza (ang. "commissioner") na Republikę Teksasu.

</doc>
<doc id="917049" url="https://pl.wikipedia.org/wiki?curid=917049" title="Seweryn Blumsztajn">
Seweryn Blumsztajn

Seweryn Blumsztajn (ur. 2 maja 1946 we Wrocławiu) – polski dziennikarz, działacz opozycji antykomunistycznej w okresie PRL.
Życiorys.
W latach 1964–1968 studiował ekonomię polityczną na Uniwersytecie Warszawskim. W 1974 został absolwentem Wydziału Filozofii Chrześcijańskiej Katolickiego Uniwersytetu Lubelskiego.
Był członkiem Hufca Walterowskiego oraz Klubu Poszukiwaczy Sprzeczności. W 1965 aresztowano go na kilkanaście dni za rozprowadzanie listu otwartego do członków PZPR autorstwa Jacka Kuronia i Karola Modzelewskiego. W 1968 uczestnik wydarzeń marcowych, współorganizator wiecu w Warszawie. Ponownie aresztowany i skazany na karę 2 lat pozbawienia wolności, zwolnienie uzyskał w lipcu 1969 na mocy amnestii. Od 1976 współpracował z Komitetem Obrony Robotników i następnie Komitetem Samoobrony Społecznej „KOR”. Był redaktorem „Biuletynu Informacyjnego „KOR””. W maju 1977 z ramienia KOR wyjechał do Krakowa po śmierci Stanisława Pyjasa, ponownie zatrzymany, zwolniony został w lipcu tego samego roku na mocy amnestii. Uczestniczył w wykładach organizowanych przez Towarzystwo Kursów Naukowych, w trakcie jednego z nich został pobity przez bojówki organizowane przez Służbę Bezpieczeństwa. W maju 1980 brał udział w głodówce w kościele św. Krzysztofa w Podkowie Leśnej, prowadzonej w ramach solidarności z więzionymi wówczas Mirosławem Chojeckim i Dariuszem Kobzdejem.
W trakcie sierpnia 1980 został aresztowany po raz kolejny, zwolnienie uzyskał w związku z podpisaniem porozumień sierpniowych. Wstąpił do „Solidarności”, współorganizował Agencję Prasową „S”, redagował związkowe pisma („AS” oraz wydawany w trakcie I Krajowego Zjazdu Delegatów „Głos Wolny”). W październiku 1981 wyjechał do Francji celem odbycia spotkań organizowanych przez tamtejsze związki zawodowe, tam zastał go stan wojenny. Na wiadomość o jego ogłoszeniu założył w Paryżu Komitet Koordynacyjny Solidarności i kierował nim do 1984 (formalnie była to następnie filia brukselskiego Biura Koordynacyjnego „Solidarności” za Granicą, w praktyce w pełni autonomiczna), w latach 1982–1985 był redaktorem naczelnym pisma „Bulletin d’Information du Comité Solidarité à Paris”. W 1985 został deportowany z lotniska Okęcie, gdy próbował wrócić do Polski. W latach 1986–1989 był sekretarzem generalnym Association Solidarité France–Pologne.
W 1989 wszedł w skład redakcji „Gazety Wyborczej”. W latach 2002–2006 kierował krakowskim dodatkiem tego pisma, w 2006 został redaktorem naczelnym warszawskiego dodatku lokalnego („Gazeta Stołeczna”). Objął funkcję prezesa zarządu zainicjowanego w 2012 Towarzystwa Dziennikarskiego.
W 2006 został odznaczony przez prezydenta Lecha Kaczyńskiego Krzyżem Komandorskim z Gwiazdą Orderu Odrodzenia Polski. W 2008 order ten zwrócił po wypowiedzi Lecha Kaczyńskiego odnoszącej się do części działaczy opozycji demokratycznej, która zdaniem Seweryna Blumsztajna znieważała "dorobek, historię i symbole opozycji demokratycznej i „Solidarności”".
Życie prywatne.
Ma pochodzenie żydowskie. Żonaty z Zofią Winawer. Ich córka Anna Blumsztajn została dyrektorką i nauczycielką wiedzy o społeczeństwie w Wielokulturowym Liceum Humanistycznym im. Jacka Kuronia w Warszawie w ramach Zespołu Społecznych Szkół Ogólnokształcących Bednarska.

</doc>
<doc id="917050" url="https://pl.wikipedia.org/wiki?curid=917050" title="P35-2">
P35-2

P35-2 – drugi amerykański wojskowy satelita pogodowy serii Program 35, poprzednika programu DMSP. Żywotność orbity satelity szacowana jest na 80 lat.

</doc>
<doc id="917053" url="https://pl.wikipedia.org/wiki?curid=917053" title="Artur Tur">
Artur Tur

Artur Tur (Artur Tur-Kozłowski, właśc. "Artur Cwibak", ur. 7 kwietnia 1894 w Warszawie, zm. 5 listopada 1968 tamże) – polski poeta, autor piosenek i tekstów kabaretowych.
Życiorys.
Karierę rozpoczął w 1918, kiedy zaczął tworzyć teksty kabaretowe dla Teatru Sfinks, którego do 1921 był kierownikiem literackim. W 1921 Sfinks został rozwiązany. W sezonie 1926/1927 piastował to samo stanowisko w Teatrze Na Pięterku, a dwa sezony później w Teatrze Mignon. Współpracował również z m.in. z : kabaretami Argus, "Qui pro Quo", Miraż, Czarny Kot i Morskie Oko. Podczas II Wojny Światowej zaczął używać przybranego nazwiska Kozłowski, czasami w formie Tur-Kozłowski. Po zakończeniu wojny kierował Praskim Teatrem Rewii w Warszawie. Był współzałożycielem ZAiKSu i dyrektorem warszawskiego oddziału tej organizacji. Swoje wspomnienia zawarł w książce "„Dymek z papierosa”". Zmarł w 1968, pochowany został na cmentarzu Bródnowskim (kw. 11B-6-9).
Był mężem Heleny Żmichorowskiej.

</doc>
<doc id="917061" url="https://pl.wikipedia.org/wiki?curid=917061" title="CCC-Polsat-Polkowice">
CCC-Polsat-Polkowice



</doc>
<doc id="917062" url="https://pl.wikipedia.org/wiki?curid=917062" title="Romeo Zondervan">
Romeo Zondervan

Romeo Zondervan (ur. 4 marca 1959 w Paramaribo, Surinam) – piłkarz holenderski grający na pozycji środkowego obrońcy lub defensywnego pomocnika.
Kariera klubowa.
Zondervan pochodzi z Surinamu, ale wychowywał się już w Holandii. Jego pierwszym klubem był FC Den Haag, w barwach którego zadebiutował w 1977 roku w Eredivisie. Po półtora roku gry w Hadze Zondervan przeszedł do FC Twente i 4 marca 1979 zadebiutował w nim meczem z FC Utrecht (2:2). W tym samym roku dotarł z Twente do finału Pucharu Holandii, ale potem więcej sukcesów z klubem z Enschede nie osiągnął.
Zimą 1981 roku Zondervan przeszedł do angielskiego West Bromwich Albion. Z WBA grał w Division One, ale zespół nie walczył wówczas o mistrzostwo i zazwyczaj zajmował miejsca w środku tabeli. W 1983 roku Zondervan przeniósł się do Ipswich Town. W 1986 roku spadł z klubem o klasę niżej i przez 6 sezonów grał w Division Two, az w 1992 roku wywalczył awans do nowo powstałej Premiership. Jednak po sezonie wrócił do Holandii i przez 3 lata bronił barw NAC Breda, a w 1995 roku zakończył sportową karierę w wieku 36 lat.
Kariera reprezentacyjna.
W 1980 roku Zondervan nie mając na koncie debiutu w reprezentacji został powołany przez selekcjonera Jana Zwartkruisa do kadry na finały Mistrzostw Europy we Włoszech. Tam nie zagrał jednak ani minuty, a Holandia odpadła już po fazie grupowej. W reprezentacji swój pierwszy i jedyny mecz rozegrał rok później, 22 lutego a Holandia pokonała Cypr 3:0.

</doc>
<doc id="917063" url="https://pl.wikipedia.org/wiki?curid=917063" title="Martin Mrva">
Martin Mrva

Martin Mrva (ur. 12 grudnia 1971 w Preszowie) – słowacki szachista, arcymistrz od 2005 roku.
Kariera szachowa.
W roku 1988 w Trnawie zdobył srebrny, natomiast rok później w Michalovcach - złoty medal mistrzostw Słowacji. W 1993 odniósł duży sukces, zwyciężając (m.in. przed Tiborem Tolnaiem) w sierpniowej edycji cyklicznego turnieju "First Saturday" w Budapeszcie. W 1995 podzielił II miejsce (za Siergiejem Mowsesianem) w otwartym turnieju w Hlohovcu. W następnym roku zajął III miejsce w otwartych mistrzostwach Słowacji, rozegranych w Martinie. W 1997 triumfował w turnieju "Tatry Open" w Tatrzańskiej Łomnicy. W 2004 zajął I miejsce w Pieszczanach, natomiast w 2005 podzielił I miejsce w kolejnym turnieju "Tatry Open" w Tatranskich Zrubach.
Czterokrotnie (1994, 1996, 2000, 2004) wystąpił w narodowej drużynie na szachowych olimpiadach.
Najwyższy ranking w dotychczasowej karierze osiągnął 1 kwietnia 2005 r., z wynikiem 2512 zajmował wówczas 5. miejsce wśród słowackich szachistów.
Jest wydawcą czasopisma "Šach Revue" oraz prowadzi internetowy portal "www.c7c5.com".
Życie prywatne.
Żoną Martina Mrvy jest słowacka szachistka, mistrzyni międzynarodowa Alena Mrvová (z domu Bekiarisová).

</doc>
<doc id="917071" url="https://pl.wikipedia.org/wiki?curid=917071" title="Synagoga w Brzesku (ujednoznacznienie)">
Synagoga w Brzesku (ujednoznacznienie)



</doc>
<doc id="917080" url="https://pl.wikipedia.org/wiki?curid=917080" title="Wałbrzych Fabryczny">
Wałbrzych Fabryczny

Wałbrzych Fabryczny – dworzec został oficjalnie otwarty 15 sierpnia 1867 roku pod nazwą Waldenburg Oberer Banhof. 27 sierpnia 1945 roku, a więc jak dworce Wałbrzych Główny i Wałbrzych Szczawienko zostaje on nazwany Borowieck, potem Wałbrzych. 6 września 1947 roku dworzec został przemianowany na Wałbrzych Fabryczny. Obecnie jest to duża stacja towarowa oraz niewielka stacja pasażerska położona na odludziu. Dworzec mieści się blisko śródmieścia. Dawniej w pobliżu stacji mieściły się Zakłady Koksownicze nr 2 „Bolesław Chrobry” oraz kopalnia „Wałbrzych”. Budynek stacyjny został przeznaczony na cele mieszkalne.
W roku 2017 stacja obsługiwała 50–99 pasażerów na dobę.

</doc>
<doc id="917084" url="https://pl.wikipedia.org/wiki?curid=917084" title="RMON">
RMON

RMON () – standard monitorowania sieci komputerowych. RMON jest uzupełnieniem SNMP: podczas gdy SNMP jest używany do badania stanu konkretnych urządzeń, RMON służy do badania ilości przesyłanych danych poprzez kontrolę adresacji, błędów transmisji, przepływności gałęzi. 
Pierwsza wersja protokołu RMON umożliwia wyłącznie analizę danych przepływających na poziomie drugiej warstwy modelu sieciowego OSI (na poziomie adresów MAC). To znacznie ogranicza jego zasięg. Znacznie więcej danych dostarczają sondy RMON2. Mogą one operować na wszystkich warstwach modelu modelu ISO/OSI, dzięki czemu informują nie tylko o tym co dzieje się w sieci, ale także jakie aplikacje są odpowiedzialne za powodowanie ruchu sieciowego. RMON2 potrafi wskazać, jakie protokoły i w jakim stopniu są wykorzystywane w sieci, a także którzy użytkownicy korzystają z konkretnych aplikacji (np. przeglądarek internetowych, Lotus Notes, funkcji telnet itp).
Podstawowym problemem, z którym borykają się użytkownicy tej technologii, jest optymalny sposób rozlokowania agentów RMON w sieci, a także przygotowanie odpowiedniej struktury raportów z gromadzonej ogromnej liczby danych o ruchu sieciowych. Często agenty RMON2 rozmieszczone są także w sieci w postaci specjalnych urządzeń, których jedynym zadaniem jest monitorowanie pracy określonych łączy czy też końcówek sieci. Coraz częściej oprogramowanie agenta RMON2 jest implementowane w kartach sieciowych, umożliwiając monitorowanie ruchu na indywidualnych stacjach roboczych. 
Bez względu na to, gdzie pracuje agent, jego zadania są podobne. Filtruje pakiety sieciowe według określonych wcześniej kryteriów, tworzy statystyki na podstawie ruchu sieciowego i może przechwytywać pakiety do ich późniejszej analizy. Agenty odpowiadają na pytania aplikacji zarządzających, ale mogą też samodzielnie wysyłać informacje - np: w postaci alarmów SNMP, gdy wcześniej zdefiniowane warunki progowe zostaną przekroczone.
RMON2 ma specjalną kategorię Protocol Directory, określającą, jakie protokoły mogą być "podglądane" przez danego agenta. To pozwala administratorowi ustawiać w sieci specjalizowanych agentów monitorujących tylko określone dane. 
RMON i RMON2 posiadają także MIB, zaprojektowaną pod potrzeby RMON, Jest ona o wiele bardziej rozbudowana niż w SNMP.
Dzięki temu, że technologia RMON2 pozwala analizować ruch na wszystkich warstwach modelu ISO/OSI, administrator może bardziej selektywnie instalować sondy w sieci. Przykładowo: najwięcej informacji o ruchu sieciowym uzyskuje się tam, gdzie jest on agregowany, czyli instalując sondy na przełącznikach sieciowych.

</doc>
<doc id="917089" url="https://pl.wikipedia.org/wiki?curid=917089" title="Centrum Edukacyjne &quot;Radosna Nowina 2000&quot;">
Centrum Edukacyjne &quot;Radosna Nowina 2000&quot;



</doc>
<doc id="917090" url="https://pl.wikipedia.org/wiki?curid=917090" title="Synagoga w Brzesku">
Synagoga w Brzesku

Synagoga w Brzesku – synagoga znajdująca się w Brzesku przy ulicy Aleksandra Puszkina 4.
Synagoga została zbudowana w 1904 roku, na miejscu starszej synagogi. Podczas II wojny światowej hitlerowcy zdewastowali synagogę. Po zakończeniu wojny budynek został przebudowany z przeznaczeniem na bibliotekę publiczną oraz warsztaty spółdzielni inwalidów.
Murowany budynek synagogi wzniesiono na planie prostokąta w stylu eklektycznym. Do dnia dzisiejszego częściowo zachował się wygląd zewnętrzny, w tym gzyms pod dachem. Wnętrze zostało przebudowane.

</doc>
<doc id="917092" url="https://pl.wikipedia.org/wiki?curid=917092" title="Synagoga przy ulicy Asnyka w Brzesku">
Synagoga przy ulicy Asnyka w Brzesku



</doc>
<doc id="917093" url="https://pl.wikipedia.org/wiki?curid=917093" title="Synagoga przy ulicy Długiej w Brzesku">
Synagoga przy ulicy Długiej w Brzesku



</doc>
<doc id="917094" url="https://pl.wikipedia.org/wiki?curid=917094" title="Synagoga przy ulicy Głowackiego w Brzesku">
Synagoga przy ulicy Głowackiego w Brzesku



</doc>
<doc id="917096" url="https://pl.wikipedia.org/wiki?curid=917096" title="Główny Inspektorat Ochrony Środowiska">
Główny Inspektorat Ochrony Środowiska

Główny Inspektorat Ochrony Środowiska – urząd polskiej administracji rządowej wykonujący zadania Głównego Inspektora Ochrony Środowiska.
Główny Inspektor Ochrony Środowiska.
Główny Inspektor Ochrony Środowiska to centralny organ powoływany przez Prezesa Rady Ministrów i nadzorowany przez Ministra Klimatu. Kieruje działalnością Inspekcji Ochrony Środowiska. Do przełomu lat 1998/1999 miał rangę zastępcy ministra.
Struktura.
Zgodnie z obowiązującym od 2020 statutem, w skład GIOŚ wchodzą:
Wcześniej GIOŚ tworzyły inne jednostki. W 1999 były to:
Od 2023 przy GIOŚ funkcjonuje rada naukowa.
Inspekcja Ochrony Środowiska.
Inspekcja Ochrony Środowiska to dwuinstancyjna instytucja, podległa ministrowi właściwemu ds. środowiska, składająca się z Głównego Inspektoratu Ochrony Środowiska i 16 wojewódzkich inspektoratów.
Kompetencje Inspekcji Ochrony Środowiska.
Kompetencje Inspekcji Ochrony Środowiska na poziomie ustawowym zostały określone m.in. w następujących aktach prawnych:
Historia.
Stanowisko Głównego Inspektora Ochrony Środowiska powołano w Rozporządzeniu Rady Ministrów z dnia 30 września 1980 r. w sprawie Państwowej Inspekcji Ochrony Środowiska oraz wykonywania kontroli w zakresie ochrony środowiska. Wówczas na mocy nowej ustawy o ochronie i kształtowaniu środowiska została powołana jednoinstancyjna inspekcja, która podlegała ministrowi ochrony środowiska, zasobów naturalnych i leśnictwa pod nazwą Państwowa Inspekcja Ochrony Środowiska (PIOŚ).
Główny Inspektorat Ochrony Środowiska jako urząd wykonujący zadania Głównego Inspektora Ochrony Środowiska odrębny od struktur wojewódzkich powołano w pierwszych latach transformacji ustrojowej Polski. W 1991 weszła w życie ustawa o Państwowej Inspekcji Ochrony Środowiska, na mocy której nastąpiło połączenie kadr, mienia i zaplecza technicznego jednostek organizacyjnych PIOŚ i Ośrodków Badań i Kontroli Środowiska. Powstała jednolita, dwuinstancyjna instytucja podległa ministrowi właściwemu ds. środowiska. Od tego momentu realizacja ustawowych zadań Inspekcji należała do Głównego Inspektora Ochrony Środowiska i 49 wojewódzkich inspektorów ochrony środowiska. W ten sposób wdrożono jednolity system kontroli przestrzegania prawa ochrony środowiska oraz badania stanu środowiska w skali całego kraju.
W lipcu 1998 roku Sejm RP, w ramach reformy ustrojowej państwa, znowelizował ustawę o Państwowej Inspekcji Ochrony Środowiska. Jednocześnie wojewódzkie inspektoraty ochrony środowiska weszły w skład wojewódzkiej administracji zespolonej. W 34 miastach powstały delegatury wojewódzkich inspektoratów ochrony środowiska podporządkowane 16 nowym wojewódzkim inspektorom. Wyodrębniono ponadto 32 laboratoria. 
Od 1 stycznia 2019 r. zadania związane z państwowym monitoringiem środowiska zostały przeniesione z kompetencji wojewódzkich inspektorów ochrony środowiska na kompetencje głównego inspektora. W ten sposób pracownicy inspektoratów wojewódzkich zajmujący się monitoringiem stali się pracownikami Departamentu Monitoringu GIOŚ. Wojewódzkie laboratoria z kolei stały się jednostkami Centralnego Laboratorium Badawczego GIOŚ.
Na przełomie 2020 i 2021 GIOŚ zmienił siedzibę, przenosząc się z dawnego gmachu Dyrekcji Naczelnej Lasów Państwowych przy ul. Wawelskiej 52/54 w Warszawie do dawnego gmachu Instytutu Badawczego Leśnictwa przy ul. Bitwy Warszawskiej 1920 r. 3.

</doc>
<doc id="917101" url="https://pl.wikipedia.org/wiki?curid=917101" title="Martien Vreijsen">
Martien Vreijsen

Nicolaas Martinus "Martien" Hubertus Johannes Vreijsen (ur. 15 listopada 1955 w Bredzie) – holenderski piłkarz grający na pozycji prawoskrzydłowego.
Kariera klubowa.
Vreijsen rozpoczynał karierę w klubie NAC Breda. W 1972 roku zadebiutował w jego barwach w Eredivisie, 5 listopada w wygranym 2:1 meczu z Excelsiorem Rotterdam. Z czasem grał w większej liczbie meczów i zdobywał coraz więcej bramek, a 9 z nich w sezonie 1974/1975 zrobiło wrażenie na władzach Feyenoordu i latem 1975 Vreijsen przeniósł się do Rotterdamu. W Feyenoordzie zadebiutował 17 sierpnia w wygranym 2:1 wyjazdowym meczu z FC Utrecht. W całym sezonie zdobył aż 18 goli i jedynie Nico Jansen miał więcej na koncie w drużynie Feyenoordu (19 goli). W sezonie 1976/1977 zdobył 7 bramek, a w Feyenoordzie grał jeszcze przez rundę jesienną sezonu 1977/1978, a na wiosnę wrócił do NAC. Oprócz tej rundy w Bredzie spędził jeszcze trzy i pół sezonu, będąc czołowym zawodnikiem drużyny. Zimą 1982 Vreijsen przeszedł do FC Twente, ale podobnie jak w NAC nie osiągnął większych sukcesów. Swój ostatni mecz w karierze rozegrał 11 maja 1986, a Twente pokonało Fortunę Sittard 3:1. Karierę zakończył w wieku 30 lat.
Kariera reprezentacyjna.
W 1980 roku Vreijsen został powołany przez Jana Zwartkruisa do reprezentacji na finały Mistrzostw Europy we Włoszech. Tam zagrał jedynie w meczu z Grecją (1:0), który był dla niego debiutem, a zarazem ostatnim meczem w reprezentacji. Z turnieju we Włoszech Holandia odpadła już po fazie grupowej.

</doc>
<doc id="917102" url="https://pl.wikipedia.org/wiki?curid=917102" title="Taurotragus derbianus">
Taurotragus derbianus



</doc>
<doc id="917104" url="https://pl.wikipedia.org/wiki?curid=917104" title="Afrahat">
Afrahat

Afrahat (syr. ܐܦܪܗܛ Ap̄rahaṭ, gr. Ἀφραάτης, "Aphraate", ur. ok. 260, zm. ok. 345) − syryjski pisarz zaliczany do ojców Kościoła.
Życiorys.
Afrahat działał w IV wieku w Persji, stąd jego tytuł „mędrca perskiego”. Jego imię jest rdzennie perskie, co sugeruje, że mógł być nawróconym poganinem. Jest obok Efrema Syryjczyka zaliczany do najstarszych autorów języka syryjskiego.
Afrahat, najprawdopodobniej mylnie utożsamiany bywa z ascetą Afrahatem Persem, ochrzczonym w Edessie, a żyjącym w tym samym czasie w pobliżu Antiochii syryjskiej. Asceta ów został później mnichem, a następnie biskupem Niniwy, zwalczającym Arianizm, uznawanym za świętego w Prawosławiu: wspomnienie 29 stycznia.
Związany był z grupą ascetów syryjskich nazywających siebie Synami Przymierza.
Dzieła.
Pozostawił po sobie 23 traktaty zwane "Demonstrationes" (w języku syryjskim "'Taḥwiyāthā") ułożone według liter alfabetu syryjskiego. Są to:
Traktaty 1-10 powstały w 337 roku i dotyczą różnych aspektów życia chrześcijańskiego. Traktaty 11-22 pochodzą z 345 roku. Był to okres prześladowań chrześcijan w Imperium Perskim za Szapura II, stąd też pojawiają się w nich wątki apokaliptyczne. Traktat czwarty to najstarszy znany chrześcijański traktat o modlitwie.
"Demonstrationes" to podstawowe źródło to poznania wczesnej teologii syryjskiej o charakterze wyraźnie judeochrześcijańskim.
Dzieło to zostało wydane w dwóch tomach w ramach serii Sources chrétiennes w przekładzie na język francuski dokonanym przez panią Marie-Joseph PIERRE: tom 1 "Exposés" (I-IX) w Sch 349 /1988 r./ i tom 2. "Exposés" (XI-XXIII) SCh 359 /1989 r./.
Zobacz też.
Przemówienie Benedykta XVI o Afrahacie (en)

</doc>
<doc id="917106" url="https://pl.wikipedia.org/wiki?curid=917106" title="Antylopa Derbiego">
Antylopa Derbiego



</doc>
<doc id="917109" url="https://pl.wikipedia.org/wiki?curid=917109" title="Cent (ujednoznacznienie)">
Cent (ujednoznacznienie)



</doc>
<doc id="917112" url="https://pl.wikipedia.org/wiki?curid=917112" title="Patrik Sinkewitz">
Patrik Sinkewitz

Patrik Sinkewitz (ur. 20 października 1980 w Fuldzie), niemiecki kolarz szosowy, zawodnik grupy PSK Whirlpool-Author.
Doping.
Podczas obozu treningowego T-Mobile przed Tour de France 2007 jego test antydopingowy miał wynik pozytywny. W wyniku przeprowadzonego śledztwa zawodnik został zawieszony przez Niemiecki Związek Kolarski (BDR) na okres 1 roku. Musiał także zapłacić grzywnę w wysokości 40 tysięcy Euro. Decyzja ta, podjęta w listopadzie 2007, spowodowała opóźnioną dyskwalifikację kolarza w Tour de France 2007, jak i Tour de Suisse 2007. Musiał też oddać organizatorom tych wyścigów wszelkie premie pieniężne, które zdobył w tych imprezach. Z racji tego, że Sinkewitz przyznał się do stosowania dopingu i zrzekł się prawa do zbadania próbki B, oraz współpracował ze związkiem, BDR zawiesiło go na rok, zamiast przewidzianych w prawie 2 lat.

</doc>
<doc id="917115" url="https://pl.wikipedia.org/wiki?curid=917115" title="Enrique Castro Quini">
Enrique Castro Quini



</doc>
<doc id="917120" url="https://pl.wikipedia.org/wiki?curid=917120" title="Marktbergel">
Marktbergel

Marktbergel (do 20 lutego 1962 "Bergel") – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Burgbernheim. Leży we Frankenhöhe, około 23 km na południowy zachód od Neustadt an der Aisch, przy drodze B13 i linii kolejowej Monachium – Würzburg – Hanower/Frankfurt nad Menem.
Od 1328 do 1415 miejscowość posiadała prawa miejskie.
Dzielnice.
W skład gminy wchodzą następujące dzielnice: 
Polityka.
Rada gminy składa się z 12 członków:

</doc>
<doc id="917121" url="https://pl.wikipedia.org/wiki?curid=917121" title="Bobby Moore">
Bobby Moore

Bobby Moore, właśc. Robert Frederick Chelsea Moore (ur. 12 kwietnia 1941 w Barking, zm. 24 lutego 1993 w Londynie) – angielski piłkarz, środkowy obrońca. Mistrz świata z roku 1966.
Życiorys.
Uchodzi za najlepszego stopera w historii angielskiej piłki. Zawodnikiem West Ham United został w 1956, w pierwszym składzie debiutował dwa lata później. Szybko stał się podstawowym zawodnikiem popularnych "Młotów", przez ponad 10 lat był kapitanem drużyny. Z WHU w 1964 zdobył Puchar Anglii, a rok później sięgnął po Puchar Zdobywców Pucharów. Do 1974 w barwach West Ham rozegrał 544 ligowe spotkanie i strzelił 24 bramki.
W tym samym roku odszedł do lokalnego rywala, grającego w niższej lidze Fulham F.C. W 1975 dotarł z tym klubem do finału Pucharu Anglii, gdzie jednak jego nowy zespół przegrał z West Ham. W Fulham grał do 1977 (124 mecze). Karierę kończył w klubach amerykańskich: San Antonio Thunder i Seattle Sounders (1978).
W reprezentacji Anglii debiutował 20 maja 1962 w meczu z Peru w Limie. Następne spotkania rozegrał już w finałach MŚ 62 – wystąpił we wszystkich meczach Anglików. Rok później po raz pierwszy został kapitanem drużyny narodowej, łącznie honorową funkcję pełnił aż 90-krotnie. Poprowadził Anglię do jedynego tytułu w historii i 30 lipca 1966 odebrał z rąk Elżbiety II Złotą Nike.
W 1968 mógł świętować zdobycie brązowego medalu mistrzostw Europy. W 1970 wystąpił w swoich trzecich finałach MŚ i ponownie był kapitanem zespołu. Anglia jednak nie obroniła tytułu, a sam Moore tuż przed turniejem, podczas zgrupowania kadry w Kolumbii, został oskarżony o kradzież biżuterii. Areszt opuścił jednak już po kilku dniach i mógł dołączyć do drużyny. Prawdopodobnie była to prowokacja mająca utrudnić Anglikom przygotowania do turnieju finałowego w Meksyku.
Mimo niepowodzenia w MŚ 1970 nadal miał pewne miejsce w kadrze. Reprezentacyjną karierę zakończył 14 listopada 1973 w meczu z Włochami; w tym samym roku Anglia przegrała rywalizację o awans do MŚ 74 z Polską. Moore znacząco "przyczynił się" do porażki Anglików w Chorzowie (0:2). Miał udział przy pierwszej bramce (w niektórych opracowaniach uznawany jest za strzelca gola samobójczego), drugą Włodzimierz Lubański strzelił po samotnym rajdzie – wcześniej odebrał piłkę właśnie Moore’owi. Łącznie w reprezentacji rozegrał 108 spotkań i strzelił dwie bramki.
Zmarł na raka jelita grubego.
Przed stadionem Wembley stoi jego pomnik. Martin Peters, Geoff Hurst i Bobby Moore (WHU) oraz Ray Wilson (Everton F.C.) są także przedstawieni na pomniku mistrzów świata 1966 – wzorowanym na fotografii wykonanej po finale, który stoi przed stadionem West Ham United w Londynie.

</doc>
<doc id="917125" url="https://pl.wikipedia.org/wiki?curid=917125" title="UIC-Z">
UIC-Z

UIC-Z – standard wagonów pasażerskich dostosowanych do ruchu międzynarodowego wprowadzony przez Międzynarodowy Związek Kolei, następca UIC-Y. Rozwijany od lat 70., zaś powszechnie przyjęty po 1989 roku. Wyróżnia się wagony Z1 (prędkość maksymalna 200 km/h) i Z2 (prędkość maksymalna 160 km/h).
Wagony spełniające standard UIC-Z powinny posiadać m.in.:
Standardy UIC-Z spełniają wagony polskiej budowy typów m.in. 145Ac, 152A, 154A i pochodnych.

</doc>
<doc id="917127" url="https://pl.wikipedia.org/wiki?curid=917127" title="Wojsko ordynackie">
Wojsko ordynackie

Wojsko ordynackie, chorągwie ordynackie – oddziały wojskowe wystawiane i utrzymywane na potrzeby Rzeczypospolitej Obojga Narodów przez ordynacje magnackie w XVI-XVIII wieku. Ordynacja była majątkiem niepodlegającym podziałowi, co zapobiegało rozdrabnianiu wielkich fortun. Przywilej ten był nadawany przez króla i zatwierdzany przez sejm w zamian za obowiązek wystawiania i utrzymywania określonej (każda ordynacja miała inną "umowę") liczby żołnierzy. Wojska ordynackie przeznaczone były na załogi ważnych twierdz znajdujących się na obszarach ordynacji (na przykład Dubno, Zamość, Słuck), a w czasie wojny część z nich była zobowiązana stawić się pod rozkazy hetmana. Pomimo tego wojska ordynackie rzadko brały udział w działaniach polowych.

</doc>
<doc id="917128" url="https://pl.wikipedia.org/wiki?curid=917128" title="Synowie przymierza">
Synowie przymierza

Synowie przymierza (syr.ܒܢܝ ܩܝܡܐ "bnay qyāmâ") - instytucja we wczesnym chrześcijaństwie syryjskim. i oddanie się na służbę Kościołowi. Istnienie tej grupy stanowi mocny dowód, że asceza chrześcijańska wykształciła się w Syrii niezależnie od egipskiej, chociaż późniejszy monastycyzm syryjski niewątpliwie znajdował się pod wpływem monastycyzmu egipskiego.

</doc>
<doc id="917129" url="https://pl.wikipedia.org/wiki?curid=917129" title="Gallmersgarten">
Gallmersgarten

Gallmersgarten – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Burgbernheim. Leży około 27 km na południowy zachód od Neustadt an der Aisch, przy drodze B470.
W miejscowości znajduje się przystanek kolejowy, na którym do linii kolejowej Monachium – Ansbach – Hanower/Frankfurt nad Menem włączają się linie kolejowe z Neustadt an der Aisch i Rothenburg ob der Tauber.
Dzielnice.
W skład gminy wchodzą następujące dzielnice: 

</doc>
<doc id="917135" url="https://pl.wikipedia.org/wiki?curid=917135" title="Chorągwie ordynackie">
Chorągwie ordynackie



</doc>
<doc id="917137" url="https://pl.wikipedia.org/wiki?curid=917137" title="Pociąg push-pull">
Pociąg push-pull

Push-pull (pl. "pchaj-ciągnij") – pociąg złożony z lokomotywy i wagonów, zakończony wagonem sterowniczym. Zasada działania takiego pociągu jest podobna do EZT. Jednakże w przeciwieństwie do EZT te pociągi można dowolnie skracać i wydłużać oraz można wymieniać lokomotywę, jednak pojazdy muszą być dostosowane do tego systemu sterowania. 
Eksploatacja w Polsce.
Próby wprowadzenia wagonów sterowniczych na PKP są datowane na przełom lat 50. i 60. XX w., kiedy prowadzone były próby z lokomotywą parową serii TKt48 i wagonem osobowym typu 43A z prowizoryczną kabiną sterowniczą. Odbyły się one na liniach w aglomeracji warszawskiej i poznańskiej. W kabinie sterowniczej był tzw. telegraf maszynowy przekazujący informacje do drużyny parowozu i kran hamulcowy.
24 lipca 2007 Koleje Mazowieckie podpisały umowę na zakup 26 wagonów środkowych i 11 sterowniczych z Bombardier Transportation, które zostały dostarczone w lipcu 2008 roku. Te wagony od 1 września 2008 do 29 sierpnia 2011 były użytkowane bez używania funkcji wagonu sterowniczego ze względu na brak odpowiednio wyposażonych lokomotyw. W kwietniu 2010 Koleje Mazowieckie podpisały z Bombardierem umowę na dostawę 11 lokomotyw EU47 "Traxx", przystosowanych do pracy w trybie zmiennokierunkowym. 27 stycznia 2011 na torze doświadczalnym Instytutu Kolejnictwa w Żmigrodzie odbyła się pierwsza publiczna prezentacja możliwości technicznych składu push-pull – lokomotywa EU47 odbywała jazdy testowe z wagonami piętrowymi Kolei Mazowieckich. Lokomotywy zostały uroczyście przekazane 29 sierpnia 2011 na stacji Warszawa Wschodnia.
W kwietniu 2014 roku Koleje Mazowieckie podpisały umowę z Pesą na dostawę 22 wagonów piętrowych i 2 lokomotyw, które uzupełnią składy push-pull. Wagony Pesa Sundeck i lokomotywy Pesa Gama zostały dostarczone do końca grudnia 2015, a ich uroczyste przekazanie nastąpiło 13 stycznia 2016.

</doc>
<doc id="917138" url="https://pl.wikipedia.org/wiki?curid=917138" title="Muzeum Narodowe w Lublinie">
Muzeum Narodowe w Lublinie

Muzeum Narodowe w Lublinie (MNwL), do 2020 Muzeum Lubelskie w Lublinie – muzeum w Lublinie, należy do najstarszych i największych muzeów we wschodniej Polsce. Ma cztery oddziały na terenie Lublina i tyleż zamiejscowych. Główna siedziba muzeum i większość jego oddziałów to wysokiej klasy zabytki.
Historia Muzeum.
Początki ruchu muzealnego w Lublinie sięgają początku XX w. i są związane z działalnością Hieronima Łopacińskiego, który jako jeden z pierwszych dostrzegł konieczność ochrony „starożytności”. To dzięki niemu w 1901 r. zorganizowane zostały dwie wystawy muzealne poświęcone przedmiotom sztuki i starożytności oraz dział etnograficzny wystawy rolniczo-przemysłowej. Po wystawach zbiory przejęło Lubelskie Towarzystwo Rolnicze jako zaczątek przyszłego muzeum. 12 grudnia 1906 roku nastąpiło uroczyste otwarcie muzeum w gmachu podominikańskim. Wkrótce dołączono zbiory Towarzystwa Higienicznego, pochodzące z wystawy zorganizowanej w 1908 roku. W roku 1911 całością zgromadzonych eksponatów zaopiekowała się Sekcja Muzealna Polskiego Towarzystwa Krajoznawczego.
W 1914 z inicjatywy Szymona Piotrowskiego, dyrektora miejscowego oddziału Banku Handlowego, założono towarzystwo Muzeum Lubelskie. To dzięki niemu zakupiono posesję z budynkami pijarskimi przy ulicy Namiestnikowskiej 4 (obecnie Narutowicza 4), które po remoncie stały się na 40 lat siedzibą Muzeum Lubelskiego. Muzeum przejęło zbiory Towarzystw: Rolniczego, Higienicznego, Krajoznawczego i Biblioteki im. H. Łopacińskiego. Liczba eksponatów powiększała się drogą darów i zakupów. W roku 1921 przejęto część zbiorów Muzeum Nałęczowskiego. 18 lutego 1923 roku odbyła się uroczystość otwarcia Muzeum w gmachu własnym. Kustoszem został malarz Marian Trzebiński. Przed wrześniem 1939 roku zbiory Muzeum liczyły ok. 14 000 eksponatów, nie tylko o charakterze regionalnym.
Druga wojna światowa przyniosła straty budynkom i zbiorom muzealnym. W wyniku prowadzonej polityki okupanta duża część zbiorów zaginęła, uległa zniszczeniu i rozproszeniu. Działalność Muzeum została wznowiona w sierpniu 1944 roku, po wyzwoleniu Lublina spod okupacji hitlerowskiej. Zinwentaryzowane po wojnie zbiory liczyły zaledwie ok. 3 000 eksponatów. W 1950 roku Muzeum upaństwowiono i przemianowano na okręgowe.
Od 1957 roku Muzeum przeprowadziło się do Zamku Lubelskiego. W roku 1987 powróciło do dawnej nazwy – Muzeum Lubelskie. W dalszym ciągu jest muzeum wielodziałowym. Zbiory liczą obecnie ok. 157 000 eksponatów. Oglądać je można na tematycznych wystawach. W siedzibie głównej na Zamku Lubelskim są to: ekspozycja archeologiczna, wystawa monet i medali. W 1999 roku Muzeum wpisane zostało do Państwowego Rejestru Muzeów.
Status Muzeum Narodowego.
Do 15 maja 2020 muzeum funkcjonowało pod starą nazwą – Muzeum Lubelskie. 15 maja 2020 zarządzeniem Ministra Kultury i Dziedzictwa Narodowego prof. Piotra Glińskiego Muzeum Lubelskie zostało podniesione do rangi Muzeum Narodowego i tym samym zmieniło nazwę na – Muzeum Narodowe w Lublinie. Instytucja jest wspólnie prowadzona przez Ministra Kultury i Dziedzictwa Narodowego i Województwo Lubelskie i wpisana do rejestru instytucji kultury MKiDN. Docelowo Muzeum Narodowe w Lublinie będzie państwową instytucją kultury, dla której jedynym organizatorem pozostanie Minister Kultury i Dziedzictwa Narodowego.
Zamek w Lublinie.
W 1957 roku Muzeum przeprowadziło się do części pomieszczeń Zamku w Lublinie, którego jedynym gospodarzem stało się w 1974 roku. Oglądać tu można wiele stałych wystaw tematycznych. Są to: ekspozycja archeologiczna, wystawa monet i medali od X do XX w., sztuka ludowa regionu lubelskiego, galeria polskiego malarstwa od XVII do XX w. (m.in. „Unia Lubelska” Jana Matejki), a także malarstwa obcego od XVII do XIX w. (m.in. „Piłat umywający ręce” Hendricka ter Brugghena).
Na wystawie uzbrojenia prezentowane są militaria w przekroju czasowym od średniowiecza do II wojny światowej, a w galerii sztuki zdobniczej są eksponowane wyroby ze srebra, ceramika, zegary, meble oraz tkaniny. Na Zamku znajduje się też Kaplica Trójcy Świętej fundacji króla Władysława Jagiełły z bezcennymi malowidłami bizantyńsko-ruskimi z 1418 r.

</doc>
<doc id="917140" url="https://pl.wikipedia.org/wiki?curid=917140" title="JDM">
JDM

JDM (Japanese Domestic Market, dosł. "Japoński rynek krajowy") – pojęcie związane z motoryzacją, oznaczające samochód wyprodukowany przez japońskie firmy z myślą o rodzimym rynku. Pojęcie to jest spopularyzowało się Stanach Zjednoczonych w kręgu miłośników japońskiej motoryzacji z końca XX wieku.
Wbrew powszechnie stosowanemu przeświadczeniu, JDM-em według pierwotnego znaczenia tego pojęcia nie powinien być określany samochód japońskiej marki wyprodukowany dla dowolnego zewnętrznego rynku, np. europejskiego lub amerykańskiego, lecz wyłącznie taki, który powstał w Japonii na wewnętrzne potrzeby lokalnego rynku.
Cechy.
Techniczne.
Wiele samochodów produkcji japońskiej przewidzianych do sprzedaży poza terenem kraju różniło się od swych odpowiedników dostępnych w Japonii. Jedną z najważniejszych różnic są zmiany w budowie silnika, które ograniczają jego moc, lecz pozwalają stosować benzynę o niższej liczbie oktanowej, niedostępnej w Japonii. Silniki o identycznej pojemności skokowej przewidziane do użycia na terenie Japonii mają większą moc, lecz wymagają stosowania droższej benzyny wysokooktanowej, gdyż inaczej ryzykuje się jego uszkodzenie poprzez spalanie stukowe.
Inne różnice dotyczą wyposażenia samochodu - często pojazdy JDM posiadają elementy, które w innych krajach były całkowicie niedostępne, bądź opcjonalne. Z tego powodu pojazdy przerabiane na styl JDM często są wyposażane w importowane z Japonii elementy, takie, jak sensory deszczu, elektryczne odświeżacze powietrza, fabryczne światła halogenowe czy automatyczna klimatyzacja.
Wizualne.
Charakterystyczną cechą wizualną dla samochodów japońskich dla rynku rodzimego wytwarzanych od drugiej połowy XX do początku XXI wieku były lusterka boczne umieszczane na krawędziach przednich błotników. Argumentem za upowszechnieniem się tego rozwiązania było zapewnienie lepszej widoczności, którą szczególnie cenili japońscy taksówkarze korzystający z wyposażonych w takie rozwiązania samochodów jak np. Toyota Comfort. Pochlebne głosy obecne są także ze strony pasażerów taksówek, którzy dostrzegają w tym rozwiązaniu zapewnienie większej prywatności. Z lusterek montowanych na krawędziach błotników stał się znany także Nissan za pomocą modelu Skyline, który nosił je przez 20 lat do początku lat 80. XX wieku.
Niezależnie od powyższego rozwiązania, pokrewną charakterystyczną cechą wizualną samochodów typu JDM jest także dodatkowe, trzecie lusterko umieszczone asymetrycznie wyłącznie na lewej krawędzi. Powszechnie stosowane wobec japońskich samochodów terenowych, SUV-ów i dużych vanów ma ułatwić manewrowanie.
Import.
Choć samochody JDM zgodnie z terminem wyprodukowano specjalnie z myślą o rodzimym rynku, to cieszą się one masową popularnością na rynku wtórnym. Importem zajmują się zarówno osoby prywatne, jak i wyspecjalizowane w tym celu przedsiębiorstwa. Robią to nie tylko osoby poszukujące samochodu z powodu m.in. konkurencyjnej ceny czy oczekiwanej niezawodności związanej z relatywnie dobrą renomą japońskich producentów, ale i miłośnicy oraz kolekcjonerzy poszukujący rzadkich lub w ogóle nieoferowanych poza Japonią samochodów. 
Ruch lewostronny.
Z powodu masowego na skalę globalną zjawiska importu używanych samochodów typu JDM, pojazdy pierwotnie wyprodukowane dla nabywców w Japonii powszechnie spotykane są w różnych regionach świata. Prym w imporcie wiodą kraje ościenne Azji Wschodniej z obowiązującym jak w Japonii ruchem lewostronnym jak Singapur, Indonezja, Malezja, Hongkong, Mjanma czy Bangladesz. Masową popularnością cieszą się takie samochody także w krajach afrykańskich jak Namibia, Zimbabwe, Kenia czy Mozambik, z czego całkowicie zdominowały one rynek w Zambii, gdzie 70% zarejestrowanych samochodów to JDM-y. 
W krajach anglosaskich japońskie samochody z rynku wewnętrznego noszą przydomek tzw. "grey cars" lub "grey import". Pobudki są różne w zależności od położenia geograficznego, np. w Wielkiej Brytanii sprowadzane są samochody niszowe i niespotykane w Europie na małą skalę, z kolei w relatywnie bliskiej Japonii Nowej Zelandii używane samochody JDM są na masową skalę importowane od czasu poluzowania regulacji celnych na początku lat 90. XX wieku.
Ruch prawostronny.
Z podobnych względów jak w krajach Dalekiego Wschodu czy Afryki, używane samochody JDM popularne są także w krajach, gdzie w przeciwieństwie do Japonii obowiązuje ruch prawostronny. Pomimo tego, masowo sprowadza się je do m.in. Mongolii, Gruzji, Kirgistanu czy Kazachstanu. Masową popularnością samochody z japońskiego rynku wtórnego cieszą się również w azjatyckich regionach Rosji, szczególnie w centralnej i wschodniej Syberii. Istnieją regiony, gdzie z racji bliskości Japonii JDM-y całkowicie dominują drogowy rynek wtórny - według danych z grudnia 2021 roku Kraju Chabarowskim stanowią one 87% samochodów używanych, w sąsiednim obwodzie amurskim 79%, w Jakucji 58%, a w nieco dalszym obwodzie irkuckim i obwodzie nowosybirskim – odpowiednio 43% i 32%.
Podobne zjawisko obserwowane jest w wybranych krajach Ameryki Południowej, gdzie jednak nabywcy np. Peru, Chile czy Paragwaju decydują się na samodzielną konwersję i dostosowanie umiejscowienia kierownicy do realiów ruchu prawostronnego zanim zaczną je użytkować na co dzień.
17 sierpnia 2015 roku rejestracja samochodów z kierownicą po prawej stronie stała się legalna w Polsce, co pozwoliło nie tylko na sprowadzanie takich samochodów z relatywnie bliskiej Wielkiej Brytanii, ale i z Japonii. W kolejnych latach niszowe samochody z tego rynku zyskały popularność w wąskich kręgach miłośników.
Kultura JDM.
Samochody JDM lub japońskie samochody wyprodukowane na rynki zewnętrzne zyskały dużą popularność wśród entuzjastów tuningu i driftu, którzy upodobali sobie charakterystyczne modyfikacje samochodów pod kątem wizualnym i technicznym. Mają one niekiedy zadanie zwiększyć przydatność samochodu do ulicznych wyścigów, bądź do driftingu. Przeróbki te polegają między innymi na znacznym obniżeniu zawieszenia, montażu lżejszych felg, gdy zmiany w karoserii samochodu są delikatne, zazwyczaj montowane są elementy z włókna węglowego, które sukcesywnie obniżają masę samochodu. Ciekawostką są kierunkowskazy o pomarańczowych kloszach. Reszta zmian dotyczy silnika niejednokrotnie dostosowywanego do wysokich obrotów, oraz w większości przypadków, wyposażanego w turbosprężarkę.
Powtarzający się styl modyfikacji, niekiedy spopularyzowany na fali filmów z serii Szybcy i wściekli, wytworzył specyficzną subkulturę właścicieli samochodów. Upodobali oni sobie charakterystyczne dwukolorowe naklejki w kształcie strzały, a także inne symbole nawiązujące do japońskiej popkultury.
Przykłady.
Często przerabiane w stylu JDM są głównie starsze japońskie pojazdy z końca oraz przełomu XX wieku z XXI wiekiem
Producenci akcesoriów.
Najbardziej znane firmy produkujące akcesoria JDM to m.in.: A'pexi, Blitz, Bride, Espelir, Greddy, HKS, Injen, Mugen, Nismo, RSR, Skunk, Spoon, TRD, Takata, Tein.

</doc>
<doc id="917147" url="https://pl.wikipedia.org/wiki?curid=917147" title="Japanese domestic market">
Japanese domestic market



</doc>
<doc id="917148" url="https://pl.wikipedia.org/wiki?curid=917148" title="Surma (uereda)">
Surma (uereda)

Surma () – jedna z 77 uered Regionu Narodów, Narodowości i Ludów Południa w Etiopii. Nazwana tak od nazwy ludów Surma, których tereny leżą na południu tej ueredy. Inna grupa etniczna, Kichepo, żyje w północnej części.
Jest częścią strefy Biencz Madżi i graniczy od południa oraz zachodu z Sudanem, na północy z ueredą Szekko, na wschodzie natomiast z ueredą Madżi.
Według danych z etiopskiej Centralnej Agencji Statystycznej, w 2005 ueredę zamieszkiwało 33 488 osób, z czego 15 286 mężczyzn i 18 202 kobiety. Obejmując obszar o powierzchni 4883 kilometrów kwadratowych, średnia gęstość zaludnienia wynosi 6,9 os./km2, co jest niższą wartością niż przeciętna całego regionu (20 os./km2).

</doc>
<doc id="917163" url="https://pl.wikipedia.org/wiki?curid=917163" title="Illesheim">
Illesheim

Illesheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Burgbernheim. Leży około 20 km na południowy zachód od Neustadt an der Aisch, przy drodze B470 i linii kolejowej Neustadt an der Aisch – Gallmersgarten – Würzburg.
Dzielnice.
W skład gminy wchodzą następujące dzielnice: 
Polityka.
Rada gminy składa się z 8 członków:

</doc>
<doc id="917167" url="https://pl.wikipedia.org/wiki?curid=917167" title="Zane Huett">
Zane Huett

Zane Huett (ur. 9 maja 1997 w Riverside) – amerykański aktor dziecięcy.

</doc>
<doc id="917171" url="https://pl.wikipedia.org/wiki?curid=917171" title="Ngounié">
Ngounié

Ngounié to jedna z dziewięciu prowincji Gabonu. Sąsiaduje z prowincjami: Nyanga, Ogowe Nadmorskie, Środkowe Ogowe i Ogowe-Lolo oraz z republiką Kongo (regionem Niari). Stolicą prowincji jest Mouila.
Departamenty.
Ngounié jest podzielone na 7 departamentów:

</doc>
<doc id="917178" url="https://pl.wikipedia.org/wiki?curid=917178" title="LoK">
LoK



</doc>
<doc id="917180" url="https://pl.wikipedia.org/wiki?curid=917180" title="Markt Erlbach">
Markt Erlbach

Markt Erlbach – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Leży około 10 km na południe od Neustadt an der Aisch, przy linii kolejowej Norymberga - Veitsbronn - Markt Erlbach.
Dzielnice.
W skład gminy wchodzą następujące dzielnice: Altselingsbach, Altziegenrück, Buchen, Eschenbach, Haaghof, Hagenhofen, Haidt, Jobstgreuth, Kappersberg, Kemmathen, Klausaurach, Knochenhof, Kotzenaurach, Linden, Losaurach, Mettelaurach, Morbach, Mosbach, Oberulsenbach, Rimbach, Siedelbach, Wilhelmsgreuth.

</doc>
<doc id="917182" url="https://pl.wikipedia.org/wiki?curid=917182" title="An Cat Dubh">
An Cat Dubh



</doc>
<doc id="917184" url="https://pl.wikipedia.org/wiki?curid=917184" title="Ulica Okopowa">
Ulica Okopowa

Ulica Okopowa – popularna nazwa ulic w Polsce.

</doc>
<doc id="917186" url="https://pl.wikipedia.org/wiki?curid=917186" title="Langenfeld (Bawaria)">
Langenfeld (Bawaria)

Langenfeld – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Scheinfeld. Leży w Steigerwaldzie, około 8 km na północny zachód od Neustadt an der Aisch, nad rzeką Ehebach, przy drodze B8 i linii kolejowej Monachium – Norymberga – Hanower/Frankfurt nad Menem.
Dzielnice.
W skład gminy wchodzą następujące dzielnice: 

</doc>
<doc id="917200" url="https://pl.wikipedia.org/wiki?curid=917200" title="Giennadij Timoszczenko">
Giennadij Timoszczenko

Giennadij Timoszczenko, ros. Геннадий Анатольевич Тимощенко, słow. Gennadij Timoščenko (ur. 27 kwietnia 1949 w Czelabińsku) – słowacki szachista i trener szachowy ("FIDE Senior Trainer" od 2010) pochodzenia rosyjskiego, arcymistrz od 1980 roku.
Kariera szachowa.
Na przełomie lat 70. i 80. należał do szerokiej czołówki radzieckich szachistów, m.in. dwukrotnie występując w finałach mistrzostw ZSRR. W latach 1982–1986 należał do stałych współpracowników Garriego Kasparowa. W roku 1993 zamieszkał na Słowacji, a od kolejnego roku reprezentuje ten kraj w rozgrywkach międzynarodowych. Pomiędzy 1996 a 2006 rokiem pięciokrotnie wystąpił w narodowej drużynie na szachowych olimpiadach oraz dwukrotnie w drużynowych mistrzostwach Europy, w roku 1997 w Puli zdobywając brązowy medal za indywidualny wynik na III szachownicy.
Odniósł wiele sukcesów w międzynarodowych turniejach, zwyciężając bądź dzieląc I miejsca m.in. w Rimavskiej Sobocie (1974), Polanicy-Zdroju (1976, memoriał Akiby Rubinsteina), Warnie (1977), Słupsku (1979), Helsinkach (1986, wraz z Jonem Arnasonem), Londynie (1992, wraz z Jonathanem Speelmanem), Šali (1994), Starym Smokovcu (1996), Bolzano (1998), Seefeld (1998, 1999), Padwie (1998, 2000 z Eraldem Dervishi), Cutro (2000), Grazu (2003) oraz w Opatii (2003). W 2010 i 2011 dwukrotnie zdobył brązowe medale mistrzostw Europy seniorów (zawodników powyżej 60. roku życia). Oprócz tego, w 2011 r. w Opatii zdobył również brązowy medal mistrzostw świata w tej samej kategorii wiekowej.
Najwyższy ranking w karierze osiągnął 1 lipca 1993 r., z wynikiem 2540 punktów dzielił wówczas 29-33. miejsce wśród rosyjskich szachistów.

</doc>
<doc id="917203" url="https://pl.wikipedia.org/wiki?curid=917203" title="Ford Fusion">
Ford Fusion



</doc>
<doc id="917208" url="https://pl.wikipedia.org/wiki?curid=917208" title="Universidad de Los Andes Fútbol Club">
Universidad de Los Andes Fútbol Club



</doc>
<doc id="917209" url="https://pl.wikipedia.org/wiki?curid=917209" title="Muzeum Literackie im. Józefa Czechowicza w Lublinie">
Muzeum Literackie im. Józefa Czechowicza w Lublinie

Muzeum Literackie im. Józefa Czechowicza – oddział Muzeum Narodowego w Lublinie. Głównym celem placówki jest gromadzenie, przechowywanie, opracowywanie i udostępnianie rękopisów, muzealiów, wydawnictw i materiałów naukowych związanych z życiem i twórczością Józefa Czechowicza, a także innych pisarzy pochodzących z Lubelszczyzny. Znajduje się na Starym Mieście w Lublinie. 
Zostało otwarte 9 września 1968 roku, w 29 rocznicę śmierci poety Józefa Czechowicza. Przez prawie 30 lat mieściło się w zabytkowym przyklasztornym budynku przy ulicy Narutowicza 10. W 1999 r. umieszczono je czasowo w dworku Wincentego Pola, a 9 września 2002 r. zainaugurowało działalność w nowym lokalu w staromiejskiej kamienicy przy ulicy Złotej 3, ofiarowanej przez zasłużoną dla Lublina rodzinę Riabininów. 
Muzeum posiada liczne rękopisy wybitnych polskich twórców: Czesława Miłosza, Wisławy Szymborskiej, Zbigniewa Herberta, Juliana Tuwima, Konstantego Ildefonsa Gałczyńskiego i innych. Uwagę zwracają: obszerna dokumentacja fotograficzna lubelskiego życia literackiego, księgozbiór liczący ok. 10 000 woluminów, zbiór czasopism archiwalnych, nagrań, pamiątek i druków okolicznościowych. Stałe wystawy to: „Józef Czechowicz 1903–1939” i „Historia kamienicy przy Złotej 3”. 
Założycielem i pierwszym kierownikiem Muzeum (w latach 1968–1989) był poeta i prozaik dr Józef Zięba. Następnie kierownikiem Oddziału Literackiego został prof. dr hab. Aleksander Wójtowicz.

</doc>
<doc id="917210" url="https://pl.wikipedia.org/wiki?curid=917210" title="Burghaslach">
Burghaslach

Burghaslach – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Leży w Steigerwaldzie, około 18 km na północ od Neustadt an der Aisch, nad rzeką Haslach.
Dzielnice.
W skład gminy wchodzą następujące dzielnice:
Polityka.
Rada gminy składa się z 14 członków:

</doc>
<doc id="917211" url="https://pl.wikipedia.org/wiki?curid=917211" title="ULA Merida">
ULA Merida



</doc>
<doc id="917215" url="https://pl.wikipedia.org/wiki?curid=917215" title="Ogród rozkoszy ziemskich">
Ogród rozkoszy ziemskich

Ogród rozkoszy ziemskich lub "Tysiącletnie królestwo" () – tryptyk niderlandzkiego malarza Hieronima Boscha, wykonany w technice olejnej na desce, namalowany ok. 1500, obecnie znajdujący się w muzeum Prado w Madrycie.
Powstał prawdopodobnie na zamówienie Hendricka III van Nassau lub został zakupiony do jego gabinetu osobliwości. W 1517 wisiał w jego rezydencji na wzgórzu Coudenberg w Brukseli. Po konfiskacie dóbr Wilhelma Milczącego obraz stał się własnością Don Fernanda, syna księcia Alba, a po jego śmierci znalazł się w zbiorach Filipa II.
Tytuł dzieła.
W inwentarzu dóbr Hiszpańskiej Korony tryptyk zarejestrowano jako "Obraz z owocami drzewka truskawkowego". Egzotyczne owoce, przede wszystkim truskawki (niekiedy identyfikowane z poziomkami), występują tu w roli pożywienia, schronienia, a nawet środka lokomocji. Według pewnego tekstu z 1600 tryptyk był nazywany "Plantacją truskawek". Jak podają "Dzieje zakonu św. Hieronima" (1605) pierwotny tytuł dzieła brzmiał: "O próżnej sławie i ulotnym smaku truskawki lub poziomki". W katalogu Escorialu z 1857 malowidłu nadano tytuł "Ziemskie przyjemności". Zdaniem współczesnego badacza Paula Vandenbroecka właściwy tytuł dzieła powinien brzmieć "Tryptyk Fałszywego Raju". Inne wersje tytułu: "Tysiącletnie królestwo" (cały tryptyk) oraz "Ogród rozkoszy ziemskich" (tylko tablica środkowa), "Raj Zbawionej Ludzkości", "Ogród rozkoszy ziemskich i niebiańskich" lub po prostu "Ogród rozkoszy".
Strona zewnętrzna tryptyku.
Po zamknięciu skrzydeł bocznych ukazuje się obraz Ziemi jako płaskiego dysku unoszącego się na wodzie. Ziemia jest jasna od Słońca, które przebija się przez czarne sztormowe chmury. Flora, podobnie jak na stronie wewnętrznej, jest bardzo dziwaczna i nierealna. W górnej lewej części Bosch umieścił niewielki wizerunek Boga siedzącego na tronie. Na obu kwaterach w górnej części umieszczony jest wyśrodkowany napis: "„Bo On przemówił, a wszystko powstało; On rozkazał, a zaczęło istnieć”" (Psalm 33:9).
Przypuszcza się, że malowana techniką en grisaille wizja przedstawia trzeci dzień stworzenia, dlatego Ziemia jest jeszcze pozbawiona kolorów i całkowicie bezludna.
Strony wewnętrzne tryptyku.
"Stworzenie Ewy".
Lewe skrzydło przedstawia Raj ziemski. W centrum znajduje się Źródło Życia, które przypomina jakiś dziwaczny olbrzymi kwiat. Nieopodal, po prawej, wąż owija się wokół drzewa poznania dobra i zła. Niżej znajduje się grupa trzech osób: Adam oraz Bóg w postaci Jezusa, który na jego oczach stwarza Ewę. Jezus trzyma Ewę za rękę i przedstawia ją Adamowi, obok którego wyrasta Drzewo Życia. W tle widać zwierzęta (realne i fantastyczne), jaskinię, z której wylatuje mnóstwo ptaków, oraz zupełnie fantastyczne pasmo górskie.
"Ogród rozkoszy ziemskich".
Tablica środkowa przedstawia upadek ludzkości i zwycięstwo grzechu. Nadzy ludzie wszystkich ras spędzają czas na cielesnych zabawach, igraszkach, jedzeniu i piciu. W tle widać staw, a pośrodku niego wysoką niebieską konstrukcję. Niżej szpaler ludzi siedzących na różnorakich zwierzętach galopuje wokół jeziora, w którym kąpią się nagie kobiety. Na pierwszym planie kłębią się grupy kochanków. Fantastyczne stworzenia jak gigantyczne ptaki są częścią życia tych ludzi, bawią się razem z nimi.
Artysta podzielił kompozycję na trzy plany z dyskretnie zaznaczoną osią główną. Na pierwszym planie mężczyźni i kobiety ukazani zostali razem z olbrzymimi zwierzętami i roślinami w wodzie i na lądzie. Na drugim środkowym planie wokół kolistej sadzawki krąży kawalkada jeźdźców na rzeczywistych i fantastycznych zwierzętach. Na dalszym planie widnieje fontanna na jeziorze, z którego przez cztery wymyślne bramy wypływają rzeki. Środkową oś kompozycji tworzą fontanna, sadzawka kobiet oraz grupy postaci wewnątrz dużych kulistych owoców.
"Piekło muzykantów".
Prawe skrzydło to przedstawienie Piekła. Tak jak dwie poprzednie części tryptyku są jasne, tak w tej dominują barwy ciemne. Ludzie przeżywają straszliwe tortury, m.in. są zjadani przez ogromne ptactwo, wydalają z siebie duże złote monety, są torturowani, bici i poniżani. Narzędziami tortur są tu przede wszystkim instrumenty muzyczne: jedna z postaci ukrzyżowana została na strunach harfy, inną figurę przywiązaną do lutni atakuje smok, monstrualne stwory grają na dziwnym instrumencie dętym. Widać też trąbki, bęben, piszczałkę oraz trójkąt. W centrum prawego skrzydła, w konstrukcji będącej jednocześnie człowiekiem, jajkiem i drzewem, widać białą twarz, która prawdopodobnie jest autoportretem artysty.
Ta część tryptyku została użyta jako okładka albumu Deep Purple (album).
Interpretacje.
Od czasów powstania tryptyku dominuje pogląd, że celem obrazu było potępienie wad i słabości skazujących ludzi na piekielne męki. Interpretacje różnią się jednak co do szczegółów i znaczenia konkretnych alegorii. Jedni widzą tu przedstawienie grzechów głównych, inni odczytują aluzje do rozmaitych herezji. Na przykład Wilhelm Fraenger w 1952 roku przypuszczał, że Bosch był zwolennikiem sekty adamitów i w związku z tym obraz broni niewinności zmysłowych rozkoszy stanowiąc wizję przyszłego świata, gdzie istnieje harmonia między duchem a ciałem. Pogląd ten, nieoparty na solidnych przesłankach, dzisiaj jest powszechnie kwestionowany i nie ma już zwolenników.

</doc>
<doc id="917217" url="https://pl.wikipedia.org/wiki?curid=917217" title="Honda Today">
Honda Today

Honda Today – mały miejski samochód zaliczany do segmentu Kei car, produkowany i sprzedawany w Japonii w latach 1985-1998.
Honda Today I.
Honda Today I zadebiutowała w 1985. W 1990 auto przeszło facelifting. Otrzymało ono większe zderzaki, i przeprojektowany przód z podłużnymi reflektorami (w wersji przed liftingiem reflektory były okrągłe). 
Honda Today II.
Honda Today II zadebiutowała w 1993. W modelu tym powrócono do okrągłych reflektorów znanych z I generacji przed liftingiem. Fotel kierowcy był większy od fotelu pasażera. Zrezygnowano z tylnej klapy bagażnika na rzecz niewielkiej klapy otwieranej do dołu jak w pick-upach, bądź w aktualnie produkowanej Hondzie Civic. Zmiany te były podyktowane badaniami rynkowymi, z których wynikało, że Hondą Today jeżdżą przede wszystkim kobiety bez pasażera, bądź większego bagażu. Do standardowej klapy bagażnika powrócono w 1996 roku, co dodatkowo wymusiło pewne przeróbki w obrębie tyłu samochodu, gdyż tylna szyba była nieruchoma (w przeciwieństwie do produkowanej wówczas Hondy Civic.)

</doc>
<doc id="917218" url="https://pl.wikipedia.org/wiki?curid=917218" title="Surma (rzeka)">
Surma (rzeka)

Surma (wym. "sûr'mu", "soor'mä"), (Barak) – rzeka w północno-wschodnich Indiach i wschodnim Bangladeszu o długości około 900 km.
Jej bieg zaczyna się we wzgórzach Manipur (na północy stanu o tej samej nazwie), gdzie nazywana jest Barak, i płynie na zachód doliną Surma, gdzie rozdziela się na wiele odnóg. Łączą się one na zachodnim krańcu doliny, po czym bieg rzeki osiąga stan Mizoram i skręcając na północ przekracza granicę stanu Asam (w dystrykcie Cachar), okrążając od zachodu miasto Silchar. Poniżej Badarpur w Cachar rozdziela się na dwie odnogi. Jedna z nich, mijająca Srihotto, nazywa się dalej Surma. Druga (wpływając do Bangladeszu) nazywana jest Kusiara (Kusiyara), aż do kolejnego podziału na odnogi, zwane Bibiana lub Kalni, która łączy się z Surma niedaleko Ajmiriganj, oraz drugiej, która ponownie określana jest jako Barak i łączy się na powrót z Surma niedaleko Habiganj. Rzeka Surma tworzy własne rozbudowane dorzecze, będące częścią dorzecza bengalskiego, na północnym wschodzie Bangladeszu.
W Bhairab Bazar w Mymensingh (Bangladesz), Surma łączy się ze starym kanałem Brahmaputry i tworzy z nim rzekę Meghna, płynącą dalej przez Bangladesz. Jest jedną z dwóch, obok Brahmaputry rzek stanu Asam, zasilającą w wodę jego południową część. Do Silchar Surma jest rzeką żeglowną podczas pory deszczowej.
Dolina rzeki na granicy Indii i Bangladeszu jest żyzna. Uprawia się w niej ryż, herbatę, ziarna oleiste.

</doc>
<doc id="917222" url="https://pl.wikipedia.org/wiki?curid=917222" title="Royal Antwerp FC">
Royal Antwerp FC

Royal Antwerp Football Club (oficjalny skrót RAFC) – belgijski klub piłkarski z siedzibą w Antwerpii, założony w 1880 roku, jako Antwerp Athletic Club i uznawany za najstarszą obecnie istniejącą organizację sportową w Belgii.
Historia.
W 1880 grupa mieszkańców Antwerpii utworzyła wielosekcyjny klub sportowy (towarzystwo sportowe) o nazwie Antwerp Athletic Club (AAC), w ramach którego na przestrzeni lat uprawiano: rugby, krykiet, tenis i futbol. W 1887 doszło do wydzielenia sekcji piłkarskiej z AAC i powołania do życia klubu typowo futbolowego – Antwerp Football Club (AFC), z własnymi władzami oraz administracją (w 1889 po raz pierwszy obsadzono stanowisko prezesa). W maju 1892 autonomię uzyskały również sekcja krykietowa i tenisowa, które w 1893 otrzymały wraz z klubem piłkarskim własne tereny sportowe. AFC był jednym z pięciu klubów, które 11 sierpnia 1895 założyły w Brukseli "l’Union Belge des Sociétés de Sports Athlétiques" (obecnie Belgijski Związek Piłki Nożnej – KBVB), a 1 września 1895 został zapisany w rejestrze Unii Belgijskiej, jako Antwerp Football Club. W 1895 (tj. sezonie 1895/1896) drużyna przystąpiła do pierwszych w historii zorganizowanych rozgrywek o piłkarskie mistrzostwo kraju (pod nazwą "Coupe des Equipes Premières"), na zakończenie których – w stawce 7 zespołów – okazała się wicemistrzem (za RFC Liège). W maju 1900 w wyniku konfliktu wewnątrzklubowego większość piłkarzy opuściła ekipę, by przyłączyć się do nowo powstałego K. Beerschot VAC. 26 stycznia 1920 klub otrzymał tytuł królewskiego towarzystwa sportowego, a 18 lutego 1920 przyjął nową oficjalną nazwę – Royal Antwerp Football Club (RAFC), która używana jest do dzisiaj. W 1923 oddano do użytku Bosuilstadion, obiekt na którym klub rozgrywa wszystkie swe oficjalne spotkania w roli gospodarza do dziś. W grudniu 1926 RAFC został uznany za najstarsze belgijskie towarzystwo sportowe, dzięki czemu otrzymał numer 1 w rejestrze klubów tego kraju. W sezonie 1928/1929 Royal Antwerp FC okazał się najlepszy w ekstraklasie, wywalczając tym samym swój pierwszy tytuł mistrza Belgii. Po ostatniej kolejce drużyna miała co prawda tyle samo punktów, co K. Beerschot VAC, jednak w barażowym spotkaniu o mistrzostwo – rozegranym 6 czerwca 1929 – RAFC zwyciężył największego lokalnego rywala 2:0. 31 października 1957 RAFC zadebiutował w europejskich pucharach, przegranym 1:2 u siebie meczem z Realem Madryt w 1/8 finału Pucharu Europy Mistrzów Krajowych sezonu 1957/1958 (w rewanżu Hiszpanie zwyciężyli 6:0). Royal Antwerp FC jest do tej pory ostatnim belgijskim klubem piłkarskim, który wystąpił w finale europejskiego pucharu. 12 maja 1993 na Wembley uległ on 1:3 (1:2) AC Parma w decydującym pojedynku Pucharu Zdobywców Pucharów sezonu 1992/1993. W 1998 Royal Antwerp podpisało umowę o współpracy z Manchesterem United, na mocy której młodzi zawodnicy angielskiego klubu mogą być bezpłatnie wypożyczani do drużyny belgijskiej i ogrywać się na szczeblu seniorskim.

</doc>
<doc id="917225" url="https://pl.wikipedia.org/wiki?curid=917225" title="Zamach stanu (1919)">
Zamach stanu (1919)



</doc>
<doc id="917227" url="https://pl.wikipedia.org/wiki?curid=917227" title="Antwerp FC">
Antwerp FC



</doc>
<doc id="917228" url="https://pl.wikipedia.org/wiki?curid=917228" title="Promenada Czesława Niemena">
Promenada Czesława Niemena

Promenada Czesława Niemena w Częstochowie – aleja spacerowa w częstochowskiej dzielnicy Północ. Ma długość 1700 m, prowadzi od ul. Kiedrzyńskiej przez Park Osiedlowy do Lasu Aniołowskiego. Promenada jest miejscem imprez kulturalnych i rekreacyjnych.
Przy promenadzie mieszczą się miejsca zielone, park osiedlowy, place zabaw, skatepark, amfiteatr, droga dla rowerzystów, boisko do gry w koszykówkę. Nosi ona imię polskiego muzyka Czesława Niemena.

</doc>
<doc id="917229" url="https://pl.wikipedia.org/wiki?curid=917229" title="Wojciech Pogorzelski">
Wojciech Pogorzelski

Wojciech Łuczaj-Pogorzelski (ur. 25 lutego 1962 w Warszawie) – polski muzyk rockowy, kompozytor, współzałożyciel, lider i gitarzysta zespołu Oddział Zamknięty. Jedyny muzyk, który brał udział we wszystkich nagraniach zespołu i zagrał wszystkie jego koncerty.
Życiorys.
Urodził się w Warszawie, gdzie również się kształcił. W wieku 5–6 lat zafascynował się grą na gitarze, gdyż jego brat cioteczny – Bolek Karolczuk grał wówczas w małym kościółku w Górze Kalwarii podczas tzw. mszy beatowych. Na przełomie lat 60. oraz 70. XX wieku, będąc dzieckiem brał udział w nabożeństwach zostając w kościele po ich zakończeniu. Po mszy chłopcy regularnie grali utwory zespołów The Shadows i Deep Purple.
W wieku sześciu lat zamieszkał w Warszawie na stałe. W tym samym czasie wujek sprezentował mu pierwszy instrument – mandolinę.
Karierę muzyczną jako gitarzysta solowy rozpoczął w zespole Pająki, gdzie poznał basistę Pawła Mścisławskiego. Po rozpadzie kapeli, w 1979 roku wraz z Krzysztofem Jaryczewskim, Jarosławem Szlagowskim oraz Pawłem Mścisławskim założył zespół Oddział Zamknięty.
Na przełomie lat 1981/82 współpracował z takimi artystami jak Piotr Pastor Buldeski (jako Pastor Gang), Martyna Jakubowicz czy Tadeusz Nalepa.
W 1989 roku Pogorzelski zawiesił działalność Oddziału Zamkniętego na rzecz solowego projektu muzycznego pod szyldem A YA GORE. Rok później wyjechał do Mediolanu na zaproszenie EMI Music.
W ramach otwarcia warszawskiego klubu muzycznego Fugazi, w 1992 roku reaktywował Oddział Zamknięty grając z nim po dzień dzisiejszy. Pomimo licznych zmian personalnych jest jedynym członkiem grupy biorącym udział we wszystkich nagraniach oraz koncertach zespołu.
W 2018 roku muzyk obchodził 40-lecie pracy artystycznej.
Dyskografia.
Gościnnie

</doc>
<doc id="917230" url="https://pl.wikipedia.org/wiki?curid=917230" title="Mandalorianin">
Mandalorianin



</doc>
<doc id="917231" url="https://pl.wikipedia.org/wiki?curid=917231" title="Joy Lauren">
Joy Lauren

Joy Lauren, właściwie Joy Jorgensen (ur. 18 października 1989 w Atlancie, w stanie Georgia) – amerykańska aktorka filmowa i telewizyjna. Występowała w roli Danielle Van De Kamp w serialu "Gotowe na wszystko".
Życiorys.
Ma duńskie korzenie. Od 1 do 4 roku życia wychowywała się w Vail w stanie Kolorado. Uczęszczała do Galloway School. Pojawiła się w kilku spektaklach w teatrze Alliance. Gdy miała 11 lat, razem z matką przeniosła się do Los Angeles, aby zająć się karierą aktorską. Ukończyła liceum w wieku 14 lat.

</doc>
<doc id="917233" url="https://pl.wikipedia.org/wiki?curid=917233" title="Władysław Kosieradzki">
Władysław Kosieradzki

Władysław Kosieradzki (ur. 30 stycznia 1905 w Miechowie, zm. 6 sierpnia 1944 w Warszawie) – doktor praw Uniwersytetu Józefa Piłsudskiego w Warszawie, prawnik, ekonomista.
Życiorys.
Syn Konrada (zm. 1935) i Antoniny z Ankiewiczów (zm. 1965). Studiował prawo na Uniwersytecie J. Piłsudskiego w Warszawie, gdzie się doktoryzował. W 1934 był adwokatem w Warszawie oraz przewodniczył Międzyministerialnemu Komitetowi Prawnemu dla skodyfikowania ustawodawstwa oddłużenia rolnictwa. Był jednym z twórców koncepcji budowy Centralnego Okręgu Przemysłowego, wraz z bratem Pawłem Kosieradzkim i wicepremierem odpowiedzialnym za przemysł i gospodarkę Eugeniuszem Kwiatkowskim. Jego Memoriał złożony jesienią 1936 roku uznano za najlepszy z serii opracowań na temat budowy okręgu. W oparciu o ten dokument w lutym 1937 roku plan COP został ostatecznie zatwierdzony. Uznanie materiału zostało poprzedzone zainicjowaną przez Władysława Kosieradzkiego a przeprowadzoną przez publicystę, Melchiora Wańkowicza, akcją propagandową. Wymieniona akcja uwypukliła rolę Eugeniusza Kwiatkowskiego, a braci Kosieradzkich, jako twórców COP, umieściła na dalszym planie. Była to jednak propaganda skuteczna, doprowadziła do zatwierdzenia realizacji planu.
Jego losy wojenne nie są do końca jasne. Według świadków, przekazów ustnych i informacji uzyskanych od najbliższych krewnych, w 1944, wraz z mieszkańcami kamienicy na ulicy Poznańskiej w Warszawie, został rozstrzelany, w ramach niemieckiej akcji odwetowej. Nie zostało to jednak potwierdzone. Pochowany na cmentarzu Powązkowskim (kwatera 32 wprost-1-13).

</doc>
<doc id="917234" url="https://pl.wikipedia.org/wiki?curid=917234" title="Autostrady w Singapurze">
Autostrady w Singapurze

Autostrady w Singapurze – część singapurskiej sieci dróg, służąca do szybkiego przemieszczania się pomiędzy dzielnicami kraju. Drogi te są konstrukcyjnie zbliżone do europejskich miejskich dróg ekspresowych. Wszystkie są dwujezdniowe i posiadają bezkolizyjne skrzyżowania. Na ogół mają po trzy pasy w każdym kierunku.
W roku 2008 w Singapurze było osiem autostrad (o łącznej długości 151 km), dziewiąta w trakcie realizowania.
Lista singapurskich autostrad.
Autostrady singapurskie nie mają numerów lecz nazwy, których używa się głównie w formie trzyliterowych skrótów.
Obecnie są prowadzone poszukiwania w celu budowania kolejnych autostrad, aktualnie jedynym projektem jest MCE (Marina Coastal Expressway), która połączy południowy kraniec KPE ze wschodnim krańcem AYE. Całkowita długość wyniesie 5 km, w tym 3,5 km pod ziemią.
Budowa pierwszej singapurskiej autostrady, PIE, zaczęła się w 1966 r. Następne autostrady zostały zrealizowane i uzupełnione po części. Ostatnie przedłużenie autostrady miało miejsce w 1999 r., kiedy SLE została uzupełniona.
Najnowszą autostradą w trakcie realizacji jest KPE, która ma 12 km długości w tym 9 km pod ziemią. Budowa rozpoczęła się w 2001 r. Pierwszy, trzykilometrowy odcinek pomiędzy PIE a ECP został oddany do użytku 26 października 2006 roku.
BKE jest częścią trasy azjatyckiej AH2, należąca do Azjatyckiej Sieci Głównych Dróg (Asian Highway Network).
Najdłuższa Singapurska autostrada to PIE o długości 41 km.
Szczegóły.
Ruch odbywa się po lewej stronie jezdni. Niedopuszczani na autostrady singapurskie są początkujący kierowcy. Na ogół, ograniczenie prędkości wynosi 90 km/h a na niektórych odcinkach 80km/h.
Autostrady są wykonane z asfaltu. Pas awaryjny jest oddzielony ciągłą linią od reszty jezdni. Często pasy są numerowane z prawej do lewej – nr 1 najbliżej bariery oddzielającej obu jezdni.
Powszechnie używany jest system monitoringu EMAS oraz drogowskazy diodowe, na których widnieją wiadomości (np. ostrzeżenia o ewentualnych zatorach lub szacunki czasu podróży do danego punktu).
Ze względu na niewielkie długości singapurskich autostrad nie ma na nich Miejsc Obsługi Podróżnych.

</doc>
<doc id="917237" url="https://pl.wikipedia.org/wiki?curid=917237" title="Ford Fusion (Ameryka Północna)">
Ford Fusion (Ameryka Północna)

Ford Fusion – samochód osobowy klasy średniej produkowany pod amerykańską marką Ford w latach 2005 — 2020.
Pierwsza generacja.
Ford Fusion I został po raz pierwszy zaprezentowany w 2005 roku.
Późnym latem 2005 roku Ford zdecydował uzupełnić lukę w ofercie, jaka pozostała po wycofaniu w 2000 roku średniej wielkości modelu Contour. Zupełnie nowy model Fusion powstał na platformie koncernu Forda o nazwie "CD3", na której oparto także bliźniaczego Lincolna MKZ i Mercury Milan. 
Samochód został utrzymany w charakterystycznym dla ówczesnej oferty Forda wyglądzie - poza chromowaną atrapą chłodnicy, model wyróżniał się też srebrnym wypełnieniem tylnych lamp. W 2007 roku do wersji napędowych dołączyła wersja z napędem na obie osie.
Amerykański Fusion nie miał nic wspólnego z oferowanym wówczas równolegle miejskim minivanem o takiej samej nazwie.
Lifting.
W październiku 2008 roku auto przeszło gruntowny lifting nadwozia. Zmieniono m.in. pas przedni i tylny, a także kształty reflektorów oraz zderzaków. Pojawił się zupełnie nowy kształt reflektorów, a także charakterystyczna, chromowana atrapa chłodnicy. Tylne lampy zamiast dotychczasowego, srebrnego wypełnienia, zyskała teraz klasyczne, czerwone.
Wraz z odświeżoną odmianą do wersji wyposażeniowych dołączyła odmiana "Sport". Zmiana dotyczyła także jednostek napędowych. W silniku 3.0 V6 zwiększono moc z 221 na 240 KM. W tym samym roku zaprezentowano wersję hybrydową pojazdu napędzaną przez silnik spalinowy o pojemności 2.5 l i mocy 156 KM oraz silnik elektryczny o mocy 106 KM. 
Fusion Hybrid.
W grudniu 2008 roku zmodernizowana gama Forda Fusiona pierwszej generacji została poszerzona o odmianę hybrydową. Jej napęd utworzył czterocylindrowy, 2,5-litrowy silnik benzynowy, który razem z jednostką elektryczną pracującą w tzw. trybie Atkinsona rozwija moc maksymalną 190 KM.
W 2010 roku wersja Hybrid zdobyła tytuł "North American Car of the Year".
Druga generacja.
Ford Fusion II został zaprezentowany po raz pierwszy podczas Detroit Auto Show w 2012 roku.
W styczniu 2012 roku amerykański oddział Forda zaprezentował zupełnie nową, zbudowaną od podstaw drugą generację Fusiona. Samochód utrzymano w nowej estetyce stylistycznej marki, która wyróżniała się bardziej awangardowym wyglądem. Objawiało się to wyraźnymi przetłoczeniami na drzwiach, strzelistym i podłużnym kształtem oświetlenia, a także niżej poprowadzoną, opadającą linią dachu. 
Fusion Energi.
Równolegle z drugą generacją średniej wielkości modelu Forda zaprezentowana została druga oprócz klasycznej odmiana hybrydowa, która otrzymała nazwę Ford Fusion Energi i stała się tzw. hybrydą plug-in. Spalinowo-elektryczny układ napędowy pojazdu utworzył 2-litrowy silnik benzynowy o mocy 141 KM, a także 118-konny silnik elektryczny wraz z 7,6 kwH baterią. Zasięg na trybie w pełni elektrycznym wyniósł ok. 32 kilometry. 
2013 roku hybrydowa odmiana Fusiona została nagrodzona tytułem Green Car of the Year.
Restylizacje.
W styczniu 2016 roku Ford zaprezentował Fusiona II po gruntownej modernizacji. W jej ramach zmienił się wygląd zarówno pasa przedniego, jak i tylnego. Reflektory zyskały charakterystyczne wcięcia i stały się bardziej strzeliste, a tylne lampy wykonane teraz w technologii LED połączyła chromowana poprzeczka. Ponadto pojawiły się też zderzaki z chromowanymi akcentami. Pomimo polityki "One Ford", modernizacja nie objęła europejskiego Mondeo - samochód przeszedł ją dopiero w 2019 roku i to w innym zakresie.
Drugą modernizację Fusion II przeszedł w marcu 2018 roku. W jej ramach zmodyfikowano wygląd przedniego zderzaka, w którym pojawiła się przemodelowana atrapa chłodnicy i nowe wloty powietrza. Ponadto zmodyfikowano też wygląd pasa tylnego, skąd zniknęła chromowana poprzeczka na rzecz pojedynczych, chromowanych akcentów w lampach.
Koniec produkcji.
W kwietniu 2018 roku Ford poinformował, że Fusion nie otrzyma przewidzianego bezpośredniego następcy w ramach nowej polityki marki stawiającej na SUV-y zamiast klasycznych samochodów osobowych. Pojazd pozostanie w produkcji do 2021 roku. Wbrew pierwotnym ustaleniom, w 2019 roku pojawiły się jednak informacje, że w miejsce Fusiona wprowadzony zostanie podwyższone kombi w stylu Subaru Outbacka. Produkcja Fusiona w dotychczasowej formie dobiegła końca w drugiej połowie lipca 2020 roku. 
Sprzedaż.
We wrześniu 2012 roku w ramach polityki "One Ford" amerykański Fusion II stał się również identyczny wobec Forda Mondeo piątej generacji dla rynku europejskiego, australijskiego i chińskiego. Różnice okazały się minimalne - samochody dzieliło tylko przystosowanie oświetlenia do lokalnych wymogów, nieco inne warianty wyposażenia i gama nadwoziowa - w czasie gdy Fusion dostępny był tylko jako sedan, to Mondeo oferowano także jako liftbacka i kombi.

</doc>
<doc id="917239" url="https://pl.wikipedia.org/wiki?curid=917239" title="Uehlfeld">
Uehlfeld

Uehlfeld – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, siedziba wspólnoty administracyjnej Uehlfeld. Leży około 12 km na północny wschód od Neustadt an der Aisch, nad rzeką Aisch, przy drodze B470.
Dzielnice.
W skład gminy wchodzą następujące dzielnice: 

</doc>
<doc id="917241" url="https://pl.wikipedia.org/wiki?curid=917241" title="Zakochani widzą słonie">
Zakochani widzą słonie

Zakochani widzą słonie (duń. "Voksne mennesker") – duńsko-islandzki komediodramat filmowy z 2005 roku w reżyserii Dagura Káriego. Film zrealizowany został na taśmie czarno-białej i zawierał tylko jedno kolorowe ujęcie trwające około 5 sekund.
Młody mieszkaniec Kopenhagi, Daniel (Jakob Cedergren) utrzymuje się z malowania graffiti na zamówienie. Jego przyjaciel Morfar (Nicolas Bro) pracuje w klinice, zajmującej się obserwacją osób cierpiących na zaburzenia snu. Obydwóm podoba się ta sama dziewczyna, pracująca w piekarni Franc (Tilly Scott Pedersen).

</doc>
<doc id="917243" url="https://pl.wikipedia.org/wiki?curid=917243" title="Royal Antwerp">
Royal Antwerp



</doc>
<doc id="917245" url="https://pl.wikipedia.org/wiki?curid=917245" title="Dachsbach">
Dachsbach

Dachsbach – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uehlfeld. Leży około 10 km na północny wschód od Neustadt an der Aisch, nad rzeką Aisch, przy drodze B470.
Dzielnice.
W skład gminy wchodzą następujące dzielnice: Arnshöchstädt, Traishöchstädt, Göttelbrunn, Oberhöchstädt, Rauschenberg i Dachsbach.

</doc>
<doc id="917248" url="https://pl.wikipedia.org/wiki?curid=917248" title="Danuta Kaczyńska">
Danuta Kaczyńska

Danuta Antonina Kaczyńska ps. „Lena” (ur. 10 listopada 1924 w Warszawie, zm. 14 sierpnia 2001 tamże) – sanitariuszka batalionu „Parasol”, uczestniczka powstania warszawskiego, polska dziennikarka, autorka książek o tematyce powstańczej.
Uczęszczała do Państwowego Gimnazjum Żeńskiego im. N. Żmichowskiej. Była drużynową 23. Warszawskiej Żeńskiej Drużyny Harcerskiej („Zielona”). Uczestniczyła czynnie w powstaniu warszawskim w szeregach batalionu „Parasol”. Została ciężko ranna podczas walk. Awansowano ją do stopnia podporucznika. Po wojnie pracowała jako dziennikarka. W latach 1956–1981 była związana z „Życiem Warszawy”. Jest autorką kilku książek o tematyce powstańczej. Odznaczono ją Krzyżem Walecznych, Krzyżem Kawalerskim Orderu Odrodzenia Polski oraz Krzyżem Armii Krajowej. Została pochowana na cmentarzu Powązkowskim.
Żona Zygmunta Kaczyńskiego, komendanta Okręgu Południe organizacji Wawer. Siostra żołnierza IV Obwodu „Grzymała”, Janusza Boleszczyc-Rudnickiego.

</doc>
<doc id="917249" url="https://pl.wikipedia.org/wiki?curid=917249" title="Kusiara">
Kusiara



</doc>
<doc id="917250" url="https://pl.wikipedia.org/wiki?curid=917250" title="Kalni">
Kalni



</doc>
<doc id="917251" url="https://pl.wikipedia.org/wiki?curid=917251" title="Więzienie Montelupich">
Więzienie Montelupich

Więzienie Montelupich – dawne więzienie garnizonowe Armii Austro-Węgier, następnie cywilne a obecnie areszt śledczy Kraków, znajdujące się w Krakowie przy ul. Montelupich 7.
Pod koniec XIX wieku wojsko austriackie opuściło Wawel. Na północ od Krakowa, w miejscu likwidowanych otaczających miasto umocnień i starych okopów, niektórych budowanych jeszcze przez Kościuszkę, zbudowali Austriacy więzienie garnizonowe, koszary artylerii i kilkaset metrów dalej szpital wojskowy. W więzieniu Władze austriackie umieściły także sąd wojskowy.
Historia.
Podczas II wojny światowej w budynku przy Montelupich znajdowało się hitlerowskie więzienie policyjne podlegające Gestapo. W latach 1940–1944 więzionych było tu ok. 50 000 osób. Przetrzymywano tu m.in. profesorów Uniwersytetu Jagiellońskiego, aresztowanych podczas wymierzonej przeciwko polskiej inteligencji akcji Sonderaktion Krakau. Na terenie więzienia miały w tym czasie miejsce masowe egzekucje więźniów, z których część mordowano także w okolicach Krakowa (Podłęże i fort 49 „Krzesławice”). Większość aresztowanych, po ciężkich przesłuchaniach, wywożono do obozów koncentracyjnych Auschwitz-Birkenau i Plaszow.
Egzekucja 100 Polaków w Podłężu, wywiezionych z więzienia Montelupich, miała miejsce 2 lutego 1944 roku. Niemcy wzięli odwet za dokonanie 29 stycznia przez partyzantów Armii Krajowej z oddziału „Błyskawica”, nieudanego zamachu na generalnego gubernatora Hansa Franka, który jechał pociągiem do Lwowa. Egzekucji dokonano na rozkaz dowódcy policji i SS Wilhelma Koppego, wykonali ją członkowie Gestapo, SS i Schutzpolizei (Schupo). Na terenie Krakowa SS i Gestapo rozstrzelało w masowej egzekucji 1000 ludzi z więzienia Montelupich, na wzgórzu przy ul. Kamedulska-Glinnik. 29 stycznia 1944 roku z więzienia wywieziono do miejscowości Pełkinie 24 żołnierzy AK, gdzie zostali rozstrzelani w odwecie za odbicie w dniu 19 stycznia 1944 roku ujętego wcześniej członka ruchu oporu.
Po 1945 roku w budynku znajdowało się ciężkie centralne więzienie karno-śledcze Urzędu Bezpieczeństwa i NKWD, przez które przeszło kilka tysięcy polskich żołnierzy, głównie z AK i WiN-u, z których część wywieziono w głąb ZSRR na zesłanie i członków Ukraińskiej Powstańczej Armii. W więzieniu wykonywano także pod koniec lat 40. kary śmierci na członkach niemieckiej załogi obozu koncentracyjnego Auschwitz-Birkenau, skazanych w pierwszym procesie oświęcimskim.
21 kwietnia 1988 roku wykonano tutaj karę śmierci na Andrzeju Czabańskim. Był to ostatni wyrok śmierci wykonany w Polsce.
Martyrologia Polaków osadzanych i zamordowanych przez hitlerowców i funkcjonariuszów Urzędu Bezpieczeństwa w 1945 r. została upamiętniona po 1990 r. na Grobie Nieznanego Żołnierza w Warszawie napisem na jednej z tablic: „MONTELUPICH / BRYGIDKI / ZAMEK LUBELSKI / 1939 – 1945”.

</doc>
<doc id="917255" url="https://pl.wikipedia.org/wiki?curid=917255" title="Gerhardshofen">
Gerhardshofen

 Gerhardshofen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim, wchodzi w skład wspólnoty administracyjnej Uehlfeld. Leży około 10 km na północny wschód od Neustadt an der Aisch.
Dzielnice.
W skład gminy wchodzą następujące dzielnice: 

</doc>
<doc id="917257" url="https://pl.wikipedia.org/wiki?curid=917257" title="Poidło">
Poidło

Poidło, poidełko, pojnik, wodopój – naczynie lub miejsce związane z prowadzoną przez ludzi hodowlą zwierząt. Pozwala zaspokajać pragnienie zwierzętom hodowlanym, mającym ograniczoną możliwość poruszania się.
Znaczenie w hodowli.
Początkowo zwierzęta hodowlane, jeśli ich pastwisko nie sąsiadowało z naturalnym ciekiem wodnym, prowadzono dwa razy dziennie do wodopoju, zwykle w to samo miejsce. Po wielu latach takiego użytkowania brzeg stawał się łagodnie pochyły i pozwalał zwierzętom młodym i dorosłym wchodzić do wody i wygodnie pić. Od XVIII w. na pewno, a być może już wcześniej, w pobliżu zabudowań folwarcznych wykopywano sadzawki – pełniły one nie tylko rolę wodopoju ale także, w razie potrzeby, zbiornika przeciwpożarowego.
Konie rycerskie i podróżne musiały być w ciągłym pogotowiu. Dla nich w stajniach i miejscach postoju przygotowywano "poidła" – skórzane wiadra, beczki oraz różnego rodzaju skrzynie i dłubanki (naczynia wydłubane z pnia drzewa). Wodę do nich parobcy przynosili z rzeki lub ze studni.
W XIX w. hodowla znacznie się rozwinęła. Zwierzęta (wówczas krowy, świnie, owce itd.) przez zimę trzymano w budynkach (w oborach, chlewach, owczarniach), karmiono przygotowaną w okresie letnim paszą i instalowano dla nich poidła. W nowoczesnych, XX-wiecznych hodowlach wodę dla zwierząt doprowadzają wodociągi, a zamiast zamkniętych naczyń z wodą stojącą, bardzo często stosuje się poidła automatyczne – świeża woda nalewa się, gdy zwierzę włoży głowę w odpowiednie miejsce.
Pojnik i poidełko pozwalają zaspokoić pragnienie małym zwierzętom. Zamiast małych, płaskich naczyń, często przewracanych i zanieczyszczanych, stosuje się szklane rurki, w kształcie fajki. Po napełnieniu wodą, górny koniec takiej rurki zamyka się korkiem. Następnie rurkę mocuje się pionowo przy klatce tak aby jej dolny, lekko rozszerzony koniec był dostępny dla zwierzęcia. Dzięki podciśnieniu tworzącemu się pod korkiem woda nie wylewa się z rurki, a zwierzę może z niej swobodnie i dość długo korzystać.
Poidełka są wystawiane także dla pszczół, by zamiast szukać wody daleko, miały ją na miejscu i mogły główny wysiłek kierować na produkcję miodu.
Znaczenie w ochronie przyrody.
Postępowanie człowieka powoduje, że problem z dostępem do wody coraz częściej mają też zwierzęta dzikie. Woda w rzekach jest zanieczyszczona; obudowane, strome brzegi cieków wodnych nie pozwalają dostać się do niej; melioracje i kanały burzowe w miastach nadmiernie wysuszają teren; naturalne zagłębienia w których powinna gromadzić się woda są zasypywane, zwykle śmieciami. Brak wody sprawia, że wiele obszarów zamieszkuje mniej zwierząt niż mogłoby, gdyby woda była dostępna, a i mniejsze jest ich zróżnicowanie gatunkowe. Brak wody staje się szczególnie dokuczliwy w okresie lęgów, podczas upałów, po roztopach gdy chwyci mróz i brakuje świeżego śniegu. W związku z tym, jako proekologiczne, wskazane są działania poprawiające dostępność wody.
Niektóre ptaki, takie jak kos czy drozd śpiewak, wylepiają wnętrze swojego gniazda błotem, a jaskółki z błota budują całe gniazda. W sytuacji gdy w okolicy brak trwałych kałuż z odsłoniętymi powierzchniami błota, ptaki te mają trudności z budową i naprawą gniazd. Pomóc może ustawiona na otwartej przestrzeni kuweta, wypełniona w ¾ ziemią. Część nienapełniona ziemią służy do dolewania wody i umożliwia obserwację jej poziomu. Błyszcząca tafla wody dodatkowo zwabia ptaki.

</doc>
<doc id="917259" url="https://pl.wikipedia.org/wiki?curid=917259" title="Hrabstwo Shelby (Iowa)">
Hrabstwo Shelby (Iowa)

Hrabstwo Shelby (ang. "Shelby County") to hrabstwo w stanie Iowa w Stanach Zjednoczonych. Hrabstwo zajmuje powierzchnię lądową 1 528 km². Według szacunków US Census Bureau w roku 2005 liczyło 12 634 mieszkańców. Siedzibą hrabstwa jest miasto Harlan.

</doc>
<doc id="917260" url="https://pl.wikipedia.org/wiki?curid=917260" title="Honda Del Sol">
Honda Del Sol



</doc>
<doc id="917266" url="https://pl.wikipedia.org/wiki?curid=917266" title="Ipsheim">
Ipsheim

Ipsheim – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Leży około 10 km na południowy zachód od Neustadt an der Aisch, nad rzeką Aisch, przy drodze B470 i linii kolejowej Würzburg – Gallmersgarten – Neustadt an der Aisch.
Dzielnice.
W skład gminy wchodzą następujące dzielnice:
Polityka.
Rada gminy składa się z 14 członków:

</doc>
<doc id="917267" url="https://pl.wikipedia.org/wiki?curid=917267" title="Rezerwat przyrody Bażantarnia">
Rezerwat przyrody Bażantarnia

Bażantarnia – leśny rezerwat przyrody w województwie lubuskim, w powiecie nowosolskim, na terenie gminy Otyń.
Podstawa prawna.
Nr rej. woj. – 2.
Akt prawny obejmujący rezerwat ochroną.
Zarządzenie Ministra Leśnictwa z dnia 14 września 1959 r. (Monitor Polski Nr 87 z 22 października 1959 r., poz. 462)
Właściciel, zarządzający.
Skarb Państwa, Nadleśnictwo Przytok
Opis przedmiotu poddanego ochronie.
Rezerwat stanowi fragment lasu naturalnego – pierwotnego o bogatym składzie gatunków liściastych. Skład panujących gatunków przedstawia się następująco: sosna 3, dąb 3, świerk 2, modrzew 2 w V i VI klasie wieku z pojedynczymi okazami drzew pomnikowych w wieku 180–200 lat. W domieszce kępowo brzoza, akacja, buk, grab, lipa, jodła i wprowadzone sztucznie daglezja i wejmutka. Gleba średnio zbielicowana, piaszczysto-gliniasta, w podszycie jarzębina, kruszyna, jeżyna, śnieguliczka. W runie konwalia, zawilec, szczawik zajęczy, paproć orlica pospolita, przylaszczka pospolita, fiołek leśny, dzwonek pokrzywolistny, nerecznica i inne.
Cel ochrony.
Zachowanie ze względów naukowych, dydaktycznych i krajobrazowych
drzewostanu naturalnego o charakterze puszczańskim, który stanowi oazę pośród ubogich drzewostanów sosnowych. Pojedyncze okazy drzew pomnikowych.
Rezerwat nie podlega ochronie międzynarodowej.

</doc>
<doc id="917268" url="https://pl.wikipedia.org/wiki?curid=917268" title="Baszta Dominikańska">
Baszta Dominikańska

Baszta Dominikańska (niem. "Dominikaner Turm") – średniowieczna baszta na Głównym Mieście w Gdańsku. Rozebrana w 1897 roku.
Historia.
26 marca 1343, na podstawie przywileju wielkiego mistrza zakonu krzyżackiego Ludolfa Königa von Wattzau, położono kamień węgielny pod budowę murów obronnych Głównego Miasta. Baszta została zbudowana w drugiej połowie XV wieku. Znajdowała się w północnej linii umocnień Głównego Miasta, oddzielających je od Starego Miasta. Była okrągłą, trzykondygnacyjną budowlą, o średnicy około 8 m. Posiadała na szczycie ganek strzelecki z pięcioma dużymi oknami od strony fosy oraz dwie strzelnice na najniższym poziomie, do ostrzału z flanki atakujących mury.
Sąsiadowała od zachodu z Basztą Jacek – wysoką wieżą obserwacyjną, a od wschodu z potężną, nieistniejącą współcześnie Basztą Klasztorną.
Nazywana była przez gdańszczan z niemieckiego „Kiek en den kök” (pol. „spójrz do kuchni”), ponieważ mówiono, że z najwyższego piętra baszty można było obserwować przygotowania posiłków w kuchni pobliskiego klasztoru dominikanów.
Spłonęła w 1807, w trakcie oblężenia Gdańska przez wojska francuskie. Następnie pozbawiona dachu baszta została „zaadaptowana” przez roślinność, przez co została nazwana „Blumentopf” – kwietnik, donica. Rozebrana została w 1897. Jedynym śladem jakim pozostał po Baszcie Dominikańskiej jest jej obrys (zaznaczony ciemniejszą kostką) na parkingu przed Halą Targową.

</doc>
<doc id="917269" url="https://pl.wikipedia.org/wiki?curid=917269" title="Obernzenn">
Obernzenn

Obernzenn – gmina targowa w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Leży we Frankenhohe, około 17 km na południowy zachód od Neustadt an der Aisch, nad rzeką Zenn.
Dzielnice.
W skład gminy wchodzą następujące dzielnice: 
Współpraca.
Miejscowość partnerska:

</doc>
<doc id="917271" url="https://pl.wikipedia.org/wiki?curid=917271" title="Marcus Rosenberg">
Marcus Rosenberg



</doc>
<doc id="917276" url="https://pl.wikipedia.org/wiki?curid=917276" title="Dietersheim">
Dietersheim

Dietersheim – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Leży około 5 km na południowy zachód od Neustadt an der Aisch, nad rzeką Aisch, przy drodze B470 i linii kolejowej Neustadt an der Aisch - Gallmersgarten - Würzburg.
Dzielnice.
W skład gminy wchodzą następujące dzielnice: 
Historia.
Gmina w obecnym kształcie funkcjonuje od 1972, gdy w wyniku reformy administracyjnej połączono gminy Dietersheim i Beerbach.

</doc>
<doc id="917278" url="https://pl.wikipedia.org/wiki?curid=917278" title="Neotaoizm">
Neotaoizm

Neotaoizm – nurt filozoficzny, odmiana taoizmu, rozwijający się w okresie od III do IV wieku. W języku chińskim nosi nazwę "xuanxue", czyli "ciemna nauka" (rozumiane jako tajemna, głęboka). 
Neotaoiści koncentrowali się na studiach nad "Daodejing", "Zhuangzi" i "Księgą Przemian". Konfucjusza uważali za największego mędrca, znali i poważali niektóre z klasycznych pism konfucjańskich, choć interpretowali je w duchu taoizmu. Za cel stawiali sobie nadanie tekstom konfucjańskim nowych znaczeń w oparciu o pojęcia taoistyczne oraz przeinterpretowanie taoizmu w duchu społeczno-moralnej doktryny konfucjanizmu. Nawiązywali także do dociekań szkoły nazw, skoncentrowanych wokół wykraczania poza kształty i cechy (rozważania na temat nazwy, rzeczywistości i ich wzajemnych stosunków).
Głównymi teoretykami neotaoizmu byli Wang Bi, He Yan i Guo Xiang.

</doc>
<doc id="917279" url="https://pl.wikipedia.org/wiki?curid=917279" title="Rezerwat przyrody Buczyna Łagowska">
Rezerwat przyrody Buczyna Łagowska

Buczyna Łagowska – leśny rezerwat przyrody w województwie lubuskim, w powiecie sulęcińskim, na terenie gminy Sulęcin.
Powierzchnia rezerwatu wynosi 115,86 ha (akt powołujący podawał 116,63 ha).
W rezerwacie dominuje zespół buczyny pomorskiej, występuje tu też pomorski bór mieszany i ols. W drzewostanie przeważa buk z domieszką świerka, sosny, dębu i modrzewia.
Obszar rezerwatu objęty jest ochroną ścisłą.
Buczyna Łagowska jest jednym z trzech rezerwatów przyrody na terenie Łagowsko-Sulęcińskiego Parku Krajobrazowego.

</doc>
<doc id="917282" url="https://pl.wikipedia.org/wiki?curid=917282" title="Kletnia (kolonia w województwie łódzkim)">
Kletnia (kolonia w województwie łódzkim)

Kletnia – kolonia w Polsce położona w województwie łódzkim, w powiecie radomszczańskim, w gminie Gomunice.
W latach 1975–1998 miejscowość należała administracyjnie do województwa piotrkowskiego.

</doc>
<doc id="917285" url="https://pl.wikipedia.org/wiki?curid=917285" title="Ngounie">
Ngounie



</doc>
<doc id="917288" url="https://pl.wikipedia.org/wiki?curid=917288" title="Wincenty Tomaszewicz">
Wincenty Tomaszewicz

Wincenty Tomaszewicz (ur. 5 kwietnia 1876 k. Mohylewa, zm. 4 czerwca 1965 w Łodzi) – polski lekarz chirurg.
Życiorys.
Był wnukiem lekarza, synem Cezarego (pracownik kolejowy). Gimnazjum ukończył w Jelcu. W latach 1894–1900 studiował medycynę na Uniwersytecie Moskiewskim. Ponieważ próba pozostania na Uniwersytecie w katedrze prof. Kleina (chirurga) nie powiodła się z powodu niechęci ówczesnego rektora do Polaków, pierwszą pracę podjął jako lekarz rejonowy w powiecie lipieckim, w guberni tambowskiej.
W czasie I wojny światowej, od października 1915 r., przyjął posadę naczelnego lekarza szpitala gubernialnego w Jekaterynosławiu na Ukrainie. W 1916 roku znalazł się w gronie organizatorów uniwersytetu w tym mieście, m.in. obok prof. Władysława Dzierżyńskiego.
W końcu lipca 1922 r. zdecydował się na wyjazd do Polski. Tu, po nieudanych próbach otrzymania pracy na Uniwersytecie Warszawskim, z konieczności życiowej, w październiku tego samego roku podjął pracę jako lekarz kontraktowy – chirurg w szpitalu w Grudziądzu. Zaszczuty przez tamtejsze środowisko lekarskie, m.in. z powodu pracy społecznej na rzecz biednych pacjentów, przyjął propozycję zastępcy lekarza naczelnego łódzkiej Kasy Chorych, w której podjął pracę z początkiem kwietnia 1925 roku, stając się jednym ze znaczących współorganizatorów lecznictwa społecznego w Łodzi, w ramach tejże Kasy. Pracował przy stole operacyjnym w klinikach i szpitalach, uprawiał działalność pedagogiczną. W 1938 r. wszedł w skład miejscowego Komitetu Organizacyjnego Wyższej Uczelni Lekarskiej w Łodzi, którego działalność przerwał wybuch II wojny światowej.
9 listopada 1939 aresztowany został wraz z pięćdziesięcioma innymi znanymi mieszkańcami Łodzi jako zakładnik, w ramach łódzkiej akcji represyjnej tzw. Intelligenzaktion Litzmannstadt skierowanej przeciwko miejscowej inteligencji przeprowadzonej przez miejscowe gestapo. Aresztowani umieszczeni zostali w tymczasowym obozie w fabryce Michała Glazera na Radogoszczu, przy ul. Krakowskiej 55 (dziś Liściasta 17). Z bliżej nieznanej przyczyny został odłączony od tej grupy, którą rozstrzelano 12 listopada 1939 w lasach lućmierskich. Podczas pobytu w obozie, pełnił funkcję lekarza obozowego, skąd wraz z innymi więźniami został przeniesiony w styczniu 1940 r. do fabryki Samuela Abbego i stąd zwolniony 16 stycznia 1940 roku. Po zwolnieniu, w obawie przed dalszymi represjami, wyjechał wraz z rodziną do Generalnego Gubernatorstwa, do Warszawy, gdzie pracował pod fałszywym nazwiskiem jako robotnik w sklepie z artykułami żelaznymi.
Podczas powstania warszawskiego był szefem sanitarnym w oddziale „Bakcyl – Północ”. Kierował zespołem chirurgów w Centralnym Powstańczym Szpitalu Chirurgicznym nr 1. Po upadku powstania (październik 1944) przeszedł przez obóz przesiedleńczy w Pruszkowie, z którego został zwolniony ze względu na podeszły wiek.
Po II wojnie światowej był jednym z założycieli Uniwersytetu Łódzkiego (11 czerwca 1945 r.) i dziekanem Wydziału Lekarskiego na tymże Uniwersytecie. Następnie był jednym z organizatorów Akademii Medycznej w Łodzi, powstałej na bazie wspomnianego wyżej Wydziału Lekarskiego UŁ (24 października 1949). W roku 1954 został powołany tamże na stanowisko profesora chirurgii. Ponadto był założycielem (lata 50. XX w.) ośrodka naukowo-badawczego chorób naczyń obwodowych w Lądku-Zdroju.
Działacz Stronnictwa Demokratycznego. Był radnym w ostatnim przedwojennym Zarządzie Miasta Łodzi, a po wojnie przez 10 lat – również jako działacz SD członek Prezydium Miejskiej Rady Narodowej w Łodzi.
Pochowany został na Cmentarzu Komunalnym Doły w Łodzi.
Odznaczony Orderem Sztandaru Pracy II (1954) i I klasy i Złotym Krzyżem Zasługi.
Pośmiertnie ukazały się jego wspomnienia autobiograficzne zawierające wiele ciekawych i istotnych informacji m.in. na temat organizacji społecznej służby zdrowia w Łodzi, w okresie międzywojennym oraz tworzenia Uniwersytetu w Jekaterynosławiu. Jego imieniem została nazwana ulica w Łodzi, na osiedlu Retkinia.

</doc>
<doc id="917289" url="https://pl.wikipedia.org/wiki?curid=917289" title="Apeiron">
Apeiron



</doc>
<doc id="917290" url="https://pl.wikipedia.org/wiki?curid=917290" title="Budżet Unii Europejskiej">
Budżet Unii Europejskiej

Budżet Unii Europejskiej – główny krótkoterminowy plan Unii Europejskiej, sporządzany na czas jednego roku, obejmujący dochody i wydatki związane z prowadzeniem i koordynacją polityk wspólnotowych. Podstawę traktatową budżetu stanowią artykuły 310–325 (dawne artykuły 268-280 TWE) Traktatu o funkcjonowaniu Unii Europejskiej.
Historia.
Początkowo każda ze Wspólnot dysponowała oddzielnymi budżetami, przez co do roku 1967 funkcjonowało ich aż pięć:
Wejście w życie Traktatu ustanawiającego Jedną Radę i Jedną Komisję Wspólnot Europejskich w 1967 roku doprowadziło do połączenia w 1968 wspólnotowych budżetów administracyjnych, a w 1971 do włączenia budżetu badań i inwestycji EWEA do budżetu EWG. Od czasu wygaśnięcia Traktatu ustanawiającego Europejską Wspólnotę Węgla i Stali w dniu 24 lipca 2002 funkcjonuje zatem wyłącznie "budżet ogólny Wspólnot".
Zasady sporządzania budżetu.
Sporządzanie i dysponowanie budżetem wspólnotowym oparte jest na ośmiu naczelnych zasadach:
Procedura budżetowa.
Powstawanie budżetu.
Zasadnicze elementy procedury budżetowej zawarte zostały w art. 310–325 Traktatu o funkcjonowaniu Unii Europejskiej. Głównymi organami zaangażowanymi w jego powstawanie, realizacją i kontrolę są: Komisja Europejska, Rada Unii Europejskiej, Parlament Europejski oraz Europejski Trybunał Obrachunkowy.
Wstępny projekt budżetu sporządzany jest przez Komisję Europejską na podstawie preliminarzy wydatków przygotowanych do końca czerwca przez instytucje wspólnotowe. Następnie, do końca sierpnia, Komisja przedkłada sporządzone zestawienie Radzie. Rada ma wówczas prawo wprowadzenia skonsultowanych z Komisją poprawek, po czym uchwala projekt budżetu i najpóźniej do 5 października przedkłada go Parlamentowi. Wyrażenie przez PE w ciągu 45 dni zgody na projekt jest równoznaczne z uchwaleniem budżetu. Parlament może także zaproponować poprawki, co powoduje powrót projektu do dalszej pracy w Radzie (tzw. "drugie czytanie"). Może ona poprawki zaakceptować lub odrzucić i ustala jednocześnie poziom wydatków obligatoryjnych. Po tym ustaleniu Parlament ma prawo jedynie do korygowania poziomu wydatków nieobligatoryjnych, po czym Przewodniczący PE stwierdza uchwalenie budżetu. Parlament ma także możliwość zażądania przedłożenia nowego projektu, co skutkuje jednoczesnym wprowadzeniem systemu finansowania Wspólnoty, w którym do czasu uchwalenia nowego budżetu wydatki w każdym kolejnym miesiącu nie mogą przekroczyć limitu 1/12 łącznych wydatków ubiegłego roku budżetowego. Po zakończeniu roku budżetowego rozliczenie z jego wykonania przedstawiane jest Parlamentowi i Radzie przez Komisję Europejską. Jednocześnie sprawozdanie roczne opracowuje Trybunał Obrachunkowy. Przed udzieleniem Komisji absolutorium Parlament ma prawo zażądania dodatkowych informacji.
Perspektywy budżetowe.
Celem ograniczenia konfliktów na linii Parlament – Rada UE oraz uniknięcia kierowania się wyłącznie bieżącymi czynnikami, wypracowana została pozatraktatowa procedura stosowania "perspektyw budżetowych", które są przedmiotem debaty na szczeblu Rady Europejskiej. Perspektywy te, zwane również "ramami finansowymi" obejmują okres 5–7 lat. Od czasu reformy budżetowej z 1988 roku w ramach decyzji Rady Europejskiej przyjęto następujące perspektywy budżetowe:
Z racji braku kodyfikacji procedury perspektyw budżetowych w postaci traktatowej stosowanie wobec nich określenia "budżet" jest nieprawidłowe.
Źródła dochodów budżetowych Unii.
W okresie kształtowania się Wspólnot środki budżetowe pochodziły ze składek członkowskich (członków EWWiS, EWG i Euratom) oraz podatków od producentów stali i węgla (w ramach EWWiS). W odróżnieniu od większości organizacji międzynarodowych finansowanie Wspólnot od 1970 roku opiera się na środkach własnych. Zalicza się do nich:
Do budżetu włącza się także niewykorzystane środki z roku ubiegłego. Przy tworzeniu kalkulacji budżetowej uwzględniany jest również funkcjonujący od 1985 roku rabat brytyjski, związany z nikłym korzystaniem przez Wielką Brytanię ze środków wspólnej polityki rolnej. Inne źródła dochodów to np. podatek od zarobków pracowników UE, wpłaty państw nieunijnych na rzecz niektórych programów oraz grzywny.
Wydatki budżetu.
Wydatki budżetowe Unii Europejskiej klasyfikuje się według następujących działów:
Dochody budżetu.
Obecnymi źródłami pieniędzy są:
Perspektywa finansowa na lata 2007–2013.
Perspektywa finansowa uchwalona przez Parlament Europejski w maju 2006 na 7 lat wynosił 864,3 mld euro. Środki podzielone zostały w następujący sposób:
Wieloletnie Ramy Finansowe 2014-2020.
W perspektywie finansowej 2014-2020 główne zmiany w budżecie obejmowały:
Długofalowy budżet UE 2021-2027.
W maju 2018 roku Komisja Europejska przyjęła pierwszy projekt długofalowego budżetu UE, czyli wieloletnich ram finansowych na lata 2021–2027.
Dnia 27 maja 2020 roku aby odpowiedzieć na społeczno-gospodarcze skutki pandemii Covid-19, zaproponowała "zmieniony długofalowy budżet UE".
Propozycja przewiduje nadzwyczajny instrument na rzecz odbudowy ("Next Generation EU"), który ma pomóc naprawić najpilniejsze szkody spowodowane pandemią i na nowo ożywić gospodarkę.
"Projekt Komisji" to 7-letni budżet UE "o wartości 1850 mld EUR":

</doc>
<doc id="917291" url="https://pl.wikipedia.org/wiki?curid=917291" title="Miecz Zygmuntowski">
Miecz Zygmuntowski

Miecz Zygmuntowski – miecz ceremonialny królów polskich powstały około 1520 roku na zamówienie Zygmunta I Starego. 
Historia.
Pierwotnie używany był jako miecz sprawiedliwości (łac. "gladius iustitiae") i wykonany został prawdopodobnie z przeznaczeniem na sąd królewski nad miastem Gdańskiem w 1526 roku. 
Od połowy XVI wieku miecz wymieniany był w inwentarzach polskich insygniów koronacyjnych jako insygnium do pasowania rycerzy "złotej ostrogi" podczas uroczystości towarzyszących koronacji. 
W 1795 roku miecz został zrabowany z Wawelu wraz z regaliami polskimi przez żołnierzy pruskich i wywieziony do Berlina. W 1809 roku ze względu na to, iż nie przedstawiał sobą dużej wartości kruszcowej uniknął zniszczenia i przetopienia. Trafił do prywatnych zbiorów dynastii Hohenzollernów. Po 1918 roku był przechowywany w Pałacu Monbijou w Berlinie. Podczas II wojny światowej zaginął. Odnalazł się kilka lat po wojnie na rynku antykwarycznym. W 1950 roku nabył go na aukcji angielski kolekcjoner John Hayward, który zamierzał odsprzedać go Muzeum Wiktorii i Alberta w Londynie za 308 funtów. Dzięki kontaktom i interwencji Edwarda Raczyńskiego została zorganizowana zbiórka pieniędzy wśród polskiej emigracji i w 1951 r. bezcenny zabytek został odkupiony przez Instytut Historyczny im. gen. Władysława Sikorskiego w Londynie. W 1963 roku miecz został podarowany Zamkowi Królewskiemu na Wawelu.
Obecnie przechowywany jest obok Szczerbca w Skarbcu Koronnym na Wawelu.
Opis.
Miecz Zygmuntowski odznacza się wyszukana prostotą. Jego rękojeść i pochwa wykonane są ze złoconego srebra i grawerowane. Ornamentyka miecza przedstawia motywy roślinne, sylwetkę króla Zygmunta I Starego oraz Orła Białego i Pogoń Litewską. 
Na metalowej pochwie miecza widnieje inskrypcja: "Sigismundus Rex Iustus" ('Zygmunt Król Sprawiedliwy').

</doc>
<doc id="917295" url="https://pl.wikipedia.org/wiki?curid=917295" title="AT (informatyka)">
AT (informatyka)

AT (ang. "Advanced Technology") – standard konstrukcji płyt głównych oraz zasilaczy i obudów komputerowych do nich. Obecnie wyparty przez ATX.
Standard AT został udostępniony w 1984 r. przez IBM. W odróżnieniu od wcześniejszych standardów, PC i XT, rozpowszechnił się bardzo szeroko ze względu na rozkwit rynku komputerów w latach 80. Klony komputerów IBM używały w tamtych czasach konstrukcji kompatybilnych z AT, przyczyniając się do popularności tego standardu. W latach 90. wiele komputerów wciąż wykorzystywało standard AT oraz jego odmiany takie jak Baby AT.
W 1995 r. Intel stworzył standard ATX, który zastąpił standardy AT i Baby AT. Od 1997 r. standard ATX zdominował rynek komputerów.
Konstrukcja.
Standard AT wyróżnia się między innymi:
Płyta główna typu AT jest 12-calowa (dokładniej – ma rozmiar 12 na 13,8 cala czyli 305×350 mm), co oznacza, że nie pasuje do obudów "mini desktop" oraz "mini tower". Płyty tego typu zajmują dużą przestrzeń, utrudniając instalację dodatkowych napędów dyskowych. Zasilanie doprowadzone jest dwoma prawie jednakowymi przewodami 6-pinowymi. Ponieważ trudno je od siebie odróżnić, często następuje uszkodzenie płyty głównej ze względu na złe ich podłączenie.
Odmiany.
W 1985 r. IBM przedstawił wariant "Baby AT". Niedługo później większość producentów komputerów porzuciła standard AT dla mniejszego i tańszego Baby AT. Płyty główne tego typu posiadały taką samą funkcjonalność jak AT, jednak były o 2 cale (51 mm) węższe, a jedynie nieznacznie dłuższe.
Mimo że standard Baby AT jest przestarzały, bywa stosowany w niektórych komputerach osobistych. Obecnie używane komputery osobiste są z nim kompatybilne w dół.

</doc>
<doc id="917296" url="https://pl.wikipedia.org/wiki?curid=917296" title="Hucisko (powiat radomszczański)">
Hucisko (powiat radomszczański)

Hucisko – wieś w Polsce położona w województwie łódzkim, w powiecie radomszczańskim, w gminie Gomunice.
Historia.
W latach 1975–1998 miejscowość należała administracyjnie do województwa piotrkowskiego, liczyła wówczas ok. 20 domów. Większość domów budowana była z kamienia wapiennego, wydobywanego prymitywnymi metodami w okolicy. 
W okresie powojennym w rejonie tym działały oddziały Konspiracyjnego Wojska Polskiego. Mimo wydania, w 1947 roku, przechowywanej broni i amunicji (ukrytej w wyrobiskach po wydobyciu kamienia wapiennego) do SB, członkowie organizacji zostali oskarżeni o jej dalsze przechowywanie, co zakwalifikowano jako działalność zbrodniczą. Wielu z nich zostało aresztowanych w lutym 1953 i skazanych wyrokiem Sądu Rejonowego w Łodzi na kary pozbawienia wolności od 8 do 12 lat, zapadł również jeden wyrok dożywocia.

</doc>
<doc id="917297" url="https://pl.wikipedia.org/wiki?curid=917297" title="Munchsteinach">
Munchsteinach



</doc>
<doc id="917298" url="https://pl.wikipedia.org/wiki?curid=917298" title="Muenchsteinach">
Muenchsteinach



</doc>
<doc id="917302" url="https://pl.wikipedia.org/wiki?curid=917302" title="Chrzanowice (kolonia w powiecie radomszczańskim)">
Chrzanowice (kolonia w powiecie radomszczańskim)

Chrzanowice – kolonia w Polsce położona w województwie łódzkim, w powiecie radomszczańskim, w gminie Gomunice.
W latach 1975–1998 miejscowość należała administracyjnie do województwa piotrkowskiego.

</doc>
<doc id="917303" url="https://pl.wikipedia.org/wiki?curid=917303" title="Piaszczyce-Kolonia">
Piaszczyce-Kolonia

Piaszczyce-Kolonia – część wsi Piaszczyce w Polsce, położona w województwie łódzkim, w powiecie radomszczańskim, w gminie Gomunice.
W latach 1975–1998 Piaszczyce-Kolonia należało administracyjnie do województwa piotrkowskiego.

</doc>
<doc id="917305" url="https://pl.wikipedia.org/wiki?curid=917305" title="Zwichnięcie rzepki">
Zwichnięcie rzepki

Zwichnięcie rzepki – przemieszczenie rzepki, w którym wypada ona z bruzdy międzykłykciowej. Najczęściej rzepka ulega zwichnięciu do boku.
Objawy i przebieg.
Jeżeli rzepka ulega zwichnięciu i w tym samym momencie wraca na swoje miejsce, możemy mieć do czynienia z urazem niegroźnym, ale najczęściej pojawia się obrzęk i ból, a gdy nie powraca na swoje miejsce wymaga zamkniętego nastawienia. 
Leczenie.
Leczenie polega na zastosowaniu tzw. ortezy np. obejmującej goleń i udo na okres około 3-5 tygodni. Może ona zastępować opatrunek gipsowy, który obecnie jest rzadziej stosowany. Zależnie od stopnia urazu, powrót stawu do pełnej sprawności może trwać kilka miesięcy. Często wymaga rehabilitacji przez ćwiczenia mięśnia czworogłowego uda celem wzmocnienia aparatu więzadłowego stawu kolanowego.

</doc>
<doc id="917306" url="https://pl.wikipedia.org/wiki?curid=917306" title="Nożownik">
Nożownik

Nożownik – w dawnych czasach rzemieślnik na podgrodziu zajmujący się wytwarzaniem noży. Dziś – określenie hobbysty lub rzemieślnika zawodowo zajmującego się powyższym. Cech nożowników jest wymieniany jako jeden z ponad sześćdziesięciu cechów obecnych w Poznaniu w XVI w.
Obecnie terminem ’nożownik’ określa się również przestępców posługujących się nożem.

</doc>
<doc id="917307" url="https://pl.wikipedia.org/wiki?curid=917307" title="Kosówka (województwo łódzkie)">
Kosówka (województwo łódzkie)

Kosówka – osada w Polsce położona w województwie łódzkim, w powiecie radomszczańskim, w gminie Gomunice.
W latach 1975–1998 miejscowość należała administracyjnie do województwa piotrkowskiego.
Zobacz też: Kosówka

</doc>
<doc id="917310" url="https://pl.wikipedia.org/wiki?curid=917310" title="Langenfeld">
Langenfeld

Niemcy:
Osoby:
Inne:
Zobacz też:

</doc>
<doc id="917311" url="https://pl.wikipedia.org/wiki?curid=917311" title="Asian Highway Network">
Asian Highway Network

 Asian Highway Network (czyli Azjatycka Sieć Dróg Głównych) jest azjatyckim odpowiednikiem Europejskiej Sieci Drogowej (ang. : "European Road Network").
Niektóre kraje (Rosja, Gruzja, Armenia, Azerbejdżan, Turcja, Kazachstan, Kirgistan, Turkmenistan i Uzbekistan) biorą udział zarówno w programie tras europejskich, jak i tras azjatyckich.

</doc>
<doc id="917313" url="https://pl.wikipedia.org/wiki?curid=917313" title="Trasa azjatycka">
Trasa azjatycka



</doc>
<doc id="917315" url="https://pl.wikipedia.org/wiki?curid=917315" title="Marianka (Piaszczyce)">
Marianka (Piaszczyce)

Marianka – część wsi Piaszczyce w Polsce, położona w województwie łódzkim, w powiecie radomszczańskim, w gminie Gomunice.
W latach 1975–1998 Marianka należała administracyjnie do województwa piotrkowskiego.

</doc>
<doc id="917316" url="https://pl.wikipedia.org/wiki?curid=917316" title="NMD">
NMD

NMD (ang. Nonsense-Mediated Decay) – zachodzące w komórkach organizmów eukariotycznych zjawisko polegające na rozpoznawaniu i niszczeniu mRNA zawierających przedwczesny kodon STOP (PTC, ang. "premature termination codon"). Taki „proces kontroli jakości” mRNA zapobiega powstawaniu skróconych białek, które mogą być szkodliwe dla komórki. Proces NMD jest też wykorzystywany w komórce do regulacji ekspresji niektórych potrzebnych białek. Rozpoznawanie przedwczesnych kodonów STOP jest powiązane z procesami splicingu i translacji.
NMD u drożdży.
U drożdży "Saccharomyces cerevisiae" NMD zachodzi w cytoplazmie podczas translacji. Do rozpoznania przedwczesnego kodonu STOP potrzebna jest położona w kierunku 3' od kodonu STOP sekwencja DSE (ang. "downstream destabilizing element"). Kiedy rybosom podczas translacji zatrzymuje się na kodonie STOP, wiąże się z nim kompleks białkowy zawierający eukariotyczne czynniki uwalniające (eRF) i białka Upf. Jeśli wykryją one położoną niedaleko sekwencję DSE, rozpoczyna się degradacja mRNA.
NMD u ssaków.
U ssaków kodon STOP jest rozpoznawany jako przedwczesny, jeśli znajduje się co najmniej 55 nukleotydów w kierunku 5' od miejsca łączenia egzonów. Po splicingu zostaje tam kompleks białkowy zawierający m.in. białka zaangażowane w kierowanie mRNA zawierających PTC do degradacji.
Zastosowania w medycynie.
Prowadzone są badania nad lekami umożliwiającymi przechodzenie rybosomu przez przedwczesny kodon STOP i syntezę białek o pełnej długości. Takie leki mogą znaleźć zastosowanie w terapii chorób genetycznych spowodowanych mutacjami punktowymi wprowadzającymi przedwczesny kodon STOP, np. mukowiscydozy czy dystrofii mięśniowej Duchenne’a

</doc>
<doc id="917317" url="https://pl.wikipedia.org/wiki?curid=917317" title="Paciorkowizna">
Paciorkowizna

Paciorkowizna – osada w Polsce położona w województwie łódzkim, w powiecie radomszczańskim, w gminie Gomunice.
Historia.
W latach 1975–1998 miejscowość należała administracyjnie do województwa piotrkowskiego.

</doc>
<doc id="917320" url="https://pl.wikipedia.org/wiki?curid=917320" title="Czesław Cyraniak">
Czesław Cyraniak

Czesław Cyraniak, pseudonim "Kajnar" (ur. 1 czerwca 1914 w Poznaniu, zm. 11 września 1939 w okolicy Mąkolic) – polski bokser, olimpijczyk.
Kariera.
Uprawianie boksu rozpoczął w klubie Warta Poznań, pozostał zawodnikiem tego klubu w ciągu całej kariery sportowej trwającej w latach 1929–1938. W 1936 był uczestnikiem igrzysk olimpijskich w Berlinie. Startując w kategorii lekkiej, w I rundzie pokonał Aupetita z Francji, a w II pojedynku niezasłużenie został uznany za pokonanego przez Filipińczyka Padillę. Startując w mistrzostwach Polski, był mistrzem w 1935 w kategorii lekkiej i brązowym medalistą w 1934 w kategorii piórkowej. W tym samym roku zajął 5. miejsce w plebiscycie „Przeglądu Sportowego” na 10 najpopularniejszych sportowców. W drużynowych mistrzostwach Polski w boksie zdobył sześciokrotnie tytuł mistrzowski w latach 1933–1938. Wystąpił 10 razy w reprezentacji Polski, wygrywając 4 pojedynki, 1 remisując i 5 przegrywając w latach 1934–1938. Przez cały okres kariery używał pseudonimu „Kajnar”.
Losy wojenne.
Zmobilizowany w 1939 roku jako podporucznik rezerwy, był dowódcą II plutonu 5 kompanii II batalionu 57 Pułku Piechoty. Zginął w bitwie nad Bzurą podczas niemieckiej nawały ogniowej na wieś Mąkolice w nocy z 11 na 12 września. Pochowany na tamtejszym cmentarzu parafialnym w zbiorowej mogile żołnierzy WP.

</doc>
<doc id="917321" url="https://pl.wikipedia.org/wiki?curid=917321" title="Pirowy">
Pirowy

Pirowy – część wsi Chruścin w Polsce, położona w województwie łódzkim, w powiecie radomszczańskim, w gminie Gomunice.
W latach 1975–1998 Pirowy należało administracyjnie do województwa piotrkowskiego.

</doc>
<doc id="917322" url="https://pl.wikipedia.org/wiki?curid=917322" title="Wilhelmsdorf">
Wilhelmsdorf



</doc>
<doc id="917325" url="https://pl.wikipedia.org/wiki?curid=917325" title="Wielki Bór">
Wielki Bór



</doc>
<doc id="917331" url="https://pl.wikipedia.org/wiki?curid=917331" title="Singapur (singel)">
Singapur (singel)

Singapur - singel Kazika Staszewskiego promujący album "Piosenki Toma Waitsa". Singel został wydany we wrześniu 2003 roku przez wytwórnię Luna Music.
Lista utworów.
muzyka i słowa: Tom Waits, Kathleen Brennan

</doc>
<doc id="917332" url="https://pl.wikipedia.org/wiki?curid=917332" title="Wielki Bór (Gomunice)">
Wielki Bór (Gomunice)

Wielki Bór – przysiółek wsi Gomunice w Polsce, położony w województwie łódzkim, w powiecie radomszczańskim, w gminie Gomunice.
W latach 1975–1998 przysiółek należał administracyjnie do województwa piotrkowskiego.

</doc>
<doc id="917336" url="https://pl.wikipedia.org/wiki?curid=917336" title="Rozpacz płynie rzeką poprzez świat">
Rozpacz płynie rzeką poprzez świat

Rozpacz płynie rzeką poprzez świat - singel Kazika Staszewskiego promujący album „Piosenki Toma Waitsa”. Singel został wydany pierwszego marca 2004 roku przez wytwórnię Luna Music.

</doc>
<doc id="917337" url="https://pl.wikipedia.org/wiki?curid=917337" title="Wojciechów (gmina Gomunice)">
Wojciechów (gmina Gomunice)

Wojciechów – wieś w Polsce położona w województwie łódzkim, w powiecie radomszczańskim, w gminie Gomunice.
W latach 1975–1998 miejscowość należała administracyjnie do województwa piotrkowskiego.

</doc>
<doc id="917338" url="https://pl.wikipedia.org/wiki?curid=917338" title="San Pedro Pescador">
San Pedro Pescador



</doc>
<doc id="917340" url="https://pl.wikipedia.org/wiki?curid=917340" title="Wójcik (województwo łódzkie)">
Wójcik (województwo łódzkie)

Wójcik – osada w Polsce położona w województwie łódzkim, w powiecie radomszczańskim, w gminie Gomunice.
W latach 1975–1998 miejscowość należała administracyjnie do województwa piotrkowskiego.
4 września 1939 żołnierze Wehrmachtu po wkroczeniu do wsi spalili młyn należący do Wacława Lankamera i zabijali mieszkańców napotkanych na ulicy. Zabili 7 osób, w tym dwoje dzieci w wieku 5 i 4 lat.

</doc>
<doc id="917342" url="https://pl.wikipedia.org/wiki?curid=917342" title="Zygmuntów (Gertrudów)">
Zygmuntów (Gertrudów)

Zygmuntów – część wsi Gertrudów w Polsce, położona w województwie łódzkim, w powiecie radomszczańskim, w gminie Gomunice.
W latach 1975–1998 Zygmuntów należał administracyjnie do województwa piotrkowskiego.

</doc>
<doc id="917351" url="https://pl.wikipedia.org/wiki?curid=917351" title="Języki północnoetiopskie">
Języki północnoetiopskie

Języki północnoetiopskie – podgrupa w obrębie języków etiopskich obejmująca języki: gyyz, tigre, tigrinia i dahalik.
Cechy odróżniające je od języków południowoetiopskich to:
Przyjmuje się, że języki północnoetiopskie są bardziej konserwatywne niż języki południowoetiopskie i mniej uległy wpływom języków kuszyckich.

</doc>
<doc id="917352" url="https://pl.wikipedia.org/wiki?curid=917352" title="Kosik">
Kosik

Osoby o tym nazwisku:

</doc>
<doc id="917354" url="https://pl.wikipedia.org/wiki?curid=917354" title="Silnik rakietowy P241">
Silnik rakietowy P241

P241 – francuski silnik rakietowy na paliwo stałe, stanowiący jednocześnie człon dodatkowy rakiet rodziny Ariane 5. Rozwijany w latach 1996-2002.

</doc>
<doc id="917369" url="https://pl.wikipedia.org/wiki?curid=917369" title="Vulcain 2">
Vulcain 2

Vulcain 2 – francuski silnik rakietowy na mieszankę ciekłego tlenu i wodoru (w stosunku wagowym 6,7:1), stosowany w rakietach rodziny Ariane 5. Wywodzi się bezpośrednio od silnika Vulcain, od którego ma 20% większy ciąg i o trzy sekundy dłuższy impuls właściwy, co stanowiło klucz do zwiększenia udźwigu wariantu ECA w stosunku do podstawowej wersji rakiety Ariane 5.
W silniku zwiększono stosunek utleniacza do paliwa, współczynnik ekspansji oraz wprowadzono wlot gazów z turbiny do dyszy wylotowej silnika. 
Do testów oddano 7 takich silników, które testowano w latach 1999-2001 w ośrodkach badawczych Lampoldshausen (stanowisko P5) i Vernon (stanowisko PF50).

</doc>
<doc id="917370" url="https://pl.wikipedia.org/wiki?curid=917370" title="Gocław (Szczecin)">
Gocław (Szczecin)

Gocław (do 1945 niem. "Gotzlow") – część miasta Szczecina na osiedlu Golęcino-Gocław nad Odrą.
Gocław został włączony w granice Szczecina w 1939 r. łącznie z wieloma innymi wsiami w ramach tzw. Wielkiego Miasta Szczecina.
Gocław jest słabo zaludniony, główne zabudowania znajdują się w ciągu ulic Lipowa - Nad Odrą. Pozostałą część Gocławia zajmują tereny leśne Uroczyska Kupały - Leśne Wzgórze i Zielone Wzgórze (przecina je wysoko położona w stosunku do poziomu Odry ulica Narciarska) a także bezimienne bezleśne wzgórza z działkami rekreacyjnymi i ogrodniczymi (od strony pnącej się stromo w górę ulicy Górskiej).
Komunikacja.
Komunikacją z innymi częściami Szczecina zapewniają linia tramwajowa 6, linie autobusowe: 58, oraz 102 (przez dzielnice Stołczyn i Skolwin do Polic) oraz przelotowa nocna 526. Do 2002 r. czynna była dla przewozów pasażerskich także linia kolejowa Szczecin Główny - Police - Trzebież Szczeciński ze stacją Szczecin Gocław.
Przystań żeglarska.
W Gocławiu znajduje się przystań żeglarska "Marina Gocław" z pobliskim hotelem i restauracją "Jachtowa". W tej przystani cumują różnego rodzaju i wielkości jachty. Rzeka Odra stanowi dla nich linię wyjścia do Zalewu Szczecińskiego, Bałtyku i do jeziora Dąbie.
Wieża widokowa Gocławska.
Do Wieży Gocławskiej można dojść ulicą Narciarską, przecinającą dwa wzgórza. Wieża stoi na Zielonym Wzgórzu i widokową jest tylko z nazwy - obecnie nie jest dostępna dla zwiedzających. Wybudowana w 1921 roku miała na swojej koronie kamienne orły, zrzucone przez rosyjskie czołgi w 1948 roku. Do dziś leżą one między drzewami pobliskiego lasu. Jest malowniczym i monumentalnym elementem pobliskiego krajobrazu, podobnie jak oryginalna architektura budynków na nisko położonej ulicy Lipowej.

</doc>
<doc id="917371" url="https://pl.wikipedia.org/wiki?curid=917371" title="Język ketyjski">
Język ketyjski

Język ketyjski (także: język kecki, ) – język zaliczany do rodziny jenisejskiej w obrębie hipotetycznych języków dene-jenisejskich. Liczba użytkowników szacowana jest na 210 osób. Zamieszkują oni głównie region turuchański (ros. Туруханский район) Kraju Krasnojarskiego.
Cechy języka.
Ketyjski jest językiem tonalnym. Występuje w nim pięć tonów: glottalizowany, opadający, wysoko-równy, wznosząco-opadający i wznosząco-nagle opadający. Ton spoczywa generalnie na słowie, nie na sylabie. Większość słów jest jednosylabowa. Derywacja jest uboga: z sufiksów można wskazać -n/-ŋ dla liczby mnogiej (np. "qòj" „niedźwiedź” &gt; "qōn" „niedźwiedzie”) oraz sufiks syngulatywny -dis ("ūl" „woda” &gt; "úldìs" „kropla”), rozbudowana za to jest fleksja, co zbliża ketyjski do języków polisyntetycznych.

</doc>
<doc id="917380" url="https://pl.wikipedia.org/wiki?curid=917380" title="Wojciech Łuczaj Pogorzelski">
Wojciech Łuczaj Pogorzelski



</doc>
<doc id="917386" url="https://pl.wikipedia.org/wiki?curid=917386" title="Silnik rakietowy HM-7">
Silnik rakietowy HM-7

HM-7(B) – francuski silnik rakietowy na mieszankę ciekłego tlenu i wodoru (w stosunku wagowym 5,14:1), stosowany w rakietach rodziny Ariane. W rakietach Ariane 2, 3, 4 i 5 używana jest jego rozwojowa wersja oznaczona dodatkową literę B.
Wariant podstawowy.
Był używany w 3. stopniu rakiet Ariane 1, w latach 1979-1986. Istotne pomysły konstrukcyjne komory spalania silników HM-7 zostały, na licencji, użyte przez NASA w głównych silnikach amerykańskich promów kosmicznych (SSME).
Wersja B.
Po doświadczeniach z użyciem silnika HM-7 w rakietach Ariane 1, chciano podwyższyć jego parametry. Zwiększono ciśnienie w komorze spalania i powiększono dyszę, co zaowocowało zwiększeniem impulsu właściwego. Silnik został dopuszczony do użytku w 1983, a rok później użyto go po raz pierwszy. Użyto go w, wówczas nowej, rakiecie Ariane 3 z uwagi na bardzo dobre parametry i ugruntowaną niezawodność.

</doc>
<doc id="917388" url="https://pl.wikipedia.org/wiki?curid=917388" title="HM-7B">
HM-7B



</doc>
<doc id="917389" url="https://pl.wikipedia.org/wiki?curid=917389" title="Park Narodowy Joshua Tree">
Park Narodowy Joshua Tree

Park Narodowy Joshua Tree () – park narodowy w południowo-wschodniej części Kalifornii w hrabstwach Riverside i San Bernardino. Został ustanowiony jako pomnik narodowy w 1936 roku i podniesiony do rangi parku narodowego w roku 1994. Nazwa parku wywodzi się od charakterystycznych drzew Jozuego, które występują powszechnie na jego terenie.
Park zajmuje powierzchnię 3196 km² i usytuowany jest na terenie dwóch pustyń. Wschodnia część leży w obrębie pustyni Kolorado, będącej częścią pustyni Sonora. Zachodnia część parku leży w obrębie położonej wyżej, chłodniejszej i wilgotniejszej pustyni Mojave. Na terenie parku znajduje się pięć naturalnych oaz.
Ponieważ ponad 18 milionom ludzi dojazd do parku zajmuje mniej niż trzy godziny, jest on popularnym miejscem turystycznym. Na terenie parku znajduje się dziewięć kempingów oferujących łącznie 523 miejsca kempingowe oraz wytyczonych jest ponad 300 kilometrów szlaków pieszych. Po uzyskaniu stosownego pozwolenia dopuszczalne jest również poruszanie się poza wytyczonymi szlakami i rozbijanie namiotów poza polami kempingowymi.
Ze względu na powszechnie występujące na terenie parku skupiska naturalnych form skalnych oraz olbrzymich głazów o fantastycznych kształtach jest on popularnym miejscem dla uprawiania wspinaczki oraz boulderingu. Jedną z najbardziej popularnych i łatwo dostępnych atrakcji parku jest formacja skalna przypominająca swoim kształtem ludzką czaszkę ().
Klimat.
Klimat w parku zmienia się wraz z położeniem i wysokością nad poziomem morza, ale ogólnie jest pustynny. Najkorzystniejszymi porami roku do zwiedzania parku są wiosna i jesień, gdy średnia temperatura wynosi około 30 °C w dzień i 10 °C nocą. Zimą temperatura może spadać poniżej zera w nocy i wynosi około 15 °C w dzień. Latem średnia temperatura sięga 40 °C w ciągu dnia. O tej porze roku temperatura nocą jest również wysoka i wynosi przeciętnie około 25 °C. Przeciętny poziom rocznych opadów atmosferycznych w parku nieznacznie przekracza 10 centymetrów.
Historia.
Ślady obecności ludzi na obecnym obszarze Parku Narodowego Joshua Tree sięgają co najmniej 5000 lat wstecz. Pierwszą znaną cywilizacją na terenie parku była kultura Pinto. Następnie obszary parku były zamieszkane przez Indian z plemion Serrano, Chemehuevi i Cahuilla.
W XIX wieku powszechnie występujące wówczas w parku pastwiska przyciągnęły kowbojów zajmujących się wypasem bydła. Aby zapewnić swoim stadom wystarczającą ilość wody do picia kowboje uregulowali przepływ wody w parku, budując liczne tamy. Z kolei w okresie gorączki złota poszukiwacze tego metalu wybudowali na terenie parku liczne kopalnie i łączące je drogi dojazdowe.
Na początku XX wieku tereny parku zaczęły przyciągać osadników. Przyczyniło się do tego kilka czynników – rząd federalny oferował wybranym osadnikom 65-hektarowe działki ziemi, a począwszy od 1912 roku kilkuletnie ponadprzeciętne opady deszczu sprawiły, że ziemia wydała wysokie, jak na warunki pustynne, plony. . Osadnicy uprawiali pola oraz budowali liczne domostwa i studnie. Napływ osadników ostatecznie zakończył się w roku 1936 wraz z ustanowieniem na tym terenie tzw. pomnika narodowego USA, który następnie, w roku 1994, zyskał status parku narodowego.
Każda z grup mieszkańców parku pozostawiła w nim swoje ślady i przyczyniła się do obecnego bogactwa kulturowego parku. Obecnie na jego terenie pod ochroną znajduje się 501 stanowisk archeologicznych, 88 budowli o znaczeniu historycznym, 19 krajobrazów kulturalnych, zaś zbiory muzeum parku zawierają ponad 123 tysiące eksponatów.
Flora i fauna.
Na obszarze parku można znaleźć ponad 700 różnych gatunków roślin. O bogatym zróżnicowaniu flory może świadczyć fakt, że pierwotnie jako nazwę parku proponowano „Park Narodowy Roślin Pustynnych” (ang. ""). Najbardziej charakterystycznymi roślinami parku są drzewa Jozuego, od których pochodzi nazwa parku, a także kaktusy "cholla", które potrafią przetrwać w temperaturze 60 °C.
Na terenie parku znajdują schronienie także liczne gatunki zwierząt, wśród nich 55 gatunków ssaków, 44 gatunki gadów, ponad 250 gatunków ptaków oraz 3 gatunki przystosowanych do życia na pustyni płazów. Ze względu na jego pustynny charakter, większość zwierząt żyjących w parku prowadzi nocny tryb życia, w ciągu dnia szukając schronienia przed promieniami słońca w cieniu lub pod ziemią.

</doc>
<doc id="917390" url="https://pl.wikipedia.org/wiki?curid=917390" title="Margaret McNair">
Margaret McNair



</doc>
<doc id="917391" url="https://pl.wikipedia.org/wiki?curid=917391" title="Sobieski (przedsiębiorstwo)">
Sobieski (przedsiębiorstwo)

Sobieski Sp. z o.o. - polska firma produkująca alkohole, należąca do francuskiej grupy kapitałowej "Belvedere S.A." Początkowo nazywała się "Belvedere Dystrybucja Sp. z o.o." 1 sierpnia 2003 zmieniono nazwę na "Sobieski Dystrybucja Sp. z o.o." Od października 2005 roku istnieje pod nazwą "Sobieski Sp. z o.o." Firma zajmuje się produkcją win bułgarskich, wódek oraz innych napojów wysokoprocentowych.
W skład przedsiębiorstwa wchodzą:

</doc>
<doc id="917396" url="https://pl.wikipedia.org/wiki?curid=917396" title="Lecha dodi">
Lecha dodi

Lecha dodi (hebr. לכה דודי „przyjdź, mój umiłowany”) – hymn śpiewany w piątkowy wieczór podczas Kabalat Szabat na powitanie szabatu. Ułożony przez rabina Salomona Alkabeza, kabalistę z Safedu w XVI wieku. Cały hymn tworzy akrostych, w którym zaszyfrowane jest imię autora.
Hymn wykorzystuje znany w judaizmie topos szabatu jako królowej i panny młodej, wyraża również nadzieję mesjańską. 
Tytuł hymnu pochodzi od refrenu:
לכה דודי לקראת כלה
פני שבת נקבלה 
„Przyjdź, mój umiłowany, na spotkanie oblubienicy, 
powitajmy oblicze Szabatu”

</doc>
<doc id="917399" url="https://pl.wikipedia.org/wiki?curid=917399" title="Manuel Orantes">
Manuel Orantes

Manuel Orantes Corral (ur. 6 lutego 1949 w Grenadzie) – hiszpański tenisista, zwycięzca wielkoszlemowego turnieju US Open w grze pojedynczej, reprezentant w Pucharze Davisa.
Życiorys.
Był zawodnikiem leworęcznym. Karierę rozpoczynał jako specjalista klasycznego tenisa z linii końcowej, by z czasem urozmaicić styl gry o liczne elementy i stać się graczem wszechstronnym, dobrze czującym się w każdej strefie kortu. Słynął zarówno z gry wolejowej, jak i precyzyjnych minięć, szczególnie topspinowych lobów. Mocną stroną jego tenisa była także umiejętność przewidywania zagrań przeciwnika. Ceniony za sportową postawę na korcie, uważany jest za jednego z najlepszych hiszpańskich graczy na kortach o nawierzchni twardej.
Kariera Manuela Orantesa przypadła na ostatnie lata podziału na tenis amatorski i zawodowy oraz początek tzw. ery „open”. Urodzony w Grenadzie, treningi tenisowe odbywał w Barcelonie, m.in. pod okiem Andrésa Gimeno. W 1966 jako nierozstawiony zawodnik triumfował w nieoficjalnych mistrzostwach świata juniorów Orange Bowl. Rok później wygrał zaproszeniowe juniorskie mistrzostwa Wimbledonu. Dobre rezultaty zaowocowały powołaniem do hiszpańskiej reprezentacji daviscupowej, która w 1967 osiągnęła finał. Orantes zaliczył wprawdzie zwycięski debiut, w meczu I rundy strefy europejskiej pokonując Egipcjanina Moataza El Sonbola, ale późniejsze wyniki pucharowe w sezonie 1967 nie były szczególnie udane. Dwie singlowe porażki w finale międzystrefowym, poniesione z rąk Południowoafrykańczyków Cliffa Drysdale’a i Raya Moore’a, nie miały ostatecznie znaczenia wobec dobrej postawy słynnego Manuela Santany; Orantes przegrał jednak także oba swoje mecze singlowe w światowym finale, ulegając Johnowi Newcombe’owi i Royowi Emersonowi, uległ ponadto w deblu – w parze z Santaną – Newcombe’owi i Tony’emu Roche’owi. W efekcie po raz czwarty z rzędu po trofeum sięgnęli Australijczycy, prowadzeni przez wybitnego trenera Harry’ego Hopmana.
Od początku lat 70. dołączył do szerokiej czołówki światowej. W 1969 wygrał turniej w Barcelonie; międzynarodowym mistrzem Hiszpanii był w 1971 i 1974. W 1972 sięgnął po dwa ważne triumfy – wygrał w Rzymie i Hamburgu. W tym samym sezonie był w półfinale mistrzostw Francji, przegrywając walkę z reprezentantem gospodarzy Patrickiem Proisy, co w efekcie oznaczało zmarnowanie szansy na hiszpańsko-hiszpański finał (zwycięzcą turnieju okazał się Gimeno). Orantes radził sobie dobrze nie tylko na kortach ziemnych – w 1972 drugi wielkoszlemowy półfinał zaliczył na Wimbledonie, gdzie przegrał z Rumunem Ilie Năstase. Dzięki tym wynikom Orantes znalazł się w 1972 w czołowej dziesiątce rankingu światowego. W sierpniu 1973, krótko po wprowadzeniu komputerowego rankingu, Hiszpan figurował w nim na pozycji wicelidera, chociaż akurat sezon 1973 miał nieco słabszy w porównaniu do poprzedniego.
W 1974 po raz pierwszy Orantes znalazł się w finale wielkoszlemowym w grze pojedynczej. Na French Open poprawił się w stosunku do występu z 1972 o jedną rundę, mając na rozkładzie takich znanych rywali, jak Guillermo Vilas czy Arthur Ashe. W meczu finałowym przeciwnikiem Hiszpana był Szwed Björn Borg. Orantes wygrał dwa pierwsze sety, ale Borg, który w trakcie turnieju ukończył 18 lat, nie zrezygnował z walki i w kolejnych partiach dominował zdecydowanie, pozwalając ugrać bardziej doświadczonemu rywalowi zaledwie dwa gemy. Jak się później okazało, zwycięstwem tym Borg otworzył sobie wielką karierę, a na kortach im. Rolanda Garrosa triumfował jeszcze pięciokrotnie. Pierwszemu finałowemu rywalowi Borga w Paryżu nie udało się już powtórzyć występu w decydującym meczu gry pojedynczej; w 1976 i 1978 Orantes dochodził do ćwierćfinałów, w 1979 i 1980 kończył starty na IV rundzie (1/8 finału). Warto dodać, że wcześniej Hiszpan był w IV rundzie tego turnieju już w 1970.
Na wielkoszlemowe zwycięstwo przyszło Orantesowi czekać jeszcze sezon. Odniósł je na międzynarodowych mistrzostwach USA, gdzie wcześniej nie mógł pochwalić się szczególnymi osiągnięciami. Wprawdzie w 1971 był w 1/8 finału, po wyeliminowaniu starszego o 20 lat legendarnego Pancho Gonzáleza (był to zarazem udany rewanż za porażkę na Wimbledonie w tymże roku), ale starty w 1972 i 1973 kończył na III rundzie, a w 1974 już na II rundzie. W 1975 rozstawiony z numerem trzecim, w ćwierćfinale pokonał Rumuna Năstase, a w półfinale stoczył niezwykły pojedynek z turniejową „dwójką” Guillermo Vilasem. Orantes przegrywał już 0:2 w setach i 0:2 w trzecim secie; wygrane od tego momentu kolejne sześć gemów było ostrzeżeniem dla Vilasa i zapowiedzią prawdziwego dramatu Argentyńczyka w kolejnej partii, kiedy to nie wykorzystał on prowadzenia 5:0 i pięciu piłek meczowych. Ostatecznie Orantes, po 3 godzinach i 44 minutach, zszedł z kortu jako zwycięzca (4:6, 1:6, 6:2, 7:5, 6:4). W powszechnej opinii miejscowej publiczności zmęczony pojedynkiem półfinałowym Hiszpan, który jak głosi anegdota zmagać się musiał dodatkowo w nocy z głośną naprawą awarii kanalizacji w hotelu, był bez szans w finale przeciwko najwyżej rozstawionemu Jimmy’emu Connorsowi. Connors półfinał z zazwyczaj solidnym Borgiem rozstrzygnął na swoją korzyść zdecydowanie 7:5, 7:5, 7:5. Mimo to właśnie Orantes sięgnął po zwycięstwo, wykorzystując podobną taktykę, jaką kilka miesięcy wcześniej Connorsa w finale Wimbledonu pokonał Arthur Ashe; Hiszpan zwalniał grę, grał tenis urozmaicony, ściągał Amerykanina do siatki i nękał go tam minięciami oraz lobami, sam także od czasu do czasu niespodziewanie atakował przy siatce. Connors nie wykorzystał szansy na objęcie prowadzenia w pierwszym secie i od tego czasu mecz stał się jednostronny, a końcowe zwycięstwo Hiszpana – 6:4, 6:3, 6:3 – było niezagrożone. Tym samym Orantes powtórzył sukces sprzed 10 lat rodaka Manuela Santany, a jego droga po tytuł była porównywana z osiągnięciem jednego z francuskich „Czterech Muszkieterów Tenisa” Henri Cocheta, który w 1927 wygrał Wimbledon, chociaż w półfinale przegrywał 0:2 w setach i 1:5 w trzecim secie z Billem Tildenem, a w finale 0:2 w setach z Jeanem Borotrą.
Przez kolejne dwa lata Orantes dochodził w US Open do ćwierćfinałów, również w Nowym Jorku nie powtórzył już nigdy finału. Na Wimbledonie jego największym osiągnięciem był wspomniany wyżej półfinał w 1972, który przez ponad 30 lat pozostawał najlepszym wynikiem Hiszpana w tym turnieju w erze „open”; dopiero w 2005 do ćwierćfinału doszedł Feliciano López, a rok później aż do finału Rafael Nadal. Z gry w wielkoszlemowym turnieju australijskim Orantes zrezygnował, jedyny start zaliczając w 1968. Był wówczas w ćwierćfinale singla, po pokonaniu Neale Frasera i porażce z Barrym Phillipsem-Moore, a w deblu w parze z Juanem Gisbertem w półfinale.
Niezależnie od rezultatów w Wielkim Szlemie Manuel Orantes odnosił inne sukcesy turniejowe, które pozwalały utrzymywać mu się w światowej czołówce. W 1975 po raz drugi został międzynarodowym mistrzem Niemiec, w tym samym sezonie wygrał również mistrzostwa Kanady i turniej w Monte Carlo. Rok później triumfował m.in. w dwóch hiszpańskich turniejach – w Barcelonie i Madrycie. W latach 1972–1978 regularnie występował w turnieju Masters (z przerwą jedynie w 1977), i z tą właśnie imprezą związany jest jeszcze jeden jego wielki sukces – końcowe zwycięstwo w 1976, które ma także miejsce w historii polskiego tenisa. Orantes przystąpił do Masters 1976 jako jeden z faworytów – wyeliminowany przez kontuzję przez znaczną część sezonu, finiszował skutecznie w cyklu Grand Prix, wygrywając pięć z sześciu imprez. W turnieju Masters pokonał w meczach grupowych Eddiego Dibbsa i Roscoe Tannera, a uległ Wojciechowi Fibakowi, co pozwoliło mu po raz pierwszy w karierze awansować do półfinału imprezy. W półfinale w trzech setach pokonał Amerykanina Harolda Solomona, by w decydującym meczu ponownie stanąć naprzeciwko Fibaka. Polski zawodnik przy stanie 1:1 w setach przejął inicjatywę, rozstrzygnął na swoją korzyść trzecią partię do zera i także w czwartym secie dominował, prowadząc już 4:1. Jeszcze raz dała o sobie znać wola walki Orantesa, który zdołał odwrócić losy spotkania i ostatecznie wygrać 5:7, 6:2, 0:6, 7:6, 6:1.
Mecz finałowy Masters 1976, ze względu na wielką szansę Fibaka na sukces, stał się w Polsce przedmiotem licznych analiz. Jako punkt zwrotny autorzy wskazują wywiad telewizyjny, jakiego przy zmianie stron w czwartym secie przy 4:1 dla Fibaka udzielił aktor Kirk Douglas. W poszczególnych relacjach z tej sytuacji występują znaczące różnice. Zbigniew Dutkowski pisze o trasmitowanym na duży ekran w hali wywiadzie, w którym pojawiły się pochwały pod adresem Fibaka kierowane przez Douglasa, który widząc przewagę polskiego tenisisty to jego wskazywał na faworyta do końcowego sukcesu, oraz ostrzeżenia żony aktora, zapewne pamiętającej wyczyny Orantesa z US Open 1974, by Hiszpana do końca nie lekceważyć. Kordian Tarasiewicz, powołując się na wspomnienia sędziego tego meczu Anglika Bertiego Bowrona, pisze że rozmowa z Douglasem tylko przypadkiem była słyszalna dla publiczności, i to sam Douglas miał powiedzieć zupełnie inne słowa „Jestem pewien wygranej Orantesa”. Obaj autorzy zgadzają się co do skutków tego wywiadu – Fibak grał do końca meczu usztywniony, a podbudowany Orantes wyczuł szansę i doprowadził pojedynek do szczęśliwego dla siebie końca.
Łącznie Manuel Orantes triumfował w 33 zawodowych turniejach w grze pojedynczej i w dalszych 35 grał w finałach. Nie był jednak wyłącznie singlistą. 22-krotnie triumfował w turniejach deblowych (przegrał 20 finałów), tworząc najlepsze pary z rodakami Juanem Gisbertem czy José Higuerasem. W Wielkim Szlemie raz doszedł do finału deblowego, w 1978 z Higuerasem na French Open. Hiszpanie pokonali wówczas w półfinale Fibaka i Toma Okkera, by w decydującym meczu nie sprostać Amerykanom Gene Mayerowi i Hankowi Pfisterowi 3:6, 2:6, 2:6. Ponadto Orantes był dwukrotnie z Gisbertem w półfinale French Open (1975, 1976), raz w półfinale Wimbledonu (1972) i raz w półfinale mistrzostw Australii (1968). W 1975 para Orantes-Gisbert triumfowała w deblowym Masters w Sztokholmie, gdzie o końcowym sukcesie – wobec gry systemem „każdy z każdym” – decydował stosunek rozegranych setów i gemów. W grze podwójnej Hiszpan wygrywał również m.in. międzynarodowe mistrzostwa Niemiec i Kanady.
Manuel Orantes przez lata zmagał się z licznymi kontuzjami. Kłopoty zdrowotne dotyczyły głównie barku, a także tzw. tenisowego łokcia. W efekcie kilkakrotnie Hiszpan zmuszony był do wielomiesięcznych przerw w grze, jak np. w sezonie 1976. Walka z urazami trwała praktycznie do końca kariery sportowej Orantesa, który jeszcze w 1983 z powodzeniem wrócił na korty po dłuższej przerwie, będąc w stanie pokonać w Monte Carlo triumfatora French Open w tymże roku, Francuza Yannicka Noaha (ze względu na kontuzje Hiszpan pod koniec kariery zrezygnował niemal z gry podwójnej). Zbigniew Dutkowski stawia hipotezę, że gdyby nie kontuzje, Orantes miałby szansę przebić pod względem osiągnięć swojego wielkiego poprzednika w hiszpańskim tenisie, Manuela Santanę, który może pochwalić się czterema tytułami wielkoszlemowymi, z Nowego Jorku, Londynu i dwoma z Paryża. Santana wyprzedza także Orantesa pod względem liczby występów w ekipie daviscupowej, chociaż dorobek młodszego z Hiszpanów jest także okazały – 87 meczów, z czego 60 wygranych. Orantes był ponadto w składzie zwycięskiej ekipy w inauguracyjnej edycji Drużynowego Pucharu Świata w 1978.

</doc>
<doc id="917402" url="https://pl.wikipedia.org/wiki?curid=917402" title="Tubthumper">
Tubthumper

Tubthumper – pochodzący z 1997 roku album brytyjskiej anarchopunkowej grupy Chumbawamba. Płyta była promowana przez singel "Tubthumping".
Utwór "Mary Mary" w specjalnie przygotowanej wersji "Stigmatic Mix", został wykorzystany w ścieżce dźwiękowej do filmu Ruperta Wainwright'a – Stygmaty z 1999 roku. "Tubthumping" pojawił się w grze komputerowej World Cup 98 jako intro.

</doc>
<doc id="917403" url="https://pl.wikipedia.org/wiki?curid=917403" title="Wenera 2MW-1 No. 3">
Wenera 2MW-1 No. 3

Wenera 2MW-1 No. 3 (również: Sputnik 19) – radziecka niedoszła sonda Wenus. Celem misji było wejście w atmosferę i lądowanie na powierzchni Wenus. Z powodu zbyt krótkiej pracy ostatniego, czwartego członu rakiety (45 zamiast 240 sekund), sonda pozostała na orbicie okołoziemskiej. Mimo tej awarii, Nikołaj Kamanin – szef treningu radzieckich kosmonautów – zanotował w swoich pamiętnikach zadowolenie z pomyślnego osiągnięcia orbity, gdyż pozwoliło to wizytującym start przyszłym kosmonautkom zachować zaufanie do rakiety nośnej, którą miały w przyszłości lecieć. Trzy dni po starcie sonda weszła w atmosferę ziemską i spłonęła.

</doc>
<doc id="917407" url="https://pl.wikipedia.org/wiki?curid=917407" title="Stołowa pilarka tarczowa">
Stołowa pilarka tarczowa

Stołowa pilarka tarczowa ("krajzega" – nazwa używana głównie w centralnej Polsce, "trajzega" – głównie w woj. łódzkim oraz świętokrzyskim, "cyrkularka", "cyrkulatka", "curkulatka", – głównie w Galicji, "piła do drewna", "piła budowlana") – maszyna służąca do cięcia drewna, rzadziej betonu, płytek ceramicznych, aluminium przy pomocy piły mającej kształt okrągłej tarczy zębatej.
Składa się z podstawy (kratownica metalowa lub żeliwny odlew; dawniej także drewniany stół o wzmocnionej konstrukcji), do której umocowany jest blat (stalowy bądź aluminiowy, w konstrukcjach domowych często drewniany lub z lignofolu) i wałek z przymocowaną piłą tarczową. Wałek ten jest napędzany paskiem klinowym do prędkości ok. 2–4 tys. obr./min przez silnik zamocowany w dolnej części konstrukcji.
Silnik elektryczny w niej zamocowany jest najczęściej trójfazowym silnikiem asynchronicznym pracującym przy napięciu trójfazowym 400 V.
Ze względu na prostą konstrukcję, piły tarczowe często wykonywane są w domowych warunkach. Zwykle nie posiadają one osłon ani innych zabezpieczeń (np. tzw. klina rozszczepiającego czy wyłącznika awaryjnego), co jest częstą przyczyną wypadków.

</doc>
<doc id="917409" url="https://pl.wikipedia.org/wiki?curid=917409" title="Hrabstwo Allegheny">
Hrabstwo Allegheny

Hrabstwo Allegheny (ang. "Allegheny County") – hrabstwo w stanie Pensylwania w USA. Zajmuje powierzchnię lądową 1 891 km². Według szacunków US Census Bureau w roku 2006 liczyło 1 223 411 mieszkańców. Siedzibą hrabstwa jest miasto Pittsburgh.

</doc>
<doc id="917410" url="https://pl.wikipedia.org/wiki?curid=917410" title="Kościół św. Mikołaja w Sławkowie">
Kościół św. Mikołaja w Sławkowie

Kościół św. Mikołaja, zwany potocznie "kościołem sławkowskim" – jeden z zabytków miasta Sławkowa (województwo śląskie), kościół dekanalny. 
Historia.
Data powstania kościoła, wiązana z fundacją bpa krakowskiego Pełki (1204), obecnie odrzucana, dotyczy być może wcześniejszego kościoła. Obecny kościół został zbudowany między latami 1255-1265 w stylu przejściowym między romańskim a gotyckim. Fundatorem kościoła przypuszczalnie był biskup Jan Prandota, co potwierdzają też nawiązania prezbiterium kościoła do świątyń zakonu dominikanów. Z tego okresu zachowało się ceglane prezbiterium. Na tylnej fasadzie znajdują się ozdobne pasy z cegieł a w górnej części ściany cegły ułożone są na ukos, tworząc fryz arkadowy. Fryz znajdujący się na prezbiterium jest bardzo podobny do fryzu na romańskim kościele Dominikanów w Sandomierzu. Prezbiterium zamyka pojedyncza, prosta ściana, co było charakterystyczne dla gotyckich świątyń wznoszonych przez zakony żebracze: franciszkanów i dominikanów. 
Architektura.
W środku prezbiterium znajduje się sklepienie krzyżowo-żebrowe. Malowidła ścienne znajdujące się w nawie głównej pozwalają na datowanie jej na 1 połowę XIV wieku.
Spośród zabytków sepulkarnych uwagę zwraca: 
Przyroda.
Na strychu kościoła znajduje się największa w Polsce (licząca ok. 500 sztuk) kolonia rozrodcza nocka orzęsionego.

</doc>
<doc id="917411" url="https://pl.wikipedia.org/wiki?curid=917411" title="Kościół sławkowski">
Kościół sławkowski



</doc>
<doc id="917412" url="https://pl.wikipedia.org/wiki?curid=917412" title="Wykrywanie krawędzi">
Wykrywanie krawędzi

Wykrywanie krawędzi – proces polegający na zaznaczeniu punktów cyfrowego obrazu, w których gwałtownie zmienia się luminancja. Ostre krawędzie na obrazie przeważnie odzwierciedlają ważne zdarzenia i zmiany w przedmiotach przedstawionych na zdjęciach. Zmiany luminancji mogą być wywołane:
Wykrywanie krawędzi jest częścią badań zajmujących się przetwarzaniem obrazu i postrzeganiem świata przez maszyny, z naciskiem na przyszłe jego wykorzystanie.
Wykrywanie krawędzi na obrazie zmniejsza znacząco liczbę danych i filtruje informacje, które mogą być postrzegane jako mniej znaczące, zachowując ważne własności struktur znajdujących się na obrazie. Jest wiele metod detekcji krawędzi, ale większość z nich może zostać zgrupowana w dwie kategorie, wykorzystujące badanie pierwszej pochodnej (metody gradientowe) lub wykorzystujące badanie drugiej pochodnej. Pierwsze metody wykrywają krawędzie poprzez wyszukiwanie maksimów i minimów pierwszej pochodnej obrazu. Drugie metody poszukują przejścia przez zero w drugiej pochodnej obrazu. W celu znalezienia krawędzi przeważnie stosuje się przejście przez zero operatora Laplace’a lub przejście przez zero nieliniowej różniczki.
Własności krawędzi.
Krawędzie mogą zależeć od punktu patrzenia – czyli krawędzie, które mogą się zmieniać wraz ze zmianą punktu patrzenia, typowo odzwierciedlające geometrię scen, np. otaczanie obiektów przez inne, lub mogą być niezależne od punktu patrzenia – odzwierciedlają one właściwości oglądanych obiektów, takie jak znaki na powierzchni czy kształty powierzchni. W przypadku dwu i więcej wymiarów powinno się rozważyć rodzaj perspektywy.
Typowe krawędzie mogą być np. granicą pomiędzy dwoma kolorami (czerwonym i żółtym), lub też linią o grubości małej liczby pikseli innego koloru na niezmiennym tle. W takim wypadku będzie po jednej krawędzi po każdej stronie linii. Krawędzie grają ogromną rolę w wielu aplikacjach zajmujących się przetwarzaniem obrazu. Podczas ostatnich lat, zostały jednakże przeprowadzone znaczące (i udane) badania nad postrzeganiem świata przez maszyny (ang. "computer vision"), które to nie do końca polegają na detekcji krawędzi jako pierwszym kroku przetwarzania.
Prosty model krawędzi.
Krawędzie na zdjęciach przedstawiających świat rzeczywisty nie są przykładem granic idealnych. Przeważnie są one obciążone jednym bądź większą liczbą niżej wymienionych efektów:
Chociaż poniższy model nie może być uważany za dokładny, funkcja błędu formula_1 jest powszechnie wykorzystywana przez programy w modelowaniu efektu rozmazania krawędzi. Tak więc jednowymiarowy obraz formula_2 który ma dokładnie jedną krawędź dla formula_3 może zostać przedstawiony w następujący sposób:
Zatem lewa strona krawędzi ma natężenie formula_5 a prawa strona formula_6 gdzie formula_7 jest nazywane wielkością rozmycia krawędzi. Należy zauważyć, że formula_8 może również zostać zapisane jako splot formula_9 gdzie formula_10 jest funkcją Gaussa z odchyleniem standardowym formula_11 a formula_12 jest funkcją skokową zdefiniowaną:
Detekcja krawędzi.
Weźmy krawędź, którą można opisać jako zmianę luminancji, która to zmienia się na przestrzeni kilku, kilkunastu pikseli. Algorytmy stosowane w takim przypadku w większości stosują obliczanie pierwszej pochodnej na przestrzeni zmian luminancji. Aby uprościć, możemy rozważyć detekcję krawędzi w jednowymiarowej przestrzeni. W takim przypadku naszymi danymi będzie pojedyncza linia pikseli o różnej jasności. Na przykład intuicyjnie możemy powiedzieć, że powinna być krawędź pomiędzy 4. a 5. pikselem na przedstawionym poniżej jednowymiarowym strumieniu danych:
Aby być dokładnym, określenie konkretnej wielkości skoku luminancji pomiędzy dwoma pikselami, aby można było stwierdzić, że jest pomiędzy nimi krawędź, nie zawsze jest łatwym zadaniem. Właśnie przez ten próg detekcja krawędzi nie jest łatwym problemem, chyba że obiekty w przestrzeni są wyjątkowo proste i mamy możliwość kontroli oświetlenia.
Liczenie pierwszej pochodnej.
Wiele metod detekcji krawędzi bazuje na pierwszej pochodnej luminancji – daje to nam stopień przyrostu (gradient) wartości oryginalnych danych. Wykorzystując tę informację, możemy szukać ekstremów pierwszej pochodnej luminancji (gradientu luminancji).
Jeśli formula_14 odzwierciedla luminancję piksela formula_15 a formula_16 jest pierwszą pochodną (ang. "intensity gradient") piksela formula_15 można zapisać:
W celu przyspieszenia przetwarzania obrazu, pierwszą pochodną można obliczać (w 1D) za pomocą dyskretnej funkcji splotu danych z maską:
Obliczanie drugiej pochodnej.
Inne metody detekcji opierają się na drugiej pochodnej luminancji. Przedstawia ona tempo zmian pierwszej pochodnej luminancji (gradientu luminancji). W przypadku idealnej funkcji ciągłej, ustalenie przejścia przez zero w drugiej pochodnej określa lokalne ekstremum pierwszej pochodnej (gradientu). Detekcja szczytu w drugiej pochodnej, jest natomiast metodą określenia linii, jeśli tylko operator jest zaprojektowany na odpowiednią skalę. Jak zostało wspomniane wcześniej, linia posiada dwie krawędzie, w związku z tym zauważymy narastanie wartości pierwszej pochodnej po pierwszej stronie linii oraz odwrotną sytuację po drugiej stronie linii. Możemy więc zaobserwować bardzo duże zmiany gradientu luminancji (wartości pierwszej pochodnej po luminancji) w miejscu znajdowania się linii.
Aby znaleźć linię, można także szukać przejść przez zero drugiej pochodnej gradientu luminancji (współczynnika nachylenia stycznej luminancji).
Jeśli formula_14 reprezentuje luminancję punktu formula_15 a formula_21 jest drugą pochodną w punkcie formula_22
Tak samo jak w przypadku poprzednim, większość algorytmów wykorzystuje splot danych z maską w celu przyspieszenia obróbki obrazu:
Ustalanie progu.
Gdy mamy już obliczone nasze pochodne, następnym krokiem jest zastosowanie progu, aby określić miejsca, które rzeczywiście są krawędziami, a nie szumem. Im mniejszy próg, tym więcej linii zostanie wykrytych i wynik będzie w dużej mierze zależał od szumu oraz wykrywane będą nieistotne szczegóły znajdujące się w obrazie. W odwrotnym przypadku duży próg może spowodować przeoczenie niewyraźnych lub podzielonych linii.
Powszechnie używanym kompromisem jest wykorzystywanie progu z histerezą. Metoda ta wykorzystuje wiele progów w celu znalezienia krawędzi. Zaczyna się od górnego progu w celu znalezienia początku linii. Gdy mamy już punkt początkowy, podążamy ścieżką krawędzi na obrazie piksel za pikselem, zaznaczając krawędź, gdy jesteśmy powyżej dolnego progu. Kończymy zaznaczanie w miejscach, w których wartości są poniżej dolnego progu. To podejście zakłada, że krawędzie są ciągłymi liniami i dzięki temu pozwala nam podążać mało wyraźnymi krawędziami bez świadomości, że każdy piksel obarczony błędem w obrazie będzie zaznaczony jako krawędź.
Operatory wykorzystywane w detekcji krawędzi.
Obecnie operator Canny’ego (lub wariacje tego operatora) są najczęściej używaną metodą detekcji krawędzi. Opublikowana została duża liczba funkcji wykrywania krawędzi, ale – jak dotychczas – żadna z nich nie ukazała znaczącej przewagi nad operatorem Canny’ego w ogólnych sytuacjach. Podczas tworzenia algorytmu Canny zajmował się problemem stworzenia optymalnego filtru wygładzającego przed detekcją krawędzi, wykazał on dzięki temu, że takim filtrem z dużą dokładnością może być funkcja bazująca na pierwszej pochodnej funkcji Gaussa.
Canny wprowadził także algorytm usuwania niemaksymalnych pikseli (ang. "non-maximum suppression"). Na płaszczyźnie dyskretnej "non-maximum suppression" może zostać zaimplementowany jako wyznaczenie wektora kierunkowego za pomocą pierwszej pochodnej, następnie zaokrąglenie kierunku z dokładnością do 45° i ostateczne porównanie wartości wielkości wyznaczonych wektorów kierunkowych.
Bardziej wyrafinowanym sposobem otrzymywania krawędzi z dokładnością pomiędzypikselową jest wykorzystanie różniczki w detekcji przejść przez zero w drugiej pochodnej zgodnie z kierunkiem wektora (Lindeberg 1998):
co wystarcza do określenia znaku trzeciej pochodnej tego samego wektora kierunkowego.
Redukcja szumu.
Oprócz rzeczywistych krawędzi podczas detekcji powstają także krawędzie fałszywe. Związane jest to z występowaniem szumu w obrazie. Dzięki technikom redukcji szumu zastosowanym przed detekcją krawędzi, może zostać zmniejszona ilość fałszywych krawędzi

</doc>
<doc id="917416" url="https://pl.wikipedia.org/wiki?curid=917416" title="Wilhelm V z Montferratu">
Wilhelm V z Montferratu

Wilhelm V (ur. ok. 1115, zm. 1191) - markiz Montferratu od około 1136 roku.
Był synem Raniera I i jego żony Gizeli, córki Wilhelma I, hrabiego Burgundii. Brał udział w II krucjacie razem ze swoim przyrodnim bratem - Amadeuszem Sabaudzkim (który zmarł podczas kampanii), siostrzeńcem - królem Ludwikiem VII Młodym, zięciem - hrabią Guido z Biandrate oraz z niemieckimi i austriackimi kuzynami swojej żony.
Małżeństwo.
28 marca 1133 roku poślubił Judytę, córkę Leopolda III Świętego, margrabiego Austrii, i Agnieszki von Waiblingen. Judyta w chwili ślubu miała prawdopodobnie 15 lat i żadne z dzieci pary nie urodziło się przed 1140. Z tego małżeństwa pochodzili:
Odniesienia w kulturze.
Wihelim V pojawił się w grze "Assassin’s Creed".

</doc>
<doc id="917419" url="https://pl.wikipedia.org/wiki?curid=917419" title="Hrabstwo Westmoreland (Pensylwania)">
Hrabstwo Westmoreland (Pensylwania)

Hrabstwo Westmoreland (ang. "Westmoreland County") – hrabstwo w stanie Pensylwania w USA. Hrabstwo zajmuje powierzchnię lądową 2655 km². Według spisu przeprowadzonego przez US Census Bureau w roku 2010 liczyło 365 169 mieszkańców. Siedzibą hrabstwa jest miasto Greensburg.

</doc>
<doc id="917420" url="https://pl.wikipedia.org/wiki?curid=917420" title="Eugenia Zdebska">
Eugenia Zdebska

Eugenia Maria Zdebska (ur. 15 grudnia 1930 w Dziedzicach, zm. 1 maja 2007 w Krakowie) – pionierka kardiochirurgii dziecięcej w Polsce.
Absolwentka Akademii Medycznej w Krakowie z 1955 r., 
doktorat w roku 1964, habilitacja w roku 1980, a tytuł profesorski od 20 marca 1992. Szkoliła się na stażach zagranicznych, między innymi: w Harvard Medical Center w Bostonie, Filadelfii, w Hospital for Sick Children w Londynie i w Szpitalu Uniwersyteckim w Marsylii. W 1974 r. dokonała wszczepienia rozrusznika serca u trzyipółletniej dziewczynki z całkowitym, wrodzonym blokiem przedsionkowo-komorowym, a także jako pierwsza zastosowała metodę hipotermii głębokiej z zatrzymaniem krążenia sposobem Barrata-Boyesa.
Jej kariera medyczna rozpoczęła się w Szpitalu Miejskim w Oświęcimu, gdzie pracowała w latach 1955-1959. Następnie została zatrudniona w Akademii Medycznej w Krakowie, początkowo jako asystent (1959-1966), a potem adiunkt w II Klinice Chirurgicznej (1966-1980). Szczeblami w rozwoju zawodowym było zdanie egzaminów specjalizacyjnych I° z chirurgii (1959) i II° z chirurgii dziecięcej (1967). 
W 1980 założyła Klinikę Kardiochirurgii Dziecięcej w Polsko-Amerykańskim Instytucie Pediatrii w Krakowie-Prokocimiu, którą kierowała do 1998 r. W tym czasie w Klinice przeprowadzono blisko 5 tysięcy operacji serca u dzieci, z czego 2 tysiące stanowiły zabiegi w krążeniu pozaustrojowym.
Od 1994 była damą Orderu Uśmiechu.
Została pochowana na Cmentarzu Rakowickim w Krakowie.

</doc>
<doc id="917421" url="https://pl.wikipedia.org/wiki?curid=917421" title="Za horyzontem">
Za horyzontem

Za horyzontem ("Far and Away") – amerykański film z 1992 roku w reżyserii Rona Howarda przedstawiający losy podróży dwójki irlandzkich imigrantów do wymarzonej przez z nich Ameryki.
Opis fabuły.
Joseph Donnelly (Tom Cruise) pragnie się zemścić na Lordzie Danielu Christie (Robert Prosky), którego obwinia o śmierć ojca i utratę ziemi. Pragnąc go zabić, zakrada się do jego majątku i ukrywa się w stodole, czekając na właściwy moment do wymierzenia zemsty. Jego zamiary krzyżuje niespodziewanie córka lorda Shannon Christie (Nicole Kidman), która rani go w nogę. Na dodatek zostaje wyzwany na pojedynek przez jej narzeczonego. Z opresji ratuje go Shannon, która ma dość życia na prowincji w Irlandii i chce posmakować życia w Ameryce. Razem wyruszają w podróż na drugi kontynent.

</doc>
<doc id="917425" url="https://pl.wikipedia.org/wiki?curid=917425" title="Kulturoznawstwo">
Kulturoznawstwo

Kulturoznawstwo – dyscyplina nauk humanistycznych zajmująca się badaniem kultury, rozumianej jako aksjologiczno-normatywna sfera regulacji praktyk społecznych.
Terminologia.
Termin „kulturoznawstwo” posiada kilka znaczeń. W Polsce tradycyjnie stosowany jest na określenie:
terminem tym określa się też
Współczesna refleksja kulturoznawcza rozszerza koncepcję samej „kultury”. „Kultura” to nie tylko tradycyjna kultura wysoka dominujących grup społeczeństwa i masowa kultura popularna, ale także codzienne znaczenia i praktyki. W istocie to właśnie te codzienne znaczenia i praktyki stały się zasadniczym przedmiotem zainteresowania kulturoznawstwa. W kontekście kulturoznawstwa, idea tekstu obejmuje nie tylko język pisany, ale także na przykład filmy, fotografię, modę czy styl fryzur. Badanie tekstów kultury tyczy się więc wszelkich znaczących wytworów kultury. Współczesne kulturoznawstwo poświęca w szczególności dużo uwagi takim zjawiskom jak kultura popularna, konsumpcjonizm czy media.
Choć kulturoznawstwo jest dyscypliną wybitnie multidyscyplinarną, a w domyśle określa się czasami „badania kulturoznawcze” jako „badania nad kulturą”, to w istocie „badania nad kulturą” stanowią znacznie szerszą dyscyplinę i ujmują w sobie oprócz podejścia kulturoznawczego także inne metodologie – na przykład badania antropologii kulturowej. Antropologia kulturowa ukierunkowana tradycyjnie na zrozumienie kultury „innego” (a więc zwrócona ku temu co egzotyczne czy ludowe) choć inspiruje i uzupełnia badania kulturoznawcze to zachowuje swoją odrębność. Odrębność zachowują też socjologiczne badania kultury, czyli tak zwana socjologia kultury, która bada nie tyle kulturę jako byt samoistny co społeczne przejawy uczestnictwa w kulturze czy relacje pomiędzy społeczeństwem a kulturą.
Współczesna refleksja kulturoznawcza wkracza jednak na teren innych dyscyplin humanistycznych tradycyjnie zarezerwowanych dla krytyków i znawców sztuki takich jak np. literaturoznawstwo czy filmoznawstwo.
Powstanie i rozwój.
Kulturoznawstwo jest stosunkowo młodą dyscypliną humanistyki (szczególnie w porównaniu z wielowiekową tradycją filozofii czy antropologią kultury i socjologią – dwiema dyscyplinami które zyskały sobie autonomię w drugiej połowie XIX w.).
Do wczesnych prekursorów sposobu myślenia obecnego w kulturoznawstwie zaliczyć można: George’a Orwella (który spostrzegł na przykład, że powieść popularna może być traktowana jako dominująca ideologia i przedstawił w "Roku 1984" proroctwa na temat wzrastającej roli władzy i oddziaływania mass mediów); twórców skupionych wokół wiktoriańskiego centrum współczesnych studiów kulturowych w Londynie (publikujących prace będące nie tyle wyrazem teorii ideologii co głosem goryczy na temat sposobu życia brytyjskich robotników), a także socjologów amerykańskich skupionych wokół dwóch instytucji: powstałym w 1934 r. na Wschodnim Wybrzeżu ośrodku Williama Foote Whyte’a nazwanym "Street Corner Society" i uznanej szkole chicagowskiej (gdzie prowadzano badania w formie obserwacji uczestniczącej).
Dyscyplina kulturoznawstwa rozwija się jednak intensywnie dopiero od lat 70. XX wieku. Uczeni w Wielkiej Brytanii i Stanach Zjednoczonych rozwinęli nieco inne szkoły kulturoznawcze.
Szkoła brytyjska sięga swoimi korzeniami lat 50. i 60., kiedy to jej podwaliny ukształtowali E.P. Thompson, Raymond Williams a przede wszystkim uczeni związani z Centre for Contemporary Cultural Studies (tzw. szkołą z Birmingham): założyciel i pierwszy dyrektor ośrodka w Birmingham Richard Hoggart (który ukuł termin "Cultural studies" tłumaczony na j. polski jako "Kulturoznawstwo"), początkowo zastępcy dyrektora, a następnie kolejni dyrektorzy centrum Stuart Hall i Richard Johnson, a także inni uznani teoretycy związani ze szkołą: Paul Willis, Dick Heddige, Angela McRobbie, Iain Chambers i Paul Gilroy. Szkoła otwarcie prezentowała swoje polityczne, lewicowe poglądy i krytykowała kulturę popularną jako masową kulturę „kapitalistyczną”. Przejęła przy tym niektóre z idei szkoły frankfurckiej – jej krytyczne stanowisko wobec przemysłu kulturalnego.
Natomiast w Stanach Zjednoczonych kulturoznawstwo powstało na gruncie pragmatycznej, pluralistyczno-liberalnej tradycji. Amerykańska szkoła kulturoznawcza początkowo starała się przede wszystkim zrozumieć podmiotowość i zawłaszczanie zachodzące w reakcjach odbiorców kultury masowej (wskazywali na przykład na oswobodzenie jakie niosło ze sobą uczestnictwo w społeczności fanów).
Z czasem jednak zanikło zróżnicowanie pomiędzy brytyjską i amerykańską szkołą kulturoznawczą.
W Kanadzie wpływ na kulturoznawstwo wywarły idee Marshalla McLuhana i innych teoretyków, którzy uwypuklali zagadnienia związane ze społecznymi aspektami technologii. W Australii kładziono czasami duży nacisk na politykę kulturalną. W Afryce Południowej szczególną uwagę poświęcano prawom człowieka i sprawom Trzeciego Świata. Liczne kontakty ośrodka z Birmingham z Włochami zaowocowały pracami na temat włoskiej lewicowości i postmodernizmu. W Ameryce Łacińskiej natomiast powstała debata o istotności kulturoznawstwa i niektórzy badacze argumentują za potrzebą badań bardziej zorientowanych na działanie. We Francji, gdzie tradycyjnie silną pozycje posiada semiotyka (szczególnie wpływowe są publikacje Rolanda Barthes’a) kulturoznawstwo nie rozwinęło się zbyt dynamicznie. Także w Niemczech, być może z uwagi na nieustający wpływ szkoły frankfurckiej, z jej szeregiem publikacji na takie tematy jak kultura czy współczesna sztuka i muzyka.
Stosowane podejścia i perspektywy.
Niektórzy badacze, szczególnie publikujący we wczesnym okresie kulturoznawstwa brytyjskiego, opierali się na modelu Karola Marksa. W podejściu tym zawiera się pewien wpływ szkoły frankfurckiej, szczególnie marksizmu strukturalnego Louisa Althussera. W ortodoksyjnym podejściu marksistowskim uwaga skupia się na tworzeniu znaczeń. Model taki przyjmuje, że kultura tworzona jest w skali masowej a władza spoczywa w rękach tych, którzy kulturę tworzą. W świetle teorii Marksa ci, którzy kontrolują środki produkcji (i bazę ekonomiczną) w istocie kontrolują kulturę.
W innych podejściach do badań kultury, takich jak kulturoznawstwo feministyczne czy późniejszy wkład badaczy amerykańskich, uwidacznia się dystans do takiego punktu widzenia. Podejścia te krytykują marksistowskie założenie o przewadze jedynego, dominującego, podzielanego przez ogół znaczenia wytworów kultury. Ujęcia wychodzące poza marksizm wskazują, że różne sposoby konsumpcji wytworów kultury wywierają wpływ na znaczenia jakie te wytwory ze sobą niosą. Kwestionują pogląd jakoby producenci wytworów kultury kontrolowali znaczenia jakie się im przypisuje. Feministyczna badaczka kultury Griselda Pollock wniosła wkład do kulturoznawstwa prezentując spojrzenie na kulturę ujmujące perspektywę historii sztuki i psychoanalizy. Podobnie wywarła swoimi pracami duży wpływ na teorie kulturoznawcze Julija Krystewa – feministka, psychoanalityczka i teoretyk sztuki, pochodząca z Bułgarii, osadzona we francuskim kręgu kulturowym.
Podana wyżej perspektywa krytykuje więc tradycyjny punkt widzenia zakładający istnienie biernego konsumenta, szczególnie poprzez podkreślanie zróżnicowanych sposobów w jaki ludzie czytają, odbierają i interpretują teksty kultury. Zamiast tego wskazuje na to, że konsument może sobie zawłaszczyć, aktywnie odrzucić lub zakwestionować znaczenie przypisane produktom czy wytworom kultury. Takie podejście przenosi więc uwagę z produkcji na konsumpcję. Wskazuje, że to w istocie konsumpcja odgrywa najistotniejszą rolę, gdyż to właśnie sposób w jaki konsumenci konsumują produkty nadaje im znaczenia. Niektórzy teoretycy wiążą akt konsumpcji z tożsamością kulturową. Szczególnie Stuart Hall i John Fiske wywarli duży wpływ na przyjęcie takiej perspektywy badań.
Kolejne, niedawno rozwinięte podejście to kulturoznawcze badania porównawcze oparte po części na porównawczych badaniach literatury.
Najbardziej wpływowi teoretycy.
Na kształt współczesnego kulturoznawstwa szczególny wpływ wywarli:
Krytyka dyscypliny.
Wiele osób wyraża opinię, że kulturoznawstwo to jedynie swoista fanaberia akademicka.
Harold Bloom, profesor z Uniwersytetu Yale, krytykuje przyjmowanie kulturoznawczego kształtu przez tradycyjne studia nad literaturą. Zamiast tego, jak sugeruje, akademiccy literaturoznawcy powinni badać „co literaturę piękną czyni w istocie piękną”.
Sporo zamętu i burze dyskusji nad naukowością różnorodnych prądów akademickich (w tym kulturoznawstwa) wywołał tzw. żart Sokala (chodzi o publikację fizyka Alana Sokala w piśmie naukowym "Social Text" poświęconym studiom kulturowym).
Znacznie poważniejsza krytyka pochodzi od francuskiego socjologa Pierre’a Bourdieu, który również publikował na tematy takie jak fotografia, muzea sztuki czy współczesna literatura. Bourdieu argumentował, że kulturoznawstwu brakuje naukowego podejścia do badań. Sam Bourdieu w swojej pracy stosował innowacyjne metody – wykorzystywał statystykę czy pogłębione wywiady. Kulturoznawstwo jest polem akademickich dociekań w znacznej mierze pozbawionym stabilnej struktury. Trudno czynić badaczy odpowiedzialnym za ich twierdzenia gdy nie ma uzgodnień co do właściwych metod czy sposobów określania poprawności.
Kulturoznawstwu zarzucano też w szczególności, że odrzuca kulturę zachodnią w imię walki o prawa lub obrony mniejszości kulturowych – innych niż ludzie biali czy pochodzących spoza świata zachodniego.
Z drugiej strony kulturoznawcy krytykują bardziej tradycyjne dyscypliny akademickie takie jak krytyka literacka, ekonomia, socjologia, antropologia czy historia sztuki.
Kulturoznawstwo w Polsce.
W Polsce istnieje kilka ośrodków kulturoznawczych, które różnią się przyjętymi celami poznawczymi, statusem ontycznym kultury, założeniami epistemologicznymi i metodologią jej badań. Niektóre szkoły lokują kulturoznawstwo w sferze badań międzydyscyplinarnych, inne podkreślają społeczne, komunikacyjne, psychologiczne lub aksjologiczne aspekty kultury.
Pierwszy kierunek o nazwie Kulturoznawstwo został otwarty na Uniwersytecie Wrocławskim w roku 1972 z inicjatywy Stanisława Pietraszki, początkowo miał charakter studiów międzywydziałowych, następnie utworzono katedrę kulturoznawstwa. Do roku 1976 były to jedyne studia kulturoznawcze w Polsce, więc jako kierunek unikatowy cieszyły się znaczną autonomią programową, co wyrażało się m.in. marginalizacją teorii marksistowskich w programie studiów, oraz przyjęciem paradygmatu Stanisława Pietraszko o względnej autonomii kultury jako sfery aksjo-semiotycznej za podstawę wykładanych we Wrocławiu w latach 70. teorii. W 1976 roku otwarto studia kulturoznawcze na Uniwersytecie Łódzkim.
Obecnie do najważniejszych polskich ośrodków kulturoznawczych należą:
Studia kulturoznawcze poza rozwijaniem teorii kultury oferują najczęściej w swoim programie kursy językoznawstwa, semiotyki, psychologii, socjologii, antropologii, religioznawstwa, politologii, filozofii nauki, aksjologii, historii sztuki czy techniki, muzykologii oraz medioznawstwa, filmoznawstwa itp.

</doc>
<doc id="917426" url="https://pl.wikipedia.org/wiki?curid=917426" title="Zamek biskupów krakowskich w Sławkowie">
Zamek biskupów krakowskich w Sławkowie

Zamek biskupów krakowskich w Sławkowie – zamek z XIII wieku w Sławkowie w powiecie będzińskim, wpisany do rejestru zabytków nieruchomych województwa ślaskiego, zachowany w stanie ruiny.
Historia.
Okres rządów Pawła z Przemankowa.
Zamek datowany jest na drugą połowę XIII wieku. Usytuowany był na skłonie wzniesienia opadającego w kierunku Białej Przemszy. Miał za zadanie bronić dostępu do miasta od strony Krakowa. Dzięki wymiarom 124 x 90 m oraz murom obronnym o grubości 2–3 m i wysokości 6–7 m konkurować z nim mogły jedynie podobne ówczesne zamki książęce w Opolu i Wrocławiu. Jego mury wzmocnione były usytuowanymi centralnie na skrzydłach prostokątnymi półbasztami. Warownia prawdopodobnie zaliczała się do typu zamków kasztelowych.
Budowę zamku rozpoczęto przypuszczalnie przed rokiem 1283 z inicjatywy biskupa krakowskiego Pawła z Przemankowa. W 1283 prace zostały przerwane z powodu uwięzienia i odebrania własności biskupowi przez księcia Leszka Czarnego. W roku 1284 książę i biskup zawarli ugodę i dzięki odszkodowaniu budowę zamku wznowiono. Jego wielkość i rozmach projektu została jednakże ograniczona przez Leszka Czarnego oraz przez ówczesne prawo dotyczące zakazu budowy zamków przez feudałów świeckich i duchownych. Do półbaszty południowo-wschodniej na jego skrzydle przybudowano tylne ściany, zmieniając ją w wieżę mieszkalno-obronną, którą otoczono fosą i parkanem.
„Wielki” pierwotny zamek mimo swojego nowatorstwa był (może wskutek pośpiechu w jego budowie) obiektem o niskiej jakości technicznej. Mury były bardzo płytko fundamentowane, wzniesione z łamliwego dolomitu, wiązanego dość słabą żółtą zaprawą piaskowo-wapienną z dużą zawartością piasku. Dostawiona później do półbaszty część młodsza miała znacznie głębszy fundament, a zbudowano ją z bardzo twardego wapienia, spojonego silną zaprawą wapienną z dużą zawartością wapna. Do muru wieży mieszkalno-obronnej przylegał ryzalit wejściowy oraz mur kanału ściekowego latryny, umieszczonej prawdopodobnie w położonym wyżej wykuszu. Do wyrobu kamieniarki „małego” zamku użyto, prócz białego wapienia, również piaskowca koloru białego i umożliwiającego osiągnięcie efektu wielobarwności budynku piaskowca czerwonego. Ten ostatni pochodził z Góry Parcze w pobliskim Olkuszu. Detal miał, jak wskazuje na to obecność portali o pełnych łukach, charakter przynajmniej częściowo późnoromański. Kamieniarka okien była bardzo wysokiej jakości. Wieża nie miała sklepień nawet na najniższym, piwnicznym poziomie, który przykrywał jedynie strop.
W roku 1289 biskup opowiedział się przeciwko Henrykowi IV Probusowi, doprowadzając do zajęcia Krakowa przez Władysława Łokietka. Książę śląski w zamian uwięził biskupa i w drodze na Kraków zajął zamek oraz oddał go pod opiekę Henrykowi z Woszowa. Wydarzenie to było jednocześnie pierwszą zachowaną wzmianką na temat zamku sławkowskiego. Świadczy ono o tym, że zamek był już wówczas zdolny pełnić funkcje mieszkalno-obronne.
Okres rządów Jana Muskaty.
Drugim z kolei następcą biskupa Pawła był Jan Muskata, który na początku XIV wieku rozbudował zamek, otaczając go wałem ziemnym z budynkiem bramnym (być może w formie wieży) i fosą. Budynek bramny, do którego przylegał aneks, zaopatrzony był w dodatkowe urządzenie obronne – tzw. suchy basen, tj. rodzaj suchej fosy, zajmującej najniższą kondygnację. W czasie braku zagrożenia przerzucony był nad suchym basenem drewniany pomost. Dziedziniec zamkowy utwardzono wylewką wapienną, pokrytą wkrótce cienką warstewką zielonkawej gliny, na której z kolei umieszczono bruk z płyt wapiennych. Rozbudowa objęła również samą wieżę mieszkalną, do której dobudowano wzmacniające przypory oraz ułatwiającą komunikację zewnętrzną klatkę schodową. Z wieży poza teren zamku biegła też tzw. wycieczka, czyli tajne przejście, zachowane do czasów współczesnych. Stanowił je wykop ziemny o przekroju 1,2 x 1,2 m, przykryty niefundamentowanym kamiennym sklepieniem. Na przedzamczu, znajdującym się poza wałami na obszarze dawnego zamku Pawła z Przemankowa, wzniesiono prawdopodobnie też wówczas zespół zapewne drewnianych budynków gospodarczych. Wśród nich już w I połowie XIV w., może jeszcze za czasów Muskaty, mógł znajdować się (być może murowany) dwór - wygodniejszy, niż rezydencja wieżowa. Poświadczony jest on jednak źródłowo w sposób pewny dopiero w końcu XIV w.
Jan Muskata pozostawał w konflikcie z Władysławem Łokietkiem oraz większością mieszkańców Małopolski. Ustanowił on Sławków swoją główną kwaterą, w związku z czym w 1309 r. wojska księcia zdobyły miejscowość. Zamek pozostawał w rękach tego władcy prawdopodobnie aż do śmierci krakowskiego hierarchy w 1320 r.
Okres rządów Jana Grota.
W 1327 r. zamek wraz z miastem zajęły wojska czeskie Jana Luksemburczyka w pochodzie na Kraków. Wycofały się jednak jeszcze wiosną tego samego roku wskutek protestu króla węgierskiego Karola Roberta. Następnie miała miejsce ponadroczna okupacja węgierska miasta i z pewnością również zamku. Jan Grot odzyskał Sławków wskutek napomnień papieskich pod adresem władców Czech, Węgier i Polski. Jego przebywanie na zamku poświadczone jest źródłowo w 1337 r.
Okres rządów Jana Radlicy.
W 1389 r. wzmiankowany jest dwór w Sławkowie jako budowla osobna od zamku obronnego. Dwór biskupi istnieje do dziś w szacie nowożytnej i znajduje się w rękach prywatnych; znany jest pod nazwą „lamusa”. Datowany jest przeważnie na XVI lub XVII wiek, ale grube, ponad dwumetrowe mury i dokument, mówiący o istnieniu dworu w 1389 r., mogą świadczyć o średniowiecznym pochodzeniu budynku. Grubość murów i otwory szczelinowe w najniższej kondygnacji sugerują, że mimo położenia poza wałami właściwego zamku, mógł on mieć częściowo charakter obronny. Według dużo późniejszych opisów z inwentarza z 1645 i 1668 r. cały zespół przedzamcza był zresztą słabo ufortyfikowany, choć nie wiadomo, czy można to odnosić do okresu średniowiecza.
Okres rządów Zbigniewa Oleśnickiego i czasy późniejsze.
Złupienie Sławkowa przez husytów w 1433 r. oraz spalenie miasta rok później przez raubrittera i awanturnika politycznego Mikołaja Kornicza Siestrzeńca nie przyniosło prawdopodobnie dużych szkód zamkowi. W 1455 roku zamek został natomiast zniszczony wraz z miastem przez wspomagane ochotnikami śląskimi nieopłacone zaciężne oddziały polsko-morawskie Jerzego Stosza i Jana Świeborowskiego, walczące u boku Kazimierza Jagiellończyka przeciwko Krzyżakom. Brutalność najazdu spowodowana była osobistym konfliktem Jana Świeborowskiego z wójtem sławkowskim, Mikołajem Gunią.
Dawniej uważano, że zamek po tym wydarzeniu nie został już odbudowany, czemu zaprzeczył jednak odkryty Bibliotece w Würzburgu widok m.in. Sławkowa z 1536/1537 r. Prawdopodobnym fundatorem odbudowy zamku był jeszcze biskup Zbigniew Oleśnicki, zmarły w tymże samym 1455 r. Wieża otrzymała wówczas późnogotycki dach brogowy. Rumowiska na dziedzińcu nie uprzątnięto, lecz położono na nim nowy bruk.
Wspomniany już widok Sławkowa z przełomu lat 1536/37 pokazuje wieżę w dobrym stanie z widoczną zewnętrzną klatką schodową, a przed nim zabudowę przedzamcza – trzy budynki. Pierwszy z nich to prawdopodobnie sam dwór.
Już w inwentarzu klucza dóbr sławkowskich z 1645 r. nazwa „zamek” przenosi się na zespół dworski na przedzamczu. Nie są znane losy zamku w okresie „potopu” szwedzkiego, choć można spotkać się z twierdzeniem, że warownia ucierpiała w 1655 r.
W czasie wykopalisk na terenie zamku odkryto m.in. głównie XV-wieczny zespół militariów (w tym folgi pancerza folgowego) i przedmiotów związanych z jazdą konną, a także liczne XVI-wieczne kafle piecowe, m.in. z przedstawieniami rycerzy i dworzan.
Zamek biskupów krakowskich obejmuje swoim zasięgiem teren między obecnymi ulicami Zamkową, Garncarską (dawniej Wąską) i Browarną, przekracza zaś ulicę Staropocztową. W 2016 roku archeolodzy natrafili na tunel pod zamkiem nieznanej długości i przeznaczenia.

</doc>
<doc id="917430" url="https://pl.wikipedia.org/wiki?curid=917430" title="Park Narodowy Deux Balés">
Park Narodowy Deux Balés

Park Narodowy Deux Balés – park narodowy w środkowo-zachodnim Burkina Faso w pobliżu miasta Boromo. Obejmuje powierzchnię ok. 56 tysięcy hektarów i założono go w 1967 roku na miejscu wcześniejszego rezerwatu przyrody. Teren parku zajmuje sawanna. Spotyka się tu m.in. słonie, hipopotamy, antylopy, krokodyle i bawoły.

</doc>
<doc id="917434" url="https://pl.wikipedia.org/wiki?curid=917434" title="Pogórze Jasielskie">
Pogórze Jasielskie

Pogórze Jasielskie (513.68) – mezoregion fizycznogeograficzny w południowej Polsce, stanowiący część Pogórza Środkowobeskidzkiego. Rozpościera się między Kotliną Jasielsko-Krośnieńską (północny wschód), Obniżeniem Gorlickim (północny zachód) i Beskidem Niskim (południe). Na niewielkim odcinku na wschodzie region graniczy z Pogórzem Bukowskim.
Region jest obszarem wyżynnym osiągającym wysokość od 370 do 430 m n.p.m., zbudowanym z piaskowców ciężkowickich i łupków krośnieńskich. Pogórze Jasielskie przecinają subsekwentne doliny rzek Wisłoki i Bednarki.
Mezoregion bierze swoją nazwę od Jasła, głównego ośrodka miejskiego regionu. W miejscowości Bóbrka znajduje się skansen – Muzeum Przemysłu Naftowego i Gazowniczego im. Ignacego Łukasiewicza.

</doc>
<doc id="917435" url="https://pl.wikipedia.org/wiki?curid=917435" title="Jewgienij Łapiszyn">
Jewgienij Łapiszyn

Jewgienij Petrowicz Łapiszyn (ros. Евгений Петрович Лапшин, ur. 1900, zm. 1 marca 1956) – oficer polityczny Armii Czerwonej oraz funkcjonariusz NKWD/NKGB/MGB/MWD, m.in. szef Wydziału IV NKGB.
Wykształcenie i praca.
Urodzony w maju 1900 roku w Jekaterynburgu, w rodzinie rosyjskiego ślusarza. Szkołę rozpoczął w 1910 roku w rodzinnym mieście. W 1915 pracował jako mechanik w zakładach Grinberga i do 1917 w kilku innych zakładach w Jekaterynburgu. W czerwcu 1917 wstąpił do SDPRR(b), w 1921 ukończył specjalne kursy propagandowe w akademii robotniczo-chłopskiej Armii Czerwonej. W 1929 skończył także specjalne kursy polityczne w wojskowo-politycznej akademii Armii Czerwonej, a w 1937]wyższą szkołę organizacji partyjnej przy Komitecie Centralnym Wszechzwiązkowej Komunistycznej Partii (bolszewików) WKP(b).
Służba w Armii Czerwonej.
Do Czerwonej Gwardii wstąpił w listopadzie 1917 i przez następne 8 miesięcy służył w sztabie 5 pułku w swoim rodzinnym mieście Jekaterynburgu (od 1924 do 1991 Swierdłowsk). W marcu 1919 został ranny podczas bitwy i następne 4 miesiące spędził na leczeniu i rehabilitacji. Do służby wrócił w lipcu 1919, trafił jako pracownik polityczny do 554 pułku, w którym służył do maja 1920.
W późniejszych latach służył w Armii Czerwonej m.in. jako mechanik i do 1924 roku ukończył jeden z kursów RKKA i służył w Syberyjskim Okręgu Wojskowym, gdzie następnie do października 1926 roku skończył szkołę partyjno-polityczną przy Syberyjskim Okręgu Wojskowym. Do 1930 roku służył jako oficer polityczny różnych oddziałów, pułków, aż w lipcu 1930 roku został mianowany zastępcą oficera ds. politycznych 14 dywizji piechoty. Później przeniesiony został do Leningradu, gdzie do 1936 roku pracował na różnych stanowiskach politycznych.
Służba w organach bezpieczeństwa państwowego.
Służbę w organach NKWD ZSRR rozpoczął 28 września 1937 roku od stanowiska tymczasowo pełniącego obowiązki szefa Wydziału Politycznego w Oddziale 12 (techniki operacyjnej) GUGB.
Następne funkcje jakie wykonywał często się zmieniały ze względu przebieg czystek panujących wówczas w NKWD i przemian organizacyjnych NKWD które zostały wprowadzone 28 marca 1938 roku, lecz przetrwały jedynie do 29 września tego samego roku.
Polegały one na zmniejszeniu wpływów i znaczenia GUGB, głównego organu NKWD odpowiedzialnego za przeprowadzenie czystek w Armii Czerwonej, w wywiadzie wojskowym GRU oraz w samym NKWD. 
Kolejne stanowiska jakie zajmował to:
Ostatnie stanowisko jakie zajmował w organach bezpieczeństwa to szef Oddziału Rejestracyjno-Statystycznego Głównego Zarządu Milicji przy Ministerstwie Spraw Wewnętrznych ZSRR 12.05.53—01.03.56.

</doc>
<doc id="917437" url="https://pl.wikipedia.org/wiki?curid=917437" title="Rów Podtatrzański">
Rów Podtatrzański

Rów Podtatrzański (514.14), słow. "Podtatranská brázda" – mezoregion fizycznogeograficzny leżący u północnego podnóża Łańcucha Tatrzańskiego i stanowiący część Obniżenia Orawsko-Podhalańskiego. Oddziela on Góry Choczańskie i Tatry od Pogórza Spisko-Gubałowskiego.
Topografia.
Na zachodzie zaczyna się na Słowacji w okolicach Dolnego Kubina i ciągnie się poprzez Polskę i znów Słowację aż po Tatrzańską Kotlinę. Składa się z szeregu kotlin i dolin, a na wschodzie również erozyjnie porozcinanych płaskich garbów. W kierunku od zachodu na wschód wyróżnia się w nim następujące odcinki:
Rów Podtatrzański nie jest ciągły, podzielony jest na kilka odcinków przełęczami i działami wodnymi. Dzielą go: Huciańska Przełęcz, Maniowa Przehyba, przełęcz Borek, Brama Orawska, Nędzowski Dział, Brzegowski Dział, Zdziarska Przełęcz.
Znajduje się w zlewniach dwóch mórz. Część zachodnia należy do zlewni Morza Czarnego, część wschodnia do zlewni Bałtyku. Wielki Europejski Dział Wodny przecinający Rów Podtatrzański biegnie przez Bramę Orawską.
Opis regionu.
Region jest podłużnym obniżeniem osiągającym wysokość od 750 do 1000 m n.p.m., utworzonym w marglistych łupkach eoceńskich (flisz podhalański). W granicach Polski ma on długość 20 km i powierzchnię około 130 km². Kotliny są nachylone ku północy i są one przysypane stożkami napływowymi utworzonymi przez spływające z gór potoki. W Kotlinie Zakopiańskiej występują żwirowe pokrywy pochodzące z trzech zlodowaceń. Zachodnia część i wschodnie krańce Rowu są zalesione. Głównymi ciekami regionu w Polsce są Czarny Dunajec oraz Zakopianka i Poroniec (źródłowe potoki Białego Dunajca).
Głównym ośrodkiem miejskim regionu w Polsce jest Zakopane, ponadto Kościelisko, Małe Ciche i Murzasichle.
Region ma niekorzystny klimat spowodowany głównie przez silne wiatry halne oraz częste w zimie inwersje temperatur. Jednakże występują tutaj korzystne warunki do uprawiania turystyki i sportów zimowych: bliskość dużych gór, ładne widoki, długotrwałe zaleganie śniegu, dobre stoki narciarskie. To powoduje, że wiele miejscowości tego regionu stało się ośrodkiem turystyczno-narciarskim i rekreacyjnym, samo zaś 30-tysięczne Zakopane jest największym w całej Polsce ośrodkiem turystyczno-sportowo-rekreacyjnym (do 2 mln gości rocznie).
Autorzy "WET" za początek Rowu Podtatrzańskiego na zachodzie uważają Rów Huciański.

</doc>
<doc id="917438" url="https://pl.wikipedia.org/wiki?curid=917438" title="Park Narodowy Komoé">
Park Narodowy Komoé

Park Narodowy Komoé (fr. "Parc National de la Comoé") – park narodowy w północno-wschodnim Wybrzeżu Kości Słoniowej, utworzony w 1968 roku, jego nazwa pochodzi od przepływającej przez jego terytorium rzeki Komoé. Powierzchnia parku wynosi niecałe 11 672 km², co czyni go największym parkiem narodowym w Afryce Zachodniej. Park został w 1983 roku wpisany na listę światowego dziedzictwa UNESCO. W 2003 roku otrzymał status dziedzictwa zagrożonego ze względu na wzmożone kłusownictwo w następstwie wojny domowej w kraju. Status ten został zdjęty w 2017 roku.
Populacje sztandarowych gatunków zwierząt, dla których został utworzony park - jak bawolec krowi "Alcelaphus buselaphus", kob żółty "Kobus kob kob", kob śniady "Kobus ellipsiprymnus", grym "Sylvicapra grimmia", dujker karłowaty "Cephalophus maxwellii", guziec "Phacochoerus africanus", dujker siwopręgi "Cephalophus rufilatus", bawół afrykański "Syncerus caffer", antylopa końska "Hippotragus equinus", buszbok "Tragelaphus scriptus" - zmniejszają się
Teren parku jest w przeważającej części równinny, lokalnie występują niewielkie pofałdowania z najwyższym szczytem Boutourou o wysokości 625 m n.p.m. Typowym biotopem jest tu sawanna z drzewami akacji. Spotyka się tu słonie, bawoły, hipopotamy, guźce, lamparty, hieny i lwy, antylopy i małpy, a także wiele gatunków ptaków. Równiny zalewowe nad rzeką Komoé mają charakter sezonowo odsłanianych terenów trawiastych, stanowią żerowiska hipopotamów i krokodyli'.

</doc>
<doc id="917439" url="https://pl.wikipedia.org/wiki?curid=917439" title="Park Narodowy Komoe">
Park Narodowy Komoe



</doc>
<doc id="917440" url="https://pl.wikipedia.org/wiki?curid=917440" title="Park Narodowy Comoé">
Park Narodowy Comoé



</doc>
<doc id="917441" url="https://pl.wikipedia.org/wiki?curid=917441" title="Park Narodowy Comoe">
Park Narodowy Comoe



</doc>
<doc id="917443" url="https://pl.wikipedia.org/wiki?curid=917443" title="Victoria Falls National Park">
Victoria Falls National Park



</doc>
<doc id="917444" url="https://pl.wikipedia.org/wiki?curid=917444" title="Park Narodowy Victoria Falls">
Park Narodowy Victoria Falls



</doc>
<doc id="917445" url="https://pl.wikipedia.org/wiki?curid=917445" title="Park Narodowy Wodospady Wiktorii">
Park Narodowy Wodospady Wiktorii



</doc>
<doc id="917446" url="https://pl.wikipedia.org/wiki?curid=917446" title="Obniżenie Dorohuckie">
Obniżenie Dorohuckie

Obniżenie Dorohuckie (845.31) – mezoregion fizycznogeograficzny we wschodniej Polsce, stanowiący część Polesia Wołyńskiego. Od północy graniczy z Równiną Łęczyńsko-Włodawską, od wschodu z Pagórami Chełmskimi, od południa i południowego wschodu z Działami Grabowieckimi, od zachodu z Płaskowyżem Świdnickim a od południowego zachodu z Wyniosłością Giełczewską.
Region jest wyżyną zbudowaną z wapienno-marglistych skał kredowych, pokrytych zwydmionymi piaskami plejstoceńskimi. Na terenie Obniżenia Dorohuckiego występują licznie wypełnione torfem zagłębienia bezodpływowe. Na wychodniach kredowych wykształciły się rędziny (gleby litogeniczne).
Główną rzeką przepływającą przez region jest Wieprz, wzdłuż którego w 1990 roku utworzono Nadwieprzański Park Krajobrazowy.
Nazwa regionu jest bardzo często błędnie oddawana jako "Obniżenie Dorohuskie", tak jakby pochodziła od miejscowości Dorohusk. Mezoregion bierze jednak swoją nazwę od wsi Dorohucza.
Głównymi miejscowościami regionu są Milejów i Trawniki (brak miast).
Obniżenie Dorohuckie obejmuje swym zasięgiem części gmin: Rejowiec Fabryczny, Siedliszcze ("powiat chełmski"), Trawniki ("świdnicki"), Krasnystaw, Łopiennik Górny ("powiat krasnostawski"), Milejów, Puchaczów i Cyców ("powiat łęczyński").

</doc>
<doc id="917447" url="https://pl.wikipedia.org/wiki?curid=917447" title="Obniżenie Dubieńskie">
Obniżenie Dubieńskie

 
Obniżenie Dubieńskie (845.33) – mezoregion fizycznogeograficzny we wschodniej Polsce, stanowiący część Polesia Wołyńskiego. Od zachodu i północnego zachodu graniczy z Pagórami Chełmskimi, od południowego zachodu z Działami Grabowieckimi, od południa z Grzędą Horodelską a od północy z Polesiem Brzeskim. Wschodnia część regionu leży po prawej stronie Bugu, na terytorium Ukrainy.
Region jest wyżyną, której rzeźba ukształtowała się pod wpływem procesów fluwialnych, po ustąpieniu lądolodu "zlodowacenia środkowopolskiego". Podłoże głównie kredowe. W zagłębieniach występują piaski, torfy i mady; są to tereny zalesione.
Obniżenie Dubieńskie charakteryzuje brak miast. Głównymi miejscowościami regionu są Dubienka, Ruda-Huta, Białopole i Dorohusk. Główną rzeką regionu jest Bug.
Obniżenie Dubieńskie obejmuje swym zasięgiem gminy powiatu chełmskiego: Dubienka, Dorohusk, Ruda-Huta, Żmudź, Białopole oraz części gmin Sawin, Chełm i Kamień, ponadto północną część gminy Horodło w powiecie hrubieszowskim.

</doc>
<doc id="917449" url="https://pl.wikipedia.org/wiki?curid=917449" title="Arystofanes z Bizancjum">
Arystofanes z Bizancjum

Arystofanes z Bizancjum (ok. 257 – ok. 180 p.n.e.) – grecki filolog. 
Był synem oficera wojsk najemnych. Uczeń Eratostenesa i nauczyciel Arystarcha z Samotraki. Ok. roku 197 p.n.e. został piątym z kolei kustoszem Biblioteki Aleksandryjskiej.
Do jego najważniejszych dzieł należą "O kurtyzanach w Attyce" oraz krytyczne wydania dzieł Homera. Przypisuje się mu również wprowadzenie zapisu akcentów w piśmie greckim.

</doc>
<doc id="917451" url="https://pl.wikipedia.org/wiki?curid=917451" title="Wysoczyzna Rościsławicka">
Wysoczyzna Rościsławicka



</doc>
<doc id="917452" url="https://pl.wikipedia.org/wiki?curid=917452" title="Arystarch z Samotraki">
Arystarch z Samotraki

Arystarch z Samotraki (ur. 216 p.n.e., zm. 144 p.n.e.) – grecki gramatyk, uczeń Arystofanesa z Bizancjum. 
Uznawany jest za twórcę krytyki literackiej (a konkretniej także krytyki tekstualnej) – wprowadził do tego klasyczny system oznaczeń, używany w Aleksandrii aż do czasów Orygenesa (m.in. w jego Heksapli). Był autorem ponad 800 komentarzy do utworów poetyckich. 
Został później kierownikiem Biblioteki Aleksandryjskiej. Zmarł na wygnaniu na Cyprze, gdzie dotknięty puchliną wodną zagłodził się na śmierć.

</doc>
<doc id="917453" url="https://pl.wikipedia.org/wiki?curid=917453" title="Muzeum Martyrologii „Pod Zegarem” w Lublinie">
Muzeum Martyrologii „Pod Zegarem” w Lublinie

Muzeum Martyrologii „Pod Zegarem” w Lublinie – oddział Muzeum Narodowego w Lublinie powstał w 1979 roku z inicjatywy Stowarzyszenia Byłych Więźniów Politycznych Zamku Lubelskiego i klubu „Pod Zegarem”. Mieści się w celach byłego aresztu Gestapo przy ulicy Uniwersyteckiej 1 w Lublinie. Pracownia Konserwacji Zabytków przeprowadziła w dwóch celach prace konserwatorskie i zabezpieczyła inskrypcje pozostawione przez więźniów na ścianach. Odtworzono wygląd jednej z cel oraz karcer–ciemnię. Muzeum Martyrologii ma kolekcję korespondencji więźniów zamku (listy, grypsy, karty pocztowe) oraz listy hitlerowskich obozów koncentracyjnych do których trafili, obwieszczeń i zarządzeń niemieckich z lat 1939–1944. Osobną grupę stanowią dokumenty i pamiątki osobiste po więźniach zamku, a także archiwum fotograficzne przetrzymywanych tu w latach 1939–1954. Muzeum ma też bogaty materiał ikonograficzny Lublina z lat 1939–1944. Wystawami stałymi są: „Historia więzienia na Zamku i domu »Pod Zegarem«” i „Martyrologia młodzieży Lublina i harcerstwa Lubelszczyzny 1939–1945”.

</doc>
<doc id="917455" url="https://pl.wikipedia.org/wiki?curid=917455" title="Kusiyara">
Kusiyara



</doc>
<doc id="917457" url="https://pl.wikipedia.org/wiki?curid=917457" title="Anatol Sienkiewicz">
Anatol Sienkiewicz

Anatol Sienkiewicz (ur. 15 lipca 1905 w Wesenbergu – obecnie estońskie Rakvere, zm. 19 stycznia 1978 w Warszawie) – płk lek. wet. komendant Wojskowego Ośrodka Naukowo-Badawczego Służby Weterynaryjnej.
Anatol Sienkiewicz był absolwentem gimnazjum w Narwie, następnie Instytutu Weterynaryjnego w Witebsku w 1928 r. Po jego ukończeniu pracował w Czelabińsku. W 1933 r. uciekł do Estonii, gdzie w 1936 r. ukończył studia na uniwersytecie w Dorpacie (estońskie Tartu). Studiował także w Hanowerze i Wiedniu. W 1939 r. osiedlił się w Polsce. Podczas wojny obronnej Polski służył w 3. pułku Ułanów Śląskich w Tarnowskich Górach i DOK Nr V Kraków. W czasie okupacji niemieckiej mieszkał w Krakowie, Myślenicach i Dobczycach, pracując jako lekarz weterynarii, jednocześnie związany z konspiracją, był dowódcą plutonu terenowego AK i pierwszym burmistrzem Dobczyc z ramienia rządu polskiego na uchodźstwie. Od 2 kwietnia 1945 do października 1968 r. w WP na różnych stanowiskach w wojskowej weterynarii, m.in. dyr. nauk w Centrum Wyszkolenia i Badań Weterynaryjnych w Puławach i szef Oddziału Badawczego, inicjator organizacji Ośrodka Badawczego Służby Weterynaryjnej po planowanej likwidacji Centrum, od 1957 pułkownik, od 1960 pierwszy komendant Ośrodka. Autor publikacji z zakresu roli służby weterynaryjnej w nowoczesnej wojnie oraz chorób popromiennych zwierząt.
Pochowany na wojskowych Powązkach (kwatera CII11-2-12).

</doc>
<doc id="917458" url="https://pl.wikipedia.org/wiki?curid=917458" title="Regulamin zabijania">
Regulamin zabijania

Regulamin zabijania (tytuł oryg. "Rules of Engagement") – amerykański dramat filmowy z 2000 roku w reżyserii Williama Friedkina.
Scenariusz współtworzył Jim Webb, były oficer Marines, prawnik i Sekretarz Marynarki Wojennej (1987-88), a obecnie senator ze stanu Wirginia (2007-)
Opis fabuły.
Pułkownik Terry Childers (Samuel L. Jackson) ma za sobą 30 lat służby w piechocie morskiej. Doświadczony uczestnik wojny w Wietnamie, Wojny w Bejrucie (Liban) i akcji Pustynna Burza, wielokrotnie odznaczany.
Misja w Jemenie miała być kolejnym przykładem profesjonalizmu Childersa. Rutynowa akcja ochrony ambasady w Jemenie przed demonstrantami przeradza się jednak w dramatyczną masakrę, w konsekwencji czego zostaje zabitych ponad 80 bezbronnych osób (dzieci, kobiety, starcy) i tyle samo rannych przez amerykański oddział, którym dowodzi Terry Childers. Grupa pułkownika traci 3 żołnierzy.
Childers staje przed sądem wojskowym. Człowiekiem, który podejmuje się go bronić jest kompan z Wietnamu i wierny przyjaciel, pułkownik Hays Hodges. Nie jest on najlepszym adwokatem, ale Childers ufa mu: łączy ich coś więcej niż przyjaźń i braterstwo broni – to dług wdzięczności za uratowanie życia na froncie. W trakcie bitwy pod Kalu w Wietnamie, oddział Hodgesa trafia w zastawioną przez Vietcong pułapkę. Natomiast oddział Childersa likwiduje małą grupkę Wietnamczyków, oszczędzając życie tylko dwóm: radiotelegrafiście oraz pułkownikowi Kao. Terry zmusza Wietnamskiego oficera, aby odwołał swoich żołnierzy, atakujących grupę drugą. Ten jednak odmawia. Childers zostaje zmuszony do likwidacji radiotelegrafisty. To natychmiast namawia Kao do wykonania "prośby" Amerykanina.
Fakt, że Childers złamał wojskowy regulamin (który zna na pamięć), likwidując nieuzbrojoną osobę, wykorzystuje Major Biggs w trakcie procesu.

</doc>
<doc id="917459" url="https://pl.wikipedia.org/wiki?curid=917459" title="Jan z Rzeszowa">
Jan z Rzeszowa



</doc>
<doc id="917461" url="https://pl.wikipedia.org/wiki?curid=917461" title="Jaskinia Mamutowa">
Jaskinia Mamutowa

Jaskinia Mamutowa – jaskinia w Dolinie Kluczwody w miejscowości Wierzchowie, w województwie małopolskim, w powiecie krakowskim, w gminie Wielka Wieś. Znajduje się na stromych południowo-zachodnich stokach wzniesienia Berdo na Wyżynie Olkuskiej będącej częścią Wyżyny Krakowsko-Częstochowskiej.
Nazwa jaskini pochodzi od znalezionego w niej ciosu mamuta. Nazywana bywa też Jaskinią Wierzchowską Dolną.
Opis jaskini.
Znajduje się w Mamutowej Skale. Ma ogromny otwór o kształcie łuku i ekspozycji południowo-wschodniej. Zaraz za nim znajduje się obszerna komora wejściowa. Wychodzi z niej kilka ciasnych korytarzyków, na końcu jednego z nich znajduje się odkryta w 1992 r. niewielka salka, a w niej nacieki. Łączna długość jaskini to 105 m.
Jaskinia powstała w wapieniach pochodzących z jury późnej. Jest to jaskinia krasowa, powstała zarówno w strefie freatycznej, jak i wadycznej. Przed wejściem do jaskini znajdują się na jej ścianach ogromne kotły wirowe, co wskazuje, że do powstania jaskini mogły się przyczynić również przepływy ascenzyjne. W północno-wschodnim korytarzu występują charakterystyczne oszlifowania ścian powstałe prawdopodobnie wskutek ocierania się o ściany zwierząt przechodzących jaskinią (tzw. ogłady zwierzęce).
Historia poznania i eksploatacji.
Jaskinia znana jest od dawna. Była wielokrotnie badana przez archeologów i innych naukowców. Pierwsze informacje o jaskini pochodzą z 1873 r., obszar badany był wtedy i w następnych latach przez Jana Zawiszę. Podał on, że w namulisku jaskini natrafiono na przedmioty wytworzone przez kultury jerzmanowicką, oryniacką i wschodniograwecką. Znaleziono także duże ilości kości zwierząt z okresu plejstocenu. Należały do gatunków: słoń "Elephas primigenius", nosorożec "Rhinoceros tichorhonus", niedźwiedź jaskiniowy, niedźwiedź "Ursus priscus", koń domowy, jeleń "Cervus alces" i "Cervus tarandus", "Bos" sp., wilk szary, wilk "Canis lagopus" i "Canis vulpes", borsuk "Meles taxus", zając bielak, wiewiórka pospolita, mysz, pardwa mszarna, głuszec zwyczajny. Niektóre z nich to gatunki wymarłe. W 1913 r. ponownie badał jaskinię Leon Kozłowski, przekopując nienaruszone przez Zawiszę przedproże jaskini. Również znalazł liczne kości zwierząt i inne artefakty. W okresie międzywojennym jej namulisko było jeszcze kilkukrotnie badane przez archeologów. W 1981 r. Sanocka-Wołoszynowa badała faunę pajęczaków. W 1994 r. A. Pazdur i in. opublikowali wiek nacieków jaskiniowych badany metodą izotopową. W 1999 r. Pazdur, Goslar, Gradziński i Hercman badali zmiany hydrologiczne i klimatyczne w jaskini. W 2007 i 2012 r. Nowak i Grzywiński opublikowali wyniki zliczania nietoperzy hibernujących w jaskini.
W trakcie badań odkrywano i poznawano kolejne partie jaskini. W 1935 r. Ciętak sporządził plan i opis jaskini, w 1951 r. uzupełnił go K. Kowalski, obydwa opisy jednak nie uwzględniały ciasnych bocznych korytarzy. W 1986 r. opisy te uzupełnili A. Górny i M. Szelerewicz. W 1992 r. grotołazi z Krakowa odkryli niewielką salkę na końcu jaskini. Na jej ścianach była bogata szata naciekowa.
W 2008 r. w jaskini kręcone były zdjęcia do filmu „Deklaracja nieśmiertelności”, przedstawiającego sylwetkę Piotra Korczaka, autora przełomowych przejść wspinaczkowych w tej jaskini.
W odległości kilkuset metrów na północ od Jaskini Mamutowej znajduje się dużo większa i udostępniona turystycznie Jaskinia Wierzchowska Górna.
Wspinaczka w jaskini.
Jaskinia Mamutowa jest popularnym obiektem wspinaczki skalnej. W ścianach jej wysokiej komory wejściowej, a także na sklepieniu jaskini poprowadzono 30 dróg wspinaczkowych o trudności IV – VI.8 w skali Kurtyki. Jest kilka dróg łatwiejszych, ale w większości są to bardzo trudne drogi wspinaczkowe, prawdziwie ekstremalne, których atrakcyjność i trudność wiąże się z silnym przewieszeniem. Wszystkie mają dobrą asekurację.

</doc>
<doc id="917462" url="https://pl.wikipedia.org/wiki?curid=917462" title="Karol Zieliński">
Karol Zieliński

Karol Zieliński (ur. 28 kwietnia 1787 we Lwowie, zm. 18 września 1835 w Garnowie Starym). Generał, sekretarz generalny w Komisji Rządowej Wojny.
Urodził się w rodzinie szlacheckiej (herbu Świnka) jako syn Stanisława i Honoraty z Lityńskich. Karierę wojskową rozpoczyna 3 lipca 1808 od funkcji prostego żołnierza w 2 Pułku Piechoty Księstwa Warszawskiego. Brał udział w kampanii napoleońskiej w 1809 roku. 22 października 1810 został porucznikiem, a dwa lata później kapitanem. W wojskach Napoleona walczył w sierpniu 1812. Za okazane męstwo w bitwie pod Smoleńskiem i Możajskiem zostaje odznaczony Krzyżem Kawalerskim Legii Honorowej, a w 1813 – Krzyżem Oficerskim Legii Honorowej. W wieku 33 lat otrzymuje awans na majora. Dowodził przyboczną kompanią woltyżerską marszałka Francji Michela Neya. W 1822 roku wstępuje w związek małżeński z hrabianką Heleną Wołłowiczówną (herbu Bogoryja), córką szambelana Józefa i bratanicą biskupa kujawskiego. Jako jeden z pierwszych oficerów w stopniu pułkownika poparł powstanie listopadowe.
W roku 1831 Rząd Narodowy mianuje go nowym sekretarzem generalnym w Komisji Rządowej Wojny. Następnie w nowym rządzie Bonawentury Niemojowskiego, zostaje wiceprezesem tego rządu. Po kapitulacji Warszawy, przenosi się wraz z resztkami wojska i członkami rządu do Płocka, gdzie już jako generał dowiaduje się o upadku ostatniego bastionu Królestwa Polskiego, jakim była twierdza Zamość. Nie wierząc w sens dalszej walki gen. Zieliński podaje się do dymisji. Nie opuszcza jednak, jak wielu innych oficerów i działaczy politycznych, kraju. Rychło więc zostaje aresztowany i osadzony w rosyjskim więzieniu, gdzie przebywa od marca 1832 do września 1834. Uwolniony ukazem w manifeście Cara Mikołaja I. Ten akt łaski uznany został jednak przez część środowisk patriotycznych, szczególnie emigracyjnych, za kompromitację osoby generała. Dla tego oraz dla kurowania zdrowia po pobycie w carskiej twierdzy wyjechał na wieś do "Dworu na Skierdach" w majątku prowadzonym pod jego nieobecność przez żonę Helenę. Ostatni rok życia spędził tam, w odległym o 4 km. od Gołymina Garnowie Starym.
Zmarł tragicznie 18 września 1835 w wieku 48 lat po wypadku. Po żniwach, podczas oglądania wieczorem 17 września 1835 r. pracy nowo zakupionej do majątku Garnów parowej młockarni wynalazku Ferdynanda Krake, zbliżył się do niej niebezpiecznie i został porwany przez jej koło, tryby i ostrza. Nie zginął na miejscu, lecz zmarł następnego dnia o godzinie 10 rano (zapis pod poz. 25 na karcie 51 w księdze zmarłych parafii gołymińskiej za rok 1835). Legenda rodzinna mówi, że odruchowo cofnął się w jej pole pracy na widok wjeżdżającego na teren oddziału kozaków. Pozostawił żonę i pięcioro dzieci. Spoczywa na cmentarzu obok kościoła parafialnego w Gołyminie-Ośrodku. Wewnątrz kościoła znajduje się wmurowany jego graficzny portret. Obecnie główna ulica Gołymina nosi jego imię.

</doc>
<doc id="917464" url="https://pl.wikipedia.org/wiki?curid=917464" title="Mysterious Ways">
Mysterious Ways

Mysterious Ways – piosenka zespołu U2 z płyty "Achtung Baby", wydana także jako drugi singel z tej płyty.
Piosenka uzyskała dziewiąte miejsce na liście Billboard Hot 100, jedno z najlepszych w historii singli U2.
Kiedy grana była na żywo podczas trasy koncertowej ZOO TV, na ekranie pokazywana była tancerka tańcząca taniec brzucha. Podczas Vertigo Tour Bono zapraszał przypadkowe dziewczyny na scenę. Wykonanie na żywo tej piosenki można było zobaczyć na każdym wydaniu DVD z koncertów zespołu oprócz .
Podczas nagrywania utworu w studio oraz wykonywania go na żywo, perkusista zespołu grał na perkusji elektronicznej.

</doc>
<doc id="917471" url="https://pl.wikipedia.org/wiki?curid=917471" title="Park Narodowy Isle Royale">
Park Narodowy Isle Royale

Park Narodowy Isle Royale (ang. "Isle Royale National Park") – park narodowy w stanie Michigan w Stanach Zjednoczonych, obejmujący położoną na Jeziorze Górnym wyspę Isle Royale oraz okoliczne mniejsze wysepki. Park został ustanowiony 3 kwietnia 1940 r., a następnie objęty dodatkową ochroną jako "wilderness area" (zakaz używania samochodów i prowadzenia działalności innej niż naukowa i turystyczna) w 1976. W 1980 r. ogłoszony międzynarodowym rezerwatem biosfery.
W przeszłości wyspa była eksploatowana dla celów rybołówstwa, zbieractwa soku klonowego, a w XIX w. także przemysłowego wydobycia rud miedzi. Z czasem wyspa została opuszczona przez ludzi.
W latach 20. XX w. na wyspę dostały się łosie. Niezagrożone przez drapieżniki zaczęły się rozmnażać do tego stopnia, że po pewnym czasie ich liczba osiągnęła 3 tys. sztuk. Dla tak wielkiej populacji na wyspie zaczęło brakować żywności. Niedożywione łosie zaczęły zapadać na różne choroby, które szybko się rozprzestrzeniały w gęstej populacji. Sytuacja zmieniła się radykalnie, gdy podczas którejś z ostrych zim po skutej lodem powierzchni jeziora na wyspę przedostała się wataha wilków. Drapieżniki rozpoczęły redukcję nadmiernie rozmnożonych łosi, eliminując w pierwszej kolejności osobniki najsłabsze. Jednocześnie, w sytuacji obfitości pokarmu, szybko rozmnażać zaczęły się i same wilki. Od 1958 r. te interesujące relacje między gatunkiem drapieżnym a jego ofiarami w zamkniętym, ograniczonym środowisku stały się tu przedmiotem badań naukowych. M. in. potwierdzona została kluczowa rola wilka w zakresie utrzymania w dobrej kondycji populacji zwierzyny płowej: spośród 48 łosi zabitych przez wilki na wyspie i zbadanych później przez biologów, u 45 stwierdzono różne zmiany chorobowe.
Po latach na wyspie ustaliła się równowaga między obydwoma gatunkami. Obecnie żyje tu około 20-25 wilków i licząca 1000 osobników populacja łosi. Dla ochrony populacji wilków przed zarażeniem chorobami psiego pochodzenia wydano całkowity zakaz wprowadzania psów na teren parku.
Dostęp do parku zapewniają promy oraz wodnosamoloty, kursujące z Grand Portage, Houghton i Copper Harbor oraz z kanadyjskiego Thunder Bay. Najczęściej są to jednodniowe wycieczki, chociaż na terenie parku wyznaczono pewną liczbę pól biwakowych. Na terenie wyspy wytrasowanych zostało również kilka szlaków turystycznych, m.in. Greenstone Ridge Trail (najdłuższy), Indian Portage Trail, Daisy Farm Trail, Minong Ridge Trail, East Huginnin Cove Trail.

</doc>
<doc id="917476" url="https://pl.wikipedia.org/wiki?curid=917476" title="Klasztor Bernardynów w Opatowie">
Klasztor Bernardynów w Opatowie

Klasztor bernardynów w Opatowie – barokowy klasztor bernardyński znajdujący się w Opatowie w województwie świętokrzyskim.
Historia.
W 1469 właściciel Opatowa biskup lubuski Fryderyk II Sesselmann ofiarował zakonowi bernardynów murowany kościół pw. Wniebowzięcia NMP z XII wieku. Był to wówczas kościół parafialny Opatowa położony na jego przedmieściach, w obszarze dawnego grodu Żmigród. Siedzibę parafii przeniesiono do kolegiaty św. Marcina. Fundacja zatwierdzona została w 1472 przez biskupa krakowskiego Jana z Rzeszowa.
Do końca XV wieku zakonnicy rozbudowali kościół w stylu gotyckim. Wznieśli także klasztor z kamienia ciosowego na placu ofiarowanym przez rajców miejskich oraz opatowskiego dziekana ks. Jana z Miechowa. Pod koniec XV wieku brat Benedykt wyrzeźbił stalle. Całość otoczono murami obronnymi ze strzelnicami. Ich pozostałości zachowały się do dzisiaj.
W 1502 klasztor był oblegany przez Tatarów. Przez cztery dni zakonnikom udawało się skutecznie odpierać ataki. W murach klasztornych chroniła się miejscowa ludność. Miasto Opatów uległo zniszczeniu w czasie najazdu. W obronie klasztoru odznaczył się jeden z zakonników, zakrystianin brat Jan, który zabił jednego z wodzów tatarskich.
W latach 1621-1622 kościół klasztorny przebudowano. Powstało wówczas nowe sklepienie oraz kaplice św. Anny i św. Franciszka. Prawdopodobnie już wówczas świątynia zatraciła swój gotycki charakter, stając się budowlą barokową.
Kolejna gruntowna przebudowa w stylu późnobarokowym miała miejsce w latach 1749-1765. W czasie przebudowy rozebrano kaplice św. Anny i św. Franciszka. Nowa budowla wzniesiona została z kamienia i cegły. W 1784 w kościele wykonano rokokową, iluzjonistyczną polichromię o tematyce maryjnej. Przemalowano ją w 1901.
. Kościół i zabudowania klasztorne niszczały do 1939 kiedy powrócili tu zakonnicy. Prace remontowe, tynkowanie i klamrowanie pękających murów trwały przez przeszło 30 lat.
W okresie II wojny światowej na terenie klasztoru chronili się ranni żołnierze Armii Krajowej co upamiętnia tabliczka z 1997 umieszczona na murach klasztornej dzwonnicy.
Architektura i wystrój.
Kościół klasztorny jest obecnie budowlą barokową. Wyposażenie świątyni barokowe i rokokowe. Na rokokowym ołtarzu głównym z XVIII wieku znajdują się obrazy Matki Boskiej z Dzieciątkiem (w sukience) i Wniebowzięcia oraz rzeźby św. Piotra z Alkantary i św. Bonawentury wykonane przez Macieja Polejowskiego.
Stalle oraz pulpit wyrzeźbiono w drugiej połowie XVII wieku. W kościele znajdują się obrazy ołtarzowe pędzla Franciszka z Sieradza przedstawiające św. Antoniego z Padwy i św. Franciszka z Asyżu. Rzeźba przedstawiająca Chrystusa w "tłoczni mistycznej" pochodzi z połowy XVII wieku. W świątyni zachował się także gotycki krucyfiks obok zakrystii z około 1400.
W 1989 przy kościele została utworzona parafia.
7 kwietnia 2013 w klasztorze odsłonięto tablicę pamiątkową poświęconą ofiarom katastrofy polskiego Tu-154M w Smoleńsku.

</doc>
<doc id="917492" url="https://pl.wikipedia.org/wiki?curid=917492" title="Zoo Station">
Zoo Station

Zoo Station – pierwszy utwór grupy U2 z płyty "Achtung Baby". Jest to także pierwsza piosenka zespołu, w której zaczęli oni swoje eksperymenty z muzyką elektroniczną.
Nastroje w piosence są optymistyczne i pełne nadziei. Utwór nawiązuje do bieżących wydarzeń w Europie w tamtych latach, takich jak zburzenie Muru Berlińskiego, czy ustępowanie komunizmu we wschodniej Europie.
Piosenka rozpoczynała każdy koncert trasy koncertowej ZOO TV. Podczas grania Bono chodził po scenie z flagą Unii Europejskiej. Na trasach Popmart i Elevation Tour nie grano jej w ogóle, powróciła dopiero na Vertigo Tour. Wykonanie utworu można obejrzeć na i .

</doc>
<doc id="917497" url="https://pl.wikipedia.org/wiki?curid=917497" title="David Hendricks Bergey">
David Hendricks Bergey

David Hendricks Bergey (ur. 27 grudnia 1860 w Skippack, Pensylwania, zm. 5 września 1937 w Filadelfii) – amerykański bakteriolog, główny autor dzieła taksonicznego "Bergey's Manual of Determinative Bacteriology".
Studiował medycynę na Uniwersytecie Pensylwanii, do 1893 roku praktykował jako lekarz. Następnie, aż do emerytury w 1932 roku, pracował w laboratorium uniwersyteckim; kierował nim od roku 1929.

</doc>
<doc id="917498" url="https://pl.wikipedia.org/wiki?curid=917498" title="Wszystkożerność">
Wszystkożerność

Wszystkożerność – sposób odżywiania się (pobierania pokarmu) polegający na braku specjalizacji pokarmowej i – w konsekwencji – odżywianiu się różnorodnym pokarmem, zarówno mięsnym, jak i roślinnym – żywym lub martwym.
Zwierzęta wszystkożerne – nazywane też pantofagami (łac. "pantophaga"), omniwora ("omnivora") lub wszystkożercami – stanowią w ekosystemie drugi i trzeci (lub dalszy) poziom konsumentów.
Zwierzęta wszystkożerne spotykane są wśród gatunków małych i dużych, w różnych biocenozach, wśród ssaków (niedźwiedzie, naczelne, świniowate, wiele gatunków gryzoni), ptaków (kaczki, kruki), ryb (sumy, węgorze), nieliczne owady – praktycznie w niemal wszystkich typach zwierząt.
Przeciwieństwem pantofagów są zwierzęta ze specjalizacją pokarmową – stenofagi.

</doc>
<doc id="917501" url="https://pl.wikipedia.org/wiki?curid=917501" title="Andrzej Petrykowski">
Andrzej Petrykowski

Andrzej Wincenty Petrykowski ps. „Zawada”, „Andrzejewski”, „Tarnawa”- (ur. 22 czerwca 1903 r. w Warszawie, zm. 4 maja 1965 r.) – porucznik rezerwy Wojska Polskiego, komendant główny Zbrojnego Wyzwolenia i Korpusu Bezpieczeństwa podczas okupacji niemieckiej, pułkownik Ludowego Wojska Polskiego.
Życiorys.
Pod koniec I wojny światowej wstąpił do Polskiej Organizacji Wojskowej. W listopadzie 1918 r. brał udział w rozbrajaniu Niemców na ulicach Warszawy. W 1921 r. walczył w III powstaniu śląskim. W okresie międzywojennym był dyrektorem zakładów metalowych w Warszawie. Uczestniczył w wojnie obronnej 1939 r., podczas której został ranny. Wzięty do niewoli niemieckiej uciekł i na pocz. października 1939 r. powrócił do Warszawy.
7 października utworzył organizację konspiracyjną Zbrojne Wyzwolenie. Blisko współpracował z Organizacją Wojskową (OW) płk. rez. Witolda Orzechowskiego ps. „Longinus”. Od pocz. 1940 r. Zbrojne Wyzwolenie organizowało w skali kraju pomoc i opiekę dla Żydów, szczególnie rozwijając je na terenie Warszawy, co zostało potwierdzone 20 stycznia przez OW i Centralny Komitet Organizacji Niepodległościowych. W lutym powstała wspólna komórka OW i Zbrojnego Wyzwolenia, koordynująca akcję pomocy warszawskiemu gettu. Do akcji tej podstawowy wkład wniósł A. Petrykowski, który osobiście nadzorował różne sprawy, choćby transporty broni dla Żydów w getcie bądź żywności. Wciągnął do tej działalności oddziały Henryka Iwańskiego ps. „Bystry”, Wrzesińskiego ps. „Sowa”, czy Markowskiego ps. „Ostoja”. Zorganizował patrole, które pomagały w wyprowadzaniu Żydów z warszawskiego getta, a następnie w wyszukiwaniu melin i zabezpieczaniu ich. Nakazał rozszerzenie działalności komórek legalizacyjnych w celu ułatwienia im życia poza gettem. Zarządzał także pomocą dla ludności żydowskiej z gett w Lublinie, Lwowie i innych miastach. Nawiązał w tym celu kontakty z Delegaturą Rządu na Kraj.
W listopadzie 1943 r. współtworzył wraz ze swoją organizacją Korpus Bezpieczeństwa (KB), zostając jego komendantem głównym. Współuczestniczył w powołaniu 11 listopada Rady Obrony Narodu, stanowiącej platformę współpracy z innymi organizacjami konspiracyjnymi, zostając jej wiceprezesem i komisarzem obrony. Podporządkował taktycznie swoją organizację Komendzie Głównej Armii Krajowej. 26 lipca 1944 r. w Warszawie zawarł jednak porozumienia z komunistyczną Armią Ludową, a następnego dnia Polską Armią Ludową. Następnie z częścią KG KB wyjechał z Warszawy w Lubelskie, przeszedł linię frontu i nawiązał w Lublinie kontakt z wkraczającymi na ziemie polskie LWP i Polskim Komitetem Wyzwolenia Narodowego, podporządkowując mu KB. Nakazał wszystkim żołnierzom KB wstępować w szeregi LWP.
Następnie został pierwszym komendantem garnizonu miasta Lublin i jednocześnie oficerem do zleceń Naczelnego Dowódcy LWP. 6 marca 1945 r. został aresztowany przez Informację Wojskową pod zarzutem obsadzania stanowisk dowódczych w LWP b. żołnierzami AK i KB, wyrażania niezadowolenia z powodu sprawowania stanowiska Naczelnego Dowódcy LWP przez marszałka Michała Rolę-Żymierskiego, a nie gen. Zygmunta Berlinga, a także wrogie nastawienie wobec ZSRR, Armii Czerwonej i Rządu Tymczasowego oraz żywienie nadziei na powrót do Polski rządu emigracyjnego z Londynu. Pod koniec października został przewieziony do nowej siedziby Głównego Zarządu Informacji w Warszawie przy ul. Chałubińskiego. W 1946 r. skazano go na 10 lat więzienia, ale wskutek ogłoszenia amnestii wyrok zmniejszono do 2 lat i 6 miesięcy z zaliczeniem aresztu. 6 września 1947 r. A. Petrykowski wyszedł na wolność. W 1958 r. Najwyższy Sąd Wojskowy uchylił wydany na niego wyrok.
Pochowany na cmentarzu Powązki Wojskowe w Warszawie (kwatera B28-1-15).

</doc>
<doc id="917504" url="https://pl.wikipedia.org/wiki?curid=917504" title="Kotlina Zasiecka">
Kotlina Zasiecka

Kotlina Zasiecka (317.23) – mezoregion fizycznogeograficzny w Niemczech i zachodniej Polsce, stanowiący część Obniżenia Dolnołużyckiego (makroregion należący do Nizin Sasko-Łużyckich). Obszar Polski, sięgający po rzekę Lubszę, obejmuje 200 km² i jest jedyną na terytorium Polski częścią Obniżenia Dolnołużyckiego. Region przecina Nysa Łużycka, wzdłuż której przeprowadzona jest granica polsko-niemiecka.
Kotlina Zasiecka obejmuje nieckę końcową lobu lodowca i charakteryzuje się licznymi bagnami i splecionymi ciekami wodnymi. Największe z nich to Rzeczyca (Tymnica) i Pstrąg (Strąg). Ponadto znajduje się w niej kilka niewielkich, prawdopodobnie antropogenicznych jezior (Głębokie, Niwa, Płytkie, Drutów i Żurawno) oraz liczne stawy rybne.
Nazwa regionu pochodzi od Zasiek, głównej polskiej miejscowości regionu.
Znajduje się tu rezerwat przyrody Żurawno oraz kilka użytków ekologicznych, z których najcenniejsze to: Żurawie Bagna i Ruskie Stawy.

</doc>
<doc id="917505" url="https://pl.wikipedia.org/wiki?curid=917505" title="Fotorecepcja">
Fotorecepcja

Fotorecepcja – ogół reakcji organizmu na jego stymulację przez światło.
U zwierząt jest to mechanizm odbierania informacji przekazywanych przez światło (długość fali, intensywność, modele czasowe, polaryzacja) i wykorzystywania ich do swoich potrzeb. Człowiek ma ograniczoną zdolność do odbierania bodźców świetlnych i reagowania na nie. U człowieka fotorecepcja polega na zmianach konfiguracji barwników – fotopigmentów (w tarczkach komórek fotoreceptorowych), pod wpływem światła padającego na siatkówkę. W przypadku rodopsyny pod wpływem światła retinal odłącza się od opsyny i przekształca się z "11-cis" w formę "trans", która może utrzymywać się samodzielnie. Opsyna natomiast podlega wieloetapowym przemianom, w wyniku których powstaje metarodopsyna I, a z niej metarodopsyna II. Metarodopsyna aktywuje transducynę, a ta aktywuje fosfodiesterazę, która unieczynnia cGMP. Wskutek powstałego niedoboru cGMP zamykają się kanały sodowe i jony Na+ przestają wnikać do komórki. Nadal jednak w błonie odcinka wewnętrznego funkcjonuje pompa sodowa, usuwająca z komórki jony Na+ – w efekcie dochodzi do hiperpolaryzacji błony pręcika.
U roślin podstawową reakcją fotorecepcyjną jest fotosynteza, od której jest zależny ich wzrost, rozwój oraz model reprodukcyjny dostosowany od corocznych, cyklicznych zmian dostępności światła słonecznego.

</doc>
<doc id="917506" url="https://pl.wikipedia.org/wiki?curid=917506" title="Jing Ke">
Jing Ke

Jing Ke (wym. []; zm. 227 p.n.e.) – najsłynniejszy skrytobójca w historii Chin, znany z nieudanego zamachu na Qin Shi Huanga. Jego biografia jest przedstawiona w "Zapiskach historyka", w rozdziale "Biografie zabójców" ().
Pochodzenie Jing Ke i plan zamachu.
Jing Ke urodził się w państwie Wei, jego rodzina pochodziła jednak z państwa Qi, a on sam osiedlił się w państwie Yan. Tam zaprzyjaźnił się z muzykiem Gao Jianli (高漸離) oraz rzeźnikiem psów; razem z nim spędzał czas na hulankach. Został wreszcie rezydentem na dworze Dana, księcia państwa Yan, do którego trafił z rekomendacji Tian Guanga (田光).
Dan był znajomym Zhenga, późniejszego pierwszego cesarza Chin. Poznał go, kiedy obaj byli zakładnikami w państwie Zhao. Obydwu udało się z niewoli uciec. Kiedy armia Qin zaczęła się szykować do ataku na Yan, Dan uznał, że najlepszą obroną będzie zabójstwo jego dawnego znajomego, który został królem Qin. Armia Yan była zbyt słaba, aby wygrać ten konflikt.
Z polecenia Tian Guanga misję zgładzenia Zhenga otrzymał Jing Ke. Do intrygi wykorzystano Fu Yuqi, generała armii Qin, który popadł w niełaskę króla i trafił na dwór Dana. Jing Ke namówił generała do popełnienia honorowego samobójstwa, wiedząc, że król Qin wyznaczył za głowę dezertera nagrodę. Dzięki temu zyskał pretekst, aby dostać się na teren Qin i zbliżyć się do samego władcy.
"Zapiski historyka" wspominają, że przekraczając rzekę Yi na granicy z państwem Zhao, Jing Ke wyrecytował zaimprowizowany wiersz: „Wokół hula wiatr, lód skuł rzekę Yi, odważny człowiek nigdy się nie cofa!" (). Przytaczając opis tej sceny, historyk Sima Qian dał wyraz ówczesnemu pojmowaniu odwagi.
Nieudane skrytobójstwo króla Qin.
W 227 p.n.e. Jing Ke i jego towarzysz, Qin Wuyang (秦舞陽), dotarli do Xianyangu, stolicy Qin, i udali się na audiencję u króla. Jing Ke niósł głowę generała, Qin Wuyang skrzynkę z mapą, w której zamachowcy ukryli zatruty sztylet. Kiedy weszli do sali tronowej, Qin Wuyang zaczął okazywać zdenerwowanie, co wzbudziło podejrzenia władcy. Jing Ke zdołał je oddalić, twierdząc, że jego towarzysz nie przywykł do splendorów królewskiego dworu. Uspokoiwszy władcę, przejął od towarzysza skrzynkę z mapą i dobył z niej sztylet, który ukrył w rękawie.
W odpowiednim momencie Jing Ke zadał cios – i chybił. Jego rękaw się rozdarł, a Zheng zdołał uciec. Jing Ke gonił go po sali tronowej, a król próbował dobyć swego miecza, który był jednak bronią ceremonialną i miał wyjątkowo długie ostrze, które miało robić wrażenie na poddanych i gościach dworu. Jeden z przyglądających się zamachowi dworskich urzędników pokazał mu, że powinien spróbować sięgnąć po ostrze za plecami, dzięki czemu ściganemu władcy udało się dobyć broni. Król ugodził Jing Ke osiem razy. Umierający skrytobójca wykorzystał ostatnią szansę i cisnął zatrutym sztyletem w króla, lecz ponownie chybił.
Dopiero wówczas do sali tronowej wpadli strażnicy, którzy nie mieli do niej wstępu, bo król – który miał paranoję na punkcie zamachu – zakazywał się do siebie zbliżać uzbrojonym ludziom. Strażnicy dobili skrytobójcę.
Jing Ke w filmie.
Na historii Jing Ke oparte są dwa słynne filmy współczesnego kina chińskiego – "Cesarz i zabójca" (1999) Chena Kaige oraz nominowany do Oscara film Zhanga Yimou "Hero" (2002).
Ten drugi film odebrano jako kontrowersyjny, bo reżyser i scenarzysta Zhang Yimou podjął w nim polemikę z utartym w chińskiej historiografii krytycznym wizerunkiem cesarza jako bezwzględnego tyrana. Bohater filmu, Bezimienny, którego postać jest luźnym nawiązaniem do Jing Ke, w finałowej scenie rezygnuje z próby zabicia przyszłego cesarza, wierząc, że zjednoczenie kraju przyniesie więcej korzyści niż szkód. Film ten odebrano jako serwilistyczny wobec partii komunistycznej, m.in. dlatego że do postaci króla Qin lubił być porównywany Mao Zedong, który wierzył, że proklamowana przez niego Chińska Republika Ludowa będzie dziełem równie wiekopomnym jak zjednoczenie Chin przez Qin Shi Huanga.

</doc>
<doc id="917507" url="https://pl.wikipedia.org/wiki?curid=917507" title="Hormizdas IV">
Hormizdas IV



</doc>
<doc id="917508" url="https://pl.wikipedia.org/wiki?curid=917508" title="Art Tatum">
Art Tatum

Arthur Tatum Jr. (ur. 13 października 1909 w Toledo, zm. 5 listopada 1956 w Los Angeles) – amerykański pianista jazzowy.
Życiorys.
Tatum urodził się w Toledo, stan Ohio. Wcześnie przebyta zaćma spowodowała, że nie widział na jedno oko. W 1932 roku przeprowadził się do Nowego Jorku.
Uczył się grać słuchając płyt matki, a następnie próbując odegrać to ze słuchu. W wieku 6 lat potrafił już zagrać kompozycje przeznaczone zwykle dla duetu, czym pokazywał swoją niesamowitą prędkość. Swoją muzyczną inspirację czerpał słuchając takich artystów jak James P. Johnson czy Fats Waller.
W przeciwieństwie do innych muzyków jazzowych – Tatum rzadko odbiegał od oryginalnie napisanej linii melodycznej, preferując w zamian reharmonizację. Jego pomysły harmoniczne z lat 30. wybiegały daleko naprzód i były wykorzystywane dopiero dwadzieścia lat później przez muzyków ery bebopu.
Tendencja Tatuma do nagrywania płyt solowych wynikała z faktu, że niewielu muzyków potrafiło dotrzymać jego szaleńczej wręcz prędkości i zaawansowanej technice. Pomimo tego, w 1940 roku sformował trio w którego weszli poza nim: basista Slam Stewart i gitarzysta Tiny Grimes.
Jednak największe uznanie zdobyły jego płyty solowe. Wspaniała technika, szybkość i niesamowite zdolności improwizatorskie zdobiły wiele solowych płyt i potwierdzały jego miejsce na scenie muzycznej tamtego czasu. W przeciwieństwie do takich jazzmanów jak Louis Armstrong, Miles Davis czy John Coltrane, Art Tatum miał niewielu naśladowców. Jego styl grania był dla znakomitej większości nawet najlepszych pianistów, zbyt trudny do skopiowania.
Zmarł w Los Angeles w wyniku komplikacji spowodowanymi mocznicą, którą nabył jeszcze w dzieciństwie. Jest pochowany w Forest Lawn Memorial Park Cemetery w miejscowości Glendale, Kalifornia. Pośmiertnie (w 1989 roku) otrzymał nagrodę Grammy Lifetime Achievement Award.

</doc>
<doc id="917512" url="https://pl.wikipedia.org/wiki?curid=917512" title="Hormizdas II">
Hormizdas II

Hormizd II (zm. 309) – władca Persji z dynastii Sasanidów (302 – 309).
Syn Narsesa, władcy Persji. Według przekazu Biruniego kontynuował prześladowania manichejczyków. Balami podaje, że wysłał wojska do Syrii domagając się trybutu od Ghassanidów, którzy zwrócili się o pomoc do Rzymu. Król Ghassanidów został zabity nim Rzymianie zdążyli przybyć mu na pomoc, ale jego ludzie zaskoczyli Hormizda, kiedy w czasie polowania znalazł się na opuszczonej pustyni i śmiertelnie ranili. Przypuszcza się jednak, że za śmierć Hormizda odpowiedzialni byli arystokraci, którzy pragnęli pozbawić tronu jego synów.
Pozostawił ośmiu synów, z których Szapur II został jego następcą. Jedna z jego córek, Hormozd-doḵt, miała zostać żoną armeńskiego księcia Vahana Mamikoniana.

</doc>
<doc id="917514" url="https://pl.wikipedia.org/wiki?curid=917514" title="Hormizd II">
Hormizd II



</doc>
<doc id="917516" url="https://pl.wikipedia.org/wiki?curid=917516" title="Barbara Bajer">
Barbara Bajer



</doc>
<doc id="917517" url="https://pl.wikipedia.org/wiki?curid=917517" title="Kango (Gabon)">
Kango (Gabon)

Kango – miasto w Gabonie, położone nad rzeką Komo w Afryce Równikowej.

</doc>
<doc id="917521" url="https://pl.wikipedia.org/wiki?curid=917521" title="Mimi Rogers">
Mimi Rogers

Miriam „Mimi” Rogers (z domu Spickler; ur. 27 stycznia 1956 w Coral Gables) – amerykańska aktorka, producentka filmowa i pokerzystka. Była pierwszą żoną Toma Cruise’a, którego wprowadziła do Kościoła scjentologicznego.
Życiorys.
Wczesne lata.
Urodziła się w szpitalu miejskim w Coral Gables na Florydzie. Jej ojciec, Philip C. Spickler, był inżynierem budownictwa. Jej matka, Kathy Talent, była tancerką. Ojciec Rogers był Żydem, jego rodzina pochodziła z Polski. Jej matka należała do Kościoła Episkopalnego. Zanim się urodziła, ojciec związał się ze scjentologią, w której była wychowywana. 
Rodzina mieszkała w Wirginii, Arizonie, Michigan i Anglii, zanim osiedliła się w Los Angeles. Rogers uczęszczała do przyspieszonych szkół i ukończyła szkołę średnią w wieku 14 lat. W miejsce college’u sformułowała własny program studiów i zaangażowała się w teatr i pisanie. Rogers pracowała później w szpitalu dla uzdolnionych pacjentów poza Palo Alto w Kalifornii, a przez sześć lat była pracownikiem socjalnym zatrudnionym w niepełnym wymiarze godzin, zajmującym się doradztwem w nadużyciu substancji psychoaktywnych.
Kariera.
21 sierpnia 1976 wyszła za mąż za Jamesa Rogersa, doradcę Kościoła scjentologicznego, lecz 25 września 1980 rozwiodła się. Po swoim pierwszym nieudanym małżeństwie, Rogers przeniosła się do Los Angeles, aby rozpocząć karierę aktorską. Na początku kariery aktorskiej, Rogers i Kirstie Alley mieszkały razem. Przez dziewięć miesięcy studiowała aktorstwo z Miltonem Katselasem, a następnie szukała agenta.
Starała się o główną rolę w dreszczowcu "Żar ciała", którą ostatecznie otrzymała Kathleen Turner. Pojawiła się na szklanym ekranie w serialach - NBC "Posterunek przy Hill Street" ("Hill Street Blues", 1981) i CBS "Magnum" (1982). W operze mydlanej ABC "Papierowe lalki" ("Paper Dolls", 1984) wystąpiła jako modelka Blair Harper-Fenton. W komedii Rona Howarda "Gung Ho" (1986) zagrała postać Audrey, dziewczyny Hunta Stevensona (Michael Keaton). Za rolę Sharon w dramacie psychologicznym "Ekstaza" ("The Rapture", 1991) zdobyła nominację do Independent Spirit Awards. W 1993 pozowała do magazynu "Playboy".
9 maja 1987 roku ponownie wyszła za mąż za aktora Toma Cruise’a. Jednak 4 lutego 1990 doszło do rozwodu. 20 marca 2003 poślubiła Chrisa Ciaffę, z którym ma dwójkę dzieci: córkę Lucy (ur. 20 listopada 1994) i syna Charliego (ur. 30 lipca 2001 w Los Angeles).

</doc>
<doc id="917523" url="https://pl.wikipedia.org/wiki?curid=917523" title="Arszak I">
Arszak I



</doc>
<doc id="917525" url="https://pl.wikipedia.org/wiki?curid=917525" title="Histogeneza">
Histogeneza

Histogeneza, różnicowanie tkankowe – zbiór zorganizowanych i połączonych ze sobą procesów, prowadzących do różnicowaniu komórek do tkanek, jakie z nich powstaną. Zachodzi ona na różnych etapach ontogenezy. Przykładowo u zwierząt rozwój tkanki nerwowej kończy się jeszcze w okresie prenatalnym, natomiast krew oraz kościec różnicują się jeszcze po urodzeniu.

</doc>
<doc id="917527" url="https://pl.wikipedia.org/wiki?curid=917527" title="Priapites">
Priapites



</doc>
<doc id="917529" url="https://pl.wikipedia.org/wiki?curid=917529" title="Diecezja kamieniecka">
Diecezja kamieniecka

Diecezja kamieniecka () – diecezja rzymskokatolicka na Ukrainie. Wchodzi w skład metropolii lwowskiej.
Seminarium duchowne.
Wyższe Seminarium Duchowne Ducha Świętego Diecezji Kamieniej
(ukr. Вища Духовна Семінарія Святого Духа Кам’янець-Подільської Римо-Католицької Єпархії, філіал Богословського Факультету Латеранського Університету і Римі).
(łac. Seminarium Maius sub tit. Sancti Spiritus Romano-Catholicae Dioecesis Camenecensis filia Pontificiae Universitatis Lateranensis, Ucraina).
Dane statystyczne.
1914 – 101 parafii, 9 filii, 88 kaplic oraz 123 kapłanów na ok. 303 tys. wiernych.
W latach 1991-2002 diecezja kamieniecka obejmowała następujące obwody: obwód chersoński, obwód chmielnicki, obwód dniepropetrowski, obwód doniecki, obwód kirowogradzki, obwód mikołajowski, obwód odeski, obwód winnicki, obwód zaporoski i Republika Autonomiczna Krymu.
Obecnie jurysdykcja diecezji kamienieckiej obejmuje struktury Kościoła rzymskokatolickiego w obwodach chmielnickim i winnickim.
Obecnie obszar diecezji wynosi 47 158 km² (20 645 km² – obwód chmielnicki, 26 513 km² – obwód winnicki), a zamieszkuje go 3 058 953 osób (1 367 892 – obwód chmielnicki, 1 691 061 – obwód winnicki). Na terenie diecezji znajdują się 192 parafie, w których łącznie pracuje 155 księży (dane z 2005 r.).
Literatura.
Na temat dziejów diecezji kamienieckiej zob. m.in.:

</doc>
<doc id="917533" url="https://pl.wikipedia.org/wiki?curid=917533" title="Jazdegird I">
Jazdegird I



</doc>
<doc id="917535" url="https://pl.wikipedia.org/wiki?curid=917535" title="Iwan Mohylnycki">
Iwan Mohylnycki

Iwan Mohylnycki (ukr. Іва́н Могильни́цький, ur. 19 sierpnia 1778 w Uluczu, zm. 24 czerwca 1831 w Przemyślu) – ksiądz greckokatolicki, ukraiński działacz oświatowy, przewodniczący greckokatolickiej kapituły przemyskiej, opiekun i wizytator kościelnych szkół eparchii przemyskiej.
Założyciel i autor statutu Towarzystwa Duchownych. Był założycielem i dyrektorem greckokatolickiego Instytutu Diaków w Przemyślu w 1817.
Działalność edukacyjna.
Był autorem gramatyki języka ukraińskiego. Napisał w sumie 5 podręczników języka ruskiego, w tym "Rozprawę o języku ruskim" (wydaną w 1829), udowadniającą samodzielność języka ukraińskiego. Był również twórcą (wraz z biskupem przemyskim Iwanem Snihurśkim) gęstej sieci ruskich szkół parafialnych w eparchii przemyskiej.
Mimo że podkreślał konsekwentnie odrębność narodu ukraińskiego, uważał, że Białorusini takiej odrębności nie posiadają, „ziemie białoruskie” Białej i Czarnej Rusi zaliczał do „ziem ukraińskich”, do których oprócz wymienionych kwalifikował także Ukrainę (czyli ziemie dawnych województw kijowskiego, bracławskiego i czernihowskiego), oraz Podole i Wołyń. 
20 lipca 1818 otrzymał szlachecki tytuł kawalera i herb własny – Mogilnicki II.
Jedna z ulic Przemyśla nosi jego imię. Pochowany jest na cmentarzu głównym w Przemyślu.

</doc>
<doc id="917537" url="https://pl.wikipedia.org/wiki?curid=917537" title="Jezdegerd I">
Jezdegerd I

Jezdegerd I – władca Persji z dynastii Sasanidów (399 – 421), syn Szapura III.
W 409 zawarł pokój z Bizancjum, był władcą sprzyjającym chrześcijaństwu po czasie wcześniejszych prześladowań.

</doc>
<doc id="917539" url="https://pl.wikipedia.org/wiki?curid=917539" title="Anna Habsburżanka (1549–1580)">
Anna Habsburżanka (1549–1580)

Anna Habsburżanka, niem. "Anna von Österreich" (ur. 2 listopada 1549 w Cigales; zm. 26 października 1580 w Badajoz) – królowa Hiszpanii i Portugalii.
Była pierwszą córką Maksymiliana II, cesarza Świętego Cesarstwa Rzymskiego Narodu Niemieckiego i Marii Hiszpańskiej. Urodziła się w Hiszpanii, ale od czwartego roku życia wychowywała się w Wiedniu. Była narzeczoną Don Carlosa, syna Filipa II i następcy tronu Hiszpanii, ale ten zmarł w roku 1568. Filip II tego samego roku stracił również trzecią żonę. Poślubił Annę pomimo faktu, że był jej wujem. Papież Pius V z początku był przeciwny temu małżeństwu, ale w końcu ustąpił. Uroczystość ślubna odbyła się 4 maja 1570 roku w Pradze.
W 1580 roku Filip II objął tron Portugalii, a Anna została koronowana na królową Portugalii. W tym samym roku zmarła.
Potomstwo.
Filip II i Anna mieli pięcioro dzieci:

</doc>
<doc id="917540" url="https://pl.wikipedia.org/wiki?curid=917540" title="Zdjęcie paszportowe">
Zdjęcie paszportowe

Zdjęcie paszportowe – zdjęcie fotograficzne o rozmiarach, formacie i formie określonych prawem administracyjnym danego kraju, przeznaczone do użytku w paszporcie.
Przepisy prawne w Europie.
Ujednolicanie przepisów prawnych w UE dotyczy również zdjęcia paszportowego i spełniania przez nie wymogów automatycznego rozpoznawania twarzy (Biometria) w jej krajach członkowskich. Poniżej przykłady przepisów niektórych krajów UE.
Przepisy w Polsce.
Obecnie, zgodnie z §3.1 ust. 3 rozporządzenia Ministra Spraw Wewnętrznych i Administracji z dnia 16 sierpnia 2010 w Polsce obowiązują ściśle określone przepisy (zgodne z dyrektywami UE), co do wyglądu zdjęcia paszportowego. Zdjęcia te określane są (podobnie jak nowy wzór paszportów), jako "biometryczne", czyli mające pozwolić na identyfikację osoby po stałych cechach biometrycznych twarzy.

</doc>
<doc id="917541" url="https://pl.wikipedia.org/wiki?curid=917541" title="Internazionali d'Italia">
Internazionali d'Italia



</doc>
<doc id="917546" url="https://pl.wikipedia.org/wiki?curid=917546" title="Grand Prix SAR La Princesse Lalla Meryem">
Grand Prix SAR La Princesse Lalla Meryem



</doc>
<doc id="917547" url="https://pl.wikipedia.org/wiki?curid=917547" title="Bohram I">
Bohram I



</doc>
<doc id="917552" url="https://pl.wikipedia.org/wiki?curid=917552" title="Alexandra Hedison">
Alexandra Hedison

Alexandra Mary Hedison (ur. 10 lipca 1969 w Los Angeles) – amerykańska aktorka, córka aktorskiej pary – Davida i Bridget Hedisonów, siostra Sereny Rose Hedison.
W latach 2001–2004 była partnerką Ellen DeGeneres. W kwietniu 2014 poślubiła swoją partnerkę, aktorkę Jodie Foster.

</doc>
<doc id="917553" url="https://pl.wikipedia.org/wiki?curid=917553" title="Fraates">
Fraates

Pięciu królów Partów nosiło imię Fraates:

</doc>
<doc id="917559" url="https://pl.wikipedia.org/wiki?curid=917559" title="Kanały Haversa">
Kanały Haversa



</doc>
<doc id="917560" url="https://pl.wikipedia.org/wiki?curid=917560" title="Douglas Sequeira">
Douglas Sequeira

Douglas Sequeira (ur. 23 sierpnia 1977 w San José) – kostarykański piłkarz występujący na pozycji obrońcy bądź pomocnika.
Kariera.
Douglas Sequeira karierę zaczynał w Deportivo Saprissie w roku 1995. Po 2 latach wyjechał do Europy, do Feyenoordu. Zdobył tutaj potrzebne doświadczenie, lecz przez dwa sezony nie rozegrał ani jednego oficjalnego meczu. W sezonie 1999-2000 Kostarykańczyk grał już w niemieckim Karlsruher SC. Po rozegraniu 24 meczów Sequeira wrócił do kraju, do zespołu, z którego się wybił, czyli do Deportivo Saprissa. Po 5 latach wyjechał do USA, gdzie występował przez kolejne 2 sezony - najpierw w barwach Real Salt Lake, później w Chivas USA. W obecnym sezonie blisko 30-letni zawodnik reprezentuje klub z Norwegii - Tromsø IL. W Tromsø zaliczył świetny debiut. Już w pierwszym oficjalnym spotkaniu zdobył gola (8. min.).
Sequeira występował w młodzieżowych reprezentacjach swojego kraju, w 1997 wystąpił na Mistrzostwach Świata do lat 21. W pierwszej reprezentacji zadebiutował w wieku 22 lat. W 2006 roku wystąpił na Mistrzostwach Świata w Niemczech. Jak dotąd Douglas Sequeira w kadrze rozegrał 31 meczów i zdobył 2 bramki.

</doc>
<doc id="917561" url="https://pl.wikipedia.org/wiki?curid=917561" title="Iszpuni">
Iszpuni



</doc>
<doc id="917562" url="https://pl.wikipedia.org/wiki?curid=917562" title="Żona żołnierza">
Żona żołnierza

Żona żołnierza - singel promujący album Kazika Staszewskiego „Melodie Kurta Weill’a i coś ponadto”. Ukazał się 23 kwietnia 2001 roku nakładem wydawnictwa S.P. Records. Singel został wydany na małej CD (80 mm).

</doc>
<doc id="917565" url="https://pl.wikipedia.org/wiki?curid=917565" title="Gerard Krawczyk">
Gerard Krawczyk



</doc>
<doc id="917566" url="https://pl.wikipedia.org/wiki?curid=917566" title="Czy androidy marzą o elektrycznych owcach?">
Czy androidy marzą o elektrycznych owcach?



</doc>
<doc id="917569" url="https://pl.wikipedia.org/wiki?curid=917569" title="Niewinna kiedy śni">
Niewinna kiedy śni

Niewinna kiedy śni – singel Kazika Staszewskiego promujący album "Piosenki Toma Waitsa". Wydany 4 marca 2003 roku nakładem wydawnictwa Luna Music.

</doc>
<doc id="917570" url="https://pl.wikipedia.org/wiki?curid=917570" title="Kiaksares">
Kiaksares



</doc>
<doc id="917572" url="https://pl.wikipedia.org/wiki?curid=917572" title="Yoshio Kushida">
Yoshio Kushida

 – japoński sejsmolog i astronom amator. Wspólnie z innymi amatorami astronomii odkrył 56 planetoid. Jest również odkrywcą komety okresowej 144P/Kushida oraz współodkrywcą 147P/Kushida-Muramatsu.
Jego imieniem nazwano odkrytą w 1993 roku planetoidę (5605) Kushida.

</doc>
<doc id="917573" url="https://pl.wikipedia.org/wiki?curid=917573" title="Bowenoid papulosis">
Bowenoid papulosis



</doc>
<doc id="917575" url="https://pl.wikipedia.org/wiki?curid=917575" title="Bourbon mnie wypełnia">
Bourbon mnie wypełnia

Bourbon mnie wypełnia – singel Kazika Staszewskiego promujący album "Piosenki Toma Waitsa". Wydany w 2003 roku nakładem wydawnictwa Luna Music.

</doc>
<doc id="917577" url="https://pl.wikipedia.org/wiki?curid=917577" title="Boekentoren">
Boekentoren

Boekentoren, Wieża książek – gmach Biblioteki Uniwersyteckiej w Gandawie budowany od 1936 roku, otwarty w 1942 roku w Gandawie w Belgii, modernistyczny projekt belgijskiego architekta Henry’ego van de Veldego, który w 1933 roku zaprojektował oprócz Wieży Książek także budynki Instytutu Historii Sztuki, Farmacji i Weterynarii Uniwersytetu Gandawskiego (dwa ostatnie nigdy nie zostały wybudowane z braków finansowych oraz z powodu wybuchu II wojny światowej). Budynek znajduje się w najwyżej położonej części miasta – "Blandijnberg", ma 64 metry wysokości, 24 piętra (cztery pod ziemią), wspaniały belweder, a na półkach biblioteki znajduje się ponad trzy miliony książek (listopad 2006). Są tu także średniowieczne manuskrypty, inkunabuły, starodruki, mapy, ilustracje, rysunki i plakaty. Od 1 lipca 1992 roku Boekentoren jest wpisana na listę chronionych zabytków.
Projekt i budowa.
W 1935 roku van de Velde zaprezentował gotowy w całości projekt Boekentoren – wieży, która miała być symbolem nauki, mądrości i wiedzy, czwartą wieżą Gandawy (po wieżach kościoła św. Mikołaja, dzwonnicy i katedry św. Bawona). Architekt zaprojektował najmniejsze nawet detale budynku – profile okien, wzory posadzek, umeblowanie, itp. Sale rozmieścił van de Velde w bardzo przemyślany sposób – wielka czytelnia znajduje się po stronie południowej i dzięki temu jest dobrze oświetlona, natomiast salę z manuskryptami umieścił w północnej części budynku, aby uniknąć szkodliwego wpływu światła słonecznego. Budynek zbudowano na planie krzyża greckiego, nie ze względów religijnych, a jako symbol związku ziemi z niebem, czasu i przestrzeni. Na materiały do budowy oraz prac wykończeniowych wybrał van de Velde jedynie takie, które pochodziłyby z Belgii lub Konga Belgijskiego.
W 1936 roku rozpoczęto budowę – pracami zajęli się Gustave Mangel, specjalista od uzbrojonego betonu i Jean-Norbert Cloquet. Henry van de Velde wybrał niezwykłą fasadę z betonu na podeście z wapienia. W 1939 roku budynek był w stanie surowym i gotowy do prac wykończeniowych. Braki finansowe i wybuch II wojny światowej sprawiły, że van de Velde musiał zmienić nieco plany odnośnie do materiałów użytych do wykończenia budynku, także jedynie część z projektu umeblowania doczekała się realizacji. Z zamówionych dzieł sztuki Boekentoren otrzymała tylko projekty Karela Aubroecka i Jozefa Cantré.

</doc>
<doc id="917581" url="https://pl.wikipedia.org/wiki?curid=917581" title="Jazdegard I">
Jazdegard I



</doc>
<doc id="917585" url="https://pl.wikipedia.org/wiki?curid=917585" title="Caroline Harrison">
Caroline Harrison

Caroline Scott Harrison (ur. 1 października 1832 w Oxfordzie, zm. 25 października 1892 w Waszyngtonie) – żona prezydenta USA Benjamina Harrisona, pierwsza dama.
Życiorys.
Caroline Lavinia Scott urodziła się 1 października 1832 roku w Oxford. Jej ojciec, John Whiterspoon Scott był prezbiteriańskim pastorem. Nauki pobierała Oxford Female College, a następnie na Miami University. Swojego przyszłego męża, Benjamina Harrisona, poznała gdy była nastolatką. Młodzi zaręczyli się będąc na studiach. Wkrótce potem Caroline zaczęła podupadać na zdrowiu, co przyspieszyło decyzję o małżeństwie. Ich ślub odbył się 20 października 1853 roku.
Pierwsze miesiące po ślubie, Harrisonowie spędzili w North Bend, a w 1854 przenieśli się do Indianapolis, gdzie Benjamin rozpoczął praktykę prawniczą. Z powodu złej sytuacji finansowej i pożaru domu, Caroline przeniosła się na jakiś czas do swoich rodziców. Po wojnie secesyjnej ich sytuacja materialna się poprawiła, więc oboje zamieszkali w domu, ukończonym w 1875 roku. Benjamin zaczął wówczas interesować się polityką i w 1881 roku został senatorem. Ponieważ Caroline często chorowała, a w międzyczasie przeszła także operację i rekonwalescencję, często nie spędzała czasu z mężem w Waszyngtonie.
Gdy w 1889 roku jej mąż obejmował urząd prezydenta, ona została pierwszą damą. Z początkiem kadencji, planowała wybudować nową siedzibę prezydencką, gdyż uważała Biały Dom, za zbyt podniszczony. Część jej poprzedniczek także to planowało, jednak Caroline poprosiła męża, by wystąpił z wnioskiem do Kongresu. Ze względu na błąd polityczny prezydenta, którym zraził do projektu spikera Izby Reprezentantów, inicjatywa zakończyła się niepowodzeniem. Wówczas Caroline postanowiła przeprowadzić renowację Białego Domu, na którą otrzymała 35 tysięcy dolarów od Kongresu. Przez 2 lata udało się zainstalować nowe ogrzewanie, wybudować nową kuchnię, dodatkowe łazienki przy sypialniach, położyć nowe podłogi, sprowadzić nowe meble i zainstalować światło elektryczne.
Oprócz renowacji, pierwsza dama wydawała przyjęcia, a także założyła stowarzyszenie Córy Rewolucji Amerykańskiej, gdy Synowie Rewolucji odmówili przyjmowania kobiet. Wprowadziła także zwyczaj wystawiania choinki przed Białym Domem w okresie świąt Bożego Narodzenia. Angażowała się także w akcji charytatywne, jak choćby zbiórkę pieniędzy na Johns Hopkins University. W 1890 roku Caroline została zaatakowana, z powodu prezentu – domku letniskowego – jaki otrzymała od poczmistrza generalnego Johna Wanamakera. Pojawiły się oskarżenia o korupcję, wobec których prezydent zapłacił za posiadłość 10 tysięcy dolarów.
Tuż przed wyborami w 1892 roku, pierwsza dama zachorowała. Zmarła 25 października, prawdopodobnie w wyniku tyfusu lub gruźlicy.
Życie prywatne.
Caroline Scott poślubiła Benjamina Harrisona 20 października 1853 roku w Oxford. Para miała dwoje dzieci: Russella Benjamina (ur. 12 sierpnia 1854) i Mary Scott (ur. 3 kwietnia 1858).

</doc>
<doc id="917593" url="https://pl.wikipedia.org/wiki?curid=917593" title="Freebird Airlines">
Freebird Airlines

Freebird Airlines to tureckie czarterowe linie lotnicze założone w czerwcu 2000 r. Rozpoczęły działalność w 2001 z flotą złożoną z 3 samolotów średniego zasięgu MD83.
Obecnie przewoźnik eksploatuje 6 Airbusów A320, które mogą zabrać na pokład po 180 pasażerów oraz 2 Airbusy A321, dysponujące 220 miejscami każdy. Firma zdołała już przyciągnąć uwagę stałym rozwojem prywatnych tureckich przewoźników.
Freebird wchodzi w skład Gözen Group, dostarczającej usługi, związane z obsługą naziemną w zakresie przedstawicielstwa, gospodarki paliwami, nadzoru, usług maklerskich i bezpieczeństwa ponad 85 firmom. Założycielami Gözen Group, firmy z 26-letnią tradycją, są Mekin Gözen i Mete Bozyigit. Freebird kontynuuje swoją działalność z zespołem pod kierownictwem Emre Gürçaya.
Freebird Airlines posiada certyfikat ISO I jest pierwszą w Turcji prywatną firmą lotniczą, która otrzymała certyfikat IOSA - Audyt Bezpieczeństwa Operacyjnego IATA.
W Polsce z usług Freebird Airlines, korzysta Wezyr Holidays, na trasach z Polski (Kraków, Warszawa, Katowice, Poznań, Gdańsk, Wrocław, Łódź, Rzeszów) do Turcji (Dalaman, Bodrum, Stambuł, Antalya).
Wykaz samolotów, którymi dysponuje FBA
Średni wiek maszyn to 9,5 roku.

</doc>
<doc id="917594" url="https://pl.wikipedia.org/wiki?curid=917594" title="Cztery pokoje (singel)">
Cztery pokoje (singel)

Cztery pokoje – maxisingel Kazika Staszewskiego promujący jego album "Melassa". Singel ukazał się w czerwcu 2000 roku nakładem wydawnictwa S.P. Records.
Lista utworów.
Opracowano na podstawie materiału źródłowego.

</doc>
<doc id="917595" url="https://pl.wikipedia.org/wiki?curid=917595" title="Kalifowie prawowierni">
Kalifowie prawowierni

Kalifowie prawowierni (albo kalifowie sprawiedliwi, kalifowie słusznie prowadzeni, arab. الخلفاء الراشدون, "al-Chulafa ar-Raszidun") – w islamie sunnickim, określenie dotyczące czterech pierwszych kalifów panujących w latach 632–661: Abu Bakra, Umara, Usmana i Alego. Jest ono nieprzetłumaczalne na język polski i ma wyrażać ich szczególną bogobojność, oddanie sprawie islamu oraz fakt, że byli obierani przez społeczność muzułmańską.
Nie znaczy to, że postacie tych kalifów nie są przedmiotem kontrowersji wśród muzułmanów. Abu Bakr i Umar zostali uznani przez sunnitów za władców idealnych, jednak większość szyitów podchodzi do nich z rezerwą, ponieważ uważa, że objęli oni kalifat od początku należny Alemu z racji jego pokrewieństwa z Prorokiem. W przypadkach skrajnych, np. w safawidzkiej Persji, przeklinanie trzech pierwszych kalifów uchodziło za swoiste szyickie wyznanie wiary.
Z drugiej strony jednak Murdżyici uznawali dwóch pierwszych kalifów. Jeden z twórców ich doktryny, Al-Hasan Ibn Muhammad, pisał: „Spośród naszych imamów [tj. przywódców] uznajemy Abu Bakra i Umara, cieszy nas, gdy im obu okazuje się posłuszeństwo, gniewa nas bunt przeciwko nim. […] Opowiadamy się za Abu Bakrem i Umarem, albowiem o Abu Bakra i Umara społeczność nie walczyła, nie różniła się w ich sprawie i nie okazywała zwątpienia”. Usman jest nie tylko odrzucany przez szyitów, ale jest postacią kontrowersyjną także wśród sunnitów. Zarzuca mu się nepotyzm, polegający na promowaniu ludzi ze swojego rodu – Umajjadów. Wreszcie sunnici odrzucają twierdzenia Alego o jego szczególnych prawach do kalifatu, chociaż i dla nich jest on bohaterem zasłużonym dla sprawy islamu jako towarzysz Proroka.

</doc>
<doc id="917596" url="https://pl.wikipedia.org/wiki?curid=917596" title="Zabłocie (Żywiec)">
Zabłocie (Żywiec)

Zabłocie – dzielnica Żywca, położona na lewym brzegu rzeki Soły. Do 1950 roku stanowiła odrębną wieś będącą siedzibą gminy Zabłocie.
Położenie.
Zabłocie położone jest w zachodniej części miasta i rozciąga się wzdłuż lewego brzegu rzeki Soły.
Dzielnica graniczy:
Przez dzielnicę przebiega droga ekspresowa S1 łącząca miasto z granicą ze Słowacją w Zwardoniu.
Historia.
Powstanie miejscowości i okres do czasu rozbiorów.
Zabłocie było jedną z dwunastu najstarszych wsi, powstałych w XV wieku na obrzeżach miasta Żywca. W opisie ziemi żywieckiej nazwę obecnej dzielnicy Zabłocie, jako osobnej miejscowości w zlatynizowanej staropolskiej formie "Zablocze", wymienia w latach (1470–1480) Jan Długosz w księdze "Liber beneficiorum dioecesis Cracoviensis". Rozlokowana została ona przy głównym trakcie wiodącym w kierunku Przełęczy Zwardońskiej i połączona z Żywcem brodem na Sole.
Do Żywca należał położony na lewej stronie Soły las Kabat, zlokalizowany pomiędzy współczesną miejscowością Sienna a potokiem Kiemlichowiec, sięgający od rzeki do granicy z Lipową. W 1554 Jan Komorowski przyłączył do Żywca obszar o nazwie Łączki, zlokalizowany wzdłuż brzegu Soły. Teren ten należał wcześniej do Zabłocia i stanowił gminne pastwisko. Na lewobrzeżu położone były też stawy miejskie, zasilane wodą prowadzoną przez zabłockie pola. Dostęp do pól przez mieszczan w celu utrzymania kanałów nawadniającyh stał się zarzewiem konfliktu z mieszkańcami Zabłocia, który został zażegnany przez Piotra Komorowskiego poprzez przekazanie zabłocanom pastwiska na Grojcu w zamian za zezwolenie na przechodzenie przez ich pola.
Wieś podzielona była na 11 ról, na których osadzono 22 rolników na półrolkach. Posiadali oni po 4 konie, odrabiali pańszczyzny tygodniowo po 2 dni konne i rocznie po 4 dni powabne (na wezwanie). Ponadto płacili czynsze i dostarczali do dworu daniny: raki, jarzębie, gęsi, kury, kapłony, jaja i cielę. Mieli też obowiązek przędzenia oprawy lnianej, dostarczania drzewa i przywozu soli z Wieliczki, którą wożono do Kamesznicy, gdzie była zbywana na Śląsk i Morawy. W folwarcznych ogrodach sadzono marchew, cebulę, pietruszkę, kapustę, rzepę, pasternak oraz uprawiano chmiel. Ponadto we wsi znajdowały się trzy stawy rybne.
W Zabłociu były dwa młyny. Młynarzami byli: Grzegorz Szafrański i Marcin Pawlus. Do II wojny światowej istniał również młyn wodny zlokalizowany przy obecnej ul. Futrzarskiej. Należał do rodziny Kłusaków.
Zabłocie pod zaborem austriackim.
W 1784 przystąpiono do budowy drogi cesarskiej prowadzącej z Wadowic w kierunku Węgier, która poprowadzona została przez Zabłocie. Trasa ta uzyskała na terenie wsi nazwę ul. Głównej.
Do początku XIX wieku Zabłocie stanowiło miejscowość rolniczą. Działały w niej młyny oraz funkcjonujący już w XVI wieku tartak. W 1819 powstał tu jeden z pierwszych zakładów przemysłowych – Fabryka Mydła i Świec Szymona Munka, zlokalizowana przy moście na Sole i ul. Głównej. Natomiast 1837 Karol Schrötter i Franciszek Männhardt uruchomili we wsi fabrykę sukna. 
Na bazie funkcjonującego w Żywcu młynu papierniczego, w 1833 Franciszek Augustin otworzył prawym brzegu Soły w pobliżu mostu niewielką manufakturę produkującą papier. W związku z rozpowszechnieniem się używania maszyn parowych do wyrobu papieru, żywiecka manufaktura papiernicza została postawiona w stan upadłości i zakupiona w 1842 przez Karola Schröttera z Zabłocia. Na teren zakładu zlokalizowanego w Żywcu przeniesiona została produkcja sukna z Zabłocia, natomiast w budynkach na terenie wsi rozpoczęto wytwarzanie papieru.
Na miejscu działającej w przysiółku Pawlusie od XVIII wieku gorzelni, z inicjatywy księcia Albrechta Fryderyka Habsburga w 1856 został otwarty Arcyksiążęcy Browar w Żywcu. Pawlusie podzielone było na części należące administracyjnie do Zabłocia i do Wieprza. Browar zlokalizowany był w wieprzańskiej części przysiółka, jednak obszar ten związany był gospodarczo i kulturalnie z Zabłociem i Żywcem.
Zabłocie należało do parafii rzymskokatolickiej w Żywcu, znajdowała się tu jednak kaplica św. Floriana, wybudowana w XIX wieku. W 1868 zabłocanie wystąpili o przydzielenie im osobnego ołtarza w należącym do żywieckiej parafii filialnym kościele św. Krzyża, na co uzyskali zgodę i wydzielony został im ołtarz św. Agnieszki. Podczas rozbudowy kaplicy św. Floriana w latach 1894–1895 powstało Stowarzyszenie Św. Floriana, przekształcone w 1902 w Towarzystwo Budowy Kościoła św. Floriana, które zajęło się zbiórką pieniędzy na budowę własnej świątyni dla Zabłocia.
W sierpniu 1878 wieś uzyskała połączenie kolejowe z Bielskiem. Powstał tu dworzec kolejowy noszący nazwę „Żywiec”, w związku z niechęcią mieszkańców miasta do budowy stacji na ich terenie z uwagi na obawy o pojawienie się tam nowych mieszkańców pochodzenia żydowskiego. W 1884 oddano natomiast połączenie w kierunku Nowego Sączą oraz Czadcy w ramach Galicyjskiej Kolei Transwersalnej, dzięki czemu miejscowa stacja kolejowa została połączona z siecią kolejową Węgier. 
W 1892 powstał projekt budowy szkoły w Zabłociu, ponieważ młodzież zamieszkująca wieś z powodu braku placówki na miejscu uczęszczała do szkół na terenie Żywca. Z uwagi na obawę o zbyt wysoki koszt utrzymania szkoły został on jednak czasowo zarzucony i do sprawy powrócono w 1897 po wyborze nowej Rady Gminy, która zatwierdziła ten plan i szkoła ludowa w Zabłociu została otwarta 11 września 1899.
Od 1898 w miejscowości rozpoczęła działalność Ochotnicza Straż Pożarna, natomiast w 1902 miejscowe władze zakupiły dawną posiadłość Hermana Munka zlokalizowaną pomiędzy ul. Główną a torem kolejowym, dokąd przeniesiona została siedziba Urzędu Gminy.
W 1899 w Zabłociu otwarty został punkt kaznodziejski Parafii Ewangelicko-Augsburskiej w Białej, należącej do Kościoła Ewangelickiego Austriackiej Przedlitawii. Po odzyskaniu niepodległości przez Polskę, stacja kaznodziejska wraz z całą parafią w Białej weszła w skład Kościoła Ewangelickiego Augsburskiego i Helweckiego Wyznania w Małopolsce, stanowiąc część jego senioratu zachodniego.
Powstawały coraz to nowe zakłady przemysłowe. W 1896 założono Fabrykę Parową Wyrobów Ślusarskich należąca do Zygmunta Rübnera. 1899 uruchomiona została destylarnia wódek Hermana Munka, działająca pod nazwą „Fabryka Rosolisów, Likieru, Rumu i Spirytualiów” i rozbudowana w 1902. Prowadzony był tu młyn, cegielnia, fabryka chemiczna Pauza, tartak, przedsiębiorstwo produkcji wód gazowanych oraz liczne zakłady rzemieślnicze.
Wraz z rozwojem przemysłu na terenie Zabłocia, w którym praca stała się głównym zajęciem mieszkańców miejscowości, wieś zmieniła swój charakter, zabudowę i strukturę ludności, stając się przemysłowym przedmieściem Żywca i przyciągając nowych, napływowych mieszkańców. Miejscowi robotnicy, korzystając z kolei, dojeżdżali również do pracy w zakładach działających na terenie Bielska. Część mieszkańców zatrudniona była przy obsłudze sieci kolejowej. Działały jednak w dalszym ciągu mocno rozdrobnione zabłockie gospodarstwa, zajmowano się uprawą roli oraz hodowlą zwierząt. Zabudowa mieszkaniowa ludności trudniącej się rolnictwem miała charakter tzw. placów, powstałych poprzez grupowanie się domów służby wokół nieruchomości zajmowanych przez miejscowych kmieci. Plac tworzyło kilka lub kilkanaście budynków, a społeczeństwo je zamieszkujące prowadziło pracę i spędzało wolny czas w ramach powstałej wspólnoty. Nazwy placów były tworzone od nazwiska najwcześniejszych osadników na ich terenie, wobec czego od strony rzeki Leśnianka w kierunku Żywca znajdowały się place: Pawlusów, Sanetrów, Stokłosów, Stawarzów, Herzyków, Biernatów, Bielów, Kłusaków i Gowinów. Oprócz tego na zabudowę wsi składały się obiekty związane z przemysłem – zakłady i magazyny. Budynki mieszkalne, rolnicze i przemysłowe powstawały bez planu i w sposób niezorganizowany, a pomiędzy nimi przeprowadzone zostały wąskie i kręte drogi, które wcześniej umożliwiały dojazd do pól. Po przecięciu miejscowości przez linię kolejową została ona podzielona, w związku z czym utworzono wiadukty i strzeżone przejazdy przez tory. Jedyną uporządkowaną ulicą na terenie Zabłocia była ul. Główna, przy której mieściły się kamienice należące do właścicieli miejscowych zakładów przemysłowych oraz kupców żydowskich.
Naprzeciwko dworca kolejowego znajdowała się restauracja i hotel "Munk". Niedaleko mostu położony był sklep Tugenthata z artykułami kolonialnymi, natomiast artykuły papiernicze można było nabyć w niedalekim sklepie sióstr Kohn na rogu ul. Głównej i Wesołej, naprzeciwko "Restauracji Pod Góralem". Przy ul. Głównej znajdowały się też apteka Szczepańskiego oraz magazyn artykułów rolniczych, gospodarstwa domowego i żelaznych. Znaleźć też można było piekarnie Sanetry, Anfrichta i Hechcera, a także drukarnię Ferbera.
Na terenie miejscowości działały rozliczne stowarzyszenia i organizacje. Należało do nich m.in. Kółko Rolnicze, które zajmowało się szerzeniem oświaty wśród pracujących w rolnictwie oraz prowadzeniem sklepu spółdzielczego. We wsi działalność prowadziły także żywieckie Towarzystwo Gimnastyczne „Sokół” oraz Towarzystwo Szkoły Ludowej.
Spod dworca w Zabłociu do Żywca kursowały dorożki. W 1912 powstał projekt budowy kolejki parowej łączącej dworzec z Żywcem, przeprowadzone zostały też pierwsze prace techniczne związane z planami jej uruchomienia. Projekt został zarzucony w związku z wybuchem I wojny światowej.
I wojna światowa.
W sierpniu 1914 z terenu Żywca i okolicy wyruszyła pierwsza kompania strzelecka, wśród której członków znaleźli się również mieszkańcy Zabłocia. Następnie uformowała się kolejna kompania, na której czele stanął Tadeusz Jänich zamieszkały we wsi. W końcu sierpnia 1914 powstał Powiatowy Komitet Narodowy, do którego należało kilku członków z Zabłocia. Po nasileniu się działań wojennych miejscowa szkoła została zajęta na potrzeby szpitala i zakwaterowania członków armii. Mieszkańców dotknął głód z racji rekwirowania zboża na potrzeby wojska. Po kapitulacji stacjonującej w Żywcu armii austriackiej miejscowa ludność zajęła się usuwaniem zaborczych emblematów z budynków użyteczności publicznej, a wieś została przez nich udekorowana polskimi flagami i godłami.
Dwudziestolecie międzywojenne.
Po zakończeniu działań wojennych w Zabłociu powstał oddział Wojska Polskiego w celu ochrony pogranicza. Jego członkowie zajmowali się nadzorowaniem granicy od Korbielowa po Wisłę.
W 1919 miały miejsce wybory do Rady Gminy, w skład której weszli wówczas członkowie następujących partii politycznych: Partii Syjonistycznej, Polskiej Partii Socjalistycznej, Chrześcijańskiej Demokracji, Polskiego Stronnictwa Ludowego, Zjednoczenia-Ludowo Narodowego, a także radni z ugrupowania żydów ortodoksyjnych i kilkoro bezpartyjnych.
Po opuszczeniu budynku szkoły przez wojsko rozpoczęto prowadzenie w niej normalnych zajęć. Z powodu braku opału w pierwszym okresie po wojnie była ona jednak czasowo zamykana w miesiącach zimowych. W latach 1922–1932 szkoła była podzielona na placówkę męską im. św. Jana Kantego i szkołę żeńską im. Królowej Jadwigi. Po jej przekształceniu w instytucję koedukacyjną w 1932 nadano jej imię Ignacego Mościckiego.
Według stanu na 1921 do działających w Zabłociu zakładów przemysłowych należały: Żywiecka Fabryka Papieru, spółka „Solali” Przemysł Papierniczy, Fabryka Wyrobów Ślusarskich, Budowlanych i Budowy Maszyn Zygmunta Rübnera, zakłady Małopolski Przemysł Futrzany Braci Balitzer, Fabryka Skór i Pasów „Siła”, Fabryka Likierów, Wódek i Rumu Bernarda Fränklera, Pierwsza Krajowa Parowa Fabryka Mydła i Świec Szymona Munka, Parowa Cegielnia Karola Sanetry, Cegielnia Parowa i Wapiennik Otto Schwarza, Wytwórnia Smarów i Artykułów Drogeryjnych Ignacego Patzau, Przetwórnia Owoców i Jagód Fuhrmana, Fabryka Pieców Kaflowych „Zdun”, Wytwórnia Wody Sodowej Kotara Tugendatha i Tartak Parowy Romana Springuta. Fabryki te zatrudniały w sumie ponad tysiąc robotników. Dodatkowo w Pawlusiu działał browar, w którym pracowało na początku lat 30. XX wieku około 300 osób.
Ludność Zabłocia w większości pracowała w przemyśle, zarówno w miejscowych zakładach, jak i dojeżdżając do fabryk w Bielsku i Białej Krakowskiej. Tutejsze gospodarstwa rolne były mało wydajne, wobec czego ich właściciele zajmowali się dodatkowo przewozem towarów, jak również pozyskiwaniem żwiru z Soły.
W 1921 miejscowość liczyła 3654 mieszkańców. W 1931 liczba ta wzrosła do 4975, z czego 3949 z nich było wyznania rzymskokatolickiego, 958 było żydami, a 68 – pozostałych wyznań. Zabłocie rozciągało się wówczas na terenie 609 ha i istniało tu 15 zakładów przemysłowych, 82 sklepy i 30 pracowni rzemieślniczych.
W 1923 roku przy drodze do Bielska powstała Fabryka Dywanów Orientalnych „Persja” założona przez Ernesta Wachsmana i Izydora Fabiszkiewicza. Zatudniała około 100 osób, przeważnie kobiety. W zakładzie tym powstawały dywany oraz poduszki dekoracyjne.
Na terenie miejscowości działalność prowadził klub sportowy. Przy fabryce papieru istniały także prywatne korty tenisowe. Działały też robotnicze orkiestry dęte: przy Fabryce Papieru oraz złożona z pracowników kolei. Do prowadzących we wsi organizacji należały: Kółko Rolnicze, Ochotnicza Straż Pożarna, Towarzystwo Popierania Budowy Szkół, Towarzystwo Budowy Kościoła, Katolickie Stowarzyszenie Młodzieży Męskiej i Żeńskiej, oddziały Związku Strzeleckiego i Liga Obrony Przeciwlotniczej Państwa. Istniał Związek Ligi Obywatelskiej Kobiet, który otworzył 31 marca 1922 przedszkole zlokalizowane w budynku Urzędu Gminy. Mieszkańcy Zabłocia należeli również do Koła Towarzystwa Szkoły Ludowej w Żywcu oraz w Wieprzu-Pawlusiu. Działał szereg organizacji żydowskich, jak również stowarzyszenia zrzeszające pracowników papierni, które zdominowali przedstawiciele mniejszości niemieckiej i żydowskiej.
Fabryka Papieru w roku 1930 połączyła się z przedsiębiorstwem Papierniczym „Solali”, w wyniku czego powstało przedsiębiorstwo papiernicze Żywiecka Fabryka Papieru „Solali” S.A., obejmujące fabrykę papieru, tektury, zakład przetwórczy, siłownię, tekturownię, drukarnię, litografię i tartak. Do 1939 roku przedsiębiorstwo zatrudniało 850 pracowników, a prezesem zarządu był Ignacy Serog.
Do roku 1934 Zabłocie podobnie jak Sporysz i Isep było gminą jednowioskową. Po powstaniu gmin zbiorowych w 1934 roku, wieś stała się siedzibą gminy Zabłocie, w skład której wchodziły Radziechowy, Lipowa, Słotwina, Leśna, Ostre i Sienna.
W 1935 rozpoczęto budowę kościoła św. Floriana, a samodzielna parafia św. Floriana w Zabłociu powstała w 1948.
W 1938 roku, z inicjatywy działaczy robotniczych, pracowników Żywieckiej Fabryki Papieru powstał klub sportowy „Czarni”.
II wojna światowa.
3 września 1939 Zabłocie zostało zajęte przez wojska III Rzeszy. Przez okupantów zajęte zostały wszystkie fabryki i zakłady rzemieślnicze, a ich właściciele wyrzuceni. Zamknięto polskie szkoły i stowarzyszenia, rozpoczęły się też prześladowania ludności żydowskiej, a później jej eksterminacja.
Niemcy na czas okupacji włączyli Zabłocie do miasta, ale po wyzwoleniu przywrócony został stan sprzed wojny.
We wrześniu 1940 zainaugurowano wysiedlenia ludności w ramach Aktion Saybusch, jak również do pracy przymusowej na terenie Rzeszy oraz Protektoratu Czech i Moraw.
Sytuacja mieszkańców Zabłocia była ciężka, utrudniony był dostęp do żywności, ludność była zmuszana do niewolniczej pracy, czy więziona bez wyroków sądowych. Odbywały się także publiczne egzekucje. Uruchomiona została jedna szkoła powszechna dla dzieci z okolicy, której siedziba często zmieniała lokalizację i była przenoszona ze Sporysza do Zabłocia, a następnie do Starego Żywca, a zajęcia w niej prowadzone ograniczały się do nauki czytania i pisania.
W marcu 1945 do Zabłocia zbliżał się front, wobec czego część ludności została ewakuowana i umieszczona w piwnicach i na strychach, a także w stodołach oraz stajniach w fatalnych warunkach sanitarnych. Brakowało żywności, zarekwirowanej przez wojska okupacyjne na cele armii, jak również wody i opału. Zabłocie pozostawało pod ciągłym ostrzałem. Zabici od pocisków byli grzebani na tymczasowym cmentarzu urządzonym na placu przed kościołem św. Floriana. 22 i 23 marca 1945 kilkoro mieszkańców zostało oskarżonych przez Niemców o kradzież proszku do prania z uszkodzonego sklepu, a następnie rozstrzelanych 29 marca przez budynkiem apteki Foltyńskich przy ul. Dworcowej, bez przeprowadzenia uprzednio postępowania dowodowego. 
Na początku kwietnia 1945 rozpoczęło się wycofywanie armii niemieckiej. 5 kwietnia ostatnie wychodzące z Zabłocia oddziały okupacyjne wysadziły wszystkie mosty i wiadukty kolejowe, dworzec oraz komin papierni.
Lata powojenne.
Po opuszczeniu miejscowości przez wojska hitlerowskie, prawie wszystkie znajdujące się na jej terenie budynki były zniszczone w mniejszym lub większym stopniu. Nie działała komunikacja, do Bielska i Białej udawano się pieszo lub furmankami, gazety z Bielską były dostarczane za pomocą roweru. Brakowało koni, ponieważ zostały one w większość zarekwirowane na rzecz niemieckiej armii. W wyniku zniszczenia infrastruktury komunikacyjnej, nadal dotkliwe były braki w zaopatrzeniu żywnością.
Powrócono do przedwojennego podziału administracyjnego, wobec czego z powrotem odłączono Zabłocie od Żywca i reaktywowano gminę Zabłocie.
Zarząd nad miejscowością pełnił komendant wojenny. Tutejsze zakłady przemysłowe pozostawały zajęte przez Armię Czerwoną i zajmowały się produkcją na jej rzecz, jeśli jej prowadzenie było możliwe z uwagi na zniszczenia. Polską administrację na terenie powiatu żywieckiego wprowadzono 28 czerwca 1945.
Rozpoczęła się odbudowa życia gospodarczego i społecznego miejscowości. Nastąpiła nacjonalizacja fabryk. Działalność prowadziła Garbarnia „Siła” oraz Zakład Futrzarski, który włączono do Polskich Zakładów Futrzarskich z siedzibą w Krakowie. Odbudowane zostały zniszczone budynki papierni i wznowiono w niej produkcję, zatrudniając na koniec 1945 już 502 osoby. Zakład ten został upaństwowiony w czerwcu 1947. W 1948 futrzarnia wydzierżawiła żywieckie zakłady „Persja”, gdzie utworzono dział konfekcyjny. Utworzone zostały spółdzielnie zajmujące się sprzedażą artykułów spożywczych i przemysłowych. Pierwszą z nich stała się spółdzielnia „Zespół”, uruchomiona we wrześniu 1945. W okresie tym powstała także spółdzielnia „Kolejarz, prowadząca stołówkę dla pracowników kolei. Przy zakładach piwowarskich utworzono spółdzielnię „Browar”, założona została też spółdzielnia „Razem”. W październiku 1948 wszystkie miejscowe spółdzielnie włączone zostały do Powszechnej Spółdzielni Spożywców „Społem”. Jeszcze w 1945 działalność wznowił Robotniczy Klub Sportowy „Zabłocie”.
Kursowanie pociągów do Bielsku przywrócone zostało we wrześniu 1945, a w maju 1946 – w relacji do Suchej. W 1947 powstał komitet na rzecz odbudowy dworca. Zaczęli powracać również wysiedleni przez okupantów mieszkańcy.
3 listopada 1948 Gminna Rada Narodowa zdecydowała o przyłączeniu wsi do Żywca. Prace administracyjne trwały do 1949. Ostatecznie 18 stycznia 1950 Zabłocie na stałe zostało włączone do Żywca razem z gromadami Isep, Kocurów, Sporysz oraz przysiółkiem Pawlusie. W związku z tym obszar miasta wzrósł do 3296,70 ha, a liczba mieszkańców do 16 242 osób. Siedzibą gminy zbiorowej Zabłocie stał się Żywiec. Gmina została zlikwidowana 29 września 1954 roku wraz z reformą wprowadzającą gromady w miejsce gmin, a teren przez nią wcześniej obejmowany wszedł w skład gromady Leśna.
Zabłocie jako dzielnica Żywca.
Wobec włączenia wsi do Żywca, w 1950 dokonano zmian nazw niektórych ulic na jej terenie, powtarzających się na obszarze dotychczas zajmowanym przez miasto. W efekcie ul. Daszyńskiego przemianowano wówczas na ul. Ludwika Waryńskiego, ul. Kościelną na ul. Marii Konopnickiej, ul. Słowackiego na ul. Joachima Lelewela, ul. Batorego na ul. Słoneczną, ul. Betoniarską na ul. Krzywą, ul. Krótką na ul. Zabłocką, ul. Boczną na ul. Jasną, ul. Ogrodową na ul. Sądową, ul. Podwale na ul. Futrzarską i ul. Kolejową na ul. Marchlewskiego.
Na bazie przedwojennej przetwórni owoców Furhmanna w 1951 roku przy ul. Marchlewskiego powstały Żywieckie Zakłady Przetwórcze „Las” podległe Zjednoczeniu Leśnej Produkcji Niedrzewnej. Uruchomiono tu produkcję dżemów, syropów, soków i win owocowych.
W 1955 roku w Zabłociu został uruchomiony dworzec PKS, położony nieopodal dworca kolejowego przy ul. Marchlewskiego.
1 sierpnia 1964 roku odbyło się otwarcie nowego zakładu przemysłowego Żywieckiej Fabryki Sprzętu Szpitalnego przy ul. Hanki Sawickiej. Fabryka została przeniesiona z Zadziela – wsi przeznaczonej pod zalew.
W 1967 otwarty został budynek Zakładowego Domu Kultury Żywieckiej Fabryki Papieru „Solali”. Obiekt mieścił kino „Papiernik”, bibliotekę oraz pomieszczenia siedziby Zespołu Regionalnego „Gronie”.
W 1968 roku przy ul. Marchlewskiego, naprzeciwko dworca kolejowego, Powszechna Spółdzielnia Spożywców oddała do użytku Spółdzielczy Dom Handlowy „Beskid”. Parter budynku zajmował dział spożywczy, a piętro – przemysłowy. Stanowił on reprezentacyjny obiekt handlowy miasta.
W roku 1969 uruchomiono przy ul. Marchlewskiego 144 Ochotniczy Hufiec Pracy. Był to hufiec stacjonarny, funkcjonujący w oparciu o Powiatowe Przedsiębiorstwo Remontowo-Budowlane, gdzie zatrudnionych było 140 junaków tego hufca.
W 1981 roku rozpoczęto modernizację ul. Objazdowej i budowę odcinka od ul. Hanki Sawickiej do ul. Wesołej.
W dniu 30 czerwca 1990 roku odbyło się uroczyste oddanie do użytku nowej remizy i pomieszczeń biurowych Zawodowej Straży Pożarnej przy ul. Objazdowej. W tym samym roku przy ul. Hanki Sawickiej otwarta została hurtownia materiałów budowlanych „Silesia”
W związku z transformacją ustrojową, w 1991 roku Rada Miejska dokonała zmiany nazw niektórych ulic i osiedli na terenie Zabłocia: ul. Marchlewskiego przemianowano na Dworcową, ul. Waryńskiego na Ks. prałata Stanisława Słonki, Osiedle PKWN na Osiedle Zgoda oraz ul. Hanki Sawickiej na ul. Fabryczną. Rozpoczęta została wówczas również likwidacja lub dzierżawa przedsiębiorstw państwowych, w 1991 działalność zakończyła cegielnia przy ul. Wesołej.
Przy ul. Leśnianka zostało otwarte w 1991 roku przedsiębiorstwo produkcyjne „ALPLA”, będące filią austriackiego koncernu wytwarzającego opakowania z tworzyw sztucznych.
W grudniu 1991 oddano do użytku osiedle mieszkaniowe dla pracowników Browaru przy ul. Harenda.
1 kwietnia 1992 przy ul. Fabrycznej otwarty został posterunek Urzędu Celnego.
30 września 1992 roku oddano do eksploatacji ostatni odcinek ulicy Objazdowej ze skrzyżowaniem z ulicą Wesołą, mającej odciążyć ruchliwą ul. Dworcową.
Żydzi w Zabłociu.
Historia.
Nakazem królowej Konstancji Habsburg z 1629 roku Żydom nie wolno było osiedlać się w Żywcu. Duża społeczność żydowska osiedliła się więc w gminach Sporysz, Isep a przede wszystkim w Zabłociu, gdzie w 1921 r. zamieszkiwało ich 624.
W 1864 została utworzona miejscowa Gmina Wyznaniowa Żydowska, której podporządkowani byli wszyscy Żydzi zamieszkujący powiat żywiecki, a więc miejscowości: Bierna (w tym przysiółek Glemieniec), Brzuśnik, Bystra (razem z osadą Na Bugaju), Cięcina (w tym przysiółki Węgierska Górka i Przeniczyska), Cisiec, Czernichów, Gilowice, Hucisko, Isep, Jeleśnia, Juszczyna, Kamesznica, Kocierz ad Moszczanica, Kocierz ad Rychwałd, Kocoń, Korbielów (z przysiółkiem Kamienna), Koszarawa (z przysiółkiem Bystra), Krzeszów, Krzyżowa, Kuków, Kurów, Lachowice, Las, Leśna, Lipowa, Łękawica, Łodygowice, Łysina, Międzybrodzie, Milówka, Moszczanica (w tym przysiółek Rędzina, Mutne, Nieledwia, Oczków, Okrajnik, Ostre, Pewel Wielka, Pewel Mała (w tym przysiółek Dworzyska), Pewel Ślemieńska, Pietrzykowice, Przyborów, Przyłęków, Radziechowy, Rajcza, Rycerka, Rychwałd, Rychwałdek, Sienna, Słotwina, Sól, Sopotnia Mała, Sopotnia Wielka, Sporysz, Stary Żywiec, Stryszawa, Sucha, Szare, Ślemień, Świnna, Tarnawa, Tresna, Trzebinia, Ujsoły (z przysiółkami Glinka i Złatna), Wieprz (z przysiółkiem Pawlusie), Zabłocie, Zadziele, Zarzecze, Zwardoń, Żabnica, Żywiec. Z jednostek wchodzących w skład gminy jedynie Zabłocie, Sporysz, Isep, Milówka i Rajcza posiadały duże skupiska ludności żydowskiej, w pozostałych miejscowościach zamieszkiwało po kilka bądź kilkanaście rodzin wyznania mojżeszowego. W 1891 z jej obszaru została wydzielona nowa Gmina Wyznaniowa Żydowska w Milówce, która objęła zarząd nad terytorium Milówki, jak również Ciśca, Kamesznicy, Rajczy, Rycerki, Soli, Szarego, Ujsół i Żabnicy. W przeciwieństwie do macierzystej jednostki nie posiadała własnego rabina, lecz była obsługiwana przez kolejnych rabinów zabłockich, natomiast na miejscu powołano funkcję zastępcy rabina, którą pełnił asesor Aron Schauzer. Zabłocki rabin obsługiwał również podległy gminie wyznaniowej z siedzibą w Milówce dom modlitwy zlokalizowany w Rajczy, który został urządzony w domu rodziny Konhauzerów. W 1900 na terenie zabłockiej Gminy Wyznaniowej mieszkało 1778 Żydów, z czego 194 w Suchej. Do około 1914 liczba ta przekroczyła 2000. 
Gmina Wyznaniowa Żydowska w Zabłociu była jedną z najlepiej działających pod względem organizacyjnych tego typu jednostek na obszarze Galicji Zachodniej.
Do 1872 stanowisko rabina w Zabłociu pełnił Joel Szarf, a następnie do 1888 był to Zybliger Icchak Ha-Kochen. Po nim sprawował je do 1902 Michael Kohn, a kolejnym, ostatnim w jej historii rabinem został Nachman Hirsz Bau. Co cztery lata wybierana była ponadto rada wyznaniowa, licząca co najmniej ośmiu członków. Rada zajmowała się kwestiami religijnymi, szkolnymi, skarbowymi i charytatywnymi. Gmina otrzymywała środki na swoje funkcjonowanie z obowiązkowych podatków od wiernych, pieniędzy zarobionych dzięki prowadzeniu rzeźni rytualnej oraz opłat cmentarnych. 
Rabin gminy, Nachman Hirsz Bau, zajmował się nauczaniem religii w Gimnazjum im. Mikołaja Kopernika w Żywcu.
Gmina zajmowała się nie tylko sprawami wyznaniowymi, lecz także działalnością edukacyjną i społeczną. Centrum życia żydowskiego Zabłocia znajdowało się na granicy z lewobrzeżną częścią Żywca, pomiędzy ulicą Główną i Wesołą a torami kolejowymi. W XIX wieku powstała na tym terenie Synagoga Tempel, posiadająca architekturę zbliżoną do Synagogi Tempel w Krakowie. W 1874 otwarto tu także prywatną szkołę wyznaniową, początkowo kształcącą w języku niemieckim. Od czasu odzyskania niepodległości przez Polskę nauczanie prowadzone było w języku polskim i szkoła decyzją Kuratorium Oświaty w Krakowie uzyskała uprawnienia szkoły publicznej. W 1929 powstał również żydowski Dom Ludowy, w którym znajdowała się sala widowiskowa mieszcząca 500 miejsc i biblioteka z czytelnią. Dom Ludowy był miejscem organizowania uroczystości, wykładów, zebrań i przedstawień. Ponadto działało przedszkole. Środki finansowe na działanie tych instytucji pochodziły ze składek członków gminy wyznaniowej. W 1925 na terenie Zabłocia funkcjonowało również pięć żydowskich domów modlitwy. Wśród nich działał chasydzki sztybel. Za budynkiem Żydowskiej Szkoły Powszechnej umiejscowione były jatki prowadzone przez przedstawicieli żydowskiej biedoty. W głębi ul. Wesołej znajdował się dom rabina Hermana Baua. Prawie wszystkie budynki znajdujące się przy obecnej ul. Dworcowej były własnością Żydów.
W obiekcie zlokalizowanym obok synagogi mieściła się rzeźnia rytualna, w której przez całe dwudziestolecie międzywojenne ubój prowadził rzeźnik Radym Feuer, zatrudniony przez gminę wyznaniową. Przychody z działalności rzeźni były obok podatku wyznaniowego jednym ze źródeł przychodu gminy żydowskiej.
Na terenie gminy wyznaniowej z siedzibą w Zabłociu działalność prowadziła także prywatna szkoła wyznaniowa w Suchej Beskidzkiej, w której z czasem prowadzono pięć klas. W Suchej dział żydowski dom modlitwy, utworzono tam również stanowisko asesora – zastępcy rabina z Zabłocia.
Ludność żydowska na terenie gminy zajmowała się przede wszystkim handlem oraz rzemiosłem. W samym Zabłociu Żydzi pozostawali także właścicielami zakładów przemysłowych, takich jak Fabryka Artykułów Drogeryjnych i Smarów Seweryna Patzaua, Fabryka Chemiczna „Zabłocie”, Fabryka Skór „Siła”, czy Fabryki Papieru „Solali”. Współwłaścicielami prowadzonych przez Żydów zakładów byli niejednokrotnie Polacy, Niemcy oraz Czesi. Żydzi posiadali kontakty handlowe zarówno w regionie, jak i w innych krajach. Posiadali związki z finansistami z Bielska, będącego znaczącym ośrodkiem włókienniczym, co przyczyniło się do powstania kilku zabłockich fabryk. Dobra sytuacja ekonomiczna zabłockiej społeczności żydowskiej miała również wpływ na architekturę powstałych tu budynków. Pozytywna koniunktura gospodarcza wspólnoty spotykała się jednak z niechęcią do jej członków wśród mieszkańców sąsiedniego Żywca.
Do znanych żydowskich przedsiębiorstw w Zabłociu należały także: restauracja Huga i Maxa Bergerów „Pod Góralem”, Przetwórnia Owoców i Jagód Furhmana, cegielnia Schwartza, hotel „Munk”, drukarnia Ferbera, restauracja Moritza, sklep kolonialny w kamienicy Tugenthata, sklep papierniczy sióstr Kohn, piekarnie Anfrichta i Hechcera. Działał również warsztat ślusarski i sklep żelazny Kościelnickiego, skład drewna Romana Spinguta, skład węgla Rittera, zakład produkcji wody sodowej Thugentardta, fabryka likierów Glasnerów i Bernarda Frankela, zakład produkcji cukierków Ordera, firma transportowa „Feorester”.
Do lat 20. XX wieku na miejscową społeczność żydowską największy wpływ miały idee judaizmu ortodoksyjnego i ruchy asymilacyjne, które głosiły potrzebę integracji z Polakami. Od tego czasu większe oddziaływanie uzyskała koncepcja syjonizmu, której przeciwstawiała się mniejszość konserwatywna i ultraortodoksyjna, której członkowie wywodzili się z klasy średnio usytuowanej finansowo i biedoty. 
Wraz z odzyskaniem przez Polskę niepodległości, wzrosła liczba członków zaangażowanych w ruch syjonistyczny. Znaczny odsetek jej działaczy stanowiła młodzież, kupcy, rzemieślnicy oraz zamożni członkowie miejscowej społeczności żydowskiej, jak Seweryn Patzau, do którego należała wytwórnia drogeryjna i smarów, Hugo Berger prowadzący restaurację „Pod Góralem”, a także Zygfryd Balitzer kierujący zakładami futrzarskimi, czy mieszkający tu prawnicy i lekarze. Najprężniej działającą organizacją syjonistyczną była „Akiba”. Prężny rozwój syjonizmu na tych terenach związany był z aktywnymi kontaktami z społecznością żydowską Krakowa oraz oddziaływaniem pobliskiego Bielska, stanowiącego ośrodek syjonistyczny. W wyborach 15 sierpnia 1929 ugrupowanie syjonistyczne osiągnęło tu większość mandatów. Podobny wynik wyborów uzyskało ono w 1932 i 1936.
W Zabłociu działał szereg żydowskich organizacji kulturalnych, politycznych, sportowych i młodzieżowych. Należały do nich między innymi: założone w 1921 Zjednoczenie Kupców i Handlarzy „Unitas”, powstałe w 1922 Stowarzyszenie Żydowskich Rękodzielników i uruchomiony w 1926 Związek Młodzieży Skautowej „Akiba”. W 1926 rozpoczęło działalność Żydowskie Towarzystwo Gimnastyczno-Sportowe „Makabi”, które w 1921 otwarło boisko zlokalizowane na terenie współczesnego dworca autobusowego. Od 1931 funkcjonowało także Stowarzyszenie Biblioteki Żydowskiej, w 1934 powstał Związek Żydów Uczestników Walk o Niepodległość, a w 1936 – Syjonistyczna Partia Pracy „Hitachdut”, działające również pod nazwą Stowarzyszenie Syjonistyczne „Hitachdut”. Działały również Stowarzyszenie „Agudat Ailosow”, Stowarzyszenie „Haszadar – Przedświt”, Stowarzyszenie „Bnej Syjon”, Stowarzyszenie Kobiet „WISO”, Obywatelskie Zrzeszenie Syjonistyczne. 
Społeczność żydowska angażowała się w liczne akcje kulturalne, edukacyjne, sportowe i charytatywne prowadzone wspólnie z polską większością, jak również zamieszkałymi tu Czechami oraz Niemcami.
W 1924 z pomocą organizacji syjonistycznych z Bielską miała miejsce w Zabłociu pierwsza zorganizowana emigracja do Palestyny. Wyjazdy były kontynuowane w latach 30. XX wieku.
Po rozpoczęciu okupacji niemieckiej podczas II wojny światowej wieś Zabłocie została włączona do Żywca razem z okolicznymi miejscowościami Isep i Sporysz, również zamieszkałymi przez mniejszość żydowską. Rozpoczęły się prześladowania Żydów, a następnie większość ludności wyznania mojżeszowego deportowano do getta w Suchej Beskidzkiej i stamtąd do obozu zagłady Auschwitz-Birkenau. Synagoga została zburzona przez Niemców w 1943.
W 1945 do Zabłocia powrócili członkowie pojedynczych rodzin żydowskich. Przywrócenie działalności Żydowskiej Gminy Wyznaniowej nie było możliwe z uwagi na dekret nowych władz państwowych z 26 lutego 1946, który mówił o nieprzewidywaniu dalszego funkcjonowania gmin wyznaniowych oraz przejściu ich dawnego majątku na rzecz skarbu państwa. Kamienice i inne obiekty należące do żydowskich właścicieli zostały przez władze państwowe obsadzone nowymi lokatorami, często przedstawicielami najniższych warstw społecznych. W 1946 na terenie całego powiatu do wyznania mojżeszowego przyznawało się 26 osób. W 1950 były to już jedynie 3 osoby. Niektórzy z przedstawicieli dawnej społeczności żydowskiej, głównie z obawy przed antysemityzmem, dokonali zmiany religii, najczęściej na wyznanie rzymskokatolickie.
Współcześnie obszar miasta Żywiec jest objęty działalnością przez Gminę Wyznaniową Żydowską w Bielsku-Białej, która prowadzi opiekę nad cmentarzem żydowskim w Zabłociu.
Żydowski Dom Ludowy.
7 października 1927 odbyło się zebranie Zarządu Gminy Wyznaniowej, na którym zdecydowano o budowie Domu Ludowego. Budynek został otwarty w 1929 i stał się centrum kulturalnym społeczności. W 1929 powstało Towarzystwo Żydowskiego Domu Ludowego, mające na celu utrzymanie instytucji. Jego prezesem mianowano lekarza S. Taflowicza, zastępcą prezesa został adwokat W. Konne, a sekretarzem towarzystwa powołano R. Nehmera, prawnika ze Sporysza.
W gmachu Domu Ludowego znajdowało się audytorium na 500 osób. Działała tu także biblioteka, czytelnia, sala dla zebrań stowarzyszeń i kół zainteresowań. Odbywały się tu m.in. zgromadzenia członków Klubu Sportowego „Makabi”, czy zebrania organizowane wspólnie z chrześcijanami. Miały miejsce wykłady i przedstawienia teatralne, zarówno przyjezdnych grup, jak i prowadzonego przy Domu Ludowym kółka dramatycznego. Organizowano obchody uroczystości, jak dziesięciolecie „Akiby”. W latach 30. XX wieku uruchomiono salę z projektorem, gdzie wyświetlane były filmy.
Żydowska Szkoła Powszechna w Zabłociu.
W 1857 w budynku sąsiadującym z synagogą została uruchomiona żydowska szkoła powszechna jako "Prywatna Szkoła przy Gminie Wyznaniowej w Zabłociu ad Żywiec". Szkołą w 1900 kierował jeden z nauczycieli, Emil Schutz. Placówka zatrudniała ponadto innych czterech świeckich nauczycieli, byli to Abe Dreyfuss, Salomea Landau, Franciszka Probst, Aniela Wohlisch, jak również nauczyciela religii Majera Rosenthala. Była to trzyklasowa placówka koedukacyjna. Posiadała delegata do okręgów rad szkolnych w osobie dr Joachima Blumenfelda. 2 września 1924 na stanowisko kolejnego kierownika został powołany Mateusz Birbaum, wykształcony w Wiedniu i Stanosławowie, jednocześnie pełnił funkcję nauczyciela religii.
Funkcjonowanie szkoły było od początku finansowane ze środków gminy wyznaniowej. Pierwotnie zajęcia odbywały się w języku niemieckim, a po odzyskaniu przez Polskę niepodległości – w polskim. Od 1926 wprowadzono w niej ministerialny program nauczania dla szkół powszechnych. Według stanu na 1926 uczyło się w niej 60 uczniów, z czego 50 wyznania mojżeszowego. Nauczaniem zajmowało się wówczas czterech nauczycieli, a 30 sierpnia 1927 do grona pedagogicznego dołączył także Michał Lerner, zajmujący się wykładaniem Pisma Świętego i języka hebrajskiego.
Od roku szkolnego 1930–1931 placówka uzyskała uprawnienia szkoły publicznej, nadane początkowo tymczasowo i potwierdzone od kolejnego roku szkolnego dzięki zabiegom przewodniczącego gminy wyznaniowej, W. Glasnera.
Mateusz Birbaum został zwolniony z kierowania szkołą 16 października 1931 decyzją zarządu gminy wyznaniowej z uwagi na nieprawidłowości w prowadzeniu księgowości przez placówkę i defraudacje. Tymczasowe kierownictwo objęła wówczas Salomea Landau jako najstarsza stażem nauczycielka.
W związku z tragiczną sytuacją finansową gminy żydowskiej, spowodowaną ogólnym kryzysem gospodarczym w Polsce w tym okresie, w 1932 działająca wówczas jako pięcioklasowa szkoła została zredukowana do trzech klas. Wprowadzono też ograniczenia kadrowe, jedynie dwóch nauczycieli zatrudniano na pełny etat.
W 1933 Mateusz Birbaum został przywrócony na stanowisko kierownika szkoły, co odbyło się za zgodą Kuratorium Oświaty w Krakowie. Z uwagi na poprawę sytuacji majątkowej gminy, 22 maja 1933 otrzymała ona zezwolenie na uruchomienie przedszkola. Wsparcie w powołaniu nowej placówki udzieliło mu zabłockie Stowarzyszenie Kobiet Żydowskich „WISO”. Przyjęta została wówczas również nowa nauczycielka szkoły powszechnej, Berta Rozenzweig, pochodząca z Krakowa.
W 1934 szkoła była już placówką sześcioklasową. Rok później nastąpiło zwiększenie ilości godzin nauczania języka polskiego. W kolejnych latach zarząd gminy wyznaniowej postanowił o mianowaniu kierowniczką szkoły dotychczasową nauczycielkę Menthalową, która jednak nie zgodziła się z tą decyzją, wobec czego kierownikiem ogłoszono J. Bergmana. Z postanowieniem nie zgodził się dotychczasowy kierownik Mateusz Birbaum, który odwołał się od tej decyzji, w efekcie pozostając na czele placówki do końca jej funkcjonowania. Birbaumowi szkoła zawdzięcza także utrzymanie praw szkoły publicznej w następnych latach.
Według statystyki na dzień 25 stycznia 1938 do szkoły uczęszczało 135 uczniów, z czego 57 chłopców i 78 dziewcząt. 128 z nich było wyznania mojżeszowego, a 7 – katolickiego. Była to wówczas placówka siedmioklasowa. Uczniowie z klas V-VII korzystali także z pracowni fizyczno-chemicznej udostępnionej im przez Szkołę Podstawową nr 1 w Żywcu. Miały miejsce również zajęcia koła przyrodniczego prowadzonego przez nauczycielkę Gilewską. Szkoła posiadała salę gimnastyczną oraz bibliotekę, w której zgromadzono 832 woluminy. Prowadzone było dożywianie uczących się w niej dzieci, posiłki były wydawane 48 z nich. Po ukończeniu nauki w szkole powszechnej, uczniowie kontynuowali naukę w gimnazjach oraz innych szkołach średnich, jak Gimnazjum im. Mikołaja Kopernika w Żywcu.
Na miejscu szkoły mieści się współcześnie budynek Zespołu Szkół Budowlano-Drzewnych
Cheder.
Dla dzieci z rodzin ultraortodoksyjnych, które nie chciały posyłać swojego potomstwa do gminnej szkoły z uwagi na obawę przed syjonizmem, utworzony został cheder, będący oddziałem szkoły powszechnej. Nauczyciele prowadzący w nim naukę były tymi samymi pedagogami co w szkole powszechnej, siedziba chederu znajdował się również w tym samym budynku. Dla dzieci z chederu wprowadzony został program z większą ilością godzi nauki języka hebrajskiego oraz religii.
Stowarzyszenia i organizacje żydowskie.
Partie i stowarzyszenia polityczne.
Na obszarze zabłockiej gminy wyznaniowej działalność prowadziły partie polityczne. Pierwszą nich stanowiła ultraortodoksyjna partia Agudat Israel, nazywana również "Scholomej Emunej Isroel" z siedzibą główną w Krakowie, która posiadała tutaj filię. Do jej członków należeli miejscowi chasydzi. Z czasem traciła ona jednak na poparciu z uwagi na jej porażkę na polu zwalczania syjonizmu. Drugą partią była umiarkowana Mizrachi, która posiadała bardziej charakter stowarzyszenia kulturalno-religijnego, kładącego nacisk na wielką rolę religii w zachowaniu żydowskiej tożsamości, jednak łączące je z syjonistyczną ideą budowy państwa żydowskiego na terenie Palestyny. Tak jak syjoniści, członkowie Mizrachi propagowali używanie odrodzonego języka hebrajskiego. Działała również lewicowa Żydowska Partia Socjaldemokratyczna, która weszła następnie w skład Bundu. Przez cały okres jej funkcjonowania na tym terenie należało do niej zawsze poniżej 30 członków, toteż jej oddziaływanie było marginalne.
Nie zważając na dzielące je różnice, miejscowe żydowskie partie polityczne podczas wyborów parlamentarnych w 1922 otworzyły wspólną koalicję pod nazwą „Związek Narodowo-Żydowski”, który otrzymał tu 395 głosów i nie uzyskał z tego terenu mandatu do Sejmu. W kolejnych wyborach w 1928 ugrupowania również wystartowały wspólnie, otrzymując w powiecie podobny wynik co w poprzednim głosowaniu. Sytuacja powtórzyła się podczas wyborów w 1930. 
Obywatelskie Zrzeszenie Syjonistyczne miało na celu propagowanie syjonistycznego programu bazylejskiego. Prowadziło ono działalność oświatową i kulturalną. Jego siedzibą był Kraków, a w Zabłociu utworzona została filia, mieszcząca się na I pierze budynku nr 257. Filia posiadała początkowo około 50 członków, a jej prezesem był Zygmunt Balitzer, właściciel Fabryki Skór. 
Stowarzyszenia rzemieślnicze, kupieckie i przemysłowe.
Do organizacji działających wśród kupców i przemysłowców należało Stowarzyszenie Żydowskich Kupców Powiatu Żywieckiego, którego siedziba mieściła się w Zabłociu. Jego prezesem był Józef Schwartz, wiceprezesem Pijesz Goldberg, a sekretarzem – Szymon Goldschmied. Powstało ono w celu wsparcia interesów żydowskiego kupiectwa i przemysłu. Zajmowało się także prenumerowaniem czasopism, prowadzeniem konferencji, wystosowywaniem wspólnych pism do władz powiatu i państwa, prowadzeniem bezpłatnej doradczej i informacyjnej kancelarii w zakresie handlowo-przemysłowym, udzielaniem pożyczek i dotacji. W 1929 przez Stowarzyszenie Żydowskich Kupców został uruchomiony Żydowski Bank Kooperacyjny, stanowiący jedną z najważniejszych instytucji tego typu na terenie powiatu. Bank w 1935 otworzył kasę pożyczkową.
Działało Stowarzyszenia Żydowskich Kupców i Handlarzy z siedzibą główną w Zabłociu i filią w Suchej.
31 marca 1920 powstało Zjednoczenie Kupców i Handlarzy „UNITAS” zajmujące się rozprowadzaniem towarów na terenie Zabłocia. Jego pierwszym prezesem był Zygmunt Lamensdorf.
Z uwagi na korzysta sytuację ekonomiczną, 3 maja 1922 powstało Stowarzyszenie Rękodzielnictwa Żydowskiego „Szamel Umonim”, którego siedziba znajdowała się w kamienicy Blumfeldów w budynku nr 179. Organizacja ta skupiała rzemieślników i kupców w celu ich edukacji, ze szczególną uwagą na czeladników, jak również organizację życia towarzyskiego oraz opiekę nad członkami, w tym medyczną. Utworzyła fundusz dla wdów, sierot oraz jego członków, którzy utracili pracę. Prowadził także bibliotekę.
Stowarzyszenia kobiece.
We wrześniu 1927 uruchomione zostało Izraelskie Stowarzyszenie Pań i Panien „Chnusas Kalu”, a jego pierwszą prezeską została Helena Horschlowicz. Organizacja ta zajmowała się samokształceniem i wspólną pracą jego członkiń, jak również ich wsparciem finansowym. 
13 stycznia 1930 zainaugurowana tu została także działalność Stowarzyszenia Kobiet „WISO” ("Women’s International Zionist Organization"). Miało ono na celu prowadzenie wsparcia dla żydowskich kobiet, jak również zbiórkę pieniędzy na rzecz ofiar rzezi dokonanej w tamtych okresie na Żydach w Izraelu przez Arabów. Filią organizacji w Zabłociu (jego siedziba główna mieściła się w Krakowie) przewodziła Salomea Landau, nauczycielka miejscowej szkoły żydowskiej. W 1931 liczba członkiń filii wynosiła około 200.
Stowarzyszenia charytatywne.
Najstarszymi nieprzerwalnie działającymi organizacjami dobroczynnymi były tu powstałe 27 sierpnia 1897 Stowarzyszenie Dobroczynne Kobiet Żydowskich oraz założone w 1898 Stowarzyszenie Pielęgnowania Chorych i Ubogich Izraelitów. W 1918 wznowiono funkcjonowanie stowarzyszenia Chewra Kadisza (założonego 27 maja 1909) oraz Gemilat Chasudim (uruchomionego w 1910). Organizacje te prowadziły swoją działalność na całym terenie Gminy Wyznaniowej Zabłocie, włączając okolice Suchej. 
24 maja 1919 powstał Żydowski Związek Dobroczynny w Zabłociu, którego prezesem był Maurycy Feliks. Początkowo swoją działalnością obejmował jedynie tę miejscowość, jednak następnie objął zasięgiem także Isep z uwagi na wchłonięcie tamtejszej siostrzanej organizacji. Wypłacał on dotacje pieniężne, organizował opiekę medyczną i potrzebę leki. Zajmował się także udzielaniem nieoprocentowanych pożyczek dla biednych rzemieślników i zakładów przemysłowych.
24 kwietnia 1924 działalność rozpoczęło stowarzyszenie „Tiferet Bahunim”, mające na celu wsparcie finansowe i udzielanie nieoprocentowanych pożyczek niezamożnym członkom wspólnoty, organizowanie bezpłatnych noclegów, jak również naukę języka polskiego i hebrajskiego, krzewienie literatury oraz znajomości żydowskiej historii.
Z uwagi na trudności gospodarcze na terenie powiatu do w pierwszych dwóch dziesięcioleciach XX wieku, działalność organizacji charytatywnych została ograniczona. Poza wypłacaniem świadczeń zajęto się również organizacją miejsc pracy dla biednych Żydów. Ubodzy i bezrobotni zbierali się na terenie Ispu przy pracowni zegarmistrzowskiej Klipsteina (ul. Kościuszki), gdzie byli wybierani do pracy dorywczej przez pracodawców.
Sytuacja finansowa zabłockiej społeczności żydowskiej uległa poprawie wraz z otwarciem tam w 1919 Fabryki Artykułów Drogeryjnych i Smarów prowadzonej przez Ignacego Seweryna Pauza. Dzięki wzrostowi dochodów możliwa była większa pomoc materialna dla niezamożnych, jak również początek rozwoju kulturalnego miejscowości. Pomyślna sytuacja gospodarcza w latach 20. XX wieku doprowadziła do rozwoju działalności organizacji żydowskich. Umożliwiło to także rozszerzenie aktywności Stowarzyszenia dla Pielęgnacji Chorych i Wspierania Ubogich na Rajczę, Ujsoły i Jeleśnię.
4 maja 1924 powołano Stowarzyszenie Dobroczynności w Zabłociu. Zajmowało się ono podobną działalnością jak Stowarzyszenie Rękodzielnictwa Żydowskiego „Szamel Umonim”. Dodatkowo skupiało się na propagowaniu wśród jego członków znajomości literatury. Było ono jednak dużo mniej aktywne, w związku z czym w 1928 nastąpiło jego przeorganizowanie.
Chewra Kadisza.
Działało tu także stowarzyszenie Chewra Kadisza, którego filię w 1929 otwarto również w Milówce. Organizacja ta prowadziła opiekę nad grobami żydowskimi na terenie cmentarzy w Zabłociu i Milówce oraz zajmowała się prowadzeniem czynności pogrzebowych. Jego członkowie towarzyszyli umierającym podczas śmierci, aby ci nie odchodzili w samotności. Następnie wylewali całą wodę znajdującą się w pobliżu zmarłego, gdyż uważali, że jest skalana przez anioła śmierci. Zajmowali się obmyciem ciała i przygotowaniem go do pochówku, jak również nadzorem nad prawidłowym przebiegiem pogrzebu.
Zabłocie dzisiaj.
Współczesne Zabłocie jest dzielnicą o charakterze mieszkalno-przemysłowym.
Za centrum dzielnicy można uznać ulicę Dworcową oraz okolice dworca kolejowego i autobusowego.
Zakłady przemysłowe koncentrują się w zachodniej i południowej części Zabłocia.
W okolicy browaru i papierni rozlokowały się osiedla mieszkaniowe (osiedle Osiedle Browar-Kolonia, Osiedle Zgoda, Osiedle Kochanowskiego).
Przy ul. Stolarskiej położone są trzy cmentarze: Cmentarz Parafii św. Floriana (założony 7 listopada 1948 roku), cmentarz żydowski (znajduje się tu 500 macew, najstarsza pochodzi z 1853 roku) i cmentarz komunalny, otwarty 31 października 2005 roku.
9 września 2006 roku w piwnicach browaru uruchomiono Muzeum Browaru Żywiec. Muzeum zajmuje powierzchnię ok. 1600 m². Jego wnętrza odwzorowują proces powstawania piwa w browarze.
Zabytki.
Do zabytków na terenie dzielnicy wpisanych do rejestru Wojewódzkiego Urzędu Ochrony Zabytków w Katowicach należą:
Ponadto w wojewódzkiej ewidencji zabytków znajdują się obiekty z terenu dzielnicy niewpisane do rejestru, objęte ochroną konserwatorską. Należą do nich: kościół św. Floriana wraz z znajdującą się przy nim figurą Marii, budynek dworca kolejowego, gmach przychodni kolejowej, wieża ciśnień i budynek kolejowy obok dworca, willa „Wanda” przy ul. Browarnej 78, zabudowania browaru, budynki papierni, zakład Spółdzielni „Jedność” przy ul. Rzeźniczej, siedziba dawnych zakładów „Persja” przy ul. Wesołej, kaplica na cmentarzu rzymskokatolickim przy ul. Stolarskiej, kapliczka zlokalizowana obok dworca kolejowego, figura Chrystusa Nazareńskiego przy ul. Browarnej, kapliczka przy ul. Jasnej, kolumnowa kapliczka przy ul. Wesołej na granicy z Pietrzykowicami, dwa krzyże przy ul. Wesołej.
Do wojewódzkiej ewidencji zabytków wpisane są ponadto zabytkowe budynki mieszkalne i użytkowe zlokalizowane przy ul. Armii Krajowej, ul. Bielów, ul. Bielskiej, ul. Browarnej, ul. Długiej, ul. Dworcowej, ul. Futrzarskiej, ul. Garbarskiej, ul. Jasnej, ul. Kabaty, ul. Kolejowej, ul. Konopnickiej, ul. Księdza Prałata Stanisława Słonki, ul. Krzywej, ul. Lelewela, ul. Leśnianka, ul. Ludnej, ul. Łącznej, ul. Łęgowej, ul. 1 Maja, ul. Mleczarskiej, ul. Mochnackiego, ul. Nimasów, ul. Piaskowej, ul. Podtorze, ul. Półkole, ul. Przemysłowej, ul. Rolniczej, ul. Rzeźniczej, ul. Sadowej, ul. Słonecznej, ul. Sportowej, ul. Wałowej, ul. Wąskiej, ul. Wesołej, ul. Wyzwolenia, ul. Zabłockiej i na Osiedlu Browar-Kolonia.
Turystyka.
Szlaki turystyczne.
Przez dzielnicę przebiegają dwa nizinne szlaki turystyczne:
Szlak Zabytków Techniki.
Zabłocie leży na Szlaku Zabytków Techniki Województwa Śląskiego. Obiektami leżącymi na tymże szlaku są Browar i Muzeum Browaru Żywiec.
Kultura.
Jukace.
Na terenie dzielnicy odbywa się tradycyjny obrzęd noworoczny jukacy (jukocy, dziadów żywieckich). Sięga on XVII wieku i związany jest z legendą o przestraszeniu wojsk szwedzkich podczas wojny polsko-szwedzkiej przez miejscowych kolorowo ubranych górali strzelających z batów i dzwoniących dzwoneczkami. Na pamiątkę tych wydarzeń od wieczora 31 grudnia do popołudnia 1 stycznia kolędują zamaskowani i ubrani w specjalne stroje mieszkańcy Zabłocia. Do lat 30. XX wieku nie mogli oni przechodzić na ówczesne terytorium miasta Żywiec. Jukace biorą udział w Przeglądzie Zespołów Kolędniczych i Ob­rzę­do­wych „Żywieckie Gody”.
Klub „Papiernik”.
W 1967 roku w dzielnicy oddany został do użytku Zakładowy Dom Kultury Żywieckiej Fabryki Papieru „Solali”. Znajdowało się tam kino „Papiernik”, biblioteka oraz pomieszczenia siedziby Zespołu Regionalnego „Gronie”. W latach 90. bibliotekę i kino zlikwidowano.
Zakładowy Dom Kultury Fabryki Papieru został następnie przekształcony w Klub „Papiernik”, który pozostaje filią Miejskiego Centrum Kultury. Jego siedziba mieści się przy ul. Księdza Prałata Stanisława Słonki 31. Odbywają się w nim zajęcia taneczne i sportowe dla dzieci oraz dorosłych, kursy językowe, zajęcia artystyczne, działa grupa folklorystyczna oraz dziecięca filatelistyczna. Mają tu też miejsce spotkania Klubu Senior+.
Muzeum Browaru Żywiec.
W 2006 uruchomione zostało Muzeum Browaru Żywiec, prezentujące historię zakładu oraz wytwarzanego w nim piwa. 
Zespół Pieśni i Tańca „Ziemia Żywiecka”.
Reprezentacyjny Zespół Pieśni i Tańca miasta Żywca „Ziemia Żywiecka” został powołany w 1971 przy Żywieckiej Fabryce Sprzętu Szpitalnego „Famed”. W 1973 miał miejsce jego pierwszy występ podczas Tygodnia Kultury Beskidzkiej. Początkowo nosił nazwę Zespołu Żywieckiej Fabryki Sprzętu Szpitalnego „Famed”, zmienioną w 1975 na „Sędzioły”. W latach 70. i 80. XX wieku występował na festiwalach i przeglądach, zdobywając liczne nagrody. W styczniu 1982 zespół wszedł w struktury Miejskiego Centrum Kultury, uzyskując obecną nazwę. Do jego repertuaru należą tańce górali żywieckich, mieszczan i rzemieślników żywieckich, tańce krakowsko-zaborowskie, lubelskie, rzeszowskie, łowickie oraz narodowe, jak polonez i mazur (taniec). Siedziba zespołu mieści się w budynku klubu „Papiernik”.
Zespół Pieśni i Tańca „Żywczanie”.
Zespół powstał w 1997 i do 2003 działał pod nazwą „Mała Ziemia Żywiecka”. Działa jako zespół dziecięcy przy Stowarzyszeniu Miłośników Folkloru „Żywiecczyzna” w siedzibie klubu „Papiernik”. Prezentuje muzykę, zabawy, tańce i przyśpiewki górali żywieckich.
Biblioteka.
8 grudnia 2016 ponownie otwarto bibliotekę w Zabłociu, mieszczącą się w budynku klubu „Papiernik” i działającą wcześniej do lat 90. XX wieku. Stanowi ona filię nr 1 Żywieckiej Biblioteki Samorządowej.
Edukacja.
Na terenie dzielnicy Zabłocie znajdują się następujące placówki edukacyjne:
Przedszkola.
W 2016 rozpoczęto budowę nowego budynku przedszkolnego przy ulicy Kazimierza Tetmajera 77. W 2017 roku zostało do niego przeniesione przedszkole nr 1. Poprzedni budynek mieszczący się przy ul. Księdza Prałata Stanisława Słonki 4 został zburzony, a w jego miejscu powstał zintegrowany węzeł przesiadkowy, który został oddany do użytku w 2020 roku.
Przemysł.
Pierwsze fabryki przemysłu lekkiego w Zabłociu powstały w XIX wieku. Najstarszym zakładem była założona w 1819 „Fabryka Mydła i Świec” Szymona Munka, następnie w 1837 otwarto fabrykę sukna, przeniesioną później do Żywca, a w jej dotychczasowej siedzibie produkcję rozpoczęła mieszcząca się wcześniej w Żywcu manufaktura papiernicza, późniejsza Fabryka Papieru „Solali”. 
W 1856 został zarejestrowany Arcyksiążęcy Browar w Żywcu, który rozpoczął produkcję rok później.
Następnie powstawały kolejne zakłady przemysłowe, których właścicielami były głownie osoby pochodzenia żydowskiego. W 1931 działalność prowadziło już w Zabłociu 15 dużych fabryk, takich jak: Fabryka Wyrobów Ślusarskich Rübnera, Małopolski Przemysł Futrzany braci Balitzer, Fabryka Skór i Pasów „Siła” Straussa i Grossa, Fabryka Likierów, Wódek i Rumu Fränkla, Pierwsza Krajowa Parowa Fabryka Mydła i Świec Munka, Przetwórnia Owoców i Jagód Fuhrmana, cegielnia, czy tartak.
W okresie 1929–1933 w Zabłociu przy ul. Objazdowej dzięki wykupie działającej tam dotychczas firmy „Ceramik” Józefa Färbera powstała Fabryka Pieców Kaflowych „Zdun” zajmująca się wytwarzaniem wyrobów ceramicznych, będąca drugim zakładem powstałej w 1904-1906 firmy Mikuszewskich produkującej kafle ceramiczne, piece i ich wyposażenie, mieszczącej się w Starym Żywcu. Zakład w Zabłociu zajmował się wytwarzaniem kafli i ceramiki budowlanej.
Po II wojnie światowej wszystkie miejscowe zakłady zostały upaństwowione. Nowe fabryki były lokalizowane przede wszystkim w Zabłociu – po włączeniu wsi do Żywca zdecydowano o ich lokowaniu w zachodniej części miasta, na skutek czego położono podwaliny pod powstanie tam strefy przemysłowej.
Na bazie dawnej fabryki maszyn braci Wróblów powstały zakłady „Ponar”, które w latach 60. XX wieku rozpoczęły wyrób pras, a następnie od 1968 profil wytwórczości zmieniono na produkcję wtryskarek.
Działające od 1923 zakłady produkcji dywanów „Persja” zostały przejęte przez Spółdzielnię Rękodzieła Ludowego i Artystycznego „Pilsko", prowadząc wytwórczość do lat 90. XX wieku.
Od 1 stycznia 1950 zakłady kaflarskie zostały znacjonalizowane i weszły w skład Spółdzielni Pracy Kaflarzy i Zdunów. W okresie 1985–1986 zostały one zwrócone dawnym właścicielom, którzy po kilku latach sprzedali obiekt i na miejscu zakładu po 1990 działalność rozpoczęła piekarnia.
W 1958 Zakłady Garbarskie „Siła” połączone zostały z garbarnią działającą w Łodygowicach, tworząc Żywieckie Zakłady Garbarskie. W 1959 fabryka stała się częścią Południowych Zakładów Skórzanych, a następnie Południowych Zakładów Przemysłu Skórzanego „Chełmek”, zatrudniając 250 pracowników w 1986. W 1990 żywiecki zakład przekształcony został w Beskidzkie Zakłady Garbarskie „Bestan”, a we wrześniu 1999 został on sprzedany.
W latach 1961-1964 w Zabłociu została wybudowana nowa siedziba działającej od 1921 Fabryki Mebli Stalowych „Wschód”, mieszczącej się wcześniej w Zadzielu. Od 1947 zakład wyspecjalizował się w produkcji wyposażenia szpitalnego i jako „Famed Żywiec” stał się wiodącym krajowym producentem łóżek szpitalnych i stołów operacyjnych.
Żywieckie Zakłady Futrzarskie, które były następcą założonej w 1919 futrzarni Balicerów, największy rozwój notowały w latach 70. i 80. XX wieku. Jeszcze w 1968 w jego wyroby ubrana był polska kadra olimpijska na Zimowych Igrzyskach Olimpijskich. Według stanu na 1979 fabryka zatrudniała 700 pracowników i stanowiła jedną z największych na terenie miasta. Produkowano tu futra, płaszcze welurowe, błamy, kurtki welurowe, czapki, galanterię futrzarską i inne wyroby. W 1978 postanowiono o budowie kolejnego zakładu fabryki, zlokalizowanego przy ul. Leśnianka, którego powstawanie ciągnęło się jednak przez kolejne lata. W 1989 w związku z ciążącymi z tego powodu na zakładzie kredytami, zakłady futrzarskie straciły płynność finansową i ogłosiły upadłość. Fabryka została zlikwidowana, a do 1993 zwolnionych zostało 833 pracowników. Jej dawne budynki zostały przekształcone do pełnienia funkcji handlowej. 
Do największych współcześnie działających na terenie dzielnicy zakładów należą: Browar w Żywcu, fabryka maszyn „Ponar”, fabryka sprzętu szpitalnego „Famed Żywiec”, zakłady Hutchinson Poland, czy Sews-Cabind. Rozwinięta jest również działalność wytwórcza w mniejszych przedsiębiorstwach. Na terenie Zabłocia znajduje się tzw. „dzielnica przemysłowa”, rozlokowana na obszarze ulic Fabrycznej, Łącznej, Stolarskiej i Przemysłowej.
Przy ul. Kabaty znajduje się wysypisko śmieci.
Browar w Żywcu.
W Zabłociu przy ul. Browarnej znajduje się browar założony w 1856 roku przez arcyksięcia Albrechta Fryderyka Habsburga. Jednym z głównych powodów budowy zakładu w sercu Kotliny Żywieckiej był nieograniczony dostęp do czystej górskiej wody, wypływającej spod masywu Skrzycznego. Browar w Żywcu zlokalizowano na terenie dóbr żywieckich, będących już wówczas, od ponad 30 lat, w rękach cesarskiej rodziny Habsburgów. Decyzja o założeniu nowoczesnego browaru fabrycznego, wykorzystującego siłę energii parowej oraz najnowsze zdobycze nauki w zakresie fermentacji, była niezwykle trafna. Już dwanaście lat po założeniu browar żywiecki wysunął się na pierwsze miejsce wśród 260 browarów działających w Galicji. Pod koniec XIX wieku najsławniejszymi markami piw żywieckich były: Cesarskie, Eksportowe, Marcowe, Piwo Lagrowe oraz piwa specjalne: Porter i Ale.
W ciągu ubiegłego półwiecza Żywiec zdobył wiele nagród w międzynarodowych konkursach i festiwalach piwnych, m.in. w Kolonii, Paryżu, Brukseli, Norymberdze, Londynie, Rzymie, Luksemburgu, Genewie, Lizbonie, Chicago, za wysoką jakość i niepowtarzalny smak. Na światowych rynkach od kilkudziesięciu lat pozycjonuje się go jako piwo, którego sekret kryje się w krystalicznie czystej wodzie z polskich gór. W 2006 roku marka Żywiec stanowiła 58% eksportu polskich piwnych marek.
Handel.
Większość sklepów i lokali usługowych znajduje się przy ulicy Dworcowej, która stanowi główny ciąg komunikacyjny w Zabłociu.
Przy ulicy Dworcowej znajduje się nowa galeria handlowa wybudowana w miejscu starej płyty dworca PKS. Druga galeria – Wesoła 71 – znajduje się przy ulicy Wesołej.
Religia.
Na terenie Zabłocia przy ul. Browarnej znajduje się kościół parafialny św. Floriana, który jest jedynym kościołem rzymskokatolickim w obrębie dzielnicy.
Zabłocie od początku swojego istnienia należało do parafii Narodzenia Najświętszej Marii Panny w Żywcu. W 1868 roku dla mieszkańców wsi wydzielono osobny ołtarz św. Agnieszki w Kościele św. Krzyża. Dopiero 27 maja 1935 roku rozpoczęła się budowa kościoła w Zabłociu. 29 czerwca 1948 roku erygowano tutaj samodzielną parafię. Budowę kościoła zakończono w 1953 roku.
W dzielnicy znajdują się także Zbór Kościoła Zielonoświątkowego „Kościół w Drodze” (ul. Wesoła) i Zbór Kościoła Ewangelicznych Chrześcijan (ul. Półkole).
Komunikacja.
Transport drogowy.
Główne arterie komunikacyjne Zabłocia to:
Droga wojewódzka nr 945 w granicach dzielnicy poprowadzona jest ul. Wesołą na odcinku od skrzyżowania z Al. Armii Krajowej do skrzyżowania z ul. Dworcową, która ma status drogi wojewódzkiej do przejścia w ul. Kościuszki.
Ponadto status drogi powiatowej ma ul. Leśnianka biegnąca od Alei Armii Krajowej w kierunku wsi Leśna
W sąsiedztwie Osiedla Zgoda znajduje się węzeł drogowy typu WB Żywiec-Browar drogi ekspresowej S1.
Kolej.
Przez Zabłocie przebiega linia kolejowa nr 139 Katowice – Skalite Serafinov i 97 Skawina – Żywiec, która została otwarta w 1884 roku jako część Galicyjskiej Kolei Transwersalnej.
Przy ul. Dworcowej znajduje się centralny dworzec kolejowy w mieście – stacja kolejowa Żywiec. Pierwszy budynek dworca kolejowego powstał w roku 1878, z chwilą uruchomienia kolei relacji Bielsko – Żywiec. W roku 1884 nastąpiło połączenie kolejowe z Suchą, a pośrednio z Krakowem, oraz ze Zwardoniem, a przez Słowację – z Wiedniem. Ówczesny dworzec kolejowy był długim, jednopiętrowym budynkiem, typowym dla całej ówczesnej monarchii austro-węgierskiej. Jeszcze przed I wojną światową dawny budynek dworca został przebudowany przez żywieckiego budowniczego Roberta Fussgangera w stylu podhalańskim. Został on jednak zniszczony przez uciekających Niemców w 1945 roku. Po wojnie został odbudowany według poprzednich planów i ma takie same dachy i szczyty, identyczną stolarkę drzwiową i okienną oraz taką samą halą główną. Nie odbudowano jednak zadaszenia peronu. Dworzec posiada trzy perony i połączony jest przejściem nadziemnym z Aleją Armii Krajowej oraz przejściem podziemnym z dworcem autobusowym.
Przy ul. Wesołej w północnej części dzielnicy znajduje się przystanek kolejowy Pietrzykowice Żywieckie. Posiada jeden peron, z którego kursują pociągi w kierunku Katowic i Żyliny.
Komunikacja autobusowa.
Na terenie dzielnicy znajduje się 28 przystanków komunikacji miejskiej. W Zabłociu, przy ul. Dworcowej, nieopodal dworca kolejowego znajduje się dworzec autobusowy. Wokół dworca zlokalizowanych jest także wiele małych sklepików i punktów usługowych.

</doc>
<doc id="917598" url="https://pl.wikipedia.org/wiki?curid=917598" title="Kalifowie sprawiedliwi">
Kalifowie sprawiedliwi



</doc>
<doc id="917599" url="https://pl.wikipedia.org/wiki?curid=917599" title="Alley Mills">
Alley Mills

Alley Mills (ur. 9 maja 1951 w Chicago w stanie Illinois) − amerykańska aktorka. Wspólnie z mężem Orsonem Beanem zagrała w serialu "Doktor Quinn". Wcieliła się w rolę Pameli Douglas w amerykańskiej operze mydlanej "Moda na sukces". Zamieszkała w Los Angeles.

</doc>
<doc id="917605" url="https://pl.wikipedia.org/wiki?curid=917605" title="Great Malvern">
Great Malvern

Great Malvern – miasto w hrabstwie Worcestershire w Anglii niedaleko Birmingham. Samodzielna jednostka administracyjna i część miasta Malvern.

</doc>
<doc id="917607" url="https://pl.wikipedia.org/wiki?curid=917607" title="Publiczna debata w sprawie amerykańskiego systemu obrony antybalistycznej">
Publiczna debata w sprawie amerykańskiego systemu obrony antybalistycznej

Publiczna debata w sprawie amerykańskiego systemu obrony antybalistycznej – potoczne i medialne określenie amerykańskiego wielonarodowego i wielowarstwowego systemu obrony antybalistycznej Ballistic Missile Defense (BMD) przed rakietowymi pociskami balistycznymi to „tarcza antyrakietowa”.
W 2007 myślano, że system globalnej obrony antyrakietowej Stanów Zjednoczonych ma zostać ukończony w 2035 r. (ok. 55 lat po rozpoczęciu programu SDI), a jego całkowity koszt (według szacunków z 2007) ma wynieść do 2035 roku 1,2 biliona dolarów USA, i tym samym (według szacunków z 2007) będzie to najdroższy program militarny USA poza wydatkami na broń jądrową, pomimo iż w tej kwocie nie wliczono poprzednich programów antyrakietowych ani kosztu używania tego systemu przez 20 lat. System Missile Defence jest rozwijany przez lotnictwo, marynarkę, armię lądową i siły kosmiczne USA. Prace nad systemem koordynuje pod względem naukowym DARPA, a agencja Missile Defense Agency MDA (Agencja Obrony Antybalistycznej) kieruje całym projektem systemu. W opracowywaniu systemu biorą też udział najlepsze instytucje naukowe i ośrodki badawcze: Los Alamos National Laboratory, Sandia National Laboratories, Lawrence Livermore National Laboratory oraz Massachusetts Institute of Technology. Głównym koordynatorem wykonawczym systemu antyrakiet Ground Based Interceptor jest Boeing. Poza Boeingiem, głównymi uczestnikami programu są korporacje: Orbital Sciences – konstruktor i dostawca rakiety nośnej, Lockheed Martin, Raytheon – konstruktor i dostawca głowicy kinetycznej oraz Northrop Grumman – dostawca oprogramowania (systemy kontroli i zarządzania walką), Pratt &amp; Whitney – silnik i Bechtel – bazy GBI. Wykonawcami systemu są także General Electric i General Dynamics.
14 grudnia 2001 r. – zgodnie z przewidzianą w traktacie procedurą – Stany Zjednoczone wystąpiły z Traktatu ABM, gdyż traktat ten ograniczał możliwość obrony USA i ich sojuszników przed atakiem pocisków balistycznych. Traktat ABM utracił swą ważność w dniu 13 czerwca 2002 roku, czyli sześć miesięcy od chwili wystąpienia z niego. W związku z rosnącym, według ocen Białego Domu, zagrożeniem USA atakami ze strony państw określanych jako "zbójeckie", prezydent George W. Bush nakazał Departamentowi Obrony w grudniu 2002 opracowanie planu globalnej obrony przeciwrakietowej.
W 2004 zostały zakończone podstawowe prace nad projektem. System, nazywany w Polsce „tarczą antyrakietową” miał dawać Stanom Zjednoczonym możliwość wykrywania, przechwytywania i niszczenia rakiet balistycznych skierowanych w którykolwiek z 50 stanów i 50 państw sojuszniczych.
Zasięg tarczy przeciwrakietowej.
Według planów z 2007 system ma zapewniać ochronę przed ewentualnym atakiem rakietowym z użyciem broni masowej zagłady ze strony tzw. państw bandyckich, takich jak: Iran, Syria, Korea Północna, ale też przed Chinami czy Rosją, czyli państwami potencjalnie w przyszłości niebezpiecznymi, a także przed przypadkowym lub nieautoryzowanym atakiem ze strony innych państw. Gdy system "Missile Defense" zostanie ukończony, będzie zdolny do obrony przed zmasowanym atakiem ze strony Rosji czy jakiegokolwiek innego kraju. W chwili ukończenia systemu, tarcza będzie zdolna do obrony (Stanów Zjednoczonych i ich sojuszników) przed zmasowanym atakiem rakiet balistycznych wroga naraz, z użyciem wielkiej liczby głowic oraz celów pozornych (atrap głowicy), z dowolnego miejsca na Ziemi w każdej fazie ich lotu.
Według planów z 2007 poza terytorium Stanów Zjednoczonych tarcza antyrakietowa będzie chronić grupę 50 państw (w tym wszystkie państwa NATO):
Według planów z 2007 elementy systemu MD będą się znajdowały na terytorium piętnastu z tych 50 krajów:
Według planów z 2007 w skład systemu tarczy będą wchodzić:
System Missile Defence.
W Polsce.
Polska została wybrana do umieszczenia na jej terytorium bazy systemu GBMD z grupy państw które to poza Polską stanowiły: Czechy, Litwa, Ukraina, Węgry, planowano początkowo też by miał się w Polsce znajdować radar GBR, ale ostatecznie wybrano na jego lokację Czechy.
Rządy kolejno Leszka Millera, Marka Belki, Kazimierza Marcinkiewicza, Jarosława Kaczyńskiego i Donalda Tuska prowadziły rozmowy z rządem USA na temat rozmieszczenia części systemu tarczy, tj. wyrzutni pocisków przechwytujących GBI (ang. "Ground Based Interceptor" – Naziemna rakieta przechwytująca) z pojedynczymi głowicami kinetycznymi EKV ("Exoatmospheric Kill Vehicle") zrobionymi w technologii hit-to-kill, w mniejszej od standardowej (trzystopniowej antyrakiety) – dwustopniowej wersji pocisku GBI, na terenie Polski.
W końcu w sierpniu 2008 roku rząd Donalda Tuska podpisał umowę o rozmieszczeniu elementów tarczy antyrakietowej na terenie Rzeczypospolitej.
W 2007 planowano, że baza antyrakiet będzie wyposażona w dwustopniowe GBI, gdyż z Polski do wrogich wyrzutni pocisków balistycznych jest mniejszy dystans niż z USA. Baza antyrakiet będzie chroniła w pierwszej kolejności terytorium USA, w drugiej Izrael, a w trzeciej Europę (w tym także Polskę) w przypadku ataku rakietowego przynajmniej na dwa kraje (np. USA i Litwę). Kolejność ta nie odnosi się do ataku na pojedyncze państwo (np. Polskę) – baza zajmie się od razu ochroną tylko niej.
W 2007 planowano, że tarcza antyrakietowa w Polsce będzie się składać z bazy systemu GMD (ang. "Ground-Based Midcourse Defense" – Naziemny system obrony antybalistycznej w środkowej fazie lotu), mającej 10 antyrakiet GBI docelowo wyposażonych w 20 głowicowy moduł (ang. "Multiple Kill Vehicle" – Wielogłowicowy pojazd niszczący) MKV umieszczonych w silosach. Personel bazy będzie składać się z 1200 osób, z czego: 400 operatorów i członków personelu technicznego, 200 żołnierzy sił zbrojnych USA do ochrony 100 km² bazy, a resztę stanowić będą ich rodziny.
Obszar, na którym będą się znajdowały wyrzutnie przeciwrakiet, to prostokąt o wymiarach: 137 m na 37 m. Wokół silosów z antyrakietami będzie rozciągać się strefa bezpieczeństwa o promieniu pół kilometra, dostęp do niej będzie miało kilkunastu żołnierzy z upoważnieniem do wystrzelenia pocisków. Żołnierze ci będą przez całą kilkugodzinną służbę obserwowali na ekranach napływające informacje wywiadowcze. Dostęp do całej bazy w tym do wyrzutni antypocisków będzie miało kilku wysokich oficerów polskich, w tym dowódca polskiej jednostki wojskowej zapewniającej bezpieczeństwo z zewnątrz bazy. W promieniu 4,5 km od silosów będzie obszar pełen czujników ruchu. Obszar dostępny dla cywili będzie znajdował się w odległości 14 km od wyrzutni rakiet.
W roku 2007 myślano, że łączny koszt budowy w Polsce bazy i jej wyposażenia wyniesie 3,5 mld USD i zostanie w całości pokryty przez Departament Obrony USA. W razie niebezpieczeństwa bazy, do Polski zostanie wysłana bateria kilku mobilnych wyrzutni THAAD należąca do jednej z brygad US Army. W roku 2007 planowano, że budowa bazy antyrakiet w Polsce ma się rozpocząć na wiosnę 2009 roku i w tymże roku 2007 uważano, że ma się zakończyć w 2014. W roku 2007 myślano, że w 2011 mają pojawić się pierwsze rakiety i baza ma osiągnąć wstępną gotowość bojową, a pełną w 2015 roku.
Według poglądów z 2007 baza pocisków GBI w Polsce miała nie być eksterytorialna, ale decyzje o wystrzeleniu antyrakiet miały podejmować jednostronnie USA, w centrum dowodzenia systemu antybalistycznego znajdującego się pod górą Cheyenne w stanie Kolorado. W roku 2007 myślano, że pociski GBI w Polsce do chwili wejścia przez Iran w posiadanie międzykontynentalnych pocisków balistycznych będą nieaktywne, czyli nie będą umieszczone w wyrzutniach.
W roku 2007 wskazywano, że miejscowość, w której będzie zlokalizowana baza, musi spełniać trzy warunki:
Najlepiej te kryteria spełnia miejscowość Redzikowo w województwie pomorskim, w której zostanie wybudowana baza Redzikowo Air Force Base.
W roku 2007 planowano, że łącznie elementy tarczy antyrakietowej w Polsce komponentu naziemno-morskiego będą się składać z:
W roku 2007 myślano, że działanie obrony antyrakietowej w Polsce będzie obejmowało wszystkie fazy lotu pocisków balistycznych: Boost Phase (pociski KEI na okrętach z systemem Aegis BMD), Midcourse Phase (pociski GBI z MKV – bez atrap, z atrapami o każdy cel pozorny mniej prawdziwych głowic, niektóre antyrakiety typu SM, oraz Kinetic Energy Interceptor), a resztę w fazie Terminalnej, w niskich jej warstwach (lower tier – system Patriot PAC-3, pociski rodziny SM) fazy końcowej.
W roku 2007 uważano, że szczątki wrogiej głowicy zniszczonej przez antypocisk wystrzelony z Polski, nie spadną na jej terytorium, gdyż do zderzenia głowicy z EKV nie dojdzie nad terytorium Polski tylko dalej. Jest to spowodowane tym iż antyrakieta po wystrzeleniu zanim doleci do wrogiego pocisk to już przeleci znaczny obszar. Ponadto do zderzenia dochodzi w przestrzeni kosmicznej na wysokości 200 kilometrów nad ziemią, więc szczątki głowicy spadną i spalą się w atmosferze. Spalone resztki nie opadną na Polskę nie tylko z powodu innego miejsca na którym doszło do przechwycenia, ale także przez działanie obrotowego ruchu Ziemi.
Kontrowersje w roku 2007.
Ewentualne rozmieszczenie rakiet przechwytujących na terytorium Polski miało swoich zwolenników i przeciwników.
Zwolennicy projektu, w tym polski rząd oraz prezydent, twierdzili, że „tarcza antyrakietowa” spowoduje wzrost bezpieczeństwa Polski dzięki umieszczeniu na jej terytorium rakiet amerykańskich. Zwiększy możliwości obronne kraju wobec ataków terrorystycznych ugrupowań mogących potencjalnie wykorzystywać broń rakietową, a także Rosji, która od 1999 roku konsekwentnie zwiększa liczbę uzbrojenia konwencjonalnego i rakietowego. Podnosili też argumenty o związanym z tym spodziewanym wzrostem prestiżu Polski i jej znaczenia międzynarodowego. Liczyli w 2007 także na poprawę stosunków ze Stanami Zjednoczonymi, amerykańską pomoc wojskową i możliwy szybszy rozwój gospodarczy terenów lokalizacji baz.
Zwolennicy w 2007 uważali, iż stały udział Polski w różnych inicjatywach międzynarodowych, zmierzających do zablokowania możliwości rozprzestrzeniania się, zagrażających bezpieczeństwu, broni masowego rażenia, jak np. Reżimie Kontrolnym Technologii Rakietowych (ang. "Missile Technology Control Regime", MTCR) czy Inicjatywie Przeciwko Proliferacji (ang. "Proliferation Initiative", PSI), oraz innych formach współpracy międzynarodowej w tym zakresie, powoduje, iż wdrożenie programu „tarczy antyrakietowej” w Polsce jest w istocie kontynuacją już podjętych zobowiązań i polityki nierozprzestrzeniania broni masowego rażenia.
Zdecydowanym zwolennikiem budowy „tarczy antyrakietowej” w 2007 był prezydent Czech, Václav Havel. Uważał on, iż Czechy odniosą korzyści z budowy w Europie Środkowej amerykańskiego systemu obrony antyrakietowej, a system przyczyni się do umocnienia bezpieczeństwa Czech.
Zdaniem Havla, gwarancją bezpieczeństwa na kontynencie jest ograniczona obecność sił militarnych Stanów Zjednoczonych, gdyż „największym zagrożeniem dla Europy jest sama Europa”. Havel przypomniał w ten sposób, iż w przeszłości to sami Europejczycy wywoływali różne konflikty, które następnie Amerykanie musieli rozwiązywać.
Pozytywnie o tarczy antyrakietowej wypowiadał się w 2007 także generał brygady prof. Stanisław Koziej, teoretyk wojskowości i podsekretarz stanu w Ministerstwie Obrony Narodowej (za czasów koalicji PiS - Samoobrona - LPR), który popierał plany zainstalowania tego systemu w Polsce. Zwracał on także uwagę, iż w drodze negocjacji powinno się uzyskać dobre warunki do realizacji tego projektu, wiążące się z konkretnymi korzyściami dla Polski. Zdaniem prof. Kozieja działania komunistycznego reżimu Korei Północnej, postrzeganego na świecie jako potencjalne zagrożenie dla bezpieczeństwa światowego i jedno z tzw. "państw zbójeckich" (który w 2006 dokonał udanej próby z bronią atomową), powinny przyspieszyć prace nad „tarczą antyrakietową” i być istotnym argumentem przeciwko jej krytykom, którzy twierdzą, iż jest ona marnotrawieniem pieniędzy. Jego zdaniem: „Obrona antyrakietowa należy do świata przyszłości, będą coraz groźniejsze rakiety, musimy się w tę sprawę włączyć, by – jak ostrzegał klasyk Clausewitz – nie stać się niepilnowanym gościńcem, na którym grasują zbójcy.”.
Plany zainstalowania w Polsce „tarczy antyrakietowej” popierał w 2007 również Zbigniew Brzeziński, amerykański politolog pochodzenia polskiego oraz były doradca do spraw bezpieczeństwa prezydenta USA Cartera, stwierdzając m.in., że „umieszczenie amerykańskiej tarczy w Polsce wzmacnia jej sojusz z USA” i podkreślając jednocześnie, iż w tej sprawie nie należy podejmować pochopnych decyzji, gdyż decyzja o tak dużym znaczeniu wymaga „poważnych negocjacji”
Według zwolenników budowy bazy w Polsce, w tym byłego ministra obrony narodowej Janusza Onyszkiewicza, baza systemu antyrakietowego spowoduje, iż w razie ataku na nią czy resztę kraju USA będą musiały przyjść Polsce z pomocą militarną. Janusz Onyszkiewicz uważa, że tarcza antyrakietowa daje większe gwarancje bezpieczeństwa, niż przereklamowany (zdaniem byłego ministra) artykuł 5 Paktu Północnoatlantyckiego: „Wokół tego sławetnego artykułu zbudowano całą mitologię, jakby chodziło, w razie każdego ataku, o automatyczne zobowiązanie do wszelkiej pomocy ze strony sojuszników. Ale interwencja w Afganistanie unaoczniła, że żadna automatyka nie działa. Na przykład Kanada – z powodu solidarności sojuszniczej – wzięła udział w operacji wojskowej, ale oświadczyła z góry, że jeśli dojdzie tam do poważnych walk, to się z operacji wycofa”.
W roku 2008 prezydent RP Lech Wałęsa w wywiadzie dla dziennika „Corriere della Sera” wydania z 15 listopada 2008 skrytykował negatywną wypowiedź prezydenta Francji Nicolasa Sarkozy’ego o budowie tarczy antyrakietowej w Europie środkowo-wschodniej: „Dyplomacja musi uwzględniać wiele czynników. To jednak wygląda na kolejne rosyjskie zwycięstwo”.
Przeciwnicy, m.in. Samoobrona, PPS, SLD, SDPL, Zieloni 2004 i środowiska alterglobalistów, Inicjatywa "Stop wojnie", uważali w 2007, iż w związku z budową elementów „tarczy antyrakietowej” zaistnieje możliwość zwiększenia zagrożenia atakami terrorystycznymi na terytorium polskim i czeskim. Twierdzili w 2007 ponadto, że taka decyzja, ważna politycznie, militarnie i gospodarczo, powinna być rozważona przez Sejm lub nawet poddana pod ogólnonarodowe referendum. W Czechach w 2007 przeciwna była część członków i posłów czeskiej partii Zielonych, czeskich socjaldemokratów i komuniści z Komunistycznej Partii Czech i Moraw.
Zdaniem przeciwników (wyrażanym w 2007) tarcza miałaby służyć wyłącznie interesom polityki amerykańskiej – nie tylko obronnej, ale również ofensywnej – i nie daje żadnych korzyści Polsce.
Przeciwnicy projektu twierdzili w 2007, że poprzednie decyzje udzielenia poparcia wojskowego amerykańskiej polityce ofensywnej (udział w wojnie w Iraku i Afganistanie) nie przyniosły Polsce zapowiadanych korzyści finansowych, politycznych i militarnych, m.in. spodziewanego offsetu za samoloty F-16 lub zniesienia wiz amerykańskich dla Polaków.
W 2006 rząd USA negatywnie wypowiedział się na temat oczekiwanych przez Polskę korzyści w zamian za zgodę na lokalizację wyrzutni na jej terytorium, m.in. spodziewanego wyposażenia Wojska Polskiego w amerykańskie rakiety systemu Patriot lub zniesienia wiz dla Polaków. W 2007 dyrektor wydziału europejskiego w Departamencie Stanu USA, Daniel Fried, przyznał jednak, iż „rząd amerykański jest gotów do pewnych ustępstw” w tych sprawach, podkreślając iż decyzja o lokalizacji tarczy powinna być podjęta wspólnie z polskim rządem.
Według krytyków, instalacja amerykańskich rakiet w Polsce, może znacznie pogorszyć nasze stosunki z sąsiadami, zwłaszcza z Rosją, która negatywnie jest ustosunkowana do projektu. Z krytyką tarczy w 2007 wystąpił w wywiadzie udzielonym „Życiu Warszawy” prof. Roman Kuźniar, były dyrektor Polskiego Instytutu Spraw Międzynarodowych (PISM). Wywiad przeprowadzono tuż przed odwołaniem R. Kuźniara ze stanowiska, a według niektórych doniesień medialnych był on bezpośrednim powodem zmiany w PISM. Rzecznik rządu Jan Dziedziczak w 2007 oświadczył, że dymisja Kuźniara związana była z "nową koncepcją funkcjonowania PISM". Prof. Kuźniar w 2007 zwracał uwagę m.in. na to, że system tarczy antyrakietowej będzie – jego zdaniem – praktycznie eksterytorialny i pozbawi Polskę części suwerenności w systemie ochrony państwa. Zdaniem prof. Kuźniara, należałoby się zainteresować konkurencyjnym wobec amerykańskiego, rozwijanym przez Europę, projektem tarczy antyrakietowej, nie wskazując jednak o jaki program chodzi. Przeciwnego zdania z kolei jest profesor, generał Stanisław Koziej: „Z tym, że projekt amerykański jest najbardziej zaawansowany i konkretny, więcej nawet – leży na stole jako jedyny”.
Budowa tarczy antyrakietowej w Polsce spotykała się w 2007 z zastrzeżeniami części posłów parlamentu europejskiego. Javier Solana wyraził obawy, iż może ona wpłynąć na pogorszenie stosunków UE z krajami trzecimi, zwłaszcza z Rosją. Podkreślił, że każde państwo członkowskie ma prawo podejmować decyzje suwerennie, ale Unia powinna mieć wspólną politykę zagraniczną i politykę bezpieczeństwa, dlatego potrzebna jest dyskusja w tej sprawie.
Polski eurodeputowany Andrzej Szejna obawiał się, że budowa tarczy mogłaby doprowadzić do powstania nowej żelaznej kurtyny.
Część krytyków tarczy antyrakietowej, podpierając się analizami niezależnych ekspertów, w tym analizami Jima Atkinsona, twierdziła, że elementy tarczy antyrakietowej, a w szczególności radary, będą służyć również celom szpiegostwa elektronicznego na rzecz USA.
Projekt budowy „tarczy antyrakietowej” spotykała się w 2007 również z krytyką w samych Stanach Zjednoczonych, zwłaszcza ze strony demokratów. Demokratyczny przewodniczący podkomisji ds. stosunków z Europą w Izbie Reprezentantów Robert Wexler twierdził, że system obrony antyrakietowej jest „niesprawdzony” i poważnie naraża na szwank stosunki USA z Rosją oraz sojusznikami USA w Europie.
Były podsekretarz stanu USA ds. kontroli zbrojeń Robert Joseph i były zastępca doradcy prezydenta George’a W. Busha ds. bezpieczeństwa narodowego J.D. Crouch II na łamach dziennika „Washington Post” z 13 marca 2008 oświadczyli, że czekanie na współpracę Rosji z USA w sprawie "tarczy antyrakietowej" przywróci formalnie i praktycznie wrogość między obu krajami. Eksperci ci uważali, że: „Stany Zjednoczone muszą w sprawie tarczy iść do przodu, tak jak robi to Rosja, gdy stawką są jej żywotne interesy.”, i twierdzą, iż USA powinny „jasno dać do zrozumienia, że Stany Zjednoczone będą ją nadal realizować nawet bez zgody Moskwy”.
Sondaże
Według sondażu CBOS przeprowadzonego na przełomie czerwca i lipca 2007 ponad połowa Polaków (55%) nie chciała umieszczenia bazy tarczy antyrakietowej w kraju, co trzeci obywatel był za umieszczeniem elementów systemu MD w Polsce, a 17% badanych nie miało opinii w tej sprawie. Jednak były wiceminister MSZ Paweł Kowal stwierdził: „To jest ciekawe, że jest taki wynik badania opinii publicznej. Ale ja bym się tym nie przejmował”. Wiceminister uważał, iż w temacie tarczy antyrakietowej powinni wypowiadać się eksperci od obronności.
Zgodnie z sondażem opinii społecznej „Gazety Wyborczej”, przeprowadzonym 19 sierpnia 2008 r., większość społeczeństwa – 60% – było za umieszczeniem w Polsce elementów amerykańskiego globalnego systemu antybalistycznego, a 32% było przeciw. Poparcie wzrosło o 27 punktów procentowych, a o 20 pkt. proc. zmalała liczba przeciwników od czasu sondażu przeprowadzonego dla „Gazety Wyborczej” na początku lutego 2008, kiedy to 33% respondentów było za, zaś przeciw było 52%. Według zwolenników tarczy zmiana nastawienia do systemu antybalistycznego społeczeństwa wynika z wybuchu wojny Rosyjsko-Gruzińskiej, po której to część społeczeństwa poczuła się zagrożona militarnie ze strony Rosji. Strach przed Rosją deklaruje 65% społeczeństwa, a przed państwami niebezpiecznymi (Iran, Syria, i Korea Północna) tylko 27% ankietowanych.
Stanowisko NATO.
Sekretarz generalny NATO Jaap de Hoop Scheffer był zdania iż: „Rosja używa fałszywej argumentacji w sprawie rozmieszczenia elementów amerykańskiej tarczy antyrakietowej w Polsce i Czechach” i, że: „argumenty, którymi Rosja chce wywołać sprzeciw wobec tarczy w niektórych państwach europejskich przez nią podnoszone nie mają nic wspólnego z rzeczywistością”
Scheffer twierdził, że zarzuty Rosji, iż tarcza antyrakietowa może zagrozić jej bezpieczeństwu są nieprawdziwe, ponieważ 10 rakiet przechwytujących nie jest w stanie tego dokonać w żaden sposób i nie osłabia zdolności Rosji do obrony własnego terytorium&lt;. Sekretarz generalny NATO stwierdził także, iż Rosji grożą takie same niebezpieczeństwa jak innym państwom europejskim i wyraził nadzieję, że także Moskwa będzie zainteresowana w przyszłości ochroną ze strony USA lub NATO.
W oficjalnym stanowisku NATO natomiast, organizacja stwierdzała, że kwestia rozmieszczenia na terytorium Polski systemu pocisków antybalistycznych GBI powinna być przedmiotem bezpośrednich rozmów pomiędzy Polska, Stanami Zjednoczonymi i Rosją. Organizacja wyrażała wolę bycia forum dyskusji, jednakże Pakt nie może zastąpić bilateralnych rozmów między zainteresowanymi państwami.
Podczas szczytu NATO w Bukareszcie w kwietniu 2008, wszystkie państwa członkowskie sojuszu zgodziły się na to by na ich terytoriach były umieszczone elementu amerykańskiego systemu antybalistycznego Missile Defense.
Dyplomaci NATO uważali, że: „Wszyscy są zgodni, że istnieje realne zagrożenie ze strony Korei Północnej i Iranu, a zatem tarcza jest bardzo potrzebna”. Organizacja Traktatu Północnoatlantyckiego ogłosiła deklarację szczytu podpisaną również przez polskiego MSZ Radosław Sikorski, w której stwierdzono w punkcie 37 iż:
„Rozprzestrzenianie rakiet balistycznych jest rosnącym zagrożeniem dla sił, terytorium i ludności Sojuszników. System obrony przeciwrakietowej to część szerszej odpowiedzi na to zagrożenie. Uznajemy, że planowane umieszczenie w Europie amerykańskich instalacji obrony przeciwrakietowej będzie poważną kontrybucją do obrony Sojuszników przed rakietami balistycznymi długiego zasięgu”.
W środę 3 grudnia 2008 ministrowie spraw zagranicznych NATO uzgodnili, że europejska część amerykańskiej tarczy antyrakietowej, w tym na terenie Polski i Czech, będzie działać w ramach systemu obrony antyrakietowej państw sojuszu, w każdej konfiguracji. R. Sikorski stwierdził po spotkaniu: „Sojusz przyjął do akceptującej wiadomości podpisanie przez Polskę i Republikę Czeską umów o umieszczeniu na naszym terytorium elementów amerykańskiego systemu obrony przeciwrakietowej. Co więcej, elementy techniczne systemu w każdym możliwym scenariuszu będą częścią natowskiego systemu – powiedział na konferencji prasowej polski minister spraw zagranicznych”.
Stanowisko Rosji.
W 2008 były prezydent Rosji Władimir Putin stwierdził: „Zbudujcie sobie tę tarczę we Francji albo we Włoszech, wybudujcie ją sobie, gdzie tylko chcecie, ale nie umieszczajcie jej w Polsce ani w Czechach”.
Negocjacje.
22 maja 2007 na konferencji w Pradze prezydenci Polski i Czech, Lech Kaczyński i Václav Klaus uzgodnili wspólne stanowisko w sprawie „tarczy antyrakietowej”. Polski prezydent stwierdził m.in., iż: „nie chcemy jakichś specjalnych korzyści, chcemy świata, który będzie bezpieczniejszy”. Z kolei Václav Klaus podkreślił dobrą wolę w stosunkach z Unią Europejską, mówiąc iż Polska i Czechy są „maksymalnie zainteresowane bardzo dobrymi stosunkami ze wszystkimi krajami UE”. Prezydent Klaus zaznaczył jednak, iż wzajemne stosunki ze Stanami Zjednoczonymi są suwerenną częścią polityki obu krajów. Zdaniem Lecha Kaczyńskiego defensywny charakter tarczy antyrakietowej daje „pewne gwarancje” bezpieczeństwa. Prezydent Kaczyński podkreślił także pełną solidarność z Czechami w sprawie „tarczy antyrakietowej”.
Na rozmowy intencyjne w sprawie ewentualnej budowy w Polsce bazy rakiet przechwytujących systemu Missile Defence przybyła 23 maja do Warszawy ekipa pod przewodnictwem podsekretarza stanu USA Johna Rooda. Amerykanie wskazali wtedy już konkretne miejsce, gdzie chcieliby umieścić bazę. Nieoficjalnie wiadomo było, że jest to na północy Polski koło Redzikowa. Status prawny żołnierzy USA stacjonujących w bazie miał być uregulowany w ramach „status of forces agreement”, czyli przez standardową procedurę prawną opracowaną dla NATO. Polscy dyplomaci odrzucają koncepcję eksterytorialności bazy, tak samo też amerykańscy dyplomaci jak np. Kenneth Hillas: „Nie mówimy tutaj o żadnym rozwiązaniu, które miałoby być eksterytorialne”.
17 lipca 2007 prezydent Lech Kaczyński, po wizycie w Stanach Zjednoczonych, potwierdził iż kwestia budowy tarczy antyrakietowej w Polsce jest już przesądzona. Według ustaleń negocjacyjnych baza pocisków tarczy antyrakietowej ma powstać w miejscowości Redzikowo w województwie pomorskim, a jej budowa w Polsce rozpocznie się w 2009.
Podczas wizyty w USA na początku lutego ministra spraw zagranicznych Polski Radosława Sikorskiego publicznie oświadczono, że USA spełnią warunek wyposażenia w system rakietowy Patriot PAC-3 polskie siły zbrojne, które to Patrioty będą działać w ramach systemu MEADS. Baterie systemu Patriot w Polsce będą należeć do mobilnego natowskiego systemu antyrakietowego, co oznacza iż będą mogły być używane nie tylko na terenie kraju, ale też we wszystkich misjach NATO w których bierze udział Polska. Minister Radosław Sikorski podczas wspólnej konferencji z Condoleezzą Rice powiedział: „Jestem zadowolony z propozycji amerykańskich”, oraz „mamy porozumienie co do zasad goszczenia w Polsce wyrzutni rakiet będącej częścią amerykańskiej tarczy antyrakietowej”.
Dzięki temu, iż Czechy były wówczas na końcowym etapie negocjacyjnym z USA, Polska przyśpieszyła z własnymi negocjacjami, gdyż oba kraje chciały jednocześnie podpisać umowę z USA przed szczytem NATO, który odbywał się od 2 kwietnia do 4 kwietnia 2008 w stolicy Rumunii.
25 lutego 2008 r. były premier Polski Jarosław Kaczyński oświadczył w sprawie tempa polskich negocjacji względem czeskich iż: „Czesi idą dobrą drogą i mamy szansę iść taką samą”. 27 lutego 2008 r. minister spraw zagranicznych RP Radosław Sikorski otrzymał od USA „non-paper” (nieoficjalny dokument) mający charakter niejawny, będący odpowiedzią USA na warunek zwiększenia pomocy wojskowej Polsce.
Szef rządu Czech Mirek Topolánek podczas wywiadu przeprowadzonego 3 marca 2008 dla czeskiej telewizji publicznej oświadczył iż Polska taktyka negocjacyjna oparta na żądaniach od USA w zamian za zgodę na budowę bazy antyrakiet jest zła, gdyż budowa amerykańskiego systemu antybalistycznego leży w interesie europejskich państw członkowskich NATO.
Według byłego przewodniczącego sejmowej komisji spraw zagranicznych i posła na Sejm RP Pawła Zalewskiego Polska i cała Europa potrzebują amerykańskiego systemu antybalistycznego, gdyż uważa iż: „Polska instalując tarczę antyrakietową jest wsparciem dla bezpieczeństwa USA i Europy.” stwierdził poseł w poniedziałek 10 marca 2008 podczas audycji radiowej w Trójce.
Podczas spotkania premiera Polski Donalda Tuska w Waszyngtonie 10 marca 2008 roku z prezydentem USA George’em Bushem głównym tematem rozmów była kwestia umieszczenia w Polsce elementu tarczy antyrakietowej. George Bush na wspólnej konferencji prasowej oświadczył iż: „Tarcza jest konieczna, jesteśmy przekonani, że Polacy są zadowoleni z tego pomysłu.” oraz oznajmił, że USA zgodziły się na unowocześnienie polskich sił zbrojnych poprzez przekazanie nowoczesnego sprzętu wojskowego. Prezydent USA obiecał iż przedstawi pakiet propozycji modernizacji polskiej armii do stycznia 2009 r. i stwierdził też, że:„są różne problemy, ale jest konieczne, aby polska armia była modernizowana”. Premier Tusk powiedział iż:
„Naszą wspólną intencją jest współpraca nad wszystkimi aspektami globalnego, polskiego i amerykańskiego bezpieczeństwa, nad wspólną instalacją antyrakietową.” oraz według premiera Polski przełom w negocjacjach z Ameryką to: „przekonanie, że prezydent (USA) precyzyjnie rozumie nasze oczekiwania”, gdyż wspólne intencje (Polski i USA) są jednoznaczne. Donald Tusk oznajmił podczas tej wizyty w Waszyngtonie iż kwestie techniczne systemu tarczy będą uzgadniane przez ekspertów, a USA przedstawiło trzy deklaracje z czego jedna z nich zobowiązuje do tego by to Stany Zjednoczone przekonały o słuszności budowy tarczy antyrakietowej Rosję, a nie Polska.
12 marca 2008 r. w Słupsku były szef Agencji Obrony Antyrakietowej, ówczesny ekspert Missile Defense Advocacy Aliance (Sojusz Wspierania Obrony Antyrakietowej), organizacji której celem jest wspieranie inicjatywy obrony antybalistycznej generał Ron Kadish potwierdził iż jedynym miejscem gdzie planuje się zbudować bazę GMD w Polsce jest Redzikowo koło Słupska: „Według mojej najlepszej wiedzy najlepsza lokalizacja jest w Słupsku (Redzikowo).”.
W środę 26 marca 2008 rząd Donalda Tuska wysłał oficjalną odpowiedź na propozycję USA umieszczenia elementów systemu obrony antyrakietowej w Polsce. List zawiera zgodę na skrócenie negocjacji o pomocy wojskowej od USA z 6 miesięcy do trzech, oraz spis polskich warunków m.in. o wielomiliardowej pomoc wojskowej w tym o przekazaniu Polsce mobilnych zestawów rakietowych Patriot PAC-3, oraz otwiera ostatni etap negocjacji z USA który ma zakończyć się pod koniec czerwca 2008 podpisaniem porozumienia w sprawie pomocy finansowej dla polskiej armii, oraz zgodą na umieszczenie części tarczy antyrakietowej.
W czwartek 27 marca 2008 roku szef polskiego MSZ Radosław Sikorski rozmawiał przez godzinę poprzez telekonferencję z 12 znaczącymi analitykami spraw zagranicznych w Waszyngtonie, którzy doradzają kandydatom na prezydenta w wyborach w 2008 r. o polskiej części systemu tarczy antyrakietowej. Rozmowa ta była przełomowa w negocjacjach Polski z USA w sprawie umieszczenia elementów systemu obrony antybalistycznej w Polsce, eksperci którzy rozmawiali z ministrem Sikorskim zgodnie twierdzą iż przekaz Polski był wyraźny: „Polska będzie gościć tarczę w zamian za pomoc wojskową USA.”, oraz uważają, że: „Sikorski dał do zrozumienia, iż do porozumienia może dojść jeszcze wiosną.”.
W czwartek 14 sierpnia 2008 o godzinie 20.45 negocjator polski Andrzej Kremer podpisał z amerykańskim negocjatorem Johnem Roodem porozumienie o budowie i stacjonowaniu w Polsce bazy antyrakiet.
Umowa zakładała m.in., że:
Na przyśpieszenie negocjacji zakończonych porozumieniem ze Stanami Zjednoczonymi, miała duży wpływ wojna w Gruzji.
Gen. Stanisław Koziej powiedział na temat parafowania umowy: „Porozumienie jest korzystne dla bezpieczeństwa Polski. Nie daje maksymalnych korzyści, ale nigdy w negocjacjach nie uzyskuje się 100%. Istotne jest, aby nie były to wyłącznie baterie amerykańskie, ale by te środki wprowadzone były bezpośrednio do wyposażenia sił zbrojnych Rzeczypospolitej”.
Minister SZ Radosław Sikorski stwierdził, że: „Zbieramy żniwo wielomiesięcznej pracy (...) Nasza współpraca polityczno-wojskowa wchodzi na nowy, wyższy szczebel”. Dodał też, że ma z porozumienia satysfakcję, oraz iż porozumienie jest dobre dla Polski, Stanów Zjednoczonych i NATO, a „powinni obawiać się go tylko źli ludzie”.
Rzeczniczka Białego Domu Dana Perino oświadczyła w sprawie osiągniętego porozumienia, iż: „Oczywiście cieszymy się z takiego stanu rzeczy. Uważamy, ze tarcza antyrakietowa w znacznym stopniu przyczyni się do zwiększenia kolektywnego bezpieczeństwa NATO” dodała także, że: „Prezydent był bardzo zadowolony z tego faktu”.
Zdaniem rzecznika prasowego prezydenta Polski Michała Kamińskiego: "To będzie sukces poprzedniego rządu, który te negocjacje prowadził, sukces obecnego rządu i będzie to sukces prezydenta, który negocjacjom patronował. To będzie sukces Polaków, bo będą mogli czuć się bezpieczniejsi".
Według Piotra Kownackiego wiceszefa Kancelarii Prezydenta RP: „Teraz będziemy mogli czuć się bezpieczniej”, oraz powiedział w TVP także, że podczas spotkania w Tbilisi Lech Kaczyński rozmawiał z Radosławem Sikorskim w sprawie tarczy antyrakietowej.
Rząd polski we wtorek 19 sierpnia 2008 przyjął uchwałę udzielającą pozwolenie na podpisanie umowy na temat tarczy antyrakietowej.
Tego samego dnia premier Rzeczypospolitej Polskiej Donald Tusk oświadczył na konferencji prasowej, że jego zdaniem: „Zamiast instalacji, która chronić miała kraje trzecie, kraje NATO przed atakiem ze strony państw, gdzie jest zagrożenie terrorystyczne, wynegocjowaliśmy porozumienie, którego istotnym elementem jest decyzja o tym, że polskie terytorium będzie bronione”. Oraz dodał także, że: „To pierwszy raz w historii niepodległej Polski po roku 1989 uzyskaliśmy praktyczny wymiar naszego postulatu, naszego ogólnonarodowego marzenia, aby uczestniczyć w potężnym systemie obronnym, którego celem jest także obrona polskiego terytorium, na wypadek zagrożenia ze strony państwa trzeciego”.
Według szefa rządu umowa to: „dobre porozumienie dla polskiego bezpieczeństwa”, za którą „warto za to zapłacić pewną cenę”, jego zdaniem Polska i USA „mają powody do zadowolenia”. Uważa też, że nie trzeba się spieszyć z ratyfikowaniem umowy przez Sejm przed wyborami w USA, gdyż obaj kandydaci na prezydenta zarówno John McCain, jak i Barack Obama są za budową systemu antyrakietowego (GBMD).
W przeddzień podpisania umowy, prezydent Lech Kaczyński wygłosił orędzie w tej sprawie do polskiego społeczeństwa, w którym min. powiedział iż: „Jutro ważny dzień w naszej historii. Jutro podpisana zostanie umowa pomiędzy rządem Rzeczypospolitej a rządem Stanów Zjednoczonych w sprawie instalacji w Polsce elementów tarczy antyrakietowej. Tarcza, która – co warto podkreślić – nie jest bronią ofensywną, ma ochraniać nas i naszych sojuszników przed atakiem rakietowym. Tarcza jako instalacja wyłącznie obronna nie jest wymierzona w kogokolwiek. Dlatego też nikt, kto ma dobre intencje względem nas, czyli świata zachodniego, nie powinien się jej obawiać. Polska w tej sprawie podejmuje suwerenną decyzję. Ma do niej prawo jako kraj niepodległy, który sam decyduje o swojej polityce. Nikt nie może dyktować Polsce, co ma robić. Te czasy minęły.
"I każdy z sąsiadów musi dziś żyć ze świadomością, że nasza ojczyzna nie da się już nikomu podporządkować i zastraszyć. Instalacja tarczy w Polsce to nie tylko wzmocnienie naszej pozycji w świecie ukazujące ważną geopolityczną rolę Polski, ale także jasny dowód na umocnienie naszego sojuszu z najsilniejszym państwem świata, ze Stanami Zjednoczonymi Ameryki Północnej. Jest to niezwykle ważne, bo choćby ostatnie dni pokazują, że Stany Zjednoczone są w stanie twardo występować w obronie swych sojuszników. Właśnie dlatego od samego początku byłem osobiście bardzo zaangażowany w ten projekt. Robiłem wszystko, by z jednej strony przekonać do jego przyjęcia tu w Polsce, a z drugiej strony wskazywać naszym amerykańskim przyjaciołom na potrzebę ich znaczącego zaangażowania w polityczne i militarne umocnienie naszego sojuszu. Dziś tak się właśnie dzieje."
"I dlatego chciałbym podziękować wszystkim, którzy pomogli mi urzeczywistnić ten ważny dla Polski plan. Chciałbym podziękować poprzedniemu i obecnemu rządowi, dyplomatom i wysokim urzędnikom państwowym. Wykonaliście dla Polski dobrą pracę. Podpisanie umowy z Amerykanami to ważny element w moim planie dla Polski".
20 sierpnia 2008 roku w Warszawie w siedzibie Ministerstwa Spraw Zagranicznych Radosław Sikorski z amerykańskim odpowiednikiem Condoleezzą Rice podpisali główną umowę o budowie elementów amerykańskiego systemu obrony antyrakietowej na terytorium Polski.
Ratyfikacja zawartej obustronnej umowy ma zostać ratyfikowana przez parlamentarzystów polskich do końca 2008.
Po podpisaniu umowy o instalacji antyrakietowej w Polsce, polski premier D. Tusk stwierdził iż: "Chciałem serdecznie podziękować wszystkim, którzy przyczynili się do finału umowy, w tym prezydentowi Lechowi Kaczyńskiemu”. Wyraził też wdzięczność dla USA „za pełne zrozumienie dla polskich postulatów”, oraz zaznaczył, że: „praktycznym wymiarem przełomowego porozumienia z USA będzie obecność baterii rakiet Patriot na terytorium Polski”".
Prezydent Lecz Kaczyński skomentował podpisanie umowy: „Bardzo się cieszę, że niezależnie od wahań, jakie się zdarzały, mamy dobrą umowę. To jest najważniejsze. Były chwile napięcia – są za nami. Cel strategiczny został osiągnięty”.
Amerykańska sekretarz stanu C. Rice powiedziała już po podpisaniu dwustronnej umowy: „W dzisiejszym czasach bardzo ważne jest, by mieć przyjaciół. Ale jeszcze ważniejsze – by mieć przyjaciół, którzy mają wspólne wartości i plany. Polska jest takim przyjacielem USA”. Jej zdaniem: „Negocjacje bywały twarde, ale nigdy nie były nieprzyjazne”.
Według eksperta Marcina Nowickiego z Instytutu Badań nad Gospodarką Rynkową baza systemu antyrakietowego USA w Redzikowie przyśpieszy niektóre inwestycje min. drogi dojazdowe wokół bazy które sfinansują amerykanie, życie mieszkańców dzięki temu ma się poprawić. Jednak lotnisko z kolei nie będzie miało charakteru cywilnego, gdyż będzie potrzebne w bazie antyrakietowej jako zaplecze logistyczne. Minister obrony narodowej Bogdana Klicha uważa, że: „umiejscowienie bazy to okazja dla Słupska na rozwój cywilizacyjny”.
Premier Tusk w poniedziałek 25 sierpnia 2008 r. podczas spotkania z lokalnymi samorządowcami z okręgu słupskiego powiedział, że: „Wszyscy uczestnicy spotkania wierzą głęboko w możliwość współpracy – od sołectwa, przez gminę, starostwo, miasto Słupsk i całe województwo. Chcemy połączyć nasze wysiłki, począwszy od informacji, a skończywszy na pieniądzach”. Stwierdził również iż: „wspólnota lokalna musi mieć poczucie, że tarcza to nie tylko instalacja militarna, ale także „rozwojowa szansa dla regionu”.
W piątek 29 sierpnia 2008 Donald Tusk w Słupsku tłumaczył się z podpisania umowy o budowie bazy antyrakiet koło Słupska: „Nie jest nam potrzebna pomoc amerykańska kiedy będziemy martwi. Martwi nie czekają na odsiecz i dlatego (...) rachunek zagrożenia – szanse, wzrost zagrożeń-wzrost bezpieczeństwa kazał nam to podpisać”. Według premiera w razie wybuchu wojny Redzikowo będzie najbezpieczniejszym miejscem w kraju, oraz jednym z najlepiej bezpiecznych miejscowości w Europie. Prezes Rady Ministrów obiecał, że Redzikowo z okolicami dostanie rekompensatę za ulokowanie w jej pobliżu bazy systemu antybalistycznego.
W środę 8 października 2008 r. ambasador USA w Polsce Victor Ashe spotkał się z samorządowcami z powiatu słupskiego. Ambasador zapewnił ich, że baza GMD nie stworzy żadnych problemów przy nowych inwestycjach w regionie, oraz działalności biznesowej, stwierdził także, iż wszędzie, gdzie powstały bazy wojskowe Stanów Zjednoczonych, miały one korzystny wpływ na lokalną gospodarkę. Victor Ashe jest przekonany iż baza systemu antyrakietowego zachęci amerykańskie firmy do inwestowania w okolicach bazy.
Według premiera Polski Tuska Rosja nie powinna się wtrącać do negocjacji polsko-amerykańskich dotyczących budowy bazy antyrakietowej w Polsce, oraz próbować naciskać na nie, gdyż: „Tarcza antyrakietowa dotyczy umów wyłącznie między Polską a USA. Państwa trzecie nie są częścią tych negocjacji.”.
Podczas spotkania w Monachium 7 lutego 2009 wiceprezydent USA Joe Biden zakomunikował iż rząd Baracka Obamy będzie prowadzić nadal rozbudowę systemu tarczy antyrakietowej. D. Tusk na konferencji przypomniał, że Polska zgodziła się na budowę bazy systemu antyrakietowego, według polskiego premiera stosunek USA do projektu tarczy się nie zmienił.
17 września 2009 r. Barack Obama ogłosił zmianę koncepcji obrony przeciwrakietowej.
Zaproszenie Rosji do udziału w stworzeniu systemu.
28 marca 2010 sekretarz generalny NATO, Anders Fogh Rasmussen zaprosił Rosję do wzięcia udziału w ogólnym systemie obrony przeciwrakietowej dla rejonu Euroatlantyckiego. „Uważam, że pracując wspólnie nad systemem obrony przeciwrakietowej, NATO i Rosja będą w stanie stworzyć „tarczę” bezpieczeństwa dla całego rejonu Euroatlantyckiego”, oświadczył Rasmussen. „Potrzeba nam takiego podejścia do systemu obrony przeciwrakietowej, w którym bierze się pod uwagę nie tylko wszystkie kraje NATO, ale też Rosję. Jeśli zbudujemy „tarczę” razem, wszyscy ludzie od Vancouver do Władywostoku będą wiedzieć, że są częścią jednego społeczeństwa, któremu zapewniono trwałe bezpieczeństwo, społeczeństwa, stykającego się z realnymi niebezpieczeństwami i stosującego realne technologie”, powiedział przewodniczący Paktu Północnoatlantyckiego. „Jestem silnie przekonany, że kiedy te kroki zostaną powzięte, będziemy w stanie stworzyć system obrony, który nie tylko zabezpieczy społeczeństwo euroatlantyckie, lecz także zjednoczy go.”
W Czechach.
W 2007 planowano na terenie Czech zbudowanie bazy radarowej będącej częścią systemu bazowania naziemnego obrony antybalistycznej w środkowej fazie lotu. Projekt ten popierał czeski rząd premiera Mirka Topolánka i ówczesny prezydent Czech Václav Klaus. 5 czerwca 2007 r. Czechy zgodziły się na amerykańską propozycję, by umieścić część systemu tarczy (stację radarową) na terytorium Czech. W 2007 planowano, że system MD w Czechach będzie się składał z bazy radarowej wyposażonej w Ground Based Radar (GBR, ang. "Radar naziemnego bazowania"), przy czym radar zostanie przeniesiony do Czech z Wysp Marshalla, gdzie został umieszczony tam 10 lat wcześniej.
GBR jest lądową wersją Sea-Based X-Band Radar, będącym tak jak SBX radarem firmy Raytheon pracującym w paśmie X. Jego ośmiokątna antena ma powierzchnię 384 m², średnicę 12 i składa się z 81 tys. modułów obracających się wewnątrz okrągłej kopuły o średnicy 36,6 m. Cała ruchoma część anteny waży ponad 386 ton. Antena obraca się ±178° w poziomie i 0-90° w pionie. Zakres jej poszukiwań wynosi 53-110° w azymucie i ±20° w pionowej płaszczyźnie. Trwała moc radaru wynosi 480 kW, a do zasilania są mu potrzebne 2 MW, jednak w impulsie moc radaru wynosi 80 megawatów. Dzięki tak dużej mocy w pojedynczym impulsie o zasięgu 25 kilometrów radar może też być zastosowany jako broń do atakowania celów nie odpornych na silną wiązkę promieniowania elektromagnetycznego np. samolotów wroga. Radar ten wykrywa cele o wielkości piłki bejsbolowej znajdujące się w odległości 6700 km i na pułapie od 400 do 2 tys. km, później lokalizuje je i wylicza parametry przechwycenia ich. Personel bazy będzie się składał z 660 osób w tym: 60 operatorów radaru, 200 osób personelu pomocniczego i 100 żołnierzy USA do ochrony bazy, resztę stanowić będą ich rodziny.
W 2007 planowano, że koszt budowy stacji radiolokacyjnej wyniesie 551 milionów dolarów, a jej wyposażeniem zajmie się Boeing. W 2007 planowano, że przeniesienie radaru do bazy ma rozpocząć się w 2011 i zakończyć w 2012, a uruchomienie systemu radarowego planowano się na luty 2013. W 2007 planowano, że wokół bazy z radarem znajdować się będzie 50-kilometrowa tzw. wolna strefa, ponieważ radar wytwarza duże pole elektromagnetyczne, które zagłusza wszystko co opiera się na promieniowaniu elektromagnetycznym, wszelką elektronikę i łączność radiową. W 2007 planowano, że baza radarowa będzie znajdować się w zachodniej części bazy wojskowej Brdy i łącznie ze strefą bezpieczeństwa zajmie obszar 2 na 2 km.
Baza wojskowa Brdy znajduje się około 100 km na południowy zachód od stolicy Czech – Pragi. W 2007 planowano, że głównym zadaniem tego radaru ma być wykrywanie pocisków balistycznych wystrzelonych z bliskiego wschodu np. z Iranu, namierzanie toru lotu głowicy (minutę po odpaleniu w pierwszej fazie lotu) oraz naprowadzanie na nich antyrakiet GBI z bazy GMD w Polsce (5 minut po wystrzeleniu pocisku – faza środkowa). W 2007 planowano, że GBR będzie współpracował z mobilnym radarem w Gruzji (odróżniającym prawdziwe głowice od sztucznych), i z pociskami antybalistycznymi umieszczonymi na okrętach na Morzu Śródziemnym. Według poglądów z 2007 stacja radarowa nie będzie eksterytorialna, a do chwili uzbrojenia się Iranu w międzykontynentalne pocisk balistyczne radar będzie „uśpiony”, czyli nieaktywny.
5 czerwca 2007 polskie media poinformowały o demonstracji ok. 2 tysięcy przeciwników tarczy w czasie wizyty prezydenta Busha w Czechach. Podały też, że wtedy 2/3 czeskiego społeczeństwa była przeciwna umieszczeniu części systemu antyrakietowego na terenie ich kraju. Według sondażu opinii społecznej Czech przeprowadzonego 7 października 2008 roku liczba zwolenników instalacji części systemu antybalistycznego USA wynosiła 38% ludności kraju, a przeciw było 55%, co daje wzrost w ciągu roku o 10% zwolenników budowy bazy, oraz spadek o 5% jej przeciwników. Według informacji czeskiej służby kontrwywiadowczej ISB (Informacyjna Służba Bezpieczeństwa) rosyjscy szpiedzy wywoływali sztucznie sprzeciw społeczeństwa czeskiego wobec rozmieszczenia radaru systemu antyrakietowego Stanów Zjednoczonych w Czechach, poprzez ich kontakty w 2007 z przeciwnymi tarczy antyrakietowej: politykami, organizacjami pozarządowymi i mediami.
Negocjacje Czech z USA w sprawie radaru zakończyły się głównym porozumieniem w tej sprawie na szczycie NATO w Bukareszcie na początku kwietnia 2008 roku. Czesi domagali się od USA by w kontraktach związanych z budową bazy radarowej brały udział czeskie przedsiębiorstwa, które mają zarobić na budowie bazy 90 mln dolarów amerykańskich, oraz chcą dostać od Stanów Zjednoczonych system Patriot PAC-3 i 2 samoloty transportowe C-130 Hercules. Amerykanie chcieli z kolei mieć możliwość stacjonowania swoich wojsk poza bazą radarową w innych częściach kraju. Prezydent USA George Walker Bush podczas spotkania z premierem Czech Mirkiem Topolánkiem 27 lutego 2008 powiedział na temat negocjacji w sprawie umieszczenia w Czechach radaru systemu antyrakietowego: „Jestem pewny, że sfinalizujemy je bardzo szybko.”. Dodał jeszcze, iż porozumienie USA z Czechami jest bliskie. Czechy w minimalnym stopniu współpracowały z Polską w sprawie negocjacji z USA, dzięki czemu nawet gdyby Polska zawiesiła własne negocjacje z USA, to Czechy i tak podpiszą porozumienia na budowę bazy radarowej. Czechy także były awaryjną lokalizacją bazy antyrakietowej GMD, zamiast Polski. W rozmowie z „Mladą fronta DNES” były szef MDA gen. Ronald T. Kadish potwierdził, że jeżeli w Polsce nie powstanie baza tarczy antyrakietowej, to w Czechach jednak powstanie baza radarowa.
Były minister Spraw Zagranicznych Czech Alexandr Vondra uważał w 2008, że jeżeli stacja radarowa nie powstanie w Czechach, to powróci powszechny obowiązkowy pobór wojskowy w tym kraju, który został zniesiony w 2005. Poparcie dla budowy stacji radarowej wyraził także były prezydent Václav Havel.
W kwietniu 2008 r. Raytheon Integrated Defense Systems dostał kontrakt od Agencji Obrony Antyrakietowej o wartości 400 milionów US na rozwój i uruchomienie europejskiego radaru GBR, z czego 5,3 mln dolarów na wstępne analizy w 2008.
8 lipca 2008 minister spraw zagranicznych Czech Karel Schwarzenberg z Condoleezzą Rice podpisał w Pradze główną umowę w sprawie budowy na terytorium Czech bazy radaru GBR. Umowa ma zostać ratyfikowana przez czeski parlament, i podpisana przez prezydenta Václava Klausa. Czechy negocjują jeszcze z USA warunki: współpracy naukowo-przemysłowej oraz stacjonowania żołnierzy USA w tym kraju.
Główne punkty wynegocjowanego porozumienia czesko-amerykańskiego zakładają, że:
W 23 sierpnia 2008 podczas spotkania w Trutnovie Václav Havel wyraził przekonanie, iż jego zdaniem istnieje różnica między obecnością sojuszniczych amerykańskich żołnierzy na terytorium Czech związanych z radarem tarczy antyrakietowej, a najazdem przez ZSRR na Czechosłowację.
Stwierdził także na temat wyrażenia zgody przez parlament czeski na stacjonowanie radaru u nich, że: „Jeśli się na to nie zgodzi i będzie ona w Polsce, a radaru nie będzie, znajdzie się w jakimś innym kraju. Ameryka nas za to nie napadnie, ani nas nie wytarga za uszy, ale nam tego nie zapomni”.
27 listopada 2008 r. senat czeski ratyfikował większością głosów (za 49, przeciw 32) porozumienie w sprawie ulokowania w Czechach amerykańskiego radaru systemu tarczy antyrakietowej.
W opublikowanym w niedzielę 28 grudnia 2008 wywiadzie dla „Die Welt” Karel Schwarzenberg zauważył, że kiedy Czechy oświadczyły, że w ich kraju powstanie radar tarczy antyrakietowej USA, to rosyjscy wojskowi w reakcji na to ogłosili, że wycelują pociski balistyczne w Czechy co, jak stwierdził, jest niedopuszczalne.
W Gruzji.
W 2008 planowano, że w Gruzji jako część systemu obrony przeciwrakietowej będzie znajdował się mobilny radar ("Forward Based X-Band Radars") pracujący w paśmie X. Jego zadaniem będzie wspieranie GBR znajdującego się w Czechach, tzn. odróżnianie prawdziwych irańskich głowic bojowych od atrap w przestrzeni kosmicznej.
W 2008 planowano, że w radar zostanie zainstalowany w Gruzji w latach 2010–2011 i będzie kosztował 483,5 mln dolarów USA. Gruzja została wybrana jako miejsce jego instalacji z powodu bliskości do Iranu.
W Europie.
W 2008 planowano, że na terytorium Europy (w nieokreślonych państwach) w przyszłości powstaną bazy GMD, które będą wyposażone po 10 antypocisków GBI. Łącznie na kontynencie europejskim w pięciu bazach-wyrzutniach systemu GMD będzie się znajdowało 50 antyrakiet GBI. Nie wiadomo było wówczas w ilu stopniowej wersji (dwustopniowej lub trzystopniowej) będą te pociski GBI.
We Włoszech.
W 2008 planowano, że we Włoszech mają stacjonować mobilne lądowe samochodowe wyrzutnie pocisków antybalistycznych "Kinetic Energy Interceptor" (KEI). Antypociski te mają chronić Europę przed atakiem rakietowych pocisków balistycznych. Włochy razem z innymi państwami NATO rozwijają mobilny system rakietowy MEADS oparty o zestawy Patriot PAC-3, w celu zastąpienia nim starego systemu Nike Hercules. Włochy – według planów z 2008 – mają pokryć w 17% koszt tego systemu ocenianego na 23 miliardy dolarów US.
W Niemczech.
Niemcy współtworzą system Medium Extended Air Defense System (MEADS) mający zastąpić pociski Hawk, którego koszt – według planów z 2008 – mają pokryć w 28%. Na terytorium Niemiec stacjonują bataliony amerykańskich wyrzutni Patriot PAC-3, które – według planów z 2008 – docelowo w 2016 r. mają także należeć do systemu MEADS.
W Norwegii.
Amerykanie posiadają w koło miasta Vardø w pobliżu granicy z Rosją antybalistyczną stację radarową Globus II, będącą częścią globalnego systemu radarowego. Radar ten został zaprojektowany przez Raytheon, i najpierw w 1995 znajdował się w bazie Vandenberg Air Force Base jako AN/FPS-129 HAVE STARE. Posiada 27 metrową antenę, która potrafi wykryć obiekty o wielkości od 1 do 10 cm, radar działa w paśmie X, a jego moc wynosi 200 kW. Budowa stacji radarowej w Norwegii rozpoczęła się w kwietniu 1998, a zakończyła się we wrześniu 2000, kosztowała 100 milionów dolarów, i została pokryta przez USA. Jest obsługiwany przez jednostkę wywiadu wojskowego Norwegii, która współpracuje z US Space Command (USSPACECOM). Globus II ma za zadanie:
Sama stacja radarowa z powodu swojej lokalizacji jest istotnym elementem systemu antyrakietowego USA.
W Wielkiej Brytanii.
W Wielkiej Brytanii w bazie lotniczej RAF Fylingdales znajdującej się w hrabstwie North Yorkshire znajduje się radar firmy Raytheon systemu BMEWS (ang. "Ballistic Missile Early Warning System" – System wczesnego ostrzegania przed pociskami balistycznymi). Radar ten został zmodernizowany przez firmę Boeing, koszt modernizacji wyniósł 449 milionów funtów szterlingów. W ramach modyfikacji wyposażono go w anteny ze skanowaniem fazowym, pracujące w pasmach bardzo wysokich częstotliwości.
W Danii/Grenlandii.
Na Grenlandii (terytorium zależne od Danii) znajduje się radar systemu BMEWS. Radar ten znajduje się w bazie powietrznej w Thule, należącej do Sił Powietrznych USA. W 2008 ten radar przechodził modyfikację prowadzoną przez korporację Raytheon IDS, celem której było wyposażenie go w antenę ze skanowaniem fazowym pracującą w ultrawysokich częstotliwościach.
W Turcji.
W 2008 planowano, że Turcji będzie się znajdować mobilny naziemny radar FBXB ("Forward Based X-Band Radars") AN/TPY-2 systemu THAAD oraz 4 wyrzutnie (baterie) tego systemu. W 2008 planowano, że Turcja ma dostać w zamian za ulokowanie tych elementów antybalistycznego systemu obrony USA od Amerykanów 1 mld dolarów na unowocześnienie swojej armii. Negocjacje z Turcją były prowadzone od wizyty sekretarza obrony USA Roberta Gatesa w Ankarze w lutym 2008 roku. W 2008 planowano, że elementy systemu antyrakietowego w Turcji mają być uzupełnieniem tarczy w Polsce, gdyż polska część systemu MD nie będzie chroniła: Turcji, Rumunii, Bułgarii oraz części Grecji przed pociskami balistycznymi.
W Izraelu.
Izrael od dłuższego czasu współpracuje z USA przy opracowywaniu systemów broni przeciwrakietowych. W czasie I wojny w Zatoce Perskiej 18 stycznia 1991 Irak zaatakował Izrael pociskami Scud. Izrael użył przeciwko nim amerykański antyrakietowy system Patriot z rakietami PAC-2, nikt nie zginął z powodu ataku rakietowego. W 2007 państwo Izrael własnym wspólnie rozwijanym z USA systemem antybalistycznym Arrow 2 (Strzała). Mobilny radar FBXB został opracowany na podstawie radaru systemu Arrow EL/M-2080. Radar ten w ramach systemu Missile Defense był pierwotnie umiejscowiony w bazie sił powietrznych Izraela Newatim, a w 2007 był na pustyni Negev. System Chetz-2 służy do obrony przed balistycznymi rakietami średniego zasięgu, głównie z serii irańskich pocisków Shahab, a w szczególności przed Shahab 3, które swym zasięgiem pokrywają cały Izrael. W 2007 myślano, że w niedalekiej przyszłości armia Izraela zostanie wyposażona w mobilny system antybalistyczny THAAD, i w system rakietowy Patriot PAC-3.
W 2008 Northrop Grumman we współpracy z izraelską RADA Electronic Industries Ltd. rozwijał i budował megawatowy laser Skyguard High Energy Laser Defensive (Naziemny Wysokoenergetyczny Laser Obrony Powietrznej). Lasery te mają chronić miasta, i bazy wojskowe Izraela przed atakiem rakiet balistycznych, jak i kpr. ziemia-powietrze. Izrael wspólnie z Indiami rozwijał system przeciwbalistyczny Prithvi Air Defence (PAD) o zasięgu 85 kilometrów w oparciu o technologię hit-to-kill. System budowały w 2008 "Israel Aerospace Industries" (IAI) i indyjska agencja rządowa DRDO, w ramach współpracy Izrael skonstruował aktywny radar naprowadzający LRTR na bazie swojego radaru systemu Chetz-2.
W 2007 państwo Izrael rozwija bronie antyrakietowe w obawie przed rakietowym nuklearnym Holocaustem ze strony Iranu lub Syrii. Obawy są spowodowane tym, że Iran wspólnie z Koreą Północną rozwija rakiety zdolne osiągnąć cele w Izraelu i nie tylko, jak i najprawdopodobniej produkuje broń masowej zagłady (ABC): atomową, chemiczną i biologiczną. Sam Iran oficjalnie i publicznie deklaruje, że zniszczy Izrael w odwecie za ewentualny atak jego, i/lub USA na swoje terytorium. Syria z kolei także rozwija pociski balistyczne, oraz swój program atomowy wspólnie z Koreą Płn.
W Indiach.
Indie w obawie przed pakistańskimi pociskami balistycznymi rozwijają systemy antyrakietowe. Planowano, że indyjska obrona antybalistyczna będzie się składać z dwóch części obrony w fazie startowej i końcowej.
Rządowa indyjska organizacja DRDO (ang. "Defence Research and Development Organisation") wspólnie z izraelską korporacją Israel Aerospace Industries w 2009 rozwijały za 2,5 miliarda dolarów system Prithvi Air Defence mający przechwytywać rakiety w końcowej fazie lotu. System PAD składa się z: radaru naprowadzającego Swordfish Long Range Tracking RADAR (LRTR) mogącego wykryć 200 celów w zasięgu 600 kilometrów opracowanego przez Izrael z systemu Arrow 2 (który Indie chciały zakupić), oraz dwuczłonowych pocisków antyrakietowych Pradyumna o prędkości 5500 km/h, mających zwalczać pociski balistyczne krótkiego i średniego zasięgu przy pomocy głowicy kinetycznej na pułapie 85 km.
W 2009 rozwijany był też podobny do systemu PAD, system antyrakietowy AAD ("Advanced Air Defence" – Zaawansowana Obrona Powietrzna). Jednostopniowe pociski kinetyczne AAD strącają głowice bojowe na pułapie 30 km przy prędkości lotu 4,5 Ma, są naprowadzane na cel tak samo jak w systemie PAD przez radar Swordfish LRTR. Testy radaru rozpoczęto na początku 2009 i w roku 2009 uważano, że cały system ma być gotowy w 2015.
W 2009 konstruowane także były nowe dwa pociski antyrakietowe (AD-1 i AD-2) podobne do THAAD o dużych naddźwiękowych prędkościach lotu, służące do zwalczania pocisków rakietowych typu IRBM i ICBM. Według planów z 2009 testy nowych pocisków miały się odbyć się w 2011.
Do obrony w fazie startowej Indie rozwijają broń laserową. Broń tego typu doskonale nadaje się do zestrzeliwania pocisków rakietowych w początkowym etapie ich lotu, gdyż podgrzewa paliwo w pocisku doprowadzając do jego wybuchu podczas startu, a szczątki rakiety spadają na miejsce z którego ją wystrzelono. Indyjskie działo laserowe ma wejść do użytku w ciągu 10 lat.
W Japonii.
W Japonii zintensyfikowano prace nad systemami antyrakietowymi po testach Korei Północnej z użyciem broni atomowej, pocisków balistycznych No Dong-1 i Taep’o-dong 2, które przeleciały ponad terytorium Japonii.
W związku z próbami rakietowymi Korei Płn. Japonia rozpoczęła rozmieszczać naziemny mobilny system antybalistyczny Patriot PAC-3 koło Tokio, wyposażony w rakiety PAC-3 produkcji amerykańskiej. W 2007 planowano, że w 2011 roku ma być w Japonii 30 wyrzutni Patriotów wyposażonych w 70 pocisków PAC-3, w 11 bazach wojskowych na terenie kraju do ochrony ważnych ośrodków miejsko-przemysłowych. W 2007 planowano, że USA sprzedadzą Japonii mobilny system antybalistyczny THAAD. W 2007 roku japońska marynarka posiadała jeden okręt wyposażonych w antyrakietowe pociski SM-3 którym był niszczyciel „Kongō” (DDG-173) należący do systemu Aegis BMD. Wcześniej do tegoż okrętu Japonia zakupiła od USA za 458 milionów dolarów dziewięć pocisków antybalistycznych SM-3 Block I z zasobnikami MK 21 Mod 2 i częściami zamiennymi oraz dokumentacją techniczną. W 2007 planowano, że w 2010 r. wszystkie cztery japońskie niszczyciele rakietowe "typu Kongō" będą uzbrojone w antypociski SM-3.
Japonia współpracuje z USA przy budowie wspólnej „tarczy antyrakietowej”, efektem tej współpracy miały być opracowywana nowa wersja morskiej antyrakiety Standard SM-3, oraz japoński system antybalistyczny (kosztujący 9 mld dolarów do 2012 r.) zintegrowany z amerykańskim GBMD. Nowa rakieta miała niszczyć pociski balistyczne średniego i międzykontynentalnego zasięgu, a – według planów z 2009 – miała pojawić się ma na uzbrojeniu jednostek USA i Japonii w 2016 roku. W ramach systemu MD w północnej Japonii w bazie lotniczej w okolicach wsi Shariki znajduje się radar FBXB, a następny podobny ma zostać zainstalowany tam. Radar ten ma w kosmosie odróżniać prawdziwe głowice bojowe od atrap. W 2009 planowano, że w Japonii zostanie zbudowana amerykańska baza komponentu GMD z pociskami GBI (najprawdopodobniej 10 antyrakiet), nie była jest jednak liczba stopni i liczba GBI, a informacji o planach rozmieszczenia GBI w Japonii nie potwierdzały wtedy źródła amerykańskie. Celem budowy w Japonii systemu Missile Defence jest ochrona Japonii i regionu przed atakiem pocisków balistycznych z Korei Północnej. Rakietowe pociski balistyczne wystrzelone z Korei Północnej w stronę USA lub Japonii, zostaną zniszczone przez antypociski GBI z bazy GMD w Japonii, antypociski systemu morskiego AEGIS BMD.
W Stanach Zjednoczonych.
W Stanach Zjednoczonych Ameryki znajduje się w bazie NORAD pod ziemią centrum sterowania globalną tarczą antyrakietową.
Według ekspertów w tym generała, prof. S. Kozieja prezydent USA Barack Obama, z resztą demokratów nie anulują programu budowy tarczy antyrakietowej, gdyż obawiają się państw niebezpiecznych: „Amerykanie będą kontynuowali program obrony przeciwrakietowej. Wiąże się on z zagrożeniem ze strony nuklearyzacji Bliskiego Wschodu, która moim zdaniem jest nieunikniona wobec uzyskania broni nuklearnej przez Iran i tendencji sunnickich”. Stanisław Koziej i inni specjaliści uważają, że administracja demokratów zmieni priorytet budowy komponentu lądowego wspieranego przez republikanów na rzecz rozwoju kosmicznego systemu. Kosmiczny komponent jest najbardziej skomplikowaną częścią globalnej tarczy antyrakietowej, lecz bez niego system tarczy antyrakietowej nie ma charakteru globalnego, i jego możliwości są bardzo ograniczone – co czyni ten komponent niezbędny oraz najważniejszy dla działającej w pełni tarczy.
Demokraci uważają podobnie jak eksperci, że dla efektywnego działania systemu antyrakietowego najważniejszy jest rozwój części kosmicznej, a w drugiej kolejności komponentu lądowego itd. Z kolei Republikanie twierdzą iż najpierw powinno się skupić na budowie systemu lądowego, choć podobnie jak partia demokratyczna są zwolennikami umieszczenia systemu antybalistycznego w kosmosie (choć w innej kolejności). Obie partie także zgadzają się w kwestii by przeznaczać duże ilości środków na dokończenie rozwoju aktualnie najbardziej zaawansowanych konstrukcyjnie prac w tym m.in. komponentu morskiego.
Rosyjskie pociski balistyczne krótkiego zasięgu.
Rosja ustami wysokich urzędników cywilnych i wojskowych wielokrotnie podkreślała, że w przypadku powstania bazy pocisków GBI w Polsce i stacji radarowej w Czechach, staną się te instalacje celem rosyjskiego ataku w razie wystrzelenia jednego z rozmieszczonych w Polsce pocisków. Jednakże wielu specjalistów i analityków cywilnych oraz wojskowych uznawało, że jakkolwiek mieści się to w ramach tzw. asymetrycznej odpowiedzi, jednakże oświadczenia te są w większej części nakierowane na psychologiczne działanie na społeczeństwa Polski i Czech, z drugiej zaś strony, są elementem wewnętrznej polityki Rosji. Twierdzili również, że bez względu na istnienie bądź nie w Polsce amerykańskiej bazy antybalistycznej, pięć rosyjskich brygad zostanie wyposażonych w pociski balistyczne krótkiego zasięgu Iskander-M oraz będą rozmieszczone na terytorium Białorusi oraz obwodu kaliningradzkiego do 2015 r., a z uwagi na ograniczenia nałożone traktatem INF zakazującego USA i Rosji posiadania pocisków o zasięgu powyżej 500 km (IRBM), w ich zasięgu z tych lokalizacji będzie jedynie terytorium Polski. Jednak ich twierdzenia zostały zweryfikowane po zmianie projektu elementów systemu tarczy antyrakietowej w Polsce i Czechach, gdyż z powodu anulowania budowy bazy pocisków GBI i radaru ówczesny prezydent Rosji Dmitrij Miedwiediew zmienił decyzję i ostatecznie koło granicy Polski nie będą znajdowały się baterie Iskanderów.

</doc>
<doc id="917615" url="https://pl.wikipedia.org/wiki?curid=917615" title="Synagoga w Jeleniej Górze">
Synagoga w Jeleniej Górze

Synagoga w Jeleniej Górze – nieistniejąca synagoga znajdująca się w Jeleniej Górze, przy dzisiejszej ulicy Kopernika, dawnej Prieststrasse 20.
Synagoga została zbudowana w 1846 roku. W 1938 roku synagoga została doszczętnie zniszczona przez hitlerowców, a rok później zamknięta. Jej ruiny zostały wyburzone około 1974 roku. Teren po niej nie został zabudowany do dnia dzisiejszego.

</doc>
<doc id="917616" url="https://pl.wikipedia.org/wiki?curid=917616" title="Zygmunt Hohenzollern">
Zygmunt Hohenzollern



</doc>
<doc id="917622" url="https://pl.wikipedia.org/wiki?curid=917622" title="Manuel Neuer">
Manuel Neuer

Manuel Peter Neuer (ur. 27 marca 1986 w Gelsenkirchen) – niemiecki piłkarz, występujący na pozycji bramkarza w niemieckim klubie Bayern Monachium oraz w reprezentacji Niemiec, której jest kapitanem. Wychowanek FC Schalke 04.
Złoty medalista Mistrzostw Świata 2014, Mistrzostw Europy U-21 2009, brązowy medalista Mistrzostw Świata 2010. Uczestnik Mistrzostw Świata 2018, Mistrzostw Europy 2012 i 2016. Dwukrotny zdobywca Ligi Mistrzów UEFA z Bayernem Monachium w sezonie 2012/2013 i 2019/2020. Zwycięzca FIFA The Best 2020 w kategorii Najlepszy Bramkarz świata.
Kariera klubowa.
FC Schalke 04.
Manuel Neuer urodził się w Gelsenkirchen, a piłkarską karierę rozpoczynał w FC Schalke 04. Przeszedł przez wszystkie szczeble drużyn juniorskich, aż w 2003 trafił do rezerw Schalke grających w Regionallidze – jednak spadł z nimi do Oberligi i przez rok grywał na szczeblu czwartoligowym. W sezonie 2005/2006 został przesunięty do pierwszej drużyny Schalke jako zmiennik Franka Rosta. W sezonie 2006/2007 zadebiutował w Bundeslidze – 19 sierpnia w wygranym 1:0 wyjazdowym meczu z Alemannią Aachen. Natomiast w 10. kolejce w meczu z Bayernem Monachium znów zagrał w pierwszej jedenastce i grał na tyle dobrze, że trener Mirko Slomka postawił na niego, zaś Frank Rost musiał odejść do Hamburger SV. W całym sezonie rozegrał 27 ligowych spotkań i wywalczył z Schalke wicemistrzostwo Niemiec.
W sierpniu 2010 został wyznaczony jako kapitan Schalke. W sezonie 2010/2011 Neuer zdobył puchar Niemiec, zagrał w półfinale ligi mistrzów z Manchesterem United i wraz z drużyną zajął 10. miejsce w Bundeslidze.
Bayern Monachium.
1 czerwca 2011 podpisał kontrakt z Bayernem Monachium. W półfinale Ligi Mistrzów 2011/2012 z Realem Madryt obronił 2 rzuty karne: Cristiano Ronaldo i Kaki. Natomiast w finale przegranym przez Bayern po serii rzutów karnych strzelił gola na 3:2 z karnego. Rok później zdobył to trofeum, gdzie w finale „Bawarczycy” pokonali Borussię Dortmund 2:1. Wraz z klubem zdobył także mistrzostwo Niemiec. 30 sierpnia 2013 zagrał przeciwko Chelsea w meczu o Superpuchar Europy. Mecz zakończył się wynikiem 2:2 po dogrywce i w serii rzutów karnych Neuer obronił strzał Romelu Lukaku. Bayern jako jedyny klub niemiecki zdobył to trofeum.
Neuer został wybrany piłkarzem roku według francuskiego „L’Equipe” za rok 2014. Ponadto został po raz kolejny wybrany do jedenastki roku i został uznany za najlepszego bramkarza na świecie. Od sezonu 2013/2014 zdobywa z Bayernem co roku mistrzostwo. Zdobył również DFB Pokal w sezonach 2013/14, 2015/16, 2018/19 i 2019/20 oraz Superpuchar Niemiec (sezony 2016/17, 2017/18, 2018/19, 2019/20 i 2020/21). Na arenie międzynarodowej zdobył z kolei Ligę Mistrzów UEFA (sezon 2019/20) oraz Superpuchar Europy (sezon 2020/21).
5 lutego 2022 w wygranym meczu 21. kolejki Bundesligi z RB Leipzig (3:2), Neuer wyrównał rekord Olivera Kahna (310) pod względem liczby zwycięstw w lidze niemieckiej. 19 marca 2022 Neuer pobił rekord Olivera Kahna pod względem liczby zwycięstw w lidze niemieckiej, zostając samodzielnym rekordzistą z 311 zwycięstwami w Bundeslidze.
Kariera reprezentacyjna.
Neuer w swojej karierze ma w dorobku występy w reprezentacji Niemiec U-18 (1 mecz), U-19 (11 meczów), U-20 (4 mecze), oraz U-21. Był uważany za jednego z następców Olivera Kahna i Jensa Lehmanna w bramce pierwszej reprezentacji Niemiec. W 2009 wraz z reprezentacją U-21 zdobył mistrzostwo Europy. Po kontuzji Rene Adlera, Joachim Loew wybrał go na bramkarza nr 1 na Mistrzostwa świata 2010 w RPA, gdzie zdobył brązowy medal. W meczu z Anglią zaliczył asystę przy golu Miroslava Klose. Dwa lata później wystąpił na mistrzostwach Europy w Polsce i na Ukrainie, w których Niemcy dotarli do półfinału. Neuer został powołany na Mistrzostwa Świata 2014 w Brazylii. W pierwszym meczu grupowym bramkarz zachował czyste konto a Niemcy wygrali z Portugalią 4:0.
13 lipca zagrał w finale Mistrzostw Świata z Argentyną, gdzie jego drużyna wygrała 1:0, a gola zdobył w 113. minucie meczu Mario Götze. Neuer otrzymał wówczas nagrodę dla najlepszego bramkarza turnieju. Ponadto otrzymał także złote rękawice.
7 czerwca 2021, w wygranym 7:1 towarzyskim meczu z Łotwą, rozegrał 100. spotkanie w barwach reprezentacji Niemiec. 
Sukcesy.
Niemcy.
Mistrzostwa świata
Mistrzostwa Europy
Niemcy U-21.
Mistrzostwa Europy U-21

</doc>
<doc id="917624" url="https://pl.wikipedia.org/wiki?curid=917624" title="Zygmunt Hohenzollern (1468–1495)">
Zygmunt Hohenzollern (1468–1495)

Zygmunt Hohenzollern (ur. 27 września 1468 w Ansbach, zm. 26 lutego 1495 tamże) – margrabia brandenburski na Bayreuth od 1486.
Był piątym synem Albrechta III Achillesa, margrabiego brandenburskiego, a zarazem drugim pochodzącym z jego drugiego małżeństwa z Anną, księżniczką saską.
Na mocy "Dispositio Achillea" wydanego przez Albrechta Achillesa w 1473 Brandenburgię miał odziedziczyć jego syn Jan Cicero, tzw. Unterland (obecnie Frankonia Środkowa) z miastem Ansbach miał przypaść Fryderykowi, z kolei tzw. Oberland (obecnie Górna Frankonia) z miastem Bayreuth - Zygmuntowi. Pozostali synowie Albrechta Achillesa zmarli w niemowlęctwie lub dzieciństwie.
Po śmierci ojca w 1486 odziedziczył Bayreuth. Zmarł 26 lutego 1495 w Ansbach. Został pochowany w Heilsbronn.
Zygmunt nie założył rodziny. Zmarł bezpotomnie, dlatego Bayreuth odziedziczył po nim jego starszy brat Fryderyk, margrabia brandenburski na Ansbach.

</doc>
<doc id="917633" url="https://pl.wikipedia.org/wiki?curid=917633" title="St. Louis Eagles">
St. Louis Eagles

St. Louis Eagles – amerykański klub hokeja na lodzie z siedzibą w Saint Louis działający w latach 1893–1935.
Historia.
St. Louis Eagles powstał dzięki przeniesieniu pierwszego zespołu Ottawa Senators w 1934 roku, grał w National Hockey League w sezonie 1934/1935.

</doc>
<doc id="917638" url="https://pl.wikipedia.org/wiki?curid=917638" title="Izabela Kuna">
Izabela Kuna

Izabela Kuna (ur. 25 listopada 1970 w Tomaszowie Mazowieckim) – polska aktorka filmowa i teatralna, blogerka.
Życiorys.
Jej ojciec pracował w Mazowieckich Zakładach Przemysłu Wełnianego „Mazowia”. W latach 1985–1989 uczęszczała do II Liceum Ogólnokształcącego im. Stefana Żeromskiego w Tomaszowie Mazowieckim. Zna języki angielski i francuski. W 1993 ukończyła studia na Wydziale Aktorskim Szkoły Filmowej w Łodzi. Po ukończeniu studiów została aktorką Teatru Polskiego w Warszawie, grała także epizodyczne role w filmach i serialach telewizyjnych. Rozczarowana brakiem propozycji zawodowych, wyjechała do Norwegii, gdzie pracowała w ekipie remontowej, była sprzątaczką i opiekunką do dzieci. Była prezenterką pogody w telewizji Polsat oraz przeprowadzała wywiady dla miesięcznika „Antena”.
W 2004 za rolę Łucji w teatrze TV "Łucja i jej dzieci" otrzymała Grand Prix dla najlepszej aktorki podczas Festiwalu „Dwa Teatry” w Sopocie. W tym samym roku otrzymała także nagrodę im. Hartley Merrill za najlepszy scenariusz filmu sensacyjnego za scenariusz "Czwarta godzina", który napisała z Kubą Nieścierowem. W 2007 zaczęła prowadzić internetowy blog na stronie Wirtualnej Polski, na którym opisywała m.in. przebieg festiwali filmowych. 
Ogólnopolską rozpoznawalność przyniosły jej występy w filmach: "Lejdis" (2008) oraz "Idealny facet dla mojej dziewczyny" (2009). W 2010 wzięła udział w rozbieranej sesji zdjęciowej do albumu fotograficznego „Pierwsi w Polsce”, który powstał w ramach kampanii antynowotworowej, a także wydała książkę pt. "Klara" inspirowaną jej opowiadania publikowanymi na blogu. W 2013 wzięła udział wraz z Chuckiem Norrisem w reklamie banku Banku Zachodniego WBK. W 2021 wydała drugą książkę, zatytułowaną "Klara jedzie na pogrzeb".
Życie prywatne.
Ma córkę Nadię (ur. 1996) z Dariuszem Kurzelewskim oraz syna Stanisława (ur. 2009) z Markiem Modzelewskim.

</doc>
<doc id="917645" url="https://pl.wikipedia.org/wiki?curid=917645" title="Henchman">
Henchman

Henchman – anglojęzyczne określenie nazywające postać (zwykle filmową bądź literacką), która jest pomocnikiem głównego czarnego charakteru. Określana bywa niekiedy terminem „prawa ręka”, a więc albo postać ważniejsza i bardziej niebezpieczna niż inni podwładni (w odniesieniu dla dobrych postaci), albo też postać często będąca u jego boku.
Wyraz ten nie posiada idealnego odpowiednika w języku polskim. Internetowy słownik angielsko-polski podaje: "poplecznik". Zbliżone znaczenia mają także wspomniane wyżej "pomocnik" i "prawa ręka" oraz: "zastępca", "sługa" i "człowiek zaufany".

</doc>
<doc id="917649" url="https://pl.wikipedia.org/wiki?curid=917649" title="Choroba Foixa-Alajouanine">
Choroba Foixa-Alajouanine

Choroba Foixa-Alajouanine (łac. "myelopathia dysgenetica necroticans", ang. "Foix-Alajouanine syndrome") – rzadka choroba spowodowana bezpośrednią przetoką łączącą tętnicę z żyłą z pominięciem odżywiającej sieci naczyń włosowatych w obrębie opony twardej w rdzeniu kręgowym (przetoka tętniczo-żylna opony twardej rdzenia - ang. spinal dural arteriovenous fistulas). Prowadzi to do niedokrwienia, chociaż czasami przetoki nie dają objawów. Przetoki są główną przyczyną powstania mielopatii zastoinowej. Chorobę opisali wspólnie w 1926 roku Charles Foix i Théophile Alajouanine jako podostre martwicze zapalenie rdzenia.
Epidemiologia.
Szacuje się, że występuje od 5-10 zachorowań rocznie na milion ludzi. Na jedną chorą kobietę przypada 4,6 chorych mężczyzn. Średni wiek zdiagnozowania chorych mieści się między 55-60 lat. Chorzy poniżej 30 lat stanowią mniej niż 1% chorych. Zachorowanie w średnim wieku sugeruje, że przetoki są schorzeniem nabytym. Rzadko występuje więcej niż jedna przetoka u chorego. Na ogół są zlokalizowane na odcinku piersiowo-lędźwiowym.
Objawy.
W momencie postawienia diagnozy, średnio ok. 2 lata po wystąpieniu choroby, u 2/3 pacjentów stwierdza się kombinację powyższych objawów. Przetoka tętniczo-żylna opony twardej rdzenia często mylona jest z polineuropatią. Jednak w przypadku wystąpienia przetoki choroba w odróżnieniu od polineuropatii:
Rozpoznanie.
Zasadniczymi badaniami do stwierdzenia przetoki jest MRI i angiografia cyfrowa (DSA). Centralne zmiany hiperintensywne w MRI są czasami trudne do interpretacji i mogą przypominać zawał tętnicy rdzeniowej przedniej, zapalenie rdzenia kręgowego, nowotwór rdzenia, przetrwały kanał centralny rdzenia kręgowego.
Różnicowanie.
Chorobę Foixa-Alajouanine różnicuje się przede wszystkim z malformacjami tętniczo-żylnymi rdzenia. Średni wiek zdiagnozowania malformacji jest znacznie niższy, wynosi ok. 30 lat, i dlatego uważa się ją za wadę wrodzoną. Przetoki nigdy nie zdarzają się w parenchymie rdzeniowej w przeciwieństwie do malformacji. Chorzy z przetokami bardzo rzadko doznają krwotoku rdzeniowego. Malformacje występują częściej na odcinku szyjnym.
Leczenie.
Stosuje się zabieg embolizacji (zaklejenia) albo chirurgiczne podwiązanie. Embolizacja jest metodą znacznie mniej inwazyjną, ale znacznie mniej efektywną – u 46% pacjentów leczenie kończy się sukcesem w porównaniu do 98% pacjentów poddanych operacji podwiązania.
Rokowanie.
Zależy od czasu trwania choroby, stopnia niepełnosprawności i powodzenia zamknięcia przetoki. Po operacyjnym podwiązaniu przetoki poprawę zdrowia stwierdzono u 55% chorych, a pogorszenie u 11%.

</doc>
<doc id="917651" url="https://pl.wikipedia.org/wiki?curid=917651" title="Bogusław Saganowski">
Bogusław Saganowski

Bogusław Saganowski (ur. 6 marca 1977 w Łodzi) – polski piłkarz plażowy. Uczestnik Mistrzostw Świata 2006 oraz Mistrzostw Świata 2017. Brat Marka Saganowskiego, reprezentanta Polski w piłce nożnej.

</doc>
<doc id="917654" url="https://pl.wikipedia.org/wiki?curid=917654" title="Stołowa Góra (Beskid Makowski)">
Stołowa Góra (Beskid Makowski)

Stołowa Góra (841 m) — masyw górski w Beskidzie Makowskim, położony 6 km na południe od Koskowej Góry. 
Stołowa Góra tworzy rozciągnięty z zachodu na wschód masyw górski, ograniczony dolinami Skawy oraz potoków Wieprzczanka, Bogdanówka, Łętówka i Osielec. Poza głównym wierzchołkiem Stołowej Góry w masywie znajdują się dwa wyraźne szczyty: Groń (809 m) i Łysa Góra (716 m). 
Masyw Stołowej Góry powyżej 500 m n.p.m. porośnięty jest lasami. Znajduje się na niej kilka polan. Na jednej z nich, w siodle między Stołową Górą a Groniem, leży przysiółek Groń (Gronie Łętowskie), gdzie znajduje się kaplica upamiętniająca walki w czasie II wojny światowej. U podnóży masywu Stołowej Góry położone są miejscowości: Osielec, Łętownia, Skomielna Czarna i Wieprzec.

</doc>
<doc id="917657" url="https://pl.wikipedia.org/wiki?curid=917657" title="Akrokantozaur">
Akrokantozaur

Akrokantozaur ("Acrocanthosaurus") – rodzaj teropoda z grupy allozauroidów (Allosauroidea) żyjącego na obecnych terenach Ameryki Północnej w połowie okresu kredowego, około 125–100 milionów lat temu. Jak większość znanych rodzajów dinozaurów, "Acrocanthosaurus" jest taksonem monotypowym, czyli obejmującym jeden gatunek – "Acrocanthosaurus atokensis". Jego skamieniałości odnajdowano głównie w stanach Oklahoma i Teksas w Stanach Zjednoczonych, jednak zęby przypisywane akrokantozaurowi znaleziono również w położonym dalej na wschód stanie Maryland.
"Acrocanthosaurus" był dwunożnym drapieżnikiem. Najbardziej znany jest z charakterystycznych wysokich wyrostków kolczystych wielu kręgów kręgosłupa, które prawdopodobnie dawały miejsca przyczepu mięśni szyi, grzbietu i ud. Akrokantozaur był jednym z największych teropodów, dorastając do 12 metrów długości przy masie przekraczającej prawdopodobnie 6 ton. Duże tropy teropodów odnaleziono w Teksasie mogą należeć do akrokantozaurów, nie ma na to jednak bezpośrednich dowodów w zapisie kopalnym.
Odkryte dotąd skamieniałości wyjaśniły wiele szczegółów anatomicznych akrokantozaura, pozwalając na specjalistyczne badania struktury jego mózgu oraz funkcji kończyn przednich. Jego pokrewieństwo ewolucyjne pozostaje jednak przedmiotem debat – obecnie większość naukowców zalicza go do rodziny karcharodontozaurów (Carcharodontosauridae), jednak niektórzy sugerowali jego przynależność do allozaurów (Allosauridae). "Acrocanthosaurus" był największym teropodem w swoim ekosystemie i prawdopodobnie dominującym drapieżnikiem polującym na duże zauropody i ornitopody.
Budowa.
Mimo iż nieco mniejszy od swego olbrzymiego krewnego giganotozaura, "Acrocanthosaurus" to wciąż jeden z największych teropodów, jakie kiedykolwiek stąpały po ziemi. Najdłuższy znany osobnik mierzył 11,5 m od czubka pyska do koniuszka ogona, z czego na samą czaszkę przypadało niemal 130 cm długości. Jego masę szacowano na około 2,4 t, jednak nowsze analizy wykorzystujące obrazowanie laserowe sugerują, że dochodziła ona do niemal 6,2 t.
Akrokantozaur, jak większość innych allozauroidów, miał długą, niską i prostą czaszkę. Okno przedoczodołowe, zmniejszające ciężar czaszki, było stosunkowo duże – zajmowało ponad ćwierć długości i dwie trzecie wysokości czaszki. Zewnętrzna powierzchnia szczęki oraz górna powierzchnia kości nosowej na czubku pyska nie były tak chropowate, jak u giganotozaura czy karcharodontozaura. Długie, niskie grzebienie wyrastały z kości nosowej i biegły wzdłuż pyska aż do oczu, gdzie przechodziły w kość łzową. Jest to synapomorfia wszystkich allozauroidów. Na kości nosowej nad oknem przedoczodołowym znajdowały się niewielkie otwory. W odróżnieniu od allozaura nie było wydatnych grzebieni na kości łzowej, przed okiem. Kości łzowa i zaoczodołowa tworzyły grubą kostną „brew” nad okiem. Cecha ta występowała u karcharodontozaurów i bliżej niespokrewnionych z nimi abelizaurów (Abelisauridae). W obu kościach przedszczękowych znajdowały się po cztery zęby, w szczękowych po dziewiętnaście zakrzywionych, piłkowanych zębów, natomiast w kościach zębowych w żuchwie – po 17. Zęby akrokantozaura były szersze niż karcharodontozaura i nie miały tak pofałdowanej struktury jak zęby karcharodontozaurydów. Kość zębowa na czubku pyska miała kwadratowy kształt, podobnie jak u giganotozaura, a szczęki były dość płytkie, podczas gdy w dalszej części stawały się bardzo głębokie. Zarówno giganotozaur, jak i akrokantozaur miały gruby kostny wzgórek na zewnętrznej powierzchni kości kątowej górnej, jednej z kości żuchwy. W kościach szczękowych występują niesymetrycznie rozłożone struktury pneumatyczne.
Najbardziej charakterystyczną cechą akrokantozaura był rząd wysokich wyrostków kolczystych kręgów kręgosłupa, ciągnący się od szyi przez grzbiet i biodra aż po ogon. Wyrostki te mogły być dwuipółkrotnie dłuższe od trzonu kręgu. Niektóre inne dinozaury również miały podobnie wydłużone wyrostki kręgów, czasami znacznie bardziej niż "Acrocanthosaurus". U bliżej niespokrewnionego z nim spinozaura wyrostki kolczyste osiągały niemal dwa metry wysokości – jedenastokrotnie więcej niż trzon kręgu. Niższe kolce u akrokantozaura nie służyły raczej jako wsparcie dla skórzastego żagla, jak u spinozaura, lecz jako miejsca przyczepu silnych mięśni; podobnie jak u współczesnych ssaków – żubrów i bizonów – tworzyły wysoki garb ciągnący się wzdłuż grzbietu. Funkcja wyrostków kolczystych pozostaje nieznana – mogły one być wykorzystywane do komunikowania się, jako miejsce odkładania zapasów tłuszczów lub do kontrolowania ciepłoty ciała. Wszystkie kręgi szyjne i grzbietowe cechowały się dużymi wgłębieniami (pleurocelami) po bokach, podczas gdy kręgi ogonowe mniejszymi. Cecha ta bardziej upodabnia akrokantozaura do karcharodontozaurydów niż allozaura.
Oprócz kręgów, szkielet akrokantozaura był zbudowany w sposób typowy dla allozauroidów. Teropod ten poruszał się dwunożnie, długi ciężki ogon równoważył głowę i tułów, zapewniając środek ciężkości na wysokości bioder. Kończyny przednie były stosunkowo krótsze i bardziej masywne niż u allozaura, jednak do pewnego stopnia podobne – każda miała trzy palce z pazurami. W odróżnieniu od wielu mniejszych, szybko biegających dinozaurów, kość udowa była dłuższa od piszczeli i śródstopia, co sugeruje, że "Acrocanthosaurus" nie biegał szybko. Maksymalną prędkość akrokantozaura oszacowano na 6,8–7,5 m/s. Optymalna prędkość chodu wynosi 2,3–2,7 m/s – jej koszt metaboliczny jest zbliżony do tego u współczesnych zwierząt dwunożnych. Kości kończyn tylnych były proporcjonalnie bardziej masywne niż u jego nieco mniejszego krewnego allozaura. Na obu stopach miał po cztery palce, przy czym pierwszy z nich był mniejszy od pozostałych i nie pełnił funkcji podporowych.
Klasyfikacja.
"Acrocanthosaurus" klasyfikowany jest w nadrodzinie Allosauroidea należącej do grupy tetanurów. Przedstawiciele wymienionej nadrodziny charakteryzowali się m.in. parą wzgórków na kościach łzowej i nosowej na czubku pyska oraz wysokimi wyrostkami kolczystymi kręgów kręgosłupa. Początkowo został włączony do rodziny Allosauridae wraz z allozaurem, co wsparły niektóre późniejsze badania. Inni naukowcy uznają jednak akrokantozaura za przedstawiciela Carcharodontosauridae – rodziny blisko spokrewnionej z allozaurami. W szczególności w analizie przeprowadzonej przez Eddy’ego i Clarke teoria o jego przynależności do karcharodontozaurów otrzymała znacznie większe wsparcie niż w przypadku Allosauridae.
W momencie odkrycia "Acrocanthosaurus", jak większość innych dużych teropodów, znany był jedynie z fragmentarycznych skamieniałości, co prowadziło do częstych zmian w jego klasyfikacji. J. Willis Stovall i Wann Langston Jr pierwotnie przypisali go do „Antrodemidae” – będącej odpowiednikiem Allosauridae – jednak Alfred Romer zaklasyfikował go w 1956 do Megalosauridae, pełniącej wówczas funkcję „taksonu-kosza na śmieci” (taksonu, do którego włączano większość gatunków dinozaurów drapieżnych o niepewnej klasyfikacji). Niektórzy autorzy uznawali akrokantozaura za tyranozauryda ze względu na duże rozmiary. Innym wysokie wyrostki kolczyste kręgów sugerowały pokrewieństwo ze spinozaurem. Interpretacja akrokantozaura jako spinozauryda utrzymywała się do lat 80. i została powtórzona w wielu popularnonaukowych książkach o dinozaurach z tamtego okresu.
Wysokie kolce kręgów odnalezione w dolnokredowych osadach w Anglii zostały uznane za bardzo podobne do kolców akrokantozaura, a w 1988 Gregory Paul ogłosił, że reprezentują one drugi gatunek akrokantozaura – "Acrocanthosaurus altispinax". Kości te zostały początkowo przypisane altispinaksowi, teropodowi znanemu jedynie z zębów – to sprawiło, że co najmniej jeden autor uznał, że "Altispinax" to synonim "Acrocanthosaurus". Kręgi zostały później uznane za należące do teropoda z rodzaju "Becklespinax", odrębnego od "Acrocanthosaurus" i "Altispinax".
Jeśli akrokantozaur należał do Allosauridae, był najbliżej spokrewniony z jurajskimi rodzajami, takimi jak "Allosaurus" i "Saurophaganax". Analizy kladystyczne klasyfikujące go jako karcharodontozauryda przeważnie wykazywały, że jest formą bardziej bazalną niż afrykański "Carcharodontosaurus" i południowoamerykański "Giganotosaurus". Odkryty w Anglii neowenator jest często uważany za jeszcze bardziej pierwotnego karcharodontozauryda. To sugerowałoby, że rodzina powstała w Europie, a następnie rozprzestrzeniła się na kontynenty południowe (będące wówczas częścią superkontynentu Gondwany). Jeśli akrokantozaur był karcharodontozaurydem, wówczas zasięg występowania członków tej rodziny objąłby również Amerykę Północną. Nowsze analizy sugerują jednak, że "Neovenator" nie należy do karcharodontozaurów, lecz ich grupy siostrzanej – Neovenatoridae. Wszyscy znani przedstawiciele Carcharodontosauridae żyli w środku okresu kredowego.
Nowsze analizy kladystyczne przeważnie wspierają hipotezę o przynależności akrokantozaura do Carcharodontosauridae – często jest on w nich umieszczany jako takson siostrzany dla opisanej w 2008 roku eokarcharii.
Historia odkryć i nazwa.
"Acrocanthosaurus" zawdzięcza swą nazwę wysokim wyrostkom kolczystym kręgosłupa – pochodzi ona od greckich słów /"akra" („wysoki”), /"akantha" („kolec”) oraz /"sauros" („jaszczur”). W skład rodzaju wchodzi jeden gatunek – "Acrocanthosaurus atokensis", nazwany od Atoka County w stanie Oklahoma, gdzie odnaleziono pierwsze jego skamieniałości. Nazwa "Acrocanthosaurus" została ukuta w 1950 przez amerykańskich paleontologów J. Willisa Stovalla i Wanna Langstona Juniora. Langston zaproponował „Acracanthus atokaensis” jako nazwę dla gatunku w niepublikowanej pracy magisterskiej z 1947, jednak została zmieniona na "Acrocanthosaurus atokensis" w formalnej publikacji.
Holotyp i paratyp (OMNH 10146 i OMNH 10147), opisane w 1950, zawierają dwa niekompletne szkielety i fragment czaszki z formacji Antlers w Oklahomie. Dwa znacznie bardziej kompletne okazy zostały opisane w latach 90. Pierwszy z nich (SMU 74646) to fragmentaryczny szkielet nieobejmujący większości czaszki, wydobyty z formacji Twin Mountains w Teksasie, obecnie znajdujący się w Fort Worth Museum of Science and History. Jeszcze bardziej kompletny okaz (NCSM 14345, o przydomku „Fran”) został odkryty w formacji Antlers przez prywatnych kolekcjonerów, wypreparowany przez Black Hills Institute w Dakocie Południowej, a obecnie przechowuje się go w North Carolina Museum of Natural Sciences w Raleigh. Jest to największy znany szkielet akrokantozaura i jedyny zawierający kompletną czaszkę i kończyny przednie. Fragmenty szkieletu OMNH 10147 są niemal tej samej wielkości, co odpowiadające im kości NCSM 14345. Oznacza to, że zwierzęta te były podobnych rozmiarów, podczas gdy holotyp i SMU 74646 są znacznie mniejsze.
Do teropodów z rodzaju "Acrocanthosaurus" mogą również należeć mniej kompletne szczątki spoza Oklahomy i Teksasu. Zęby z południowej Arizony są przypisywane do tego rodzaju, jak również ślady zębów na kościach zauropodów z tego samego rejonu. Kilka zębów z formacji Arundel zostało opisanych jako niemal identyczne z zębami akrokantozaura i mogą reprezentować wschodnią odmianę rodzaju. Wiele różnych zębów i kości z różnych geologicznych formacji na zachodzie Stanów Zjednoczonych było przypisywanych akrokantozaurom, jednak większość z nich została błędnie zidentyfikowana.
Paleobiologia.
Funkcje kończyn przednich.
Jak u większości teropodów, kończyny przednie nie miały u akrokantozaura kontaktu z podłożem i nie były wykorzystywane do lokomocji, pomagały jednak w polowaniu. Odkrycie kompletnej kończyny przedniej (NCSM 14345) pozwoliło na przeprowadzenie pierwszych analiz funkcji i zakresu ruchu rąk akrokantozaura. Zbadano powierzchnie kości stykających się z innymi w celu ustalenia, jak daleko stawy mogły się poruszać bez dyslokacji. W wielu stawach kości nie przylegały dokładnie, co wskazuje na obecność dużej ilości chrząstki w stawach, podobnie jak u wielu współczesnych archozaurów. Badania sugerowały również, że w pozycji spoczynkowej kończyny przednie były lekko ugięte ku tyłowi, mogły zwisać ze stawu barkowego z kością ramienną odgiętą nieco do tyłu, z ugiętym łokciem i pazurami skierowanymi do wnętrza dłoni.
Ruchomość ramienia akrokantozaura w porównaniu z ramieniem człowieka była ograniczona. Nie mogło ono zakreślić pełnego okręgu, mogło jednak odginać się do tyłu o 109° od pionu tak, że kość ramienna mogła odgiąć się delikatnie do góry. Protrakcja była ograniczona tylko do 24° stopni w pionie. Ramię było niezdolne do osiągnięcia pionu podczas przywodzenia, ale mogło być odwodzone do 9° ponad pozycję horyzontalną. Ruch łokcia także był ograniczony w porównaniu z ludzkim – zakres ruchu dochodził do 57°. Ramię nie mogło się całkowicie wyprostować ani wygiąć bardzo daleko, gdyż kość ramienna była niezdolna nawet do stworzenia kąta prostego z przedramieniem. Kość promieniowa i strzałkowa były połączone w ten sposób, że zwierzę – w przeciwieństwie do człowieka – nie miało możliwości pronacji i supinacji.
Kości nadgarstka nie pasowały do siebie precyzyjnie, sugerując obecność dużej ilości chrząstki, która mogła usztywniać całość. Wszystkie palce miały zdolność do takiego odchylenia się, że niemal mogły dotknąć nadgarstka. Gdy był ugięty, środkowy palec mógł się zbliżać do pierwszego, podczas gdy trzeci zwracał się do wnętrza dłoni. Pierwszy palec miał najdłuższy pazur, który był tak sprężysty, że mógł być zawinięty do wewnętrznej strony dłoni. Środkowy pazur mógł być elastyczny w podobny sposób, podczas gdy trzeci, najmniejszy, był zdolny zarówno do zginania się, jak i prostowania.
Po określeniu zakresu ruchu stawów kończyny przedniej zbadano sposób polowania akrokantozaura. Przedramię nie mogło wyginać się daleko do przodu, niezdolne nawet do dotknięcia szyi zwierzęcia. Prawdopodobnie "Acrocanthosaurus" chwytał zdobycz szczękami, a nie rękoma. Był jednak zdolny do przyciągania ramion do ciała z dużą siłą. Podczas gdy szczęki chwytały ofiarę, kończyny mogły ją przyciągać, przytrzymując przy ciele i zapobiegając ucieczce. Gdy zdobycz próbowała się uwolnić, groziło jej przebicie zakrzywionymi pazurami dwóch pierwszych palców. Wyjątkowa zdolność do specyficznego prostowania palców przypuszczalnie była adaptacją pozwalającą akrokantozaurowi przytrzymywać walczącą ofiarę bez ryzyka dyslokacji (wypadnięcia ręki ze stawu). Po pochwyceniu ofiary rękoma "Acrocanthosaurus" mógł zabić ją zębami lub, wedle innej koncepcji, najpierw uwięzić ją w szczękach, a następnie przyciągnąć rękoma do ciała i rozrywać pazurami.
Mózg i struktura ucha wewnętrznego.
W 2005 roku naukowcy przy wykorzystaniu tomografii komputerowej wykonali replikę jamy czaszki akrokantozaura w celu przeanalizowania przestrzeni w puszce mózgowej holotypu (OMNH 10146). Za życia zwierzęcia większość tych przestrzeni wypełniały – oprócz samego mózgu – opony mózgowo-rdzeniowe i płyn mózgowo-rdzeniowy. Ogólne cechy mózgu i nerwów czaszkowych mogą być jednak ustalone na podstawie badania odlewu jamy czaszki i porównań z analogicznymi replikami innych teropodów. Mózg przypominał budową mózgi allozauroidów – bardziej karcharodontozaura i giganotozaura niż allozaura i sinraptora, co wspiera hipotezę, że "Acrocanthosaurus" był karcharodontozaurydem.
Mózg był lekko sigmoidalny (S-kształtny), bez wyraźnego podziału na półkule, bardziej przypominał przez to mózg krokodyla niż ptaka. Jest to zgodne z ogólną ewolucyjną zachowawczością przejawiającą się w mózgach teropodów nienależących do celurozaurów. Akrokantozaur miał duże i silnie pofałdowane opuszki węchowe, co dowodzi dobrze rozwiniętego zmysłu powonienia. Rekonstrukcja kanałów półkolistych w uchu, odpowiadających za równowagę, dowodzi, że głowa była trzymana pod kątem 25° w stosunku do poziomu. Zostało to określone na podstawie ułożenia jamy czaszki tak, że kanał półkolisty boczny był ustawiony równolegle do podłoża, co często ma miejsce, gdy zwierzę jest zaniepokojone. Kanał zawierający nerw węchowy rozciąga się pomiędzy kresomózgowiem a opuszkami węchowymi. Jest stosunkowo zbliżonej długości, jak u allozaura i karcharodontozaura, jednak krótszy niż u abelizauryda "Majungasaurus". W tylnej części kresomózgowia, przed miejscem kontaktu z móżdżkiem, znajduje się zatoka strzałkowa grzbietowa ("sinus sagittalis dorsalis").
Tropy.
W formacji Glen Rose w środkowym Teksasie zachowało się wiele tropów dinozaurów, w tym duże odciski trójpalczastych stóp teropodów. Najbardziej znane zostały odkryte wzdłuż Paluxy River w Dinosaur Valley State Park – część z nich jest obecnie wystawiana w Amerykańskim Muzeum Historii Naturalnej w Nowym Jorku – chociaż opisano również inne stanowiska zawierające skamieniałe tropy dinozaurów z tamtego rejonu. Nie jest możliwe określenie, jakie zwierzę pozostawiło te ślady, ponieważ nie odnaleziono kości które by im odpowiadały. Naukowcy uznają jednak za prawdopodobne, że ślady stóp należą do akrokantozaura. W 2001 porównano tropy z Glen Rose ze śladami stóp różnych teropodów, jednak nie udało się przypisać ich z całą pewnością do żadnego konkretnego rodzaju. W badaniu zauważono jednak, że ślady te były podobnej wielkości i zbliżonego kształtu do tropów, jakich spodziewano się w przypadku akrokantozaura. Ponieważ formacja Glen Rose znajduje się niedaleko formacji Antlers i Twin Mountains i zawiera osady pochodzące z tego samego okresu, a jedynym dużym teropodem tam występującym był akrokantozaur, uważa się za najbardziej prawdopodobne, że to właśnie on pozostawił te ślady. Przypuszczalna prędkość z jaką poruszał się akrokantozaur odpowiada tej, z którą przemieszczał się teropod, do którego należą ślady z Paluxy River, co także wspiera hipotezę, iż pozostawił je "Acrocanthosaurus".
Najbardziej znany szlak tropów na wystawie w nowojorskim muzeum zawiera odciski stóp kilku teropodów podążających w tym samym kierunku, co liczące do dwunastu osobników stado zauropodów. Ślady teropodów są niekiedy odnajdowane na śladach zauropodów, co dowodzi, że powstały później. Zostało to uznane za dowód, że niewielka grupa akrokantozaurów śledziła stado wielkich roślinożerców. Mimo iż koncepcja ta brzmi wiarygodnie, jej udowodnienie jest trudne. Kilka samotnych teropodów także mogło podążać w tym samym kierunku, co wcześniej zauropody, które być może również nie tworzyły stada. W miejscu, w którym tropy zauropoda i teropoda się krzyżują, brak odcisku stopy teropoda, co zostało odebrane jako dowód ataku. Niektórzy naukowcy wątpią jednak w poprawność takiej interpretacji, ponieważ zauropod nie zmienił kierunku ruchu, czego można by oczekiwać, gdyby rzeczywiście został zaatakowany przez kilkutonowego drapieżnika.
Ontogeneza.
D'Emic, Melstrom i Eddy (2012) opisali niekompletny szkielet (oznaczony UM 20796) żyjącego w albie młodego osobnika należącego do gatunku "Acrocanthosaurus atokensis", odkryty w osadach formacji Cloverly w Wyoming. Niedojrzałości tego osobnika dowodzi histologia jego kości udowej oraz brak zasklepienia szwów neurocentralnych (łączących trzon kręgu z łukiem kręgu) w kręgach grzbietowych i ogonowych. Badania linii zatrzymanego wzrostu w jego kościach sugerują, że akrokantozaur rósł w tempie porównywalnym z występującym u allozaura i większości teropodów z rodziny Tyrannosauridae, tj. w tempie, w jakim według szacunków rosłyby porównywalnej wielkości ptaki zagniazdowniki. Badania kości dorosłych akrokantozaurów sugerują, że "A. atokensis" osiągał maksymalne rozmiary ciała po co najmniej 12, a najprawdopodobniej 18–24 latach wzrostu.
Paleoekologia.
Skamieniałości akrokantozaurów odnajdowano w formacji Twin Mountains w północnym Teksasie oraz formacji Antlers w południowej Oklahomie. Wiek osadów tych formacji geologicznych nie został oceniony przy wykorzystaniu datowania izotopowego, jednak naukowcy ustalili go przy wykorzystaniu biostratygrafii. Bazując na zmianach w składzie gatunkowym amonitów, granica pomiędzy aptem a albem została umiejscowiona w formacji Glen Rose w Teksasie, zawierającej skamieniałe ślady stóp prawdopodobnie pozostawione przez akrokantozaura, leżącej tuż nad formacją Twin Mountains. Oznacza to, że osady formacji Two Mountains należą w całości do aptu, trwającego od 125 do 112 milionów lat temu. Formacja Antlers zawiera skamieniałości deinonychów i tenontozaurów, dwóch dinozaurów odnalezionych również w formacji Cloverly w stanie Montana, datowanej izotopowo na apt i alb, co sugeruje podobny wiek dla Antlers. Dlatego przyjmuje się, że akrokantozaur żył 125–100 mln lat temu.
W tym czasie tereny będące obecnie częścią formacji Twin Mountains i Antlers były dużą równiną zalewową, powstałą po wyschnięciu płytkiego morza epikontynentalnego. Kilka milionów lat później morze to rozszerzy swój zasięg w kierunku północnym, stając się Morzem Środkowego Zachodu i dzieląc Amerykę Północną na dwie części na niemal całą późną kredę. Formacja Glen Rose reprezentuje środowisko nadmorskie, z przypuszczalnymi tropami akrokantozaura zachowanymi w równinach błotnych położonych wzdłuż prehistorycznego wybrzeża. Ponieważ akrokantozaur był dużym drapieżnikiem, prawdopodobnie żył w otoczeniu obfitującym w potencjalną zdobycz i wiele różnych ekosystemów. Ofiarami akrokantozaura mogły padać zauropody takie jak paluksizaur, a być może nawet olbrzymi zauroposejdon, oraz duże ornitopody z rodzaju "Tenontosaurus". Na tych terenach żył również inny teropod – "Deinonychus" – jednak mierząc zaledwie 3 metry długości nie stanowił konkurencji dla akrokantozaura. "Acrocanthosaurus atokensis" jest jedynym pewnym gatunkiem wielkiego teropoda, który żył w apcie i albie na terenach dzisiejszej Ameryki Północnej. Pod tym względem w Ameryce Północnej podobna sytuacja zachodziła w apcie i albie oraz w późnym mastrychcie; w obu przypadkach na tym kontynencie żył tylko jeden gatunek teropoda cechującego się wielkimi rozmiarami i szybkim tempem wzrostu oraz zasiedlającego duży obszar ("Acrocanthosaurus atokensis" w apcie i albie, "Tyrannosaurus rex" w mastrychcie). Na innych terenach oraz w innych przedziałach czasowych (np. w kampanie na zachodzie Ameryki Północnej) częstsza była sytuacja, gdy współistniało kilka gatunków dużych teropodów zasiedlających mniejsze obszary. Na akrokantozaury okazjonalnie mogły polować wodne krokodylomorfy – w kości szczękowej osobnika NCSM 14345 znaleziono ząb krokodylomorfa. Był on obrośnięty grubą warstwą kości, co sugeruje, że dinozaur przeżył atak i padł dopiero znacznie później.

</doc>
<doc id="917660" url="https://pl.wikipedia.org/wiki?curid=917660" title="Śródmieście (Żywiec)">
Śródmieście (Żywiec)

Śródmieście – dzielnica Żywca, stanowiąca główne centrum administracyjno-handlowe miasta.
Położenie.
Śródmieście leży w samym centrum miasta – na terenie dzielnicy położony jest Rynek, uważany za jego centralny punkt. Śródmieście jest dzielnicą w której mieści się większość zabytków i instytucji publicznych w mieście. Położone jest na skrzyżowaniu dróg wojewódzkich 946 i 945.
Historycznie, oprócz właściwego Śródmieścia, wyróżnia się również Rudzę, obejmującą zabudowę ulic 3-go Maja, Batorego, Brackiej, Małej i Świętokrzyskiej.
Śródmieście graniczy z:
Historia.
Śródmieście jest kolebką dawnego miasta Żywiec – jego granice prawie w całości pokrywają się z granicami Żywca do roku 1929. Śródmieście zawsze stanowiło centrum administracyjno-handlowe miasta.
Podstawowy trzon społeczności miejskiej stanowili rzemieślnicy, kupcy i handlarze. Mieszczanie trudnili się też uprawą ziemi i hodowlą bydła domowego, korzystali z własnego lasu miejskiego na Łysce (około 64 ha) i w Kiełbasowie (około 400 ha) oraz łąk i pastwisk nad Sołą. Znani byli także z pięknych narodowych strojów przywdziewanych na uroczystości.
Ważniejsze urzędy i sklepy skupiały się przy ul. Bielskiej (od 1901 roku ul. Kościuszki), reprezentacyjnej ulicy miasta. Należy wspomnieć o wędliniarni Fuhrmana i Sojeckiego oraz księgarni Lintschera.
Przez dziesięć lat (1887–1897) istniała tu szkoła zawodowa stolarska i zabawkarska, przeniesiona następnie do Kalwarii Zebrzydowskiej. Po jej przeniesieniu kształceniem zawodowym młodzieży zajmowała się Uzupełniająca Szkoła Przemysłowa, kształcąca w 3-letnim cyklu uczniów zrzeszonych w Żywieckim Stowarzyszeniu Cechowym.
Wyższa Szkoła Realna w Żywcu powstała w 1904 roku. Do roku 1936 była jedyną szkołą ponadpodstawową dla całego regionu, kiedy to otwarta została Miejska Jednoroczna Szkoła Przysposobienia Kupieckiego, obecny Zespół Szkół Ekonomiczno-Gastronomicznych.
Od 1888 roku czynny był Szpital im. Franciszka Józefa I przy ulicy Krakowskiej (obecnie ul. Sienkiewicza).
W 1892 r. powstała w Komunalna Kasa Oszczędności, która w 1930 roku odnotowała szczyt oszczędności w kwocie 4 911 379 zł.
W 1902 roku wmurowano kamień węgielny pod budowę gmachu towarzystwa sportowego „Sokół”, który został oddany do użytku 6 września 1904.
Śródmieście początkowo rozwijało się w okolicach Rynku, dopiero w latach sześćdziesiątych i siedemdziesiątych ubiegłego stulecia, po budowie wielkopłytowych osiedli mieszkaniowych, gwałtownie rozrosło się w kierunkach północnym i południowo-wschodnim.
W 1963 przy ul. Komorowskich została na jednym z budynków została wmurowana tablica ku pamięci manifestacji robotników w 1932, w trakcie pacyfikacji której śmierć poniosło kilkoro protestujących.
Śródmieście dzisiaj.
Współczesne Śródmieście stanowi centrum administracyjno-usługowe miasta.
Jest dzielnicą bardzo zróżnicowaną pod względem zabudowy. W jego południowej i zachodniej części dominują wielkopłytowe osiedla mieszkaniowe (Osiedle 700-lecia, Osiedle Młodych i inne), a także centra handlowe (hipermarket Tesco, centra handlowe Lider i Targówek) oraz obiekty użyteczności publicznej (Urząd Miejski, Starostwo Powiatowe, Sąd Rejonowy i inne), natomiast w północnej części dzielnicy koncentruje się zabudowa jednorodzinna (Osiedle Widok, Osiedle Góra Burgałowska i inne).
Rudza, część dzielnicy położona w jej zachodniej części, charakteryzowała się niegdyś zabytkową drewnianą zabudową, jednak została ona zniszczona w czasie II wojny światowej i zastąpiona nowoczesnym budownictwem.
Mimo że dzielnica charakteryzuje się zwartą zabudową, nie brakuje tutaj terenów zielonych, takich jak Park Zamkowy, czy skwer między Aleją Legionówi Aleją Wolności.
Rudza.
Częścią Śródmieścia jest Rudza, najstarszy fragment miasta. Pierwsi osadnicy zostali tam sprowadzeni w XIII wieku przez rodzinę Thurzonów, która otrzymała pozwolenie na eksploatację minerałów na Grojcu i w jego okolicy. Podczas II wojny światowej duża część drewnianych zabudowań uległa zniszczeniu, zachowały się jednak resztki dawnego budownictwa. Znajduje się tam kościół św. Krzyża, wybudowany pod koniec XIV wieku.
Zbiorniki i cieki wodne.
Główną rzeką przepływającą przez Śródmieście jest Soła, prawy dopływ Wisły o długości 88,9 km i powierzchni dorzecza wynoszącej 1,4 tys. km². Soła zaczyna się jako połączenie kilku potoków górskich Beskidu Żywieckiego w okolicach Rajczy. Rzeka uchodzi do Wisły w okolicach Oświęcimia, zwiększając jej przepływ o około 59% (najwięcej w skali kraju).
Prawym dopływem Soły jest Koszarawa. Początek bierze w rejonie wsi Koszarawa. Następnie płynie przez tereny gmin: Koszarawa, Jeleśnia, Świnna oraz przez miasto Żywiec, gdzie wpada do Soły w rejonie mostu kolejowego.
Północno-zachodnie krańce dzielnicy położone są nad Jeziorem Żywieckim. Jest to zbiornik retencyjny (100 mln m³) na Sole, o powierzchni 1000 ha. Utworzenie jeziora w 1966 roku spowodowało zalanie znajdujących się na jego obecnym terenie wsi, m.in. Tresnej czy Zadziela oraz dzielnicy miasta o nazwie Stary Żywiec.
Zabytki.
W dzielnicy znajduje się większość zabytków miasta:
Kultura i media.
Na terenie dzielnicy działalność prowadzi Miejskie Centrum Kultury w Żywcu z filiami przy Rynku i na Osiedlu Parkowym. Siedzibą Miejskiego Centrum Kultury jest budynek dawnego Towarzystwa Gimnastycznego „Sokół” przy alei Wolności 4.
Przy ul. Kościuszki 5 znajduje się siedziba Żywieckiej Biblioteki Samorządowej. Z usług biblioteki korzysta 6100 czytelników, którym biblioteka oferuje ponad 97 000 woluminów oraz 11 500 kaset „książki mówionej”, a także książki w językach: angielskim, francuskim, niemieckim i słowackim. Żywiecka Biblioteka Samorządowa prowadzi także współpracę z Kysucką Kniżnicą w Čadcy.
W Starym Zamku swoją siedzibę ma Muzeum Miejskie. Do najcenniejszych zabytków muzeum zalicza się rękopis dotyczący historii miasta oraz regionu – „Chronografia albo Dziejopis Żywiecki” Andrzeja Komonieckiego.
14 maja 2011 roku w schronie bojowym przy Alei Wolności otwarte zostało Muzeum Czynu Zbrojnego Żywiecczyzny.
Przy ul. Zamkowej mieści się Towarzystwo Miłośników Ziemi Żywieckiej.
Na terenie dzielnicy, przy ul. Podwale 4, swoją siedzibę ma powiatowy oddział redakcji dwutygodnika "Super-Nowa". Przy Rynku w kamienicy nr 7 znajduje się redakcja regionalnego dodatku do czasopisma "Dziennik Zachodni", a przy ul. 3 Maja – redakcja dwutygodnika "Nad Sołą i Koszarawą".
Edukacja.
Przedszkola.
Do 31 sierpnia 2014 na terenie dzielnicy działało również Przedszkole nr 2 z siedzibą przy ul. Słowiczej 4. 1 września 2014 zostało ono połączone z Przedszkolem nr 9.
Przemysł.
Śródmieście, w przeciwieństwie do innych dzielnic, takich jak Zabłocie czy Sporysz, jest mało uprzemysłowione. Nieliczne zakłady przemysłowe koncentrują się przy ul. Brackiej, Folwark, Sienkiewicza, czy Świętokrzyskiej. Na terenie byłego tartaku przy Alei Legionów powstał hipermarket Tesco i kilka innych supermarketów, a w budynkach przeniesionej do pobliskiej dzielnicy Zabłocie "Żywieckiej Fabryki Wtryskarek „Ponar”" przy ul. Zielonej ulokowano galerię handlową i supermarket Carrefour.
Przy ul. Sienkiewicza znajduje się siedziba przedsiębiorstwa "Eurofirany" założonego w 1991 roku, która w 2005 roku przeniosła się do nowej siedziby o powierzchni 10 000 m². Firma zatrudnia 200 pracowników.
Przy ul. Świętokrzyskiej działały "Zakłady Mięsne Żywiec", założone w 1989 roku i funkcjonujące do 2020. Produkowały kiełbasy, wyroby podrobowe, wyroby garmażeryjne, wędzonki, pieczenie oraz dania gotowe. W dawnej siedzibie masarni działalność prowadzi Browar "Zapanbrat".
Oczyszczalnia ścieków, położona przy ul. Brackiej przyjmuje ścieki z Żywca oraz kilku okolicznych gmin. Zajmuje się też prosukcją wody pitnej, która pobierana jest z ujęcia na rzece Koszarawa. W latach 1988–96 oraz 2008–2010 oczyszczalnia została zmodernizowana i rozbudowana.
Handel.
Przy Alei Legionów 45 mieścił się się hipermarket Tesco, otwarty 14 września 2005 i zlikwidowany w październiku 2022. Przy obiekcie o powierzchni 3000 m² znajdowało się 90 miejsc parkingowych.
W bezpośrednim sąsiedztwie dawnego Tesco znajdują się także supermarkety Kaufland, JYSK, Komfort i Abra.
W centrum dzielnicy, przy ul. Zielonej, usytuowane jest Centrum Handlowe "Lider", w którym znajdują się supermarket Lewiatan, 57 sklepów i punktów usługowych, placówka Poczty Polskiej i lokale gastronomiczne. Centrum Handlowe "Lider" oferuje około 400 miejsc parkingowych. W bezpośrednim sąsiedztwie galerii znajduje się supermarket sieci Action. 
Przy ulicy Żeromskiego zlokalizowane jest Centrum Handlowe "Targówek", gdzie znaleźć można 33 butiki i stoiska, drogerię Rossmann i sklepy Pepco oraz KiK.
Ponadto w dzielnicy znajdują się supermarkety Biedronka (przy ul. Żeromskiego i na Osiedlu 700-lecia), Stokrotka (na Osiedlu 700-lecia), Lidl (przy ul. Komonieckiego) i Aldi (przy ul. Żeromskiego). Na Osiedlu 700-lecia, przy Alei Piłsudskiego położona jest niewielka "Galeria Kolorowa", mieszcząca sześć sklepów, aptekę, dwa lokale gastronomiczne oraz agencję pocztową.
W Śródmieściu istnieje także kilka stacji benzynowych oraz wiele małych, osiedlowych marketów i sklepików.
Sport.
Na terenie dzielnicy działa Towarzystwo Sportowe Koszarawa Żywiec założone w 1910 roku. Dysponuje ono własnym stadionem przy Alei Wolności 4, mieszczącym 2500 osób.
Przy ul. Zielonej znajduje się Miejski Ośrodek Sportu i Rekreacji, dysponujący halą widowiskowo-sportową i pływalnią. Hala sportowa ma powierzchnię 1750 m². Posiada widownię na 156 miejsc oraz dwie dodatkowe galerie na 50 miejsc. Na terenie pływalni do dyspozycji użytkowników udostępnione są: basen sportowy z czterema torami pływackimi, basen rekreacyjny z hydromasażem i gejzerem wodnym, solarium oraz dwie sauny fińskie.
Ośrodek jest organizatorem wielu imprez sportowych, a także przygotowuje i przeprowadza zawody sportowe na szczeblu miejskim i powiatowym. Promuje takie dyscypliny jak: kolarstwo, biegi górskie, żeglarstwo, triathlon, narciarstwo, tenis ziemny i stołowy.
Komunikacja.
Główne ciągi komunikacyjne.
Pozostałe.
Ponadto do ważniejszych ulic na terenie dzielnicy posiadających status drogi gminnej należą ul. Batorego, ul. Jodłowa, ul. Sienkiewicza, czy ul. Żeromskiego.
Linie kolejowe.
Przez Śródmieście przebiega linia kolejowa nr 97 Skawina–Żywiec, jednak na terenie dzielnicy nie jest położona żadna stacja kolejowa. Proponowane jest utworzenie przystanku kolejowego na odcinku przebiegającym nieopodal ulicy Witosa, który miałby obsługiwać głównie ruch osobowy z terenów pobliskiego Osiedla Parkowego, Osiedla 700-lecia oraz gęsto zamieszkałych ulic Komorowskich, Wodnej i Klonowej. W 1994 roku mieszkańcy miasta zwrócili się z prośbą do burmistrza o otwarcie przystanku o tejże lokalizacji, jednak władze Żywca nie były tą sprawą zainteresowane, argumentując swoją odpowiedź wystarczającą częstotliwością kursowania autobusów komunikacji miejskiej łączących wymienione wcześniej tereny z głównym dworcem kolejowym.
Planowane jest również utworzenie Szybkiej Kolei Miejskiej w Bielsku-Białej, która mogłaby być rozszerzona o połączenia do Żywca i Czechowic-Dziedzic. W związku z tym również proponowane jest utworzenie przystanku Żywiec-Miasto o podobnej lokalizacji w południowo-zachodniej części Śródmieścia, pomiędzy stacjami Żywiec i Żywiec Sporysz.
Komunikacja miejska.
Na terenie dzielnicy znajdują się 22 przystanki komunikacji miejskiej. Na najważniejszych zatrzymują się autobusy następujących linii:

</doc>
<doc id="917662" url="https://pl.wikipedia.org/wiki?curid=917662" title="Robbie Jarvis">
Robbie Jarvis

Robert Stephen Jarvis (ur. 7 maja 1986) – brytyjski aktor. Znany jako odtwórca roli młodego Jamesa Pottera w filmie Harry Potter i Zakon Feniksa.

</doc>
<doc id="917665" url="https://pl.wikipedia.org/wiki?curid=917665" title="Groń (Stołowa Góra)">
Groń (Stołowa Góra)

Groń (809 m) — szczyt w masywie Stołowej Góry w Beskidzie Makowskim, położony 6 km na południe od Koskowej Góry. 
U podnóży góry Groń położona jest wieś Wieprzec. W siodle między Groniem a Stołową Górą, znajduje się przysiółek Groń (Gronie Łętowskie), gdzie znajduje się kaplica upamiętniająca walki w czasie II wojny światowej.

</doc>
<doc id="917669" url="https://pl.wikipedia.org/wiki?curid=917669" title="Reprezentacja Polski w piłce nożnej plażowej mężczyzn">
Reprezentacja Polski w piłce nożnej plażowej mężczyzn

Reprezentacja Polski w piłce nożnej plażowej – zespół piłkarski, reprezentujący Rzeczpospolitą Polską w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo polskie. Do maja 2009 roku za jej funkcjonowanie odpowiedzialna była Polska Federacja Beach Soccera, kiedy to została przejęta przez komisję ds. piłki nożnej plażowej przy PZPN.
Historia.
Początki.
Męska kadra narodowa w piłkę nożną plażową powstała wiosną 2003 roku w momencie założenia Polskiej Federacji Beach Soccera. W maju 2003r. Michał Sieczko, prezes federacji i menadżer reprezentacji, na stanowisko pierwszego selekcjonera powołał Jacka Ziobera. Skład kadry został wyłoniony po zakończeniu pierwszych Mistrzostw Polski w piłce nożnej plażowej w Ustce. Trener powołał, jego zdaniem, najlepszych zawodników turnieju. Następnie, nowo powstała reprezentacja rozegrała dwumecz z Norwegią, zwyciężając 6:4 oraz w rzutach karnych po remisie 3:3. W 2007 roku Jacka Ziobera zastąpił Krzysztof Kuchciak, a w latach 2008-2009 reprezentację prowadził Michał Sieczko. Kolejnym selekcjonerem był Krzysztof Kuchciak – 74-krotny reprezentant Polski.
Przejęcie kadry przez PZPN.
Do kuriozalnej sytuacji doszło, kiedy w maju 2009 roku na europejski turniej piłki nożnej plażowej w Rzymie pojechały dwie reprezentacje Polski – jedna z ramienia Polskiego Związku Piłki Nożnej (prowadzona przez Wojciecha Polakowskiego), a druga stworzona przez Polską Federację Beach Soccera. Polski Związek Piłki Nożnej uzurpował sobie prawo do wystawienia reprezentacji narodowej, argumentując, iż jego statut, zatwierdzony przez ministra sportu, uprawnia go do wystawiania kadry narodowej w tej dyscyplinie. Światowe władze za jedyną polską organizację beach soccera uznały Polski Związek Piłki Nożnej, mimo wywalczenia awansu do Europejskiej Ligi Beach Soccera przez PFBS i jej sześcioletnią działalność. W efekcie wyniki reprezentacji Polski w turnieju pozostawiły wiele do życzenia, a zawodnicy PFBS oglądali mecze z trybun.
Podczas turnieju kwalifikacyjnego do Mistrzostw Świata w 2017 we włoskim Jesolo reprezentacja wywalczyła awans pokonując między innymi największe europejskie potęgi jak Ukrainę czy Rosję. Reprezentacja odpadła w fazie grupowej przegrywając wszystkie trzy mecze.

</doc>
<doc id="917674" url="https://pl.wikipedia.org/wiki?curid=917674" title="Universitas Cantat">
Universitas Cantat

Universitas Cantat – międzynarodowy festiwal chórów uniwersyteckich, który odbywa się w Poznaniu od 1998 roku. Głównym jego punktem jest Koncert Finałowy, gdzie obok przeglądu chórów w pierwszej części ma miejsce premierowe wykonanie przez wszystkie chóry z towarzyszeniem Orkiestry Symfonicznejutworu finałowego, specjalnie napisanego na to wydarzenie. Festiwal ma charakter niekonkursowy, a wstęp na wszystkie koncerty jest bezpłatny.
Historia.
Festiwal chóralny „Universitas Cantat” odbywa się w Poznaniu od 1998 roku. Inicjatorem tego wydarzenia był Stefan Jurga, ówczesny Rektor Uniwersytetu im. Adama Mickiewicza w Poznaniu, wieloletni członek zespołu chóralnego, a następnie prezes Chóru Akademickiego UAM.
Dyrektorem artystycznym festiwalu jest od samego początku Krzysztof Szydzisz, profesor Akademii Muzycznej w Bydgoszczy, a wicedyrektorem – Joanna Piech-Sławecka. Oboje są dyrygentami Chóru Kameralnego UAM. Festiwal początkowo odbywał się co roku, a od 2003 co dwa lata. W pierwszej jego edycji udział wzięły chóry uniwersyteckie z całej Polski, kolejne edycje miały już zasięg międzynarodowy.
Głównym celem festiwalu jest pokazanie bogactwa różnorodności kultury muzycznej reprezentowanych krajów, bowiem uczestnicy podczas występów prezentują muzykę rodzimą. Ważnym celem jest również promocja miasta i regionu. Koncerty festiwalowe – dwudziestominutowe półrecitale poprzedzające koncert finałowy, odbywają się w Auli Uniwersyteckiej. Ponadto każdy z uczestniczących w festiwalu zespołów chóralnych występuje gościnnie także w szkołach, uczelniach, kościołach, ośrodkach kulturalnych i salach koncertowych w różnych w miastach i miasteczkach Wielkopolski, m.in. w Wągrowcu, Grodzisku Wielkopolskim, Murowanej Goślinie, Obornikach, Czempiniu, Szamotułach, Pile i Dąbrówce. Podczas tych kilku dni festiwalowych rozbrzmiewają najróżniejsze kompozycje: od wielogłosowych ukraińskich i rosyjskich opracowań folkloru, przez latynoskie rytmy samby i rumby, po światowe przeboje w nowych aranżacjach.
Kulminacją całego festiwalu jest koncert finałowy, składający się z dwóch części. W części pierwszej następuje krótka prezentacja poszczególnych chórów biorących udział w Festiwalu, natomiast w drugiej – wspólny występ wszystkich uczestników, którzy tworzą tzw. „chór chórów”. Liczący ok. 500 osób zespół wykonuje w Auli Uniwersyteckiej utwór finałowy z towarzyszeniem Orkiestry Symfonicznej autorstwa polskiego, napisane specjalnie na to wydarzenie przez współcześnie żyjącego kompozytora.
Dotychczas wykonywane utwory finałowe:
Od początku istnienia festiwalu dzieła finałowe były zamawiane, jednak w 2015 postanowiono odejść od tej formuły, powołano jury i ogłoszono Konkurs kompozytorski na utwór finałowy. Konkurs wygrała kompozycja Arion na chór mieszany i orkiestrę smyczkową Zuzanny Koziej – młodej kompozytorki, studentki II roku kompozycji na Uniwersytecie Muzycznym Fryderyka Chopina w Warszawie. Wykonany został on w finale przez chórzystów z towarzyszeniem Orkiestry Kameralnej Polskiego Radia „Amadeus” pod dyrekcją Agnieszki Duczmal.
Od 2005 koncerty finałowe są na żywo transmitowane w internecie oraz rejestrowane, a nagrania ukazują się w formie płyt.
W 2011 nakładem wydawnictwa Acte Préalable wydany został pięciopłytowy zestaw z zapisem wszystkich koncertów finałowych Międzynarodowego Festiwalu Chórów Uniwersyteckich pt. „Universitas Cantat 1998-2011”. Jest to ponad 338 minut muzyki polskich kompozytorów, m.in. Pawła Łukaszewskiego i Wojciecha Kilara w wykonaniu chórów uniwersyteckich.
26 kwietnia 2003 roku, w 750. rocznicę nadania Poznaniowi praw miejskich przez książąt wielkopolskich Przemysła I i Bolesława Pobożnego, chóry uczestniczące w VI edycji Międzynarodowego Festiwalu Chórów Uniwersyteckich „Universitas Cantat” (ok. 700 osób) pod batutą stojącego na strażackim wysięgniku Krzesimira Dębskiego, uświetniły początek Wielkiej Parady Lokacyjnej wspólnym odśpiewaniem międzynarodowej pieśni o Poznaniu, skomponowanej przez Krzesimira Dębskiego do słów Juliusza Kubla.
Uczestnicy.
Festiwal jest otwarty dla wszystkich kategorii chórów akademickich. Uczestnikami Festiwalu są chóry akademickie z całego świata. W dwunastu dotychczasowych edycjach Festiwalu wzięło udział około 6000 wykonawców – 100 chórów z 30 państw, m.in. Austrii, Bułgarii, Czarnogóry, Czech, Ekwadoru, Filipin, Francji, Hiszpanii, Litwy, Łotwy, Meksyku, Mołdawii, Niemiec, Puerto Rico, Polski, Republiki Południowej Afryki, Rosji, Serbii, Szwecji, Węgier oraz Wielkiej Brytanii.
W 12. edycji festiwalu grono uczestników poszerzyło się o chóry działające przy uczelniach wielkopolskich.
Patronat.
Festiwal odbywa się pod patronatem JM Rektora Uniwersytetu im. Adama Mickiewicza w Poznaniu.
10. Jubileuszowa edycja, w 2011 roku odbyła się pod honorowym patronatem Prezydenta Rzeczypospolitej Polskiej Bronisława Komorowskiego.

</doc>
<doc id="917688" url="https://pl.wikipedia.org/wiki?curid=917688" title="Dana Delany">
Dana Delany

Dana Welles Delany (ur. 13 marca 1956 w Nowym Jorku) – amerykańska aktorka filmowa, telewizyjna i teatralna.
Zdobywczyni dwóch nagród Emmy za rolę Colleen McMurphy w serialu telewizyjnym "China Beach" (1988–1991), w ostatnim czasie najbardziej znana z serialu "Gotowe na wszystko", gdzie wcieliła się w postać Katherine Mayfair. Oprócz dwóch statuetek Emmy nominowana do tej nagrody jeszcze 3-krotnie, dwa razy nominowana do Złotego Globu i dwa razy do Nagrody Gildii Aktorów Filmowych. Jest aktywna zawodowo od połowy lat 70. XX wieku.
Życie prywatne.
Aktorka nigdy nie wyszła za mąż i nie ma dzieci.
Filmografia.
Marc Cherry (pomysłodawca i scenarzysta "Gotowych na wszystko") jej pierwszej zaoferował rolę pedantycznej Bree Van De Kamp w 2004 roku. Aktorka ją jednak odrzuciła trzy razy z powodu innych zobowiązań zawodowych. Wcześniej aktorka o odrzuciła rolę Carrie Bradshaw w serialu Seks w wielkim mieście.

</doc>
<doc id="917691" url="https://pl.wikipedia.org/wiki?curid=917691" title="Grabowiec (powiat piotrkowski)">
Grabowiec (powiat piotrkowski)

Grabowiec – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.
Zobacz też: Grabowiec 

</doc>
<doc id="917692" url="https://pl.wikipedia.org/wiki?curid=917692" title="Ludwik Aleksander de Bourbon">
Ludwik Aleksander de Bourbon

Ludwik Aleksander de Bourbon, fr. "Louis-Alexandre de Bourbon" (6 czerwca 1678 w pałacu wersalskim – 1 grudnia 1737) – francuski admirał i marszałek, hrabia Tuluzy od 1681, książę Penthièvre od 1697 i książę Rambouillet od 1711.
Urodził się w Wersalu jako trzeci syn króla Ludwika XIV i jego oficjalnej metresy - Françoise-Athénaïs, markizy de Montespan.
W wieku 5 lat został mianowany admirałem Francji. W lutym 1684 został pułkownikiem regimentu piechoty, noszącego jego imię, a w 1693 - "mestre de camp" regimentu kawalerii. W styczniu 1689 został mianowany gubernatorem Gujenny, sześć lat później tytuł ten zamienił na gubernatora Bretanii. 3 stycznia 1696 Ludwik Aleksander został marszałkiem Francji i tym samym stał się dowódcą Królewskiej Armii. W przeciwieństwie do większości swoich poprzedników i następców nie traktował tytułu admirała Francji jako jedynie synekury, i przez całe życie żywo interesował się sprawami marynarki, zabiegając o jej interesy na dworze. Odznaczył się podczas wojny o sukcesję hiszpańską, podczas której otrzymał zadanie obrony Sycylii oraz dowodził w bitwie morskiej pod Malagą w 1704 roku.
W marcu 1714 otrzymał dodatkowo tytuł Wielkiego Łowczego Francji. Swoją karierę w dużej mierze zawdzięczał również intrygom żony swojego brata – Ludwika Augusta, księcia Maine – Annie Ludwice Benedykcie Burbon-Condé. Podobnie jak wszystkie inne nieślubne dzieci króla z Markizą de Montespan, Ludwik August został uznany przez ojca. W lecie 1714 Ludwik XIV umieścił Ludwika Augusta razem z jego braćmi w linii sukcesji tronu, na wypadek gdyby jego ślubni potomkowie wymarli.
Małżeństwo.
2 lutego 1723 Ludwik Aleksander ożenił się z miłości z wdową Marią Wiktorią de Noailles (1688-1766), córką marszałka Anne Jules de Noailles. Później urodziła mu ona syna:
Syn Ludwika Aleksandera przeniósł ciała ojca, matki i swoich dzieci z Rambouillet do Collégiale Saint-Étienne w Dreux. Tam w czasie rewolucji francuskiej, groby zostały splądrowane, a ciała wrzucono do wspólnej mogiły. Na miejscu mogiły wybudowano później kaplicę królewską w Dreux - nekropolię dynastii orleańskiej.

</doc>
<doc id="917694" url="https://pl.wikipedia.org/wiki?curid=917694" title="Trio perkusyjne Filharmonii Lubelskiej">
Trio perkusyjne Filharmonii Lubelskiej



</doc>
<doc id="917695" url="https://pl.wikipedia.org/wiki?curid=917695" title="Czerno">
Czerno

Czerno – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="917696" url="https://pl.wikipedia.org/wiki?curid=917696" title="Ricky Walden">
Ricky Walden

Ricky Walden (ur. 11 listopada 1982 w Chester, Anglia) – angielski snookerzysta. Obecnie mieszka w Flintshire (Walia). Plasuje się na 23 miejscu pod względem zdobytych setek w profesjonalnych turniejach, ma ich łącznie 340.
Kariera.
Zawodowym snookerzystą został w 2000 roku. Sezon 2004/05 rozpoczął na 78. pozycji w rankingu i przez rok zdołał polepszyć swoją pozycję o 30 miejsc. W tym sezonie również dotarł do ćwierćfinałów China Open. W drugiej rundzie tego turnieju wygrał z Steve’em Davisem, który musiał jechać do szpitala z powodu bólu głowy, spowodowanego uderzeniem w metalowe drzwi. W tym sezonie dotarł również do drugiej rundy UK Championship. W sezonie 2005/06 jego najlepszym osiągnięciem było zagranie w drugiej rundzie China Open.
5 października 2008 roku, po raz pierwszy w karierze wygrał rankingowy turniej Shanghai Masters. W finale pokonał ówczesny numer 1. światowego rankingu snookerowego Ronniego O’Sullivana 10:8.
Do końca sezonu 2010/2011, na swoim koncie zapisał 101 breaków stupunktowych.

</doc>
<doc id="917698" url="https://pl.wikipedia.org/wiki?curid=917698" title="John Metgod">
John Metgod

Johannes ("John") Antonius Bernardus Metgod (ur. 27 lutego 1958 w Amsterdamie) – piłkarz holenderski grający na pozycji środkowego obrońcy.
Kariera klubowa.
Metgod jest wychowankiem klubu AFC DWS, ale dopiero w drużynie HFC Haarlem zaczął grać w piłkę na profesjonalnym poziomie. 15 września 1975 zadebiutował w barwach HFC w Eerstedivisie w przegranym 0:4 meczu z FC Groningen. Był zawodnikiem pierwszego składu, a grał na tyle udanie, że już latem 1976 trafił do Eredivisie, gdyż kupił go AZ Alkmaar. Od razu po przyjściu do AZ wywalczył miejsce w podstawowej jedenastce i stał się podporą defensywy klubu z Alkmaaru. W 1978 roku wywalczył Puchar Holandii, a w lidze popisał się wysoką skutecznością, jak na obrońcę, zdobywając 9 goli. Kolejne sukcesy przyszły w 1981 roku. Z AZ Metgod wywalczył dublet: mistrzostwo Holandii oraz puchar, a w Pucharze UEFA dotarł do finału, w którym jednak holenderski klub okazał się gorszy w dwumeczu od Ipswich Town (Metgod wystąpił w obu finałowych meczach). Rok później, w 1982, Metgod po raz trzeci sięgnął po holenderski puchar.
Latem po sezonie John otrzymał ofertę od Realu Madryt i postanowił podpisać kontrakt z madryckim klubem. Na środku obrony występował wówczas z Jose Antonio Camacho, ale akurat trafił na okres dominacji Athletic Bilbao w Primera División. W pierwszym sezonie rozegrał 32 mecze, a w drugim już tylko 17, walcząc o miejsce w składzie z Manuelem Sanchísem i Chendo. W obu przypadkach z Realem zostawał wicemistrzem Hiszpanii.
W 1984 roku po 2 latach spędzonych w Hiszpanii Metgod wyjechał na Wyspy Brytyjskie i został piłkarzem Nottingham Forest F.C. W Forest grał w wyjściowej jedenastce, w linii obrony będąc ustawianym z przyszłymi reprezentantami Anglii, Desem Walkerem oraz Stuartem Pearce'em. Z Nottingham nie osiągał jednak sukcesów ani w lidze, ani w Pucharze Anglii i po 3 sezonach gry na City Ground przeniósł się do Tottenhamu Hotspur. W Tottenhamie zagrał jednak tylko w 12 meczach Division One i nie miał miejsca w składzie.
W 1988 roku Metgod wrócił do Holandii i podpisał kontrakt z Feyenoordem. W Feyenoordzie zadebiutował 21 sierpnia w zremisowanym 2:2 meczu z PSV Eindhoven. Pierwszy sukces z klubem z Rotterdamu osiągnął jednak dopiero w 1991 roku gdy wywalczył Puchar Holandii, a powtórzył to w 1992 roku. W 1993 roku został mistrzem kraju (drugi raz w karierze), a w 1994 zdobył ostatnie trofeum, czyli swój szósty już puchar. W tym ostatnim sezonie – 1993/1994 – nie miał już miejsca w pierwszej jedenastce, a 16 stycznia rozegrał swój ostatni mecz w karierze (Feyenoord – VVV Venlo 5:0). Karierę zakończył w wieku 36 lat.
Kariera reprezentacyjna.
W reprezentacji Holandii Metgod zadebiutował 15 listopada 1978 w wygranym 3:0 meczu z NRD. W 1980 roku został powołany przez Jana Zwartkruisa do kadry na finały Mistrzostw Europy we Włoszech. Tam nie zagrał jednak ani minuty, a Holandia odpadła już po fazie grupowej. Grał także w nieudanych eliminacjach do MŚ 1982 oraz Euro 1984. Ostatni mecz w kadrze rozegrał w 1983 roku. W reprezentacji Holandii Metgod wystąpił łącznie w 21 meczach i strzelił 4 gole.
Kariera trenerska.
Po zakończeniu kariery Metgod został trenerem. Szkolił młodzież w Feyenoordzie Rotterdam, a także przez krótkie okresy czasu był pierwszym trenerem Excelsioru Rotterdam. Najdłużej jednak pracował jako asystent w Feyenoordzie między innymi Leo Beenhakkera, Berta van Marwijka, a obecnie Erwina Koemana.

</doc>
<doc id="917703" url="https://pl.wikipedia.org/wiki?curid=917703" title="Białek (województwo łódzkie)">
Białek (województwo łódzkie)

Białek – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.
Przez miejscowość przepływa niewielka rzeka Prudka dopływ Luciąży.

</doc>
<doc id="917706" url="https://pl.wikipedia.org/wiki?curid=917706" title="Mistrzostwa Europy U-17 w Piłce Nożnej 2007">
Mistrzostwa Europy U-17 w Piłce Nożnej 2007

Mistrzostwa Europy U-17 w piłce nożnej 2007 trwały w dniach 2 - 13 maja 2007 roku w Belgii. Pierwszych pięć zespołów awansowało do Mistrzostw Świata U-17 2007 w Korei Południowej.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Finał.
Triumfatorem Mistrzostw Europy U-17 2007 została reprezentacja Hiszpanii.

</doc>
<doc id="917708" url="https://pl.wikipedia.org/wiki?curid=917708" title="Borzęcin (województwo łódzkie)">
Borzęcin (województwo łódzkie)

Borzęcin – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="917713" url="https://pl.wikipedia.org/wiki?curid=917713" title="Johnny Metgod">
Johnny Metgod



</doc>
<doc id="917720" url="https://pl.wikipedia.org/wiki?curid=917720" title="Brachów">
Brachów

Brachów (niem. "Brechelshof") – dawna wieś w województwie dolnośląskim, w powiecie jaworskim, w gminie Męcinka. Zlikwidowana w latach 70. XX w. wraz z pobliską miejscowością Żarek, następnie zalana wodami zbiornika retencyjnego Słup. Formalnie nazwę zniesiono z końcem 2008 roku, pomimo tego nie figuruje w rejestrach SIMC utworzonych w 1999 r. 
Jedyną pozostałością po jej istnieniu jest nazwa przystanku kolejowego na linii Legnica-Jawor-Kamieniec Ząbkowicki.
Nazwa.
Pierwsza wzmianka o miejscowości pochodzi ze średniowiecznego dokumentu z 1202 roku wydanym przez biskupa wrocławskiego Cypriana gdzie wymieniona jest w staropolskiej, zlatynizowanej formie "Barchlevichi". W roku 1247 notowana jako "Brochlovoci".
Historia.
Do roku 1811 wieś była posiadłością mnichów z Lubiąża. Przy drodze, nieopodal przystanku kolejowego, znajduje się jeden z kilkunastu ustawionych w okolicy pomników poświęconych Bitwie nad Kaczawą z dnia 26 sierpnia 1813 r. Upamiętnia on postój pruskiego feldmarszałka Gebharda von Blüchera na kwaterze w znajdującym się we wsi pałacu (został również wyburzony), podczas którego von Blücher otrzymał meldunek o zbliżaniu się Francuzów. Jest on repliką oryginalnego, przedwojennego obelisku, który w latach 70. zalano wraz ze wsią wodami zalewu Słup.
Szlaki turystyczne.
Z przystanku kolejowego "Brachów" rozpoczyna swój bieg spacerowy szlak turystyczny PTTK biegnący wzdłuż brzegów zalewu Słup do miejscowości Słup:

</doc>
<doc id="917722" url="https://pl.wikipedia.org/wiki?curid=917722" title="Zamach na hotel i próba zestrzelenia samolotu w Mombasie">
Zamach na hotel i próba zestrzelenia samolotu w Mombasie

Zamach na hotel i próba zestrzelenia samolotu w Mombasie – dwa zamachy w Mombasie w Kenii: na izraelski hotel i na samolot należący do izraelskich linii lotniczych Arkia, które zostały przeprowadzone w dniu 28 listopada 2002 roku. Ten drugi – nieudany.
Mombasa, leżąca na wybrzeżu Oceanu Indyjskiego w Kenii, jest popularnym miejscem wśród zagranicznych turystów i hotel był odwiedzany głównie przez turystów z Izraela. Paradise Hotel był jedynym izraelskim hotelem położonym w okolicach Mombasy.
Przebieg zamachu.
Przed południem 28 listopada 2002 roku trzej zamachowcy-samobójcy wjechali samochodem terenowym, wyładowanym materiałami wybuchowymi, na teren hotelu "Paradise" i wysadzili go w powietrze, gdy uderzył w hol. W wyniku wybuchu bomb zginęło 15 osób, w tym troje Izraelczyków i trzech zamachowców; około 80 osób zostało rannych. Eksplozja wyrządziła ogromne zniszczenia. Niemal cały hotel został zniszczony.
Do zamachu na hotel doszło 5 minut po tym, jak dwiema rakietami ziemia-powietrze ostrzelany został izraelski samolot Boeing 757 z ponad 260 pasażerami na pokładzie. Maszyna nie została jednak trafiona i wylądowała w Tel-Awiwie.
Sprawcy zamachu.
Parę dni po zamachu Al-Kaida w oświadczeniu, opublikowanym w sieci internetowej, formalnie przyznała się do zamachów w Mombasie. „Wojownicy Al-Kaidy powrócili w to samo miejsce, gdzie chrześcijańsko-żydowska koalicja została uderzona cztery lata temu” – głosi oświadczenie, odwołujące się do zamachów na ambasady USA w Nairobi i Dar-es-Salaam w 1998 roku.
Autentyczność oświadczenia, podpisanego „Political Office of Qaeda al-Jihad”, nie została jednak potwierdzona. Wcześniej do ataków w Mombasie przyznała się nieznana wcześniej organizacja „Armia Palestyny”. Według autorów listu, wysłanego do libijskiej stacji telewizyjnej ataki zostały zorganizowane w 55 rocznicę podziału Palestyny, aby zwrócić uwagę świata na los palestyńskich uchodźców .

</doc>
<doc id="917723" url="https://pl.wikipedia.org/wiki?curid=917723" title="Woleu-Ntem">
Woleu-Ntem

Woleu-Ntem jest jedną z dziewięciu prowincji Gabonu. Sąsiaduje z prowincjami: Ogowe-Ivindo, Środkowe Ogowe i Estuaire oraz z Gwineą Równikową, Kamerunem i Kongiem. Stolicą prowincji jest Oyem.
Departamenty.
Woleu-Ntem jest podzielone na 5 departamentów:

</doc>
<doc id="917725" url="https://pl.wikipedia.org/wiki?curid=917725" title="Volley Masters Montreux">
Volley Masters Montreux

Volley Master Montreux - żeński turniej siatkarski, odbywający się co roku w szwajcarskim Montreux, z udziałem najlepszych żeńskich reprezentacji siatkarskich.
Historia.
Turniej w Montreux, po raz pierwszy odbył się w 1984 roku. Odbywa się cyklicznie od 1998 roku. W 1986 po raz pierwszy odbyły się rozgrywki "Mini Volleyball" dla juniorów i kadetów. W 1990 turniej zmienił nazwę na "BCV Volley Cup".
W 1994 roku ustalono rekord oglądalności, bowiem aż 15.000 widzów oglądało zmagania siatkarskich reprezentacji. Po raz pierwszy, w 1995 zorganizowano konferencję prasową dla FIVB, a w 1996 relacje z zawodów nadawała telewizja brazylijska.
Wielkim wydarzeniem było nadanie istniejącemu "BCV Volley Cup", nazwy "Volley Masters", odbyło się to w 1998 roku.
W 2004 roku Turniej w Montreux z serii Masters, obchodził 20. rocznicę istnienia. Szwajcarski turniej zwiastuje początek sezonu reprezentacyjnego wśród kobiet.
Linki zewnętrzne.
Oficjalna strona turnieju

</doc>
<doc id="917728" url="https://pl.wikipedia.org/wiki?curid=917728" title="Mit racławicki">
Mit racławicki

Mit racławicki – rozwinięty w polskiej świadomości końca XIX wieku mit wyobrażenia chłopa jako niezniszczalnego i dumnego wojownika o wolność narodu, ziemię i religię związany z bitwą pod Racławicami, która miała miejsce 4 kwietnia 1794, w czasie insurekcji kościuszkowskiej. Choć nie miała ona dużego znaczenia militarnego, wzbudziła w ludziach nadzieję na wygraną powstania. Polacy odnieśli zwycięstwo dzięki chłopom uzbrojonym w kosy (kosynierzy), które stały się symbolem walki ludu o wolność Polski. Motyw ten został wykorzystany między innymi w "Weselu" Stanisława Wyspiańskiego jako przyczyna nadmiernej dumy klasowej chłopów.

</doc>
<doc id="917730" url="https://pl.wikipedia.org/wiki?curid=917730" title="Casterman">
Casterman

Casterman – belgijskie wydawnictwo komiksowe i książek dla dzieci i młodzieży. Zostało założone w 1780 roku w Tournai i początkowo działało jako drukarnia. Od 1934 roku publikowało serię komiksową "Przygody Tintina" autorstwa Hergé, co zapoczątkowało działalność wydawnictwa na polu komiksu. Wśród znanych także w Polsce komiksów Castermana są m.in. "Corto Maltese", "Szninkiel", "Skład główny", "To była wojna okopów". Wydawnictwo należy od 2004 do koncernu medialnego Groupe Flammarion.

</doc>
<doc id="917734" url="https://pl.wikipedia.org/wiki?curid=917734" title="Pieńki Gorzkowskie">
Pieńki Gorzkowskie

Pieńki Gorzkowskie – część wsi Bujniczki w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="917735" url="https://pl.wikipedia.org/wiki?curid=917735" title="Pieńki Stolarskie">
Pieńki Stolarskie

Pieńki Stolarskie – część wsi Gorzkowiczki w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Pieńki Stolarskie administracyjnie należały do województwa piotrkowskiego.

</doc>
<doc id="917738" url="https://pl.wikipedia.org/wiki?curid=917738" title="Janis Gumas">
Janis Gumas

Janis Gumas (gr. Γιάννης Γκούμας, ur. 24 maja 1975 w Larisie) – grecki piłkarz występujący na pozycji obrońcy.
Kariera.
Janis Gumas jest wychowankiem Panathinaikosu Ateny, w którym debiutował w roku 1994. Z klubem tym zdobył 3 mistrzostwa Grecji w latach 1995, 1996 i 2004. W czerwcu 2009 roku za porozumieniem stron rozwiązał kontrakt z drużyną.
W reprezentacji Grecji Gumas debiutował w 1999 roku w towarzyskim meczu z Finlandią. W 2004 roku wraz z kolegami Yannis zdobył Mistrzostwo Europy. W latach 1999–2008 w drużynie narodowej rozegrał 44 spotkania.

</doc>
<doc id="917739" url="https://pl.wikipedia.org/wiki?curid=917739" title="Porosło">
Porosło

Porosło – część wsi Gorzkowiczki w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Porosło administracyjnie należało do województwa piotrkowskiego.

</doc>
<doc id="917743" url="https://pl.wikipedia.org/wiki?curid=917743" title="Irena Gumowska">
Irena Gumowska

Irena Gumowska-Dąbrowska (ur. 2 października 1912 w Krakowie, zm. 27 września 1991) – polska dziennikarka, publicystka. Córka profesora Mariana Gumowskiego (1881-1974).
Była autorką licznych poradników kulinarnych, artykułów prasowych i audycji telewizyjnych.
Irena Gumowska była propagatorką zdrowego żywienia oraz savoir-vivre'u.

</doc>
<doc id="917749" url="https://pl.wikipedia.org/wiki?curid=917749" title="Ludwik August de Bourbon">
Ludwik August de Bourbon

Ludwik August de Bourbon, fr. "Louis-Auguste de Bourbon" (ur. 31 marca 1670 w Saint-Germain-en-Laye, zm. 14 maja 1736 w Sceaux) - najstarszy nieślubny syn króla Ludwika XIV i jego oficjalnej metresy – Françoise-Athénaïs, markizy de Montespan.
Rodzina.
Ludwik August był ulubionym synem Ludwika. 19 marca 1692 poślubił on Annę Ludwikę Benedyktę (8 listopada 1676 – 23 stycznia 1753), córkę Henryka Juliusza, księcia de Condé, i Anny Henrietty, córki Edwarda Wittelsbacha księcia Palatynatu-Simmern. 
Para miała 7 dzieci, ale wszystkie one zmarły bezdzietnie:
Plany Ludwika XIV.
Podobnie jak wszystkie inne nieślubne dzieci króla z Markizą de Montespan, Ludwik August został uznany przez ojca. Stało się to 20 grudnia 1673. Został również księciem Maine. Później został pułkownikiem-generałem oddziałów szwajcarskich. Brał udział w licznych wojnach toczonych wówczas przez Francję u boku marszałka Luksemburskiego. W 1681 r. otrzymał tytuły księcia de Dombes i hrabiego d'Eu. W 1686 r. został księciem d'Aumale i kawalerem Orderu Świętego Ducha. W 1688 otrzymał awans na generała-porucznika.
W lecie 1714 Ludwik XIV umieścił Ludwika Augusta razem z jego braćmi w linii sukcesji tronu, na wypadek gdyby jego ślubni potomkowie wymarli. Tą kontrowersyjną decyzję podjął, ponieważ w ciągu jednego roku zmarli nagle aż trzej jego kolejni następcy, i jedynym jego spadkobiercą został mały Ludwik, książę Andegawenii. Gdyby ten ostatni zmarł, mogłaby rozpocząć się we Francji wojna domowa "o francuską sukcesję" – między potomkami Filipa V, króla Hiszpanii, a potomkami Filipa II, księcia Orleanu. W tym celu król uznał swoje nieślubne dzieci, ale spotkało się to z niechęcią innych francuskich książąt, np. książąt Kondeuszy czy książąt Orleańskich. 
W sierpniu 1715 zdrowie króla znacznie się pogorszyło. 22 sierpnia Ludwik nie był w stanie uczestniczyć w paradzie wojskowej w ogrodach Wersalu i Ludwik August zastąpił ojca. To publiczne wywyższenie Ludwika Augusta jeszcze bardziej zaniepokoiło książąt Orleańskich. 1 września 1715 król zmarł. Jego testament ustanowił nad nowym małoletnim królem dwóch regentów: księcia Orleanu i księcia Maine. Już następnego dnia książę Orleanu w Parlamencie unieważnił ten testament.
Koniec nadziei.
Pokłócony z księciem Orleanu, Ludwik August razem ze swoją żoną dołączyli do spisku Cellamare’a. Ufali, że nowym regentem zostanie król Hiszpanii. Intryga nie powiodła się, spiskowcy zostali ujawnieni i zesłani na wygnanie, co ostatecznie pogrzebało ich królewskie ambicje. Ludwik został osadzony w Doullens, a jego żona w Dijon. Uwolnieni w 1720 r. nie mieszali się już do polityki. Ludwik zamieszkał z żoną w swojej posiadłości w Sceaux, gdzie zmarł w 1736.

</doc>
<doc id="917753" url="https://pl.wikipedia.org/wiki?curid=917753" title="Luca Piacoli">
Luca Piacoli



</doc>
<doc id="917755" url="https://pl.wikipedia.org/wiki?curid=917755" title="Wilber">
Wilber

Miejscowości w USA:
Gminy w USA:

</doc>
<doc id="917756" url="https://pl.wikipedia.org/wiki?curid=917756" title="Rdułtowice">
Rdułtowice

Rdułtowice – kolonia w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.
Przez miejscowość przebiega niewielka rzeka Prudka dopływ Luciąży.

</doc>
<doc id="917758" url="https://pl.wikipedia.org/wiki?curid=917758" title="Delcourt">
Delcourt

Delcourt (czytaj: delkur) – francuskie wydawnictwo komiksowe, założone w 1986 roku przez Guya Delcourta. Oprócz francuskich nowości komiksowych (np. "Armada", "Aquablue", "Pieśń strzyg") publikuje mangi i serie amerykańskie (np. "Spawn").

</doc>
<doc id="917773" url="https://pl.wikipedia.org/wiki?curid=917773" title="Ploidalność">
Ploidalność



</doc>
<doc id="917779" url="https://pl.wikipedia.org/wiki?curid=917779" title="Florence Kling Harding">
Florence Kling Harding

Florence Mabel Kling De Wolfe Harding (ur. 15 sierpnia 1860 w Marion, zm. 21 listopada 1924 tamże) – żona prezydenta Stanów Zjednoczonych Ameryki Warrena Hardinga i pierwsza dama USA w latach 1921–1923.
Życiorys.
Florence Kling urodziła się 15 sierpnia 1860 roku w Marion, jako córka bankiera Amosa Klinga i jego żony Louise. W domu była nazywana „Flossie”. Z racji wysokiej pozycje społecznej jej rodziny, uczęszczała wyłącznie do prywatnych szkół, a oprócz tego uczyła się jazdy konnej i gry na pianinie. W młodości poznała Henry’ego DeWolfe’a, z którym uciekła z domu w 1880 roku. Wkrótce potem oboje wzięli ślub, a po pół roku urodził im się syn. Dwa lata później DeWolfe zostawił rodzinę i wyjechał na Dziki Zachód, natomiast Florence powróciła do rodzinnego Marion. Nie mieszkała z rodzicami, a finansowo wspierali ją jej teściowie. W 1886 uzyskała rozwód, a jakiś czas później dowiedziała się, że jej były mąż zmarł. Następnie powróciła do domu rodzinnego.
Około 1890 roku poznała Warrena Hardinga, który był wówczas właścicielem lokalnej gazety. Jej ojciec był przeciwny tej znajomości i kiedy młodzi się pobrali, zerwał kontakty z córką na siedem lat. Po ślubie Florence zmieniła męża na stanowisku zarządzającego gazetą „The Marion Star”. Wprowadziła także zwyczaj zatrudniania młodych chłopców do roznoszenia gazet.
W 1905 roku zachorowała i przeszła zabieg resekcji nerki, przez który bardzo podupadła na zdrowiu. Pomimo tego mocno zachęcała męża do kariery politycznej i zabiegała o poparcie dla niego. Kiedy w 1915 roku, Warren został senatorem, oboje przeprowadzili się do Waszyngtonu. Z czasem Harding stał stawał się coraz bardziej prawdopodobnym nominatem Partii Republikańskiej w wyborach prezydenckich w 1920 roku. Początkowo zgodził się kandydować, jednak w pewnym momencie postanowił się wycofać. Wówczas Florence wymusiła na nim cofnięcie decyzji o wycofaniu z kampanii i dzięki temu Harding dotrwał do wyborów, które wygrał.
4 marca 1921 roku, ustępująca pierwsza dama Edith Wilson, wraz z Florence Harding, która przejmowała obowiązki pani Białego Domu, udały się razem na uroczystość zaprzysiężenia. W Waszyngtonie Hardingowie uchodzili za prostych i otwartych ludzi, co zostało dobrze przyjęte przez elitę stolicy. Nowa pierwsza dama ponownie otworzyła siedzibę prezydencką dla ludzi, co było dużą zmianą w porównaniu z czasem, gdy gospodynią Białego Domu była Edith Wilson. Ponadto Florence spotykała się z weteranami I wojny światowej, przynosząc im drobne podarki, a także popierała organizacje kobiece. Uważała się za sufrażystkę i otrzymała honorowe członkostwo w National Women’s Party. Była także pierwszą żoną prezydenta, która miała własnego agenta ochrony.
Pierwsza dama miała duży wpływ na politykę męża i nie kryła się z tym. Doradzała mu w sprawach personalnych i redagowała przemówienia. Z powodu niechęci jaką żywiła do Calvina Coolidge’a, Florence sprzeciwiła się ustawie Kongresu, ustanawiającej oficjalną rezydencję wiceprezydenta Stanów Zjednoczonych. Ustawa nie uzyskała wystarczającego poparcia i została odrzucona.
Gdy w 1922 pierwsza dama chorowała na niewydolność nerek, w Białym Domu zastępowała ją żona wiceprezydenta, Grace Coolidge. Rok później, w czasie podróży po zachodnim wybrzeżu USA, stan prezydenta się pogorszył. Zmarł 2 sierpnia 1923 roku. Po śmierci męża, Florence powróciła do rodzinnego Marion. Tam też zmarła 21 listopada 1924 roku.
Życie prywatne.
Florence Kling wyszła za mąż za Henry’ego DeWolfe’a w 1880 roku. Mieli jednego syna, Marshalla Eugene’a (ur. w 1880). Po rozwodzie w 1886, a następnie śmierci pierwszego męża, poznała Warrena Hardinga, którego poślubiła 8 lipca 1891 w Warren. Para nie miała dzieci.

</doc>
<doc id="917783" url="https://pl.wikipedia.org/wiki?curid=917783" title="Encyklopedia piłkarska Fuji">
Encyklopedia piłkarska Fuji

Encyklopedia piłkarska Fuji – cykl książek wydawanych przez wydawnictwo GiA opisujących historię rozgrywek w piłce nożnej. Twórcą cyklu i głównym autorem był Andrzej Gowarzewski. Specjalnym nurtem encyklopedii jest seria "Kolekcja klubów" opisująca historię polskich klubów piłkarskich.

</doc>
<doc id="917788" url="https://pl.wikipedia.org/wiki?curid=917788" title="Św. Amand">
Św. Amand



</doc>
<doc id="917791" url="https://pl.wikipedia.org/wiki?curid=917791" title="Glénat (wydawnictwo)">
Glénat (wydawnictwo)

Glénat – francuskie wydawnictwo komiksowe z siedzibą w Grenoble, założone przez Jacques’a Glénat w 1972, stowarzyszone z wydawnictwami Vents d'Ouest i Zenda, obecne także na rynku hiszpańskim i kanadyjskim. Publikuje zarówno komiksowe nowości francuskie (np. "Titeuf", "Przebiegłe dochodzenie Ottona i Watsona", "Trzeci Testament", "Tajemnica Trójkąta", "Pewnego razu we Francji"), jak i mangi (np. "Akira").

</doc>
<doc id="917796" url="https://pl.wikipedia.org/wiki?curid=917796" title="Grace Lee Whitney">
Grace Lee Whitney

Grace Lee Whitney, właśc. Mary Ann Chase (ur. 1 kwietnia 1930 w Ann Arbor, Michigan, zm. 1 maja 2015 w Coarsegold, Kalifornia) – amerykańska aktorka i piosenkarka.

</doc>
<doc id="917805" url="https://pl.wikipedia.org/wiki?curid=917805" title="Task Force 72">
Task Force 72

Task Force 72 (ang. "Jednostka Operacyjna 72") to międzynarodowe stowarzyszenie budowniczych sterowanych radiem modeli łodzi, którzy budują we wspólnej skali 1:72 (1 cal w 1:72 równy jest 72 calom w rzeczywistości).
Historia.
Task Force 72 wzięło swój początek w Australii w 1994, kiedy dużo indywidualnych budowniczych sterowanych radiem modeli przybyli razem aby sformować stowarzyszenie. 
Nazwa pochodzi z wojskowego terminu dla grupy okrętów – Task Force (jednostka operacyjna) i skali modeli okrętów, które są budowane (1:72).
W latach od owego czasu, stowarzyszenie stało się z małej liczby budowniczych modeli do kilkunastu będących aktywnymi i byłymi członkami zlokalizowanych w Australii, Stanach Zjednoczonych, Wielkiej Brytanii, Kanadzie, Nowej Zelandii i kilku innych krajach. 
W tym czasie największe zgrupowanie członków zlokalizowane było w obrębie Australii, chociaż spodziewano się pojawienia międzynarodowego członkostwa.
Coroczne regaty.
Stowarzyszenie obejmuje coroczne regaty każdego roku na jeziorze Wentworth Falls, zlokalizowanym w Górach Błękitnych, na zachód od Sydney w Nowej Południowej Walii, w Australii. 
Regaty Task Force 72 są zwykle rozgrywane w Listopadzie lub Grudniu każdego kalendarzowego roku. 
Task Force 72 spodziewa się tego, że członkostwa stowarzyszenia w innych krajach rozwiną się do poziomu, gdzie będą dostatecznie duże do rozpoczęcia i wspomagania ich własnych, narodowych regat.
Typy konstruowanych modeli.
Bieżąca, zdecydowana większość modeli posiadanych przez członków Task Force 72 to okręty. 
Uzasadnienia dla tej przewagi włączają; 
wojskowe tło pewnej liczby członków towarzyszenia; 
dostępność wojskowego ekwipunku w skali 1:72; 
plany i informacje takie jak zdjęcia dla wojskowych statków są generalnie bardziej dostępne niż dla kupieckich statków i; 
percepcja budowania modeli okrętów jest większym wyzwaniem niż budowa modeli statków towarowych lub statków pasażerskich.
Członkowie Task Force 72 budują modele jednostek pływających – od dziewiętnastowiecznych krążowników do futurystycznych korwet, od żaglowców do okrętów podwodnych wyposażonych w pociski balistyczne. Mimo przewagi wojskowych statków nieco kupieckich statków jest także przedstawianych.
Wszystkie spełniają dwa charakterystyczne warunki. Wszystkie są sterowane radiem i wszystkie są zbudowane we wspólnej skali 1:72.
Kompozycja floty Task Force 72.
Chociaż w listopadzie 2006 "flota" Task Force 72 była sporządzona z kilkuset modeli, zakres rozmiaru od nadzwyczaj dużych modeli rozmaitych lotniskowców i pancerników schodził do bardzo małych modeli holowników i patrolowców.
Większość modeli są modelami statków średniej wielkości, takich jak niszczyciele i fregaty, które są rozważane przez ich budowniczych do kombinowania umiarkowanych rozmiarów dla swobody transportu i "nadawania się do żeglugi", z wyraźnym celem dla inkorporacji detali i dążenia do zachowania wewnętrznej objętości dla mechaniki tworzącej zdolność modelu do operowania.
Logo Task Force 72.
Logo Task Force 72 obejmuje stylizowaną różę wiatrów z kotwicą położoną na róży wiatrów ze słowami "Task Force Seventy Two" (ang. "Jednostka Operacyjna Siedemdziesiąt Dwa") otaczającymi rysunek.

</doc>
<doc id="917806" url="https://pl.wikipedia.org/wiki?curid=917806" title="Bad beat">
Bad beat

Bad beat (z ang., „złe uderzenie”) – posiadany przez pokerzystę układu kart, który wydawał się silnym, a który pomimo to ostatecznie przegrał. Wśród pokerzystów nie istnieje wspólna definicja tego, co składa się na bad beat, zatem gracze często różnie oceniają poszczególne układy kart spierając się, czy w konkretnej sytuacji mieli do czynienia z bad beatem.
Każdy układ, który wydawał się być faworytem może przegrać, ale bad beat obejmują głównie dwa scenariusze:

</doc>
<doc id="917810" url="https://pl.wikipedia.org/wiki?curid=917810" title="Intel-Action">
Intel-Action



</doc>
<doc id="917814" url="https://pl.wikipedia.org/wiki?curid=917814" title="Dębowe Mocne">
Dębowe Mocne

Dębowe Dojrzałe Mocne (do 20 lutego 2017 Dębowe Mocne) – marka polskiego piwa produkowanego przez Kompanię Piwowarską S.A. Jest to piwo jasne mocne dolnej fermentacji z gatunku strong lager. Charakteryzuje się wyższą niż przeciętna zawartością ekstraktu w brzeczce (14,2% wag.), przy naturalnie wysokiej zawartości alkoholu (7%). Dostępne jest w butelkach zwrotnych 500 ml oraz w puszkach 500 ml. Ma charakterystyczną ciemnobursztynową barwę.
W 2017 roku Ambasadorem Marki Dębowe Dojrzałe Mocne został polski aktor Piotr Fronczewski, który w ramach kampanii reklamowej "Otwórz Dębowe" wcielił się w rolę Majordomusa. Jednocześnie zmodyfikowano nazwę piwa (występującego odtąd jako Dębowe Dojrzałe Mocne) i dokonano zmiany jego identyfikacji wizualnej. Zmiany te odzwierciedlają strategię producenta, sytuującego Dębowe Dojrzałe Mocne w sektorze premium .

</doc>
<doc id="917850" url="https://pl.wikipedia.org/wiki?curid=917850" title="Ernst Chladni">
Ernst Chladni

Ernst Florens Friedrich Chladni (, ur. 30 listopada 1756 w Wittenberdze; zm. 3 kwietnia 1827 we Wrocławiu) – niemiecki fizyk i geolog, badacz meteorytów. Zajmował się głównie akustyką.
Życiorys.
Urodził się w protestanckiej rodzinie pochodzącej z Kremnicy (Słowacja). Ojciec był prawnikiem, profesorem Uniwersytetu w Wittenberdze i rektorem tej uczelni. Ernst Chladni studiował prawo od 1774, najpierw w Wittenberdze, a później w Lipsku, gdzie ukończył studia w 1781, uzupełniając je jeszcze dodatkowymi egzaminami w 1782. Nie prowadził jednak praktyk prawniczych; po ukończeniu studiów powrócił do rodzinnego miasta, gdzie zatrudnił się na macierzystym uniwersytecie i poświęcił się badaniom akustyki, a utrzymywał się z wykładów i demonstracji efektownych eksperymentów fizycznych, zwłaszcza związanych z jego specjalizacją. Konstruował też instrumenty muzyczne własnego pomysłu, np. euphon (1790), klawicylinder (1800).
W trakcie jednej z podróży z wykładami i demonstracjami przybył na Uniwersytet Wrocławski i w czasie pobytu w mieście nagle zmarł. Pochowany został tamże na nieistniejącym dziś Cmentarzu Wielkim parafii św. Elżbiety.
Dorobek naukowy.
Do głównych obszarów badań Chladniego należały badania zjawisk akustycznych, w tym doświadczenia z drgającymi strunami i płytami. Ustalił prędkość rozchodzenia się fal podłużnych w licznych metalach i drewnie, a także prędkość dźwięku w szeregu gazów. Od jego nazwiska pochodzi nazwa odkrytego przezeń zjawiska zwanego figurami Chladniego. Podsumowaniem badań w tej dziedzinie było dzieło "Die Akustik" (1802), wydane też w tłumaczeniu francuskim (1810) dzięki pieniądzom, które wyłożył Napoleon Bonaparte.
Od 1792 badania swe rozszerzył na problem genezy meteorytów. Zasłynął jako jedna z pierwszych osób reprezentujących pogląd o kosmicznym pochodzeniu meteorytów, w związku z czym uchodzi za ojca współczesnej meteorytyki. W swoich pracach udokumentował także wiele spadków i znalezisk meteorytów, które też kolekcjonował, a jego kolekcja 41 okazów znajduje się obecnie w Berlinie.
Jest autorem 120 publikacji naukowych; 60 z nich dotyczy akustyki, a 46 meteorytów.
Upamiętnienia.
Na cześć Chladniego nazwano jego nazwiskiem planetoidę (5053) Chladni, krater Chladni na Księżycu oraz minerał z grupy fosforanów chladnit.
W Muzeum Mineralogicznym Uniwersytetu Wrocławskiego (filia na ul. Kuźniczej) znajduje się tablica pamiątkowa ku czci Chladniego, umieszczona tam w roku 2008.

</doc>
<doc id="917851" url="https://pl.wikipedia.org/wiki?curid=917851" title="Dekarstwo">
Dekarstwo



</doc>
<doc id="917852" url="https://pl.wikipedia.org/wiki?curid=917852" title="Ernst Friedrich Chladni">
Ernst Friedrich Chladni



</doc>
<doc id="917854" url="https://pl.wikipedia.org/wiki?curid=917854" title="Wzgórza Szczecińskie">
Wzgórza Szczecińskie



</doc>
<doc id="917855" url="https://pl.wikipedia.org/wiki?curid=917855" title="Ochrona katodowa">
Ochrona katodowa

Ochrona katodowa – jedna z elektrochemicznych metod ochrony metali przed korozją elektrochemiczną, która polega na tym, że do chronionej konstrukcji dołącza się zewnętrzną anodę. Powierzchnia chronionego metalu staje się katodą – elektrodą, na której zachodzą reakcje redukcji depolaryzatora, a nie zachodzi utlenianie metalu, czyli jego korozja. 
Przebieg reakcji katodowych można wywołać, opcjonalnie:
Podstawy fizykochemiczne.
Fizykochemiczne podstawy metod elektrochemicznej ochrony metali przed korozją formułuje:
Graficzną ilustracją równowag termodynamicznych są np. wykresy Pourbaix, sporządzane w układzie współrzędnych potencjał–pH. Na tych wykresach jest określane położenie obszarów termodynamicznej trwałości:
Metal, którego stan określa punkt leżący w obszarze korozji, można ochraniać zmieniając jego potencjał elektryczny i kwasowość środowiska. 
Różnica między potencjałem elektrody w stanie równowagi i potencjałem w zamkniętym ogniwie galwanicznym jest nazywana nadnapięciem lub nadpotencjałem. W pracującym ogniwie (układ oddalony od stanu równowagi) elektrody ulegają polaryzacji – potencjał katody zmniejsza się, a potencjał anody wzrasta, tym bardziej im większa jest gęstość prądu, związana z szybkością odpowiednich reakcji elektrodowych (nadnapięcie aktywacyjne) oraz z szybkością dyfuzji substratów i produktów tych reakcji (polaryzacja stężeniowa). Ustala się stan równowagi dynamicznej. Zależności potencjałów elektrod od gęstości prądu są przedstawiane na wykresach Evansa. 
Natężenie prądu, płynącego w nie zasilanym z zewnątrz obwodzie ochronnym (ochrona galwaniczna), jest proporcjonalne do szybkości roztwarzania się protektora. Efektywność uzyskiwania prądu ochronnego zależy od rodzaju użytego materiału (sprawność protektora). Jeżeli obwód jest zasilany z zewnątrz, np. z prostownika (ochrona elektrolityczna), informacje o potencjałach równowagowych i mechanizmach polaryzacji pozwalają ustalać, jakie wartości gęstości prądu ochronnego gwarantują przesunięcie potencjału chronionej konstrukcji poza obszar korozji. W czasie obliczeń wykorzystuje się wyniki badań rezystancji (R) środowiska, w którym znajduje się konstrukcja i anody ochronne (np. grunt, woda morska, woda słodka).
Ochrona katodowa elektrolityczna.
Materiały i urządzenia.
W układach ochrony katodowej elektrolitycznej, są używane trwałe anody ochronne („uziomy”), połączone przewodami elektrycznymi z dodatnim biegunem prostownika. Chroniona konstrukcja jest łączona z biegunem ujemnym. Obwód elektryczny zamyka elektrolit (np. roztwory glebowe). 
Do ochrony metalowych instalacji w gruncie są stosowane prostowniki o napięciu wyjściowym 50 V, a w wodzie morskiej – 24 V. 
Anody ochronne są wykonywane z takich materiałów, jak:
Elektrody są umieszczane w zasypce z koksiku węglowego lub ponaftowego, co zwiększa ich trwałość i zmniejsza własną rezystancję.
Poza elektrycznym obwodem prądowym (polaryzującym) stosuje się obwód kontrolny („potencjałowy”). W jego skład wchodzi elektroda odniesienia (np. Cu/CuSO4 nas.) i miliwoltomierz, włączony w system operacyjnego monitorowania wartości potencjałów na powierzchni chronionej konstrukcji. Poza pomiarami napięcia wykonuje się pomiary korozymetryczne. Polegają one na określaniu przyrostu rezystantywności próbki metalu, która jest umieszczona w środowisku korozji (np. ziemi).
Zastosowania.
Ochrona katodowa elektrolityczna jest stosowana powszechnie, np. do ochrony:
Podstawowa ochrona rurociągów polega na stosowaniu powłok ochronnych, metalicznych, nieorganicznych lub organicznych, jedno– lub wielowarstwowych. Stosuje się powłoki o dużej rezystywności (≥1012 Ωm) i dużej wytrzymałości na przebicie prądem o wysokim napięciu (≥10 kV/mm). Nakładanie i konserwacja szczelnych i trwałych warstw to działania trudne i kosztowne. Stosowanie powłok o niższej jakości, wspomaganych elektrochemicznie – prądem polaryzacji katodowej – jest często bardziej uzasadnione ekonomicznie.
Ochrona katodowa galwaniczna.
W przypadku galwanicznej ochrony katodowej, są używane wymienne kształtki, wykonane z materiału o niskim potencjale, montowane bezpośrednio na chronionej konstrukcji. W otoczeniu styku na powierzchni chronionej zachodzą reakcje katodowe, np. redukcja tlenu. Chroniony metal nie koroduje dzięki korozji protektora.
Materiały i urządzenia.
Anody galwaniczne muszą się charakteryzować wystarczająco niskim potencjałem i brakiem tendencji do polaryzacji (małe zmiany potencjału w czasie pracy, np. wskutek osadzania się tlenków). Stosuje się np. anody magnezowe, cynkowe, aluminiowe. Do czystych metali są wprowadzane dodatki stopowe, zmniejszające skłonność do pasywacji i szybkość korozji własnej oraz zwiększające równomierność roztwarzania. Do magnezu dodawany jest np. mangan, co obniża potencjał elektrody.
Protektory: 
Do ochrony instalacji ze stopów miedzi stosuje się protektory ze stali węglowej.
Potencjały korozyjne anod magnezowych wynoszą ok. 1,5 do -1,7 V względem elektrody odniesienia Cu/nasyc. CuSO4. W obwodzie ochronnym osiągane jest napięcie 0,6–0,8 V. Anody są umieszczane w gruncie w workach, zawierających aktywator, czyli mieszaninę bentonitu (20% obj.), gipsu (75%) i siarczanu sodu (5%). Bentonit z siarczanem sodu są wprowadzane w celu utrzymania właściwej wilgotności i rezystancji otoczenia anody, gips poprawia równomierność roztwarzania. Ochrona galwaniczna wymaga odizolowania chronionej konstrukcji od wszystkich instalacji uziemionych. Jest to niemal niewykonalne w sytuacji baz paliw, w których wszystkie urządzenia są zwykle połączone systemem instalacji odgromowej i nie izolowanymi rurociągami.
Zastosowania.
Ocena możliwości zastosowania ochrony galwanicznej jest trudna - wymaga rozpatrzenia wielu informacji na temat konstrukcji instalacji oraz cech środowiska pracy (np. rezystancja i jej zmienność; wilgotność i pH gruntu, zasolenie wody, obecność prądów błądzących i instalacji odgromowych). 
W odniesieniu do instalacji eksploatowanych w gruncie metoda jest stosowana, gdy mają one niewielkie wymiary (np. zbiorniki paliw w gruncie lub w kopcach ziemnych), są dobrze izolowane i znajdują się w środowisku o małej rezystancji. Znaczenie wymienionych ograniczeń maleje w miarę wzrostu jakości stosowanych powłok ochronnych (powłoki dobrze izolujące i trwałe umożliwiają stosowanie mniejszych wartości prądu ochronnego. Nawet w gruncie o wysokiej rezystantywności 100-200 Ωm niezbędną gęstość prądu ochronnego można osiągnąć przy użyciu niewielu anod galwanicznych.
Anody galwaniczne nie nadają się, ze względu na duże zapotrzebowanie prądu, do ochrony dużych instalacji, które:
na przykład do ochrony orurowania otworów wiertniczych lub dużych zbiorników paliwowych (&gt;500m3) o osi pionowej, które zwykle nie są izolowane, a są połączone z siecią odgromową i siecią nie izolowanych rurociągów.
Rurociągi i zbiorniki o osi poziomej i niewielkiej pojemności (do 50m3 dla paliw płynnych i do kilku m³ dla gazu płynnego) mogą być ochraniane galwanicznie, jeżeli:
Zakres zastosowań jest rozszerzony na nowo projektowane zbiorniki podziemne i zakopcowane o większych pojemnościach (do kilkuset m³), ponieważ w ich projektach przewiduje się stosowanie powłok o zwiększonej trwałości i rezystantywności oraz gwarantowanych zabezpieczeń przed kontaktem z sąsiednimi instalacjami uziemionymi.

</doc>
<doc id="917858" url="https://pl.wikipedia.org/wiki?curid=917858" title="Redd’s">
Redd’s

Redd’s – marka piwa smakowego produkowana przez Kompanię Piwowarską. Dostępne w butelkach 0,5 l i 0,3 l oraz w puszkach 0,5 l i 0,33 l.
W marcu 2008 posiadała 58% udziału w rynku w segmencie piw smakowych, co stawiało go na pierwszym miejscu i osiągnęło 1,4% całego udziału rynku piwnego w Polsce.
Piwo to jest dostępne w pięciu odmianach smakowych:
Historia marki.
Piwo owocowe Redd’s wywodzi się z Południowej Afryki, gdzie od 1996 roku produkowane jest przez przedsiębiorstwo South African Breweries. Na rynku polskim pojawiło się w 2000 roku. W październiku 2004 po raz pierwszy na rynku pojawił się Redd’s Red o smaku malinowym. Powstanie nowego smaku piwa było poprzedzone badaniami rynku konsumentów i ich upodobań łączenia piwa z sokiem. Reklama – Redd’s „Po japońsku” – towarzysząca promocji nowej marki otrzymała nagrodę Grand Prix oraz Złotego Orła w kategorii „Napoje” W tym samym roku, według Instytutu Badań Opinii i Rynku PENTOR w Poznaniu, Redd’s znajdował się na pierwszym miejscu najczęściej sprzedawanych piw smakowych.
W styczniu 2008 trzy rodzaje piwa otrzymały nowy wizerunek i etykiety stworzone w ramach konkursu, w którym uczestniczyli konsumenci.
Wizerunek piwa Redd’s dla kobiet został zaprojektowany przez Anię Dąbrowską, Marię Peszek i Agatę Nowicką. Mała puszka o pojemności 330 ml jest pierwszą puszką typu „sleek can” (z ang. "sleek", elegancki) na polskim rynku piwa.

</doc>
<doc id="917862" url="https://pl.wikipedia.org/wiki?curid=917862" title="Tenantyt">
Tenantyt



</doc>
<doc id="917863" url="https://pl.wikipedia.org/wiki?curid=917863" title="Profesor belwederski">
Profesor belwederski



</doc>
<doc id="917864" url="https://pl.wikipedia.org/wiki?curid=917864" title="Herb Nowego Dworu Mazowieckiego">
Herb Nowego Dworu Mazowieckiego

Herb Nowego Dworu Mazowieckiego – jeden z symboli miasta Nowy Dwór Mazowiecki w postaci herbu.
Wygląd i symbolika.
Herb jest trójdzielny w pas: w polu górnym, srebrnym – czerwone, ceglane i blankowane mury miejskie z trzema blankowanymi basztami; każda ma po jednymi pionowym wąskim oknie strzelniczym, a środkowa jest większa od dwóch pozostałych i posiada bramę. W polu środkowym srebrnym siedem fal rzeki Narew, w układzie cztery nad trzema. W polu dolnym, błękitnym – biała, pleciona i związana w krąg chusta, tj. herb Nałęcz.
Historia.
Pierwsza wzmianka o Nowym Dworze pochodzi z dokumentu z roku 1294, gdzie wojewoda mazowiecki, Jan herbu Nałęcz występuje jako właściciel Nowego Dworu.

</doc>
<doc id="917865" url="https://pl.wikipedia.org/wiki?curid=917865" title="Chladni">
Chladni



</doc>
<doc id="917869" url="https://pl.wikipedia.org/wiki?curid=917869" title="Płyn pozakomórkowy">
Płyn pozakomórkowy

Płyn pozakomórkowy, płyn zewnątrzkomórkowy – płyn występujący w przestrzeni pozakomórkowej organizmu. Jest on obficie wydzielany przez komórki, ponieważ zapewnia im odpowiednie środowisko zewnętrzne. Płynami pozakomórkowymi są:
W obrębie płynu pozakomórkowego wydziela się płyn transcelularny, który stanowi jego 2,5%.
Płyn pozakomórkowy zawiera znacznie więcej sodu (ponad połowa jego zawartości znajduje się w przestrzeni pozakomórkowej) i mniej potasu (prawie cała jego zawartość znajduje się wewnątrz komórek).
U ludzi stężenie glukozy jest utrzymywane przez homeostazę na poziomie około 5 mM.
Wartość pH płynu pozakomórkowego jest ściśle regulowane przez bufory i waha się około wartości 7,4.
Objętość płynu pozakomórkowego wynosi typowo 15 litrów (z czego 12 l to płyn śródmiąższowy, a 3 l to osocze).
Skład płynu pozakomórkowego.
Główne kationy:
Główne aniony:
Płyn pozakomórkowy jest uboższy w białka w porównaniu do płynu wewnątrzkomórkowego.

</doc>
<doc id="917884" url="https://pl.wikipedia.org/wiki?curid=917884" title="Klotylda de France">
Klotylda de France

Maria Adelajda Klotylda de France, znana też jako Madame Clotilde ("Madame Klotylda"), (ur. 1759 w Wersalu, zm. 1802) – Czcigodna Służebnica Boża Kościoła katolickiego, druga córka delfina Francji – Ludwika Ferdynanda i jego drugiej żony – Marii Józefy Wettyn. Była wnuczką króla Ludwika XV. 
Znana była również jako Grosse Madame ("Gruba Madame"), ponieważ była puszysta. Wychowała się razem z młodszą siostrą Madame Elżbietą (1764-1794), opiekowała się nimi guwernantka Madame de Marsan. Szybko straciła oboje rodziców: jej ojciec zmarł w 1765, a matka w 1767.
Małżeństwo.
W 1775, w Paryżu poślubiła księcia Piemontu – Karola Emanuela Sardyńskiego, najstarszego syna króla Sardynii - Wiktora Amadeusza III. Para nie miała dzieci, ale małżonkowie byli sobie bardzo oddani - zawsze szczerzy i mili dla siebie. Jej młodsza siostra Elżbieta, nigdy nie wyszła za mąż. W 1789, w jej rodzinnej Francji wybuchła rewolucja francuska, która zastała ją w spokojnym Turynie. 
Skutki rewolucji francuskiej.
W 1789 Klotylda z radością gościła swojego starszego brata Karola, hrabiego d'Artois razem z jego rodziną, którzy po wybuchu rewolucji udali się na emigrację. W 1791 przyjęła u siebie, w Turynie, również swoje dwie ciotki, córki króla Ludwika XV i Marii Leszczyńskiej – Madame Adelajdę i Madame Wiktorię (znane jako "Mesdames Tantes"). Ciotki wyjechały następnie do Rzymu i Neapolu, gdzie królową była Maria Karolina Habsburg, siostra Marii Antoniny–- bratowej Klotyldy. 
Klotylda z żalem opłakiwała w 1793 śmierć jej innego brata–- króla Ludwika XVI, który został zgilotynowany, a w 1794 – śmierć jej siostry Elżbiety, która zginęła w ten sam sposób. 
Królowa.
W 1796 Klotylda została królową Królestwa Sardynii, zmarła bezdzietnie w 1802. Ta śmierć tak poruszyła jej męża, że zdecydował się on abdykować i uczynił to 4 czerwca 1802, na korzyść swojego brata – Wiktora Emanuela.

</doc>
<doc id="917885" url="https://pl.wikipedia.org/wiki?curid=917885" title="Eric F. Wieschaus">
Eric F. Wieschaus

Eric Frank Wieschaus (ur. 8 czerwca 1947 w South Bend, Indiana) – amerykański biolog, laureat Nagrody Nobla w dziedzinie fizjologii i medycyny, którą otrzymał w 1995 roku, wraz z Christiane Nüsslein-Volhard i Edwardem B. Lewisem za badania nad genetyczną kontrolą rozwoju zarodka z wykorzystaniem muszki owocowej (łac. "Drosophila melanogaster").

</doc>
<doc id="917886" url="https://pl.wikipedia.org/wiki?curid=917886" title="Eric Wieschaus">
Eric Wieschaus



</doc>
<doc id="917897" url="https://pl.wikipedia.org/wiki?curid=917897" title="Przejście graniczne Hrebenne-Rawa Ruska (drogowe)">
Przejście graniczne Hrebenne-Rawa Ruska (drogowe)

Przejście graniczne Hrebenne-Rawa Ruska – polsko-ukraińskie drogowe przejście graniczne położone w województwie lubelskim, w powiecie tomaszowskim, w gminie Lubycza Królewska w miejscowości Hrebenne.
Opis.
Przejście graniczne Hrebenne-Rawa Ruska z miejscem odprawy granicznej po stronie polskiej w miejscowości Hrebenne ostało uruchomione w 1991 roku. Czynne jest przez całą dobę. Dopuszczony jest ruch osobowy, towarowy bez ograniczeń i mały ruch graniczny. Zakres prowadzonej kontroli: graniczna, celna, weterynaryjna, fitosanitarna, sanitarna, kontrola jakości handlowej artykułów rolno–spożywczych.
W 2004 roku rozpoczęła się modernizacja przejścia granicznego, która po stronie polskiej zakończyła się 26 lutego 2007 roku, a trwała nadal przebudowa ukraińskiej części.
Do przejścia granicznego dochodzą polska droga krajowa nr 17 (w przyszłości droga ekspresowa S17) i ukraińska droga międzynarodowa M09, pokrywające się z przebiegiem trasy europejskiej E372.
Podmioty odpowiedzialne.
Podmioty odpowiedzialne za dokonywanie kontroli osób, towarów i pojazdów przekraczających granicę:
Administracja przejścia:
Stanowiska odpraw, miejsca postojowe.
Kontrola graniczna i celna osób i pojazdów odbywa się na pasach odpraw:
Dodatkowo, w południowej części przejścia granicznego znajduje się pas ruchu dla pojazdów ciężarowych (ponadgabarytowych) służący do odprawy zarówno na kierunku wjazdowym, jak i wyjazdowym z RP. W przypadku natężenia ruchu, pas ten wykorzystywany jest również do odprawy samochodów osobowych na kierunku wyjazdowym z Polski na Ukrainę.
Łączna liczba stanowisk kontrolerskich w pawilonach kontroli paszportowo–celnej przy osobowych i towarowych pasach odpraw – 30 (po 15 dla obu służb) oraz dwa zespołowe stanowiska w budynkach odpraw celnych pasażerów autobusów.
Łączna liczba stanowisk kontrolerskich w dodatkowych pawilonach (7 szt.) przy pasach odpraw na platformie wjazdowej do RP, zbudowanych dla służb ukraińskich, które według wcześniejszych ustaleń miały realizować graniczną celną kontrolę wyjazdową z Ukrainy na polskim terytorium – 14.
Liczba stanowisk odpraw celnych towarów w innych pomieszczeniach (poza pasami odpraw) – 5 w przywozie i 3 w wywozie.
Liczba miejsc postojowych dla samochodów ciężarowych przed budynkami, w których dokonywane są odprawy celne towarów – 33 (w tym 3 dla pojazdów z materiałami niebezpiecznymi) na kierunku przywozowym i 18 na wywozowym (w tym 3 dla pojazdów z materiałami niebezpiecznymi).
Przejścia graniczne polsko-radzieckie.
W okresie istnienia Związku Radzieckiego funkcjonowało w tym miejscu drogowe przejście graniczne Hrebenne. Czynne było przez całą dobę. Dopuszczony był ruch osobowy dla obywateli polskich i obywateli Związku Radzieckiego oraz towarowy dla obywateli Rzeczypospolitej Polskiej i obywateli Związku Radzieckiego, a od 24 stycznia 1986 roku o uproszczony ruch graniczny na podstawie przepustek.
1 stycznia 1964 roku funkcjonowało przejście graniczne uproszczonego ruchu granicznego Hrebenne, w którym kontrolę graniczną i celną osób, towarów oraz środków transportu wykonywała 1 placówka WOP Hrebenne.
W październiku 1945 roku na granicy polsko-radzieckiej, w ramach tworzących się Wojsk Ochrony Pogranicza utworzono Przejściowy Punkt Kontrolny Lubycza (PPK Lubycza) – drogowy III kategorii. Przewidziany termin na 1 listopada 1945 roku nie został dotrzymany, dopiero do końca listopada 1945 roku zdołano go zorganizować o niepełnej obsadzie etatowej.

</doc>
<doc id="917898" url="https://pl.wikipedia.org/wiki?curid=917898" title="Twierdzenie Frobeniusa">
Twierdzenie Frobeniusa

Twierdzenie Frobeniusa – jedno z wielu twierdzeń noszących nazwisko niemieckiego matematyka Ferdinanda Georga Frobeniusa:

</doc>
<doc id="917899" url="https://pl.wikipedia.org/wiki?curid=917899" title="Now He Sings, Now He Sobs">
Now He Sings, Now He Sobs

Now He Sings, Now He Sobs - druga płyta Chicka Corei wydana w marcu 1968 r. Płyta charakteryzuje się akustycznym jazzem, oraz mocnym brzmieniem każdego z instrumentów. Oryginalne wydanie płyty z 1968 r. zawierało jedynie pięć utworów. Do wersji CD, wydanej w roku 2002 przez wytwórnię Blue Note Records dodano aż 8 piosenek, zarejestrowanych w ciągu tej samej sesji nagraniowej.

</doc>
<doc id="917900" url="https://pl.wikipedia.org/wiki?curid=917900" title="Życie u boku dzieci">
Życie u boku dzieci

Życie u boku dzieci (włos. "Vita coi figli") – włoski film telewizyjny z 1990 roku w reżyserii Dina Risiego.
Rola w "Życiu u boku dzieci" była debiutem filmowym Moniki Bellucci.

</doc>
<doc id="917901" url="https://pl.wikipedia.org/wiki?curid=917901" title="Przejście graniczne Hrebenne-Rawa Ruska">
Przejście graniczne Hrebenne-Rawa Ruska

 

</doc>
<doc id="917903" url="https://pl.wikipedia.org/wiki?curid=917903" title="Grupa tyniecka">
Grupa tyniecka

Grupa tyniecka – grupa epoki żelaza okresu lateńskiego. Stanowiska tej kultury datowane są od 200 roku p.n.e. do przełomu er. Nazwę wzięła od eponimicznego stanowiska Tyniec pod Krakowem. Grupa ta utożsamiana jest z Celtami.
Obszar występowania:
Chronologia:
Osadnictwo (wydzielamy 3 fazy):
Gospodarka:

</doc>
<doc id="917904" url="https://pl.wikipedia.org/wiki?curid=917904" title="0">
0

Zero (zapisywane jako 0) – element neutralny dodawania; najmniejsza nieujemna liczba. To, czy zero jest uznawane za liczbę naturalną, jest kwestią umowy – czasem włącza się, a czasem wyklucza się je z tego zbioru. Zero nie jest ani liczbą pierwszą, ani liczbą złożoną.
Pierwszy raz symbol ten został użyty przez matematyków hinduskich jako oznaczenie braku czegoś. W większości kalendarzy nie ma roku zerowego. Rok przed 1 rokiem naszej ery nazywany jest 1 rokiem przed naszą erą.
Historia.
Symbol zera był wykorzystywany w systemach zapisu liczb, w których pozycja cyfry miała znaczenie. Dla przykładu liczba "20075" z odstępami zamiast zer staje się nieczytelna ("2  75") i może zostać łatwo pomylona z liczbą "2075" ("2 75") i "275".
Pierwszy raz system pozycyjny do zapisu liczb wykorzystali mieszkańcy Sumeru i Elamu ok. roku 3200 p.n.e. Zapis opierał się na liczbie 60. Początkowo brak wartości w jednym z rzędów oznaczano pustym miejscem. Babilończycy odziedziczyli ten sposób zapisu. Archeolodzy odnaleźli glinianą tabliczkę, pochodzącą z okresu starobabilońskiego, datowaną na lata 1900–1600 p.n.e. (XV wiek p.n.e.). Umieszczono na niej listę trójek pitagorejskich. Brak cyfry w jednym z rzędów oznaczono na niej pustym miejscem.
Rzymianie w obliczeniach posługiwali się abakusem. W miejscu, gdzie miało być zero, pozostawiali pustą przestrzeń. Później, m.in. Grecy, do liczenia używali zwykłych stołów z krążkami z odpowiednimi cyframi. W miejsce zera wstawiano pusty krążek bez żadnej liczby. Kiedy pod koniec średniowiecza zaczęto wykonywać działania na dostępnym już i tanim papierze, w miejsce zera rysowano zwykłe kółko, które miało przypominać krążek bez cyfry.
Przed rokiem 300 p.n.e. w Mezopotamii zaadaptowano jako zero jeden z symboli interpunkcyjnych – podwójny ukośny znak klinowy. Jednak był on wykorzystywany tylko jako cyfra zero, a nie jako liczba.
W starożytnej Grecji status zera jako liczby budził kontrowersje: pytano „czy nic może być czymś”? Kwestia ta wiązała się z filozoficzną dysputą dotyczącą możliwości istnienia próżni. Niejasna interpretacja zera oraz nieskończoności (nieskończonego ciągu zbieżnego do zera) stała się też jedną z podstaw sformułowania paradoksów Zenona z Elei. Dyskusja na temat sensu zera ożyła ponownie w średniowieczu, gdzie nabrała dodatkowego wymiaru religijnego.
W roku 130 Ptolemeusz pod wpływem Hipparchosa zaczął używać symbolu oznaczającego zero. Znak ten miał postać kółka z poziomą linią na górze. Ptolemeusz wykorzystywał zero razem z sześćdziesiątkowym systemem liczbowym opartym na alfabecie greckim. Szczególne było tutaj wykorzystywanie zera samodzielnie. Dla przykładu, różnice położenia kątowego Słońca i Księżyca podczas zaćmienia naszej gwiazdy, Ptolemeusz w swoim dziele "Almagest" podawał jako "0 | 0 0". W wielu późniejszych tekstach napisanych w Bizancjum zero przyjęło formę greckiej litery omikron ("ο") – wcześniej była ona używana do oznaczenia liczby 70.
Kilka wieków przed Ptolemeuszem zera jako liczby zaczęli używać Olmekowie. Przypuszcza się, że już ok. 400 p.n.e. wykorzystywali do tego symbol przypominający muszlę. Pełne potwierdzenie tego faktu dotyczy dopiero roku 40 p.n.e. Potem zero Olmeków zostało przejęte przez Majów w ich systemie liczbowym.
W rzymskim zapisie liczbowym zero nie było używane, jednak średniowieczni mnisi znali to pojęcie pod łacińską nazwą "nullae" – nic. Zero było wykorzystywane przy obliczaniu daty Wielkanocy. Przykładem są tu dzieła Dionizego Mniejszego pochodzące z roku 525. W roku 725 Beda (lub jeden z jego współpracowników) wykorzystał literę "N" do zapisu zera w połączeniu z liczbami rzymskimi.
Współczesny symbol zero pochodzi z Indii. Dnia 25 sierpnia 458 roku członkowie odłamu dźinistów ogłosili traktat "Lokavibhaaga". Zero nazywano w nim „śuunya”, co znaczy "pusty". Innym z tekstów zawierających tę liczbę stał się wierszowany podręcznik "Brahmasphutasiddhanta" napisany w roku 628 przez hinduskiego matematyka i astronoma Brahmaguptę. Pomysł okazał się trafny i szybko został przyjęty w Kambodży, Chinach, a potem trafił do świata arabskiego. Uczeni z kręgu islamskiego nadali zeru jego nazwę, która pochodzi od arabskiego słowa "sifr" (صفر) oznaczającego "pusty".
Europejczycy zaznajomili się z zerem w XI wieku za sprawą papieża-uczonego Sylwestra II, który starał się je popularyzować, a następnie, już na szerszą skalę, podczas krucjat do Ziemi Świętej w XII wieku. W roku 1202 we Włoszech Fibonacci wydał podręcznik arytmetyki "Liber abaci", w którym posługiwał się słowem "zephirum" oznaczającym zero. Współczesna nazwa tej liczby stała się powszechna od roku 1491.
Człowiek czytający tekst nie zawsze jest w stanie odróżnić cyfrę "0" od litery "O", w początkach historii komputerów operatorzy przepisujący ręcznie pisane programy często mylili się zamieniając 0 z O, a w systemach komputerowych litera oraz cyfra są zupełnie różnymi znakami, co oznacza konieczność nadania im rozróżnialnych kształtów. Jako pierwszy taki zapis wprowadził IBM w terminalu ekranowym IBM 3270. Wewnątrz zera umieszczono kropkę. Inna, stosowana w wielu urządzeniach, wersja zero ma w środku przekreślenie. Zostało ono wprowadzone do standardu ASCII wywodzącego się od dalekopisów. Zwyczaj ten obecnie zanika.
Etymologia w języku polskim.
Jest to wyraz zapożyczony ze średniowiecznej łaciny, gdzie miał postać "zephirum" i znaczenie „cyfra”. Wyrazy „cyfra” i „szyfr” wywodzą się zresztą z tego samego źródłosłowu, lecz za pośrednictwem języków niemieckiego i francuskiego. Z kolei wyraz łaciński wywodzi się z arabskiego "ṣifr" – „zero, pustka, próżnia”.
Zero jako symbol.
Zero symbolizuje nicość i brak. W odniesieniu do szeregu liczb, symbolizuje też początek.
Zero w matematyce.
Należy rozróżnić kilka pojęć w matematyce występujących pod wspólną nazwą "zero".
W żargonie matematycznym termin "zero funkcji" używany jest czasem jako synonim miejsca zerowego funkcji.
Symbol 0.
Symbol 0 występuje w większości działów współczesnej matematyki.
Własności liczby rzeczywistej zero.
Wynik dzielenia przez zero jest nieokreślony: definicja dzielenia wymaga, aby dzielnik był różny od zera.
Zgodnie z definicją potęgowania rzeczywista liczba różna od zera podniesiona do potęgi zero daje jeden:
Wartość formula_2 jest w zależności od przyjętej konwencji – niezdefiniowana lub też równa 1.
Logarytm przy dowolnej większej od zera podstawie z jedności jest równy zero:
Pochodna stałej jest równa 0: formula_4 gdzie formula_5
Zero w informatyce.
Ludzie liczą zwykle przedmioty zaczynając od jedności. Jednak w językach programowania popularne jest liczenie od zera. Wynika to z faktu wykorzystania licznika do określania adresu elementu:
Oczywiście w rzeczywistości wzór dla tablicy jednowymiarowej byłby: codice_1
Gdzie codice_2 oznacza adres pierwszego (zerowego) elementu tablicy (czyli nota bene jej początek), codice_3 oznacza rozmiar typu codice_4 w bajtach, a codice_5 oznacza indeks elementu do którego chcemy się odwołać.
Jeżeli pierwszy element jest w 23 komórce pamięci, to element 5 znajduje się w 27. Jeżeli odejmiemy te liczby, okaże się, że 5 elementowi odpowiada konieczność dodania 4, aby uzyskać jego adres w pamięci. Zerowaniem określa się czasami w informatyce czynność wypełniania obszaru pamięci zerami.
Zero a skale pomiarowe.
Sposób określenia zera w pomiarze wielkości fizycznej jest związany z rodzajem skali pomiarowej.

</doc>
<doc id="917908" url="https://pl.wikipedia.org/wiki?curid=917908" title="Kultura dollkeim-kovrovo">
Kultura dollkeim-kovrovo



</doc>
<doc id="917910" url="https://pl.wikipedia.org/wiki?curid=917910" title="Justine Bateman">
Justine Bateman

Justine Bateman (ur. 19 lutego 1966 w Rye, w stanie Nowy Jork, USA) – amerykańska aktorka.

</doc>
<doc id="917915" url="https://pl.wikipedia.org/wiki?curid=917915" title="Przejście graniczne Hrebenne-Rawa Ruska (kolejowe)">
Przejście graniczne Hrebenne-Rawa Ruska (kolejowe)

Przejście graniczne Hrebenne–Rawa Ruska – polsko-ukraińskie kolejowe przejście graniczne położone w województwie lubelskim, w powiecie tomaszowskim, w gminie Lubycza Królewska, w miejscowości Hrebenne.
Opis.
Przejście graniczne Hrebenne-Rawa Ruska z miejscem odprawy granicznej na stacji kolejowej Hrebenne czynne przez całą dobę. Dopuszczony jest ruch osób oraz środków transportowych niezależnie od przynależności państwowej oraz mały ruch graniczny. Obecnie przejście graniczne jest nieczynne.
Przejście zostało otwarte w 1996 roku. Do Rawy Ruskiej, dokąd prowadzi tor o normalnym rozstawie szyn (1435 mm), kursowała jedna para pociągów (pociąg "Roztocze") z i do Warszawy. Wejście Polski do UE wymusiło wprowadzenie wiz dla obywateli Ukrainy, co skutkowało znacznym spadkiem i tak niewielkiej liczby podróżujących. Z tego powodu 4 lipca 2005 roku PKP Przewozy Regionalne w Warszawie zawiesiły kursowanie pociągów do Rawy Ruskiej i od tego czasu przejście jest nieczynne.
15 lutego 2022 roku podpisano memoranda w sprawie rewitalizacji przygranicznego odcinka linii kolejowej pomiędzy Kolejami Ukraińskimi a samorządami. W grudniu 2022 roku zakończono przebudowę i modernizację 7-kilometrowego linii o rozstawie szyn 1435 mm pomiędzy przejściem granicznym a Rawą Ruską. Przygotowano stację do wznowienia odprawy pociągów międzynarodowych i zorganizowano punkt kontroli celnej. 
Podmioty odpowiedzialne.
Podmioty odpowiedzialne za dokonywanie kontroli osób, towarów i pociągów przekraczających granicę:
Administracja przejścia:
Stanowiska odpraw, miejsca postojowe.
Stacja kolejowa ma jeden peron z dwoma torami (szerokość europejska – 1435 mm), po których może odbywać się krajowy i międzynarodowy ruch pociągów osobowych.
Obiekty kubaturowe.
Administrator przejścia granicznego nie posiada własnych obiektów. Na terenie stacji są dwa obiekty kubaturowe typu kontenerowego (administrowane przez PKP S.A. – Oddział Gospodarowania Nieruchomościami w Lublinie), których pomieszczenia mogą być wykorzystane dla potrzeb:
Media.
W przypadku wznowienia kursowania pociągów, administrator przejścia zawrze z administratorem obiektów umowę odpłatnego najmu pomieszczeń wraz z energią elektryczną, ogrzewaniem, zaopatrzeniem w wodę, odprowadzaniem ścieków oraz łącznością telefoniczną.
Przejście graniczne polsko-radzieckie.
W okresie istnienia Związku Radzieckiego przed 1948 rokiem funkcjonowało polsko-radzieckie kolejowe przejście graniczne Hrebenne. Dopuszczony był ruch towarowy i osobowy. Kontrolę graniczną osób, towarów oraz środków transportu wykonywała Graniczna Placówka Kontrolna Hrebenne (GPK Hrebenne) – kolejowa.

</doc>
<doc id="917927" url="https://pl.wikipedia.org/wiki?curid=917927" title="Polana Gabrowska">
Polana Gabrowska

Polana Gabrowska, Polana Gabrowska Duża – polana w Gorcach znajdująca się pomiędzy Długą Halą pod Turbaczem, a szczytem Kiczora. Ma powierzchnię 2,34 ha i znajduje się na wysokości około 1225–1255 m n.p.m. na terenie Gorczańskiego Parku Narodowego. Z polany otwiera się widok na Kotlinę Orawsko-Nowotarską oraz na Tatry. Na wschodnim skraju polany węzeł szlaków turystycznych.
W maju 1943 roku na polanie oddział Konfederacji Tatrzańskiej dowodzony przez Józefa Kurasia zorganizował zasadzkę na dwóch niemieckich szpiegów, którzy mieli wykryć miejsce schronienia partyzantów. Szpiedzy zostali zabici. W odwecie Niemcy wymordowali całą najbliższą rodzinę Kurasia. Od tego czasu przyjął on nowy pseudonim „Ogień”.
Na polanie tablica informacyjna. Według zamieszczonych na niej danych na polanie występują aż 9 różnorodnych zespoły roślinności. Z chronionych lub rzadkich roślin występują tu m.in. storczykowate i kuklik górski. Wiosną cała polana pokrywa się łanem krokusów. Wśród trawiastej roślinności dominuje śmiałek darniowy i mietlica pospolita, z dwuliściennych licznie występuje dzwonek rozpierzchły i pięciornik złoty. Na kwiatach w lecie dostrzec można motyle, szczególnie często zaś rusałkę wierzbowiec i rusałkę żałobnik.
Polana Gabrowska znajduje się w granicach miejscowości Łopuszna w gminie Nowy Targ, powiecie nowotarskim w województwie małopolskim.

</doc>
<doc id="917930" url="https://pl.wikipedia.org/wiki?curid=917930" title="Briganti">
Briganti

Briganti – włoski film z 1993 roku w reżyserii Marca Modugna.

</doc>
<doc id="917931" url="https://pl.wikipedia.org/wiki?curid=917931" title="Typ Wietrzno-Solina">
Typ Wietrzno-Solina

Typ Wietrzno-Solina – jednostka kulturowa epoki żelaza okresu wpływów rzymskich. Stanowiska tej jednostki datowane są od 100 roku n.e do 250 roku.n.e (B2-C1a), zajmowały niewielką część środkowej oraz wschodniej strefy beskidzkiej w dorzeczach Sanu i Wisłoku. Charakterystycznym elementem tej jednostki kulturowej jest współwystępowanie elementów przeworskich oraz dackich.

</doc>
<doc id="917935" url="https://pl.wikipedia.org/wiki?curid=917935" title="Odruch skórno-galwaniczny">
Odruch skórno-galwaniczny



</doc>
<doc id="917937" url="https://pl.wikipedia.org/wiki?curid=917937" title="Antoniewo (osada w powiecie wągrowieckim)">
Antoniewo (osada w powiecie wągrowieckim)

Antoniewo – osada w Polsce położona w województwie wielkopolskim, w powiecie wągrowieckim, w gminie Skoki.
W latach 1975–1998 miejscowość administracyjnie należała do województwa poznańskiego.
Historia ośrodka wychowawczego.
Całość miejscowości to tereny "Młodzieżowego Ośrodka Wychowawczego im. Janusza Korczaka" – zespołu zabudowań z 1914 o zwartym programie architektonicznym, który przetrwał do dnia dzisiejszego w praktycznie niezmienionej formie. Ośrodek powstał w 1914 według planów urbanistycznych przywiezionych z Lombardii, na terenie zakupionym od ziemianina Stanisława Buchowskiego, z inicjatywy pruskiego Biura Starosty Krajowego. Był to trzeci taki ośrodek na terenie Prowincji Poznańskiej, po Szubinie i Cerekwicy. Pierwsi wychowankowie byli jednocześnie budowniczymi pawilonów. Początkowo dyrektorami były osoby narodowości niemieckiej. Pierwszy polski dyrektor (Kwieciński) objął funkcję dopiero w kwietniu 1920. Od 1922 ośrodek wydzierżawili księża salezjanie, łagodząc rygor i więzienną izolację, a także zakładając pierwsze formy nauki zawodów. W 1926, z uwagi na problemy finansowe salezjanie opuścili placówkę, a przejął ją samorząd wojewódzki. Do 1939 przez zakład przewinęło się 1238 wychowanków.
W czasie II wojny światowej ośrodek przejął Wehrmacht, który urządził tutaj obóz jeniecki dla 300-800 osób różnych narodowości. Fakt ten upamiętnia głaz pamiątkowy, stanowiący jednocześnie pomnik przyrody, zlokalizowany po drugiej stronie szosy, naprzeciw bramy. Tablica pamiątkowa na kamieniu głosi: "W latach wojny 1939–1945 obszar Antoniewa był terenem obozu jenieckiego. Reżim hitlerowski więził tu kilka tysięcy żołnierzy i oficerów amerykańskich, belgijskich, brytyjskich, francuskich, jugosłowiańskich, norweskich, polskich i włoskich". Długoletni dyrektor Roman Laurentowski został zamordowany w niemieckim obozie koncentracyjnym w Dachau.
W 1945 przystąpiono do natychmiastowej restytucji ośrodka. W latach 50. XX wieku placówka była pierwszą w Polsce, która zajęła się młodzieżą niedostosowaną społecznie, a jednocześnie opóźnioną w rozwoju. 31 maja 1972 ośrodkowi nadano imię Janusza Korczaka. Obecnie ośrodek kontynuuje te tradycje, będąc publiczną, koedukacyjną placówką dla młodzieży (13–18 lat) mającej problemy z przystosowaniem społecznym.
Architektura.
Obiekty ośrodka z 1914, w tym kaplica, położone są wokół rozległego dziedzińca, którego jedna pierzeja jest równoległa do szosy Skoki–Glinno. Jedyną poważniejszą ingerencją w substancję zespołu była przebudowa bramy w 1938. Umieszczono w niej wtedy płaskorzeźby o tematyce religijnej, w tym (w centralnym polu) wizerunek przedstawiający św. Jana Bosko, wcześniejszego patrona ośrodka, autorstwa Alfreda Wiśniewskiego. Oprócz tego w latach 20. XX wieku dobudowano piekarnię i warsztat.

</doc>
<doc id="917941" url="https://pl.wikipedia.org/wiki?curid=917941" title="Slim Gaillard">
Slim Gaillard

Bulee „Slim” Gaillard (ur. 4 stycznia 1916 w Pensacola, zm. 26 lutego 1991 w Londynie) – amerykański piosenkarz, autor piosenek, pianista i gitarzysta, znany przede wszystkim ze swym umiejętności śpiewania scatem oraz błyskotliwej grze słów wykorzystywanej w swoich piosenkach.
Wbrew dość powszechnej opinii, Gaillard nie urodził się w Santa Clara na Kubie jako syn Greka i Kubanki, co często jest podawane, ale przyszedł na świat w Pensacola, Floryda jako syn niemieckiego imigranta Theopolousa Rothschilda i amerykanki Lisy Gaillard. Dorastał w Detroit, a w latach 30. przeniósł się do Nowego Jorku.
Na prawdziwą scenę muzyki jazzowej wszedł w latach 30. jako członek Slim &amp; Slam, formacji, którą założył wspólnie z basistą Slamem Stewartem. Największe ich hity z tamtego okresu to "Flat Foot Floogie", "Cement Mixer (Puti Puti)" i "The Groove Juice Special". Duet wystąpił w filmie "Hellzapoppin"' w 1941 roku.
W latach 40. i później występował z takim artystami jak Charlie Parker, Dizzy Gillespie, Flip Phillips czy Coleman Hawkins. Gaillard potrafił grać na wielu instrumentach, zawsze miał świetny kontakt z publicznością i często jego koncerty zamieniały się w muzyczne popisy.
W latach 70. pojawił się w telewizji w miniserialu "Roots: The New Generation", a we wczesnych latach 80. dawał koncerty między innymi z Arnettem Cobbem. Grywał również dla BBC z George’em Mellym i z zespołem John Chiltons Feetwarmers. W 1986 roku zaśpiewał piosenkę "Selling Out" w musicalu "Absolute Beginners".
Córka Gaillarda, Janis Hunter była życiową partnerką i żoną (w latach 1977–1981) Marvina Gaye’a. Z tego związku urodziła się dwójka dzieci, w tym piosenkarka i aktorka Nona Gaye (ur. 1974).

</doc>
<doc id="917945" url="https://pl.wikipedia.org/wiki?curid=917945" title="Star Trek (film 2009)">
Star Trek (film 2009)

Star Trek – jedenasty film z serii "Star Trek", osadzony w fantastycznonaukowym uniwersum stworzonym przez Gene’a Roddenberry’ego. Postaci znane z serialu "" grane są przez nową obsadę: Chrisa Pine’a (James T. Kirk), Zachary’ego Quinto (Spock), Karla Urbana (Leonard McCoy), Zoë Saldañę (Nyota Uhura) i Antona Yelchina (Paweł Czechow). Wydarzenia przedstawione w filmie są kanoniczne dla uniwersum, stanowi on jednak swoisty reboot serii – akcja rozgrywa się w alternatywnej rzeczywistości, co pozwoliło twórcom opowiedzieć nowe historie bez konieczności dostosowywania ich do wydarzeń z serialu.
Wytwórnia filmowa Paramount Pictures rozpoczęła prace nad filmem w 2005 roku, kontaktując się ze współtwórcami serialu "Zagubieni" J.J. Abramsem i Damonem Lindelofem oraz scenarzystami Robertem Orcim i Aleksem Kurtzmanem. Zdjęcia do filmu trwały 5 miesięcy (listopad 2007 – marzec 2008). W lutym 2008 wytwórnia przesunęła premierę z 25 grudnia 2008 na maj 2009 wierząc, że wiosną film zyska większą oglądalność.
Wczesne doniesienia i pogłoski prasowe.
Już w roku 2003 Rick Berman, ówczesny producent "Star Trek", zaczął rozpatrywać możliwość stworzenia jedenastego filmu kinowego. Jednak z powodu niepowodzeń serii w roku 2002 i 2005, w tym dziesiątego filmu, ' i zdjęcia z anteny serialu ', pomysł ten nie spotkał się z odzewem. Jednak w lutym 2005 Berman poparł w końcu swoje postulaty nazwiskami, ujawniając w magazynie „Variety”, że w produkcję filmu zaangażowany jest między innymi scenarzysta Erik Jendresen.
Mimo doniesień o zainteresowaniu innymi scenariuszami, powszechnie uważało się, że pomysł Jendresena jest na etapie preprodukcji. Opowieść, zatytułowana "Star Trek: The Beginning", miała dotyczyć zupełnie nowych postaci, w tym bohatera o nazwisku Tiberius Chase. Akcja miała się toczyć po "Enterprise", ale przed , prawdopodobnie w czasie wojny ziemsko-romulańskiej.
Nie było też informacji, czy syn Gene’a Roddenberry’ego, Rod Roddenberry, został zaproszony do współpracy przy produkcji nowego filmu.
Produkcja.
W dniu 20 kwietnia 2006 Associated Press doniosło, że jedenasty film "Star Trek" oficjalnie znajduje się w produkcji. Powołując się na źródła w Paramount Pictures, gazeta poinformowała, że reżyserem i producentem niezatytułowanego jeszcze filmu będzie J.J. Abrams, znany przede wszystkim jako producent wykonawczy "Zagubionych" i producent-reżyser "". Większość z tych informacji została później potwierdzona przez Paramount i inne źródła. Wieloletni współpracownicy Abramsa – Roberto Orci i Alex Kurtzman – potwierdzili niezależnie, że napiszą scenariusz do filmu, a współproducentem będzie Damon Lindelof. Kurtzman, Orci oraz Bryan Burk zostali producentami wykonawczymi.
Według komentarzy Orciego, zarys fabuły "Star Trek XI" został ukończony i wraz z Kurtzmanem rozpoczęli pisanie scenariusza. W sierpniowym wywiadzie wyraził nadzieje, że pierwszą wersję uda się ukończyć przed końcem października, a wersję ostateczną przed świętami 2006 jednocześnie zapowiadając też, że jeśli „wszystko pójdzie idealnie”, zdjęcia będzie można rozpocząć już latem 2007 roku. Jednak anonimowe źródło, w rozmowie z The Trek Movie Report, zasugerowało, że zdjęcia mogą rozpocząć się wiosną, częściowo aby pogodzić je z napiętym planem Abramsa, będącego również producentem "Zagubionych", "Sześciu stopni oddalenia" i "Czas na Briana". Pojawiały się też doniesienia, że nieformalne przesłuchania zaczęły się już na początku października. Pomimo nadziei Orciego na scenariusz we wrześniu, J.J. Abrams w wywiadzie z 2 listopada powiedział, że „są w środku prac nad nim”. Chociaż niektóre agencje prasowe uznały to za znak opóźnienia "Star Trek XI", Abrams zdawał się nadal wierzyć w „przyspieszony” harmonogram, mówiąc w wywiadzie, że rozpoczęcie zdjęć następnej wiosny jest „realistyczne” i że „w przeciwnym razie... nie uda nam się skończyć na czas”.
Michael Giacchino, kompozytor w kilku innych projektach Abramsa, m.in. "Mission: Impossible III", "Zagubionych" i "Agentce o stu twarzach", potwierdził, że stworzy ścieżkę dźwiękową do 11. filmu, choć nie pojawiło się żadne oficjalne stanowisko w tej sprawie.
Przez wiele miesięcy po ogłoszeniu filmu, Abrams odmawiał podjęcia decyzji, czy zaakceptuje ofertę jego wyreżyserowania, proponowaną mu przez Paramount. Na początku grudnia 2006 „Variety” i inne źródła wymieniały spekulacje, czy Abrams będzie reżyserem. Paramount Pictures ogłosiło później datę premiery: 25 grudnia 2008 roku. W lutym 2008 wytwórnia filmowa Paramount Pictures przesunęła datę premiery na 8 maja 2009, uważając, że film zyska wiosną większą oglądalność niż zimą.

</doc>
<doc id="917949" url="https://pl.wikipedia.org/wiki?curid=917949" title="USS Stark (FFG-31)">
USS Stark (FFG-31)

USS Stark (FFG-31) – dwudziesta trzecia amerykańska fregata rakietowa z serii okrętów typu "Oliver Hazard Perry". Jednostkę nazwano imieniem admirała Harolda Rainsforda Starka (1880- 1972). Okręt stał się ofiarą jedynego skutecznego ataku rakietowego przeciwko okrętowi US Navy.
Historia.
Stępkę pod budowę okrętu położono w stoczni Todd Pacyfic Shipyard w Seattle, w stanie Waszyngton 24 sierpnia 1979. Wodowanie miało miejsce 30 maja 1980, a oddanie do służby 23 października 1982. Okręt wycofano ze służby 7 maja 1999. Złomowanie jednostki nastąpiło w 2006.
Atak rakietowy.
USS "Stark" został przydzielony do floty amerykańskiej działającej w rejonie Bliskiego Wschodu w 1984 i 1987.
17 maja 1987 okręt został trafiony przez dwa pociski przeciwokrętowe Exocet wystrzelone przez iracki samolot. Początkowo podawano, że pociski wystrzelono z myśliwców Mirage F1. Według nowszych publikacji jednak, pociski przenoszone były przez zmodyfikowany odrzutowiec dyspozycyjny Falcon 50, dostosowany do szkolenia pilotów i dysponujący większym zasięgiem. Atak prawdopodobnie był pomyłką i miał związek z toczoną wtedy wojną iracko-irańską, w czasie której celem ataków obydwu stron były jednostki znajdujące się w rejonie Zatoki Perskiej. Rząd iracki przyznał, że pomylono okręt z tankowcem.
"Stark" nie wykrył za pomocą radaru zbliżających się pocisków i dlatego zostały one wykryte dopiero za pomocą obserwacji wzrokowej tuż przed uderzeniem w okręt. Pierwszy pocisk trafił okręt w lewą burtę pod pomostem dowodzenia. Głowica pocisku nie eksplodowała, jednak resztki paliwa rakietowego wywołały na okręcie pożar. 25 sekund później prawie w to samo miejsce uderzył drugi pocisk, którego głowica eksplodowała w pomieszczeniach załogi. W wyniki wybuchu i pożaru na okręcie zginęło 37 marynarzy, a 21 zostało rannych. "Stark" dopłynął do Bahrajnu w celu przeprowadzenia prowizorycznych napraw, a następnie powrócił do Stanów Zjednoczonych, gdzie za 142 mln dolarów w stoczni Ingalls Shipbuilding został wyremontowany i przywrócony do służby.

</doc>
<doc id="917953" url="https://pl.wikipedia.org/wiki?curid=917953" title="W rytmie MTV">
W rytmie MTV

Program polegający na nauce tańca i choreografii ze znanych teledysków. Jest produkowany i emitowany przez MTV.
Emisja.
MTV
Premiera: piątek, godz. 21:00
Powtórki: wtorek, godz. 18:30 i czwartek, godz. 15:30

</doc>
<doc id="917955" url="https://pl.wikipedia.org/wiki?curid=917955" title="Układ protonefrydialny">
Układ protonefrydialny



</doc>
<doc id="917957" url="https://pl.wikipedia.org/wiki?curid=917957" title="Recesywność">
Recesywność

Recesywność – niemożliwość zaobserwowania u danego osobnika obecności jednego z pary genów (alleli) z powodu znacznego wpływu lub dominacji genu allelu dominującego. Pomimo iż allel warunkujący cechę recesywną jest obecny w genotypie, to cecha ta nie ujawni się w fenotypie. Recesywne względem danej cechy są zarówno organizmy, które mają oba allele genu warunkującego cechę recesywną, jak i te, u których allel recesywny może być maskowany przez inny allel tego samego genu.

</doc>
<doc id="917959" url="https://pl.wikipedia.org/wiki?curid=917959" title="Piotr Ożański">
Piotr Ożański

Piotr Ożański (ur. 29 czerwca 1925 w Mołodyczu, zm. 14 czerwca 1988 w Krakowie) – polski przodownik pracy, członek Związku Młodzieży Polskiej i PZPR, murarz, budowniczy Nowej Huty.
Przodownik pracy.
Do Nowej Huty trafił w 1950 po odbyciu służby wojskowej jako ochotnik spod Rzeszowa. Wcześniej służył w Korpusie Bezpieczeństwa Wewnętrznego. W Nowej Hucie pracował w 51. brygadzie ZMP.
Przed świętem 22 lipca 1950 wraz z zespołem położył 18 900 cegieł, co było rekordem. 
W pochodzie pierwszomajowym szedł ze wstęgą z napisem „802% normy”. Potem udało mu się wraz z kolegami ułożyć 34 000 cegieł.
Bicie rekordu opisał Sławomir Mrożek w reportażu „Młode Miasto”, który ukazał się na łamach tygodnika „Przekrój”. Podczas próby ułożenia 50 000 cegieł Ożański poparzył się, dotykając gorącej cegły, która leżała obok ogniska służącego do podgrzewania lepiku do izolacji. Propaganda PRL twierdziła, że cegłę ktoś podłożył specjalnie, a Ożański w ostatniej chwili cofnął rękę. Tego dnia, w ciągu 8 godzin, dwunastoosobowy zespół położył 66 232 cegły. 
Bolesław Bierut odznaczył go Srebrnym Krzyżem Zasługi.
Po pracy w Nowej Hucie przez 20 lat kierował brygadą w koksowni, a będąc na rencie, pracował na pół etatu w nowohuckim KBM (Kombinacie Budownictwa Mieszkaniowego) na osiedlu Teatralnym.
W kulturze.
Został sportretowany w filmie Andrzeja Wajdy „Człowiek z marmuru” jako Mateusz Birkut, postać tę zagrał Jerzy Radziwiłowicz.
Był bohaterem filmu dokumentalnego pt. „Z marmuru i z żelaza” w reżyserii Andrzeja Soroczyńskiego, a jego osoba była inspiracją dla Erwina Czerwenki do namalowania obrazu „Nowa Huta”.
Poeta Julian Przyboś poświęcił mu wiersz pt. „Odchodzenie w niepamięć”.
Z inicjatywy radnego Macieja Twaroga w 2006 roku został patronem placu u zbiegu ulic: Stanisława Mierzwy i Gustawa Daniłowskiego (osiedle Willowe) w Nowej Hucie. W 2009 uchwałą Rady Miasta Krakowa zmieniono nazwę na „Przy Poczcie”.

</doc>
<doc id="917962" url="https://pl.wikipedia.org/wiki?curid=917962" title="Siemens a40">
Siemens a40



</doc>
<doc id="917967" url="https://pl.wikipedia.org/wiki?curid=917967" title="Komórka płomykowa">
Komórka płomykowa

Komórka płomykowa, komórka terminalna – nazwa prostego aparatu wydalniczego występującego w filtrującym układzie protonefrydialnym niektórych bezkręgowców. Ma buławkowaty lub gruszkowaty kształt. Składa się z komórki terminalnej i kanałowej. Pierwsza jest zakończona jedną wicią (tzw. solenocyt) lub wieloma wiciami (tzw. cyrtocyt) zwróconymi do wewnątrz, w stronę kanalika, ułożonymi na kształt płomyka, którego ruch powoduje ruch cieczy dyfundującej z parenchymy do światła kanalików. Druga komórka tworzy przewód wydalniczy. Obydwie komórki są ze sobą żeberkowato połączone i tworzą aparat filtracyjny.

</doc>
<doc id="917968" url="https://pl.wikipedia.org/wiki?curid=917968" title="Magnetostratygrafia">
Magnetostratygrafia

Magnetostratygrafia – kategoria stratygrafii, zajmująca się grupowaniem skał w jednostki stratygraficzne na podstawie podobieństwa ich właściwości magnetycznych.
Jednostki te wyznacza się na podstawie polarności pierwotnego kierunku namagnesowania, czyli zmian biegunów magnetycznych Ziemi. Polarność ta może być normalna (w momencie utrwalenia namagnesowania północny biegun magnetyczny znajdował się w pobliżu północnego bieguna geograficznego), lub odwrotna.
Zapis inwersji pola magnetycznego można korelować z globalną geomagnetyczną skalą polarności (Geomagnetic Polarity Time Scale), Jest ona kompletnie opracowana dla ostatnich 165 mln lat.
Podstawową jednostką magnetostratygraficzną jest magnetozona.

</doc>
<doc id="917972" url="https://pl.wikipedia.org/wiki?curid=917972" title="Grupa północnokarpacka">
Grupa północnokarpacka

Grupa północnokarpacka – jednostka kulturowa datowana na epokę żelaza późny okres wpływów rzymskich oraz wczesny okres wędrówek ludów. Obejmowała tereny nad górnym Sanem. Duży wpływ na wydzielenie tej jednostki miała ekspansja terytorialna plemienia Kaprów. Ludność grupy północnokarpackiej charakteryzują:
Osadnictwo tej grupy występowało także w północnej Słowacji.

</doc>
<doc id="917976" url="https://pl.wikipedia.org/wiki?curid=917976" title="Mary Todd Lincoln">
Mary Todd Lincoln

Mary Ann Todd Lincoln (ur. 13 grudnia 1818 w Lexington, zm. 16 lipca 1882 w Springfield) – żona prezydenta Stanów Zjednoczonych Ameryki Abrahama Lincolna i pierwsza dama USA w latach 1861–1865.
Życiorys.
Mary Ann Todd urodziła się 13 grudnia 1818 w Lexington, jako córka Roberta Smitha Todd, członka legislatury Kentucky i jego pierwszej żony Elizy Todd z domu Parker. W młodości była nazywana Molly. Miała czworo własnego rodzeństwa i ośmioro przyrodniego. Jej matka zmarła przy porodzie piątego dziecka, a nieco ponad rok później jej ojciec ożenił się powtórnie. Macocha Mary, Elizabeth z domu Humphreyes surowo traktowała swoją pasierbicę. Mary uczęszczała do szkoły Dr. John Ward’s Academy a następnie do szkoły madame Victorii Mentelle. Po czterech latach wyjechała do Springfield, gdzie mieszkały jej dwie siostry: Lizzie i Frances. Tam też, poprzez swojego szwagra Niniana Edwarda, poznała Abrahama Lincolna.
W 1840 roku Lincoln i Todd się zaręczyli, a dwa lata później doszło do ślubu. Ponieważ przyszły prezydent nie miał pieniędzy, oboje zamieszkali w pensjonacie Globe Tawern, a w 1844 roku przenieśli się do własnego domu w Springfield. Lincoln kontynuował karierę polityczną w Kongresie, natomiast Mary zajmowała się domem i dziećmi. Po opuszczeniu Kongresu powrócił do praktyki prawniczej w Spingfield. Mary wspierała męża w politycznej karierze i interesowała się życiem publicznym. Ponieważ pragnęła, by Lincoln został wybrany na prezydenta, jeszcze przed wyborami przygotowywała się do roli pierwszej damy.
Elita waszyngtońska miała wysokie oczekiwania, po okresie, gdy pierwszą damą była Harriet Lane. Ponadto Lincolnowie byli uważani za prowincjuszy, czemu mieszkańcy stolicy dali znać, gdy zbojkotowali bal inauguracyjny 6 marca 1861 roku. Ponieważ Mary pochodziła z rodziny Toddów, południowców popierających niewolnictwo, była podejrzewana o prokonfederackie sympatie. Wielu jej krewnych i powinowatych walczyło po stronie wojsk Konfederacji, jednak Lincoln zapewnił w Kongresie o lojalności żony wobec Unii. Mary była także często obiektem ataków, z uwagi na jej negatywne opinie o członkach rządu i amerykańskich generałach. Miała zwyczaj wydawać przyjęcia raz w tygodniu, a pół roku od rozpoczęcia kadencji męża, udała się z pierwszą oficjalną wizytą, jako pierwsza dama. Pojechała wówczas do New Jersey, gdzie wizytowała w placówkach publicznych i instytucjach państwowych. Jako żona prezydenta była osobą rozrzutną, co często wpędzało ją w finansowe tarapaty. Pod koniec pierwszej kadencji Lincolna, jej długi sięgały około 30 tysięcy dolarów, co przewyższało roczną pensję prezydenta. W 1862 zmarł syn Lincolnów – Willie, co spowodowało głęboką depresję u pierwszej damy. Miesiąc po reelekcji Abrahama, 14 kwietnia 1865 roku, Mary udała się wraz z nim do teatru na sztukę „Nasz amerykański kuzyn”. Towarzyszyli im Henry Rathbone i Clara Harris. Podczas spektaklu do loży prezydenckiej wszedł aktor John Wilkes Booth i zastrzelił prezydenta. Na ten widok, pierwsza dama straciła przytomność, a gdy się ocknęła czuwała przy umierającym mężu. Jej depresja pogłębiła się do tego stopnia, że nie wzięła udziału w uroczystościach pogrzebowych.
Kilka tygodni później opuściła Waszyngton i zamieszkała w Chicago. Kongres wypłacił jej równowartość rocznej pensji prezydenckiej, za co kupiła dom. Z powodu swoich licznych długów i braku zaradności w sprawach ekonomicznych (wykorzystanej przez zatrudnionego jubilera) była zmuszona do sprzedaży swojej garderoby i biżuterii. Dzięki staraniom senatora Charlesa Sumnera, Mary Lincoln od 1870 roku otrzymywała roczną pensję w wysokości 3 tysięcy dolarów. W latach 1868-1871 Mary wraz z najmłodszym synem, Tadem, mieszkała we Frankfurcie. Krótko po ich powrocie do Stanów Zjednoczonych, Tad zmarł na gruźlicę, co pogłębiło depresję Mary i wpędziło w obłęd. Wkrótce potem, jej jedyny syn, Robert, wystąpił o jej ubezwłasnowolnienie. Mary została uznana za osobę niepoczytalną, i po nieudanej próbie samobójczej, umieszczona w zakładzie psychiatrycznym w Batavii. Po czterech miesiącach, 10 września 1875 zakończono jej kurację, a była pierwsza dama przeniosła się do siostry w Springfield. Niecały rok później sąd przywrócił jej pełnię praw.
Wkrótce po tych wydarzeniach wyjechała do Francji, gdzie mogła zachować anonimowość. W 1880 roku powróciła do USA, gdzie Kongres podniósł jej pensję o dodatkowe 2 tysiące dolarów. Ponownie zamieszkała u siostry w Springfield, gdzie podupadła na zdrowiu. Zmarła w wyniku wylewu, 16 lipca 1882.
Życie prywatne.
Mary Todd poznała Abrahama Lincolna na balu w domu siostry Mary – Lizzie. W 1840 roku się zaręczyli, a na 1 stycznia 1841 zaplanowali ślub. Uroczystość została jednak odwołana, a narzeczeni zerwali zaręczyny. Krótko później Mary znalazła zainteresowanie w oczach senatora Stephena A. Douglasa. Nie chciała jednak wyjść za niego za mąż i w 1842 roku ponownie zaręczyła się z Lincolnem. Ich ślub odbył się 4 listopada 1842. Mieli oni czterech synów: Roberta Todda (1 sierpnia 1843 – 25 lipca 1926), Edwarda Bakera (1846–1850), Williama Wallace’a (1850–1862) i Thomasa, zwanego Tadem (1853–1871).

</doc>
<doc id="917978" url="https://pl.wikipedia.org/wiki?curid=917978" title="Prokuratura na Litwie">
Prokuratura na Litwie

Prokuratura na Litwie funkcjonuje zgodnie z Konstytucją Republiki Litewskiej na zasadzie niezależności, a szczegółowe zasady działania określają ustawy i inne akty prawne. Głównym aktem prawnym regulującym działalność instytucji litewskiej prokuratury jest ustawa – Prawo o Prokuraturze (lt. "Prokuratūros įstatymo pakeitimo", ang. "Law on the Prosecutor's Office") z 13 października 1994, znowelizowana przez ustawę z 22 kwietnia 2003.
Niezależność prokuratora oraz jego działalność jedynie na podstawie i w granicach prawa jest zasadą konstytucyjną, ujętą w art. 118. Konstytucji Republiki Litewskiej (zmienianym dwukrotnie). Prokuratora Generalnego Republiki Litewskiej (lt. "Generalinis prokuroras", ang. "Prosecutor General") mianuje i odwołuje Prezydent, za zgodą jednoizbowego parlamentu (lt. "Seimas"). Konstytucja określa też podstawy struktury litewskiej prokuratury – składa się ona z Prokuratury Generalnej (lt. "Generalinė prokuratūra", ang. "Office of the Prosecutor General") oraz prokuratur miejscowych (lt. "teritorinės prokuratūros", ang. "territorial prosecutor’s offices").
Na Litwie 30 marca prokuratorzy obchodzą swoje święto zawodowe – Dzień Prokuratury, ustanowiony na pamiątkę złożenia przysięgi na wierność prawom Republiki Litewskiej przez zgromadzonych w budynku Prokuratury Generalnej prokuratorów, 30 marca 1990, niecałe trzy tygodnie po odzyskaniu przez Litwę niepodległości.
Prokuratorzy Generalni.
Prokuratorzy Generalni Republiki Litewskiej:
Zadania.
Zgodnie z ustawą – Prawo o Prokuraturze z 13 października 1994, gruntownie znowelizowaną 22 kwietnia 2003, "prokuratura jest instytucją państwową wykonującą funkcje przepisane jej przez Konstytucję Republiki Litewskiej, niniejszą ustawę oraz inne przepisy prawa. Prokuratura strzeże praworządności i wspomaga sądy w administracji wymiarem sprawiedliwości".
Zgodnie z Prawem o Prokuraturze, prokuratura litewska, działając na podstawie i w granicach prawa, ma za zadanie:
W pierwotnym brzmieniu ustawy – Prawo o prokuraturze z 13 października 1994, "prokuratura, reprezentując państwo, wspiera administrację wymiaru sprawiedliwości oraz strzeże praworządności". Do głównych zadań prokuratury należało:
Struktura.
Prokuratura litewska zorganizowana jest trójstopniowo. Najwyżej w hierarchii znajduje się Prokuratura Generalna, na czele której stoi Prokurator Generalny. Prokuraturze Generalnej podlega bezpośrednio pięć okręgów, które z kolei dzielą się na rejony odpowiadające gminom lub miastom wydzielonym. W prokuraturze zatrudnionych jest 1676 osób, z czego 885 to prokuratorzy (stan na 25 kwietnia 2007).
Prokurator Generalny jest mianowany i odwoływany przez Prezydenta za zgodą parlamentu na siedmioletnią kadencję. Osoba mianowana na stanowisko Prokuratora Generalnego musi:
Przed objęciem urzędu osoba mianowana składa przysięgę następującej treści:
Przysięga może być złożona bez ostatniego zdania. Przysięgę odbiera Prezydent.
Mandat Prokuratora Generalnego wygasa w razie:

</doc>
<doc id="917979" url="https://pl.wikipedia.org/wiki?curid=917979" title="Fryderyk IV (palatyn reński)">
Fryderyk IV (palatyn reński)

Fryderyk IV Sprawiedliwy, niem. "Friedrich Der Aufrichtige", fr. "Frédéric IV le juste" (ur. 5 marca 1574, zm. 19 września 1610) – elektor Palatynatu Reńskiego w latach 1583-1610, przywódca protestanckiego przymierza w Cesarstwie Rzymskim Narodu Niemieckiego, znanego jako Unią Ewangelicką. Jedyny syn, który przeżył dzieciństwo, Ludwika VI, elektora Palatynatu Reńskiego i Elżbiety Heskiej.
Urodził się w Amberg w 1574, a jego ojciec zmarł w październiku 1583. Fryderyk został nowym palatynem, ale regencję sprawował jego wuj – Jan Kazimierz, żarliwy kalwinista, który w tym wyznaniu wychowywał bratanka. Kalwiński matematyk i astronom – Bartholemaeus Pitiscus służył na dworze jako nauczyciel Fryderyka, a następnie został tamtejszym kaznodzieją. W styczniu 1592 Fryderyk odzyskał całkowita kontrolę nad Palatynatem, bowiem zmarł Jan Kazimierz – jego wuj. Fryderyk kontynuował antykatolicką politykę swojego wuja i w 1608 został dowódcą protestanckiego sojuszu znanego jako "Unia Protestancka".
Małżeństwo i potomstwo.
23 czerwca 1593 poślubił Luizę Julianę Orańską (1576-1644), córkę Wilhelma I Milczka, stadhoudera Oranii, i jego trzeciej żony – Charlotty de Burbon. Para miała 8 dzieci:
W 1619 jego syn – Fryderyk V został królem Czech podczas wojny trzydziestoletniej, ale ponieważ panował niewiele ponad sto dni, przylgnęło do niego określenie "Zimowy Król". Fryderyk IV zmarł w Heidelbergu.

</doc>
<doc id="917980" url="https://pl.wikipedia.org/wiki?curid=917980" title="GSR">
GSR



</doc>
<doc id="917983" url="https://pl.wikipedia.org/wiki?curid=917983" title="USS Stark">
USS Stark



</doc>
<doc id="917985" url="https://pl.wikipedia.org/wiki?curid=917985" title="Sieć troficzna">
Sieć troficzna

Sieć troficzna, sieć pokarmowa – sieć zależności pokarmowych między organizmami tego samego lub różnych gatunków, żyjących w jednym ekosystemie, mających podobne zwyczaje pokarmowe. Jest ona zbudowana z wzajemnie przeplatających się łańcuchów pokarmowych, z których każdy stanowi ścieżkę biegnącą od pierwszego poziomu troficznego do poziomów kolejnych rzędów.

</doc>
<doc id="917988" url="https://pl.wikipedia.org/wiki?curid=917988" title="Reakcja elektrodermalna">
Reakcja elektrodermalna



</doc>
<doc id="917989" url="https://pl.wikipedia.org/wiki?curid=917989" title="Swoosie Kurtz">
Swoosie Kurtz

Swoosie Kurtz (ur. 6 września 1944 w Omaha w stanie Nebraska, USA) – amerykańska aktorka.

</doc>
<doc id="917990" url="https://pl.wikipedia.org/wiki?curid=917990" title="Renata Voracova">
Renata Voracova



</doc>
<doc id="917992" url="https://pl.wikipedia.org/wiki?curid=917992" title="Reakcja elektryczna skóry">
Reakcja elektryczna skóry



</doc>
<doc id="917993" url="https://pl.wikipedia.org/wiki?curid=917993" title="Ptasznik wielobarwny">
Ptasznik wielobarwny

Ptasznik wielobarwny, ptasznik wielokolorowy ("Caribena versicolor") – gatunek pająka z rodziny ptasznikowatych. Na wolności występuje w lasach deszczowych Martyniki.
Systematyka.
Gatunek ten opisany został w 1837 roku przez C.A. Walckenaera jako "Mygale versicolor". W 1892 E. Simon przeniósł go do rodzaju "Avicularia". W 2017 roku C.S. Fukushima i R. Bertani umieścili go w nowym rodzaju "Caribena" i zsynonimizowali z nim "Avicularia rutilans".
Charakterystyka.
Pająk ten osiąga 5–6 cm długości ciała, a jego rozpiętość odnóży dochodzi do 15–16 cm u samic i 11 cm u samców. Karapaks jest dłuższy niż szerszy, z głębokimi dołkami i nieco wyniesioną częścią głowową. Młode osobniki ubarwione są metalicznie niebiesko, miejscami turkusowo, z czarniawymi stawami oraz wzorem na wierzchu opistosomy złożonym z podłużnego pasa przecinającego pasy poprzeczne. Osobniki dorosłe mają brązowy karapaks porośnięty złocistymi, zielono i turkusowo połyskującymi szczecinkami. Ich opistosoma od spodu jest jasnobrązowa, a z wierzchu porośnięta szczecinkami: krótkimi czarnymi i długimi jaskrawoczerwonymi. Odnóża i nogogłaszczki są długie, irydyzujące, pokryte brązowymi szczecinkami ochronnymi oraz krótszymi, złotymi, z zielonym połyskiem. W tylno-grzbietowej części opistosomy umiejscowione jest pole barwy spiżowej ze smukłymi i długimi (ponad 1,3 mm u samic i ponad 1,6 mm u samców) włoskami parzącymi typu II. 
W obrębie rodzaju samice tego gatunku wyróżniają się spermateką z zewnętrznym uwypukleniem pośrodku zakrzywienia i brakiem nabrzmiałości na wierzchołku. Cechy charakterystyczne samców to: dobrze wykształcony wzgórek na tegulum, silnie zakrzywiona w widoku od przodu proksymalna część embolusa oraz tworzenie przez część środkową embolusa i krawędź tegulum kąta ostrego w widoku tylno-bocznym.
Biologia i występowanie.
Jedynym miejscem pewnego występowania tego pająka jest Martynika. Z Gwadelupy wykazany został prawdopodobnie wskutek błędu. Z Kolumbii znany jest tylko pojedynczy (być może zawleczony) okaz, a 3 okazy pochodzące z Kuby są bardzo stare.
Gatunek ten preferuje mezofilne lasy deszczowe. Kryjówki buduje między pniami drzew, wśród liści bromeliowatych, w pustych bambusach, a także w ludzkich konstrukcjach. Okres rozrodczy przypada na marzec, a młode lęgną się z kokonów w maju i czerwcu. Dojrzałość osiągają po około 18 miesiącach, przeszedłszy około 10 wylinek.
Hodowla.
Ptasznik ten jest opisywany jako szybki, dobrze skaczący, ale też bardzo spokojny, rzadko wyczesujący włoski. Zaleca się hodowlę w temperaturze od 22 do 26 °C lub 26–27 °C i wilgotności 70% lub 75–85%. Minimalne wymiary terrarium dla pojedynczego osobnika dorosłego to 25×25×40 cm (wysokość ostatnia). Samce dojrzewają po 8, a samice po 9 wylince. Samica produkuje kokon po około 70–80 dniach od kopulacji. W hodowlach liczba młodych w kokonie wynosi od 100-200.

</doc>
<doc id="917994" url="https://pl.wikipedia.org/wiki?curid=917994" title="Czerpak (żeglarstwo)">
Czerpak (żeglarstwo)

Czerpak - narzędzie używane na żaglówkach służące do wybierania, wody która dostała się do kokpitu. Dawniej wykonywany był z drewna - zazwyczaj posiadał kształt zbliżony do prostopadłościennego z jedną ścianką wygięta w łuk dla ułatwiania nabierania wody, dodatkowo posiadał rączkę. Obecnie częściej spotyka się czerpaki wykonane z elastycznych tworzyw sztucznych oraz improwizowane czerpaki z przeciętych plastikowych butelek po napojach. Te ostatnie nie mają jednak zalety dwóch pierwszych - po wypadnięciu za burtę toną i zanieczyszczają środowisko. Na niewielkich jachtach regatowych zamiast czerpaków powszechnie stosuje się pompki denne, których działanie opiera się na różnicy ciśnień wody w kadłubie i płynącej pod nim. Na większych jachtach za usuwanie wody z wnętrza kadłuba odpowiada pompa zęzowa.

</doc>
<doc id="917995" url="https://pl.wikipedia.org/wiki?curid=917995" title="Jan Tomasz Seweryn Jasiński">
Jan Tomasz Seweryn Jasiński

Jan Tomasz Seweryn Jasiński (ur. 8 grudnia 1806, Warszawa, zm. 14 stycznia 1879 tamże) – aktor, reżyser i dyrektor teatralny, pisarz, tłumacz, pedagog teatralny.
Życiorys.
Jasiński był synem Józefa i Anny z Duszyńskich. Uczęszczał do konwiktu pijarskiego na warszawskim Żoliborzu i do Liceum Warszawskiego, ale opuścił tę szkołę przed maturą. Mając lat 16 zapisał się do Konserwatorium Muzyki i Deklamacji, gdzie był uczniem Bonawentury Kudlicza. Po ukończeniu studiów w r. 1826 dostał angaż w Teatrze Narodowym, ale dawano mu tylko małe role, więc przeniósł się 3 lata później do nowo powstałego Teatru Rozmaitości, gdzie wkrótce wybił się grając głównie amantów i zdobył dużą popularność w stolicy. W ciągu 24 lat grał ok. 600 ról i pojawił się na scenie 5525 razy.
Jasiński był również uzdolnionym adaptatorem i tłumaczem dramatów i komedii – przetłumaczył lub zaadaptował ok. 234 sztuk pióra głównie autorów francuskich. Tworzył też samodzielnie, napisał 37 sztuk. Najpopularniejszymi z nich były komedia "Jedna Chwila" i krotochwila "Nowy Rok". Pisał też bajki i opowiastki dla dzieci.
W roku 1842 przejął po mistrzu Kudliczu posadę reżysera dramatu i opery, rok później stanowisko nauczyciela w Szkole Dramatycznej. Odszedł ze sceny w roku 1850, rok później otrzymał wysokie i odpowiedzialne stanowisko dyrektora Warszawskich Teatrów Rządowych, którym pozostał do emerytury, do roku 1862. Jako emeryt piastował w sezonie 1865 – 1866 posadę kierownika artystycznego teatru w Krakowie, gdzie wylansował Helenę Modrzejewską, rozpoczynając światową karierę wielkiej aktorki. Wychował 350 adeptów i adeptek, z których około 200 osiągnęło popularność w stolicy i na prowincji.
Był żonaty, potomstwa nie miał. Pochowano go na warszawskich Powązkach (22, VI, 14/15).

</doc>
<doc id="917996" url="https://pl.wikipedia.org/wiki?curid=917996" title="Reakcja psychogalwaniczna">
Reakcja psychogalwaniczna



</doc>
<doc id="917997" url="https://pl.wikipedia.org/wiki?curid=917997" title="Przewodnictwo skórne">
Przewodnictwo skórne



</doc>
<doc id="917998" url="https://pl.wikipedia.org/wiki?curid=917998" title="Aba (anioł)">
Aba (anioł)

Aba – jeden z aniołów zajmujących się sprawami ludzkiej seksualności. Dostojnik anielski, którego można przywołać za pomocą obrzędów kabalistycznych. Jednocześnie, anioł służebny Sarabotesa.

</doc>
<doc id="918002" url="https://pl.wikipedia.org/wiki?curid=918002" title="Studzionki (województwo dolnośląskie)">
Studzionki (województwo dolnośląskie)

Studzionki – wieś w Polsce położona w województwie dolnośląskim, w powiecie lubińskim, w gminie Rudna.
Podział administracyjny.
W latach 1975–1998 miejscowość administracyjnie należała do województwa legnickiego.
Kościół prawosławny.
We wsi znajduje się parafialna cerkiew prawosławna pod wezwaniem Świętych Kosmy i Damiana.

</doc>
<doc id="918003" url="https://pl.wikipedia.org/wiki?curid=918003" title="Ehebach">
Ehebach

Ehebach - rzeka w Niemczech, w Bawarii, w całości w Parku Natury Steigerwald o długości 25 kilometrów. Jest lewym dopływem Aisch do której uchodzi w Diespeck. Swoje źródło bierze w okolicach wsi Ulsenheim. Największym dopływem jest Laimbach. W okolicach Langenfeld rzekę przecina droga B8 i linia kolejowa.

</doc>
<doc id="918004" url="https://pl.wikipedia.org/wiki?curid=918004" title="Renata Voráčová">
Renata Voráčová

Renata Voráčová (ur. 6 października 1983 w Gottwaldovie) – czeska tenisistka, zwyciężczyni turniejów WTA Tour w grze podwójnej.
Kariera.
Karierę rozpoczęła w 2000 roku od występów w turniejach rangi ITF. W parze z Irlandką Kelly Liggan w 2002 roku wygrała swój pierwszy zawodowy turniej WTA w Pattayi. W Warszawie doszła do półfinałów razem ze Swietłaną Kuzniecową. Pięciokrotnie dostawała się do głównej drabinki turniejów singlowych.
W 2004 roku z Julie Ditty doszła do półfinału w Bogocie. W 2005 powróciła do czynnego udziału w turniejach ITF, odnosząc w nich seryjne sukcesy. W 2006 rozpoczęła występy u boku rodaczki, Lucie Hradeckiej. Wspólnie wygrały zawody w Portorožu i osiągnęły finał w Budapeszcie. Wygrywała kolejne turnieje ITF, z czego osiem w konkurencji deblowej.
W styczniu 2007 przeszła po raz pierwszy w karierze pierwszą rundę singlowego turnieju wielkoszlemowego w Melbourne. Razem z Polką Klaudią Jans osiągnęły półfinał halowej imprezy w Paryżu. Także do czołowej czwórki debla awansowała Voráčová w Memphis, ponownie u boku Hradeckiej. W Indian Wells również doszła do półfinału gry podwójnej, podobnie na ojczystej ziemi w Pradze. W Bad Gastein osiągnęła najlepszy wówczas wynik w swojej karierze singlowej – ćwierćfinał.
W międzyczasie regularnie wygrywała w turniejach ITF, gromadząc we wrześniu 2007 osiemnaście zwycięstw w grze podwójnej. W tym samym sezonie triumfowała w zawodach deblowych WTA Tour w Bad Gastein i Portorož, a w Québecu osiągnęła finał.
Jej kolejne zwycięstwo nastąpiło dwa lata później w Stambule. W 2009 roku awansowała także do finału w Luksemburgu. W 2010 osiągnęła finał w Båstad, a zwyciężyła w Linzu.
W sezonie 2011 Czeszka wygrała w Fezie, w 2012 roku w Palermo, natomiast w 2014 w Osace i zawodach WTA Challenger Tour w Limoges. W 2015 roku zanotowała finał w Auckland.
Łącznie Voráčová zwyciężyła w 14 turniejach WTA w grze podwójnej (4 razy w parze z Lucie Hradecką, 2 razy w parach z Barbora Strýcovą i Shūko Aoyamą i po razie w parach z Kelly Liggan, Andreą Hlaváčkovą, Kateřiną Siniakovą, Chuang Chia-jung, Cornelią Lister i Larą Arruabarreną). Triumfowała też w piętnastu zawodach singlowych i pięćdziesięciu ośmiu deblowych kategorii ITF.

</doc>
<doc id="918009" url="https://pl.wikipedia.org/wiki?curid=918009" title="Salamandra olbrzymia">
Salamandra olbrzymia

Salamandra olbrzymia może oznaczać:

</doc>
<doc id="918010" url="https://pl.wikipedia.org/wiki?curid=918010" title="Laimbach (dopływ Ehebach)">
Laimbach (dopływ Ehebach)

Laimbach – rzeka w Niemczech, w Bawarii, w całości w Parku Natury Steigerwald o długości 22 kilometrów. Jest lewym dopływem Ehebach. Swoje źródło bierze w okolicach wsi Castell. Największym dopływem jest Bibart.

</doc>
<doc id="918011" url="https://pl.wikipedia.org/wiki?curid=918011" title="Meysztowicz">
Meysztowicz

Osoby o nazwisku Meysztowicz:

</doc>
<doc id="918014" url="https://pl.wikipedia.org/wiki?curid=918014" title="Jean de Tarchanoff">
Jean de Tarchanoff



</doc>
<doc id="918015" url="https://pl.wikipedia.org/wiki?curid=918015" title="Iwan Tarchanov">
Iwan Tarchanov



</doc>
<doc id="918018" url="https://pl.wikipedia.org/wiki?curid=918018" title="Bibart">
Bibart

Bibart – rzeka w Niemczech, w Bawarii, w całości w Parku Natury Steigerwald o długości 17 kilometrów. Jest prawym dopływem Laimbach. Swoje źródło bierze w okolicach Birklingen (dzielnica miasta Iphofen). Rzeka płynie wzdłuż drogi B286 i drogi B8.

</doc>
<doc id="918025" url="https://pl.wikipedia.org/wiki?curid=918025" title="Bachmann">
Bachmann

Osoby noszące nazwisko Bachmann
Inne

</doc>
<doc id="918026" url="https://pl.wikipedia.org/wiki?curid=918026" title="Lady Pank (album)">
Lady Pank (album)

Lady Pank – debiutancki album studyjny polskiego zespołu muzycznego Lady Pank, wydany 20 czerwca 1983 roku na LP nakładem Tonpressu. W późniejszych latach doczekał się licznych reedycji na CC i CD. W 2017 roku Agencja Artystyczna MTJ wznowiła album na LP.
Album jest uważany za najważniejszy w dorobku zespołu, a także za jeden z najważniejszych w historii polskiego rocka. Jest jedynym polskim wydawnictwem, z którego aż sześć utworów dotarło do pierwszego miejsca Listy przebojów Programu Trzeciego. "Lady Pank" został sprzedany w milionowym nakładzie i zyskał status złotej płyty.
W marcu 1985 roku, w trakcie pobytu w Stanach Zjednoczonych, zespół nagrał anglojęzyczną wersję albumu ze zmienionymi tekstami utworów – "Drop Everything".
W 2018 roku ukazał się album "LP1", zawierający pochodzące z debiutanckiej płyty utwory (oraz trzy dodatkowe – „Mała Lady Punk”, „Tańcz głupia tańcz” i „Minus 10 w Rio”), nagrane na nowo i zaśpiewane z udziałem wielu zaproszonych gości.
Lista utworów.
Na podstawie.
Muzycy.
Na podstawie.

</doc>
<doc id="918029" url="https://pl.wikipedia.org/wiki?curid=918029" title="Ickbach">
Ickbach

Ickbach – rzeka w Niemczech, w Bawarii o długości 9 kilometrów. Jest lewym dopływem Breitbach. Swoje źródło bierze w okolicach Oberickelsheim. Rzekę przecina autostrada A7 i linia kolejowa Monachium – Würzburg.

</doc>
<doc id="918030" url="https://pl.wikipedia.org/wiki?curid=918030" title="Groń">
Groń

Groń – nazwa wywodząca się z języka wołoskiego (por. rum. "grui" – „szczyt”; w gwarze podhalańskiej "groń" oraz w gwarze górali śląskich "gruń" to „wyniosły brzeg rzeki lub potoku”, rus. "Hruń").

</doc>
<doc id="918032" url="https://pl.wikipedia.org/wiki?curid=918032" title="Wznowienie (hokej)">
Wznowienie (hokej)

Wznowienie w hokeju na lodzie ma miejsce po każdej przerwie w grze oraz przy rozpoczynaniu wszystkich trzech tercji. Wznowienie przeprowadza się na jednym z dziewięciu punktów wznowień, tzw. "bulików" (o tym, w którym punkcie będzie miało miejsce wznowienie decyduje to, co spowodowało tę przerwę). We wznowieniu bierze udział dwóch zawodników przeciwnej drużyny, którzy stoją zwróceni do siebie twarzami i walczą o krążek rzucony przez sędziego.

</doc>
<doc id="918036" url="https://pl.wikipedia.org/wiki?curid=918036" title="Drop Everything">
Drop Everything

Drop Everything – album studyjny polskiego zespołu muzycznego Lady Pank, będący anglojęzyczną wersją debiutanckiego wydawnictwa zespołu, noszącego tę samą nazwę co on. Chronologicznie stanowi trzeci ze wszystkich albumów studyjnych, jakie wydał Lady Pank. Zawiera utwory z debiutu ze znacznie zmienionymi tekstami, za których przekład odpowiadał Tom Wachtel. Został nagrany i wydany w Stanach Zjednoczonych 1 marca 1985 roku na LP nakładem MCA Records. W tym samym roku album wydano także w Wielkiej Brytanii, Brazylii, Argentynie i Meksyku, a ponadto w Polsce nakładem Klubu Płytowego Razem w wersji LP ze zmienioną okładką i Polmarku w wersji CC pod tytułem "On Top!" – wydanie to zawierało dodatkowy utwór, „On Top” w odsłonie z koncertu zespołu na Międzynarodowym Festiwalu Piosenki w Sopocie w 1985 roku. W 1993 roku w Polsce ukazało się pierwsze wydanie CD albumu, za które odpowiedzialny był InterSonus Music.
Do pochodzącego z "Drop Everything" utworu „Minus Zero” (anglojęzyczny odpowiednik piosenki „Mniej niż zero”) nakręcono na Manhattanie służący promocji płyty teledysk, będący pierwszym wideoklipem polskiego zespołu, który był emitowany w amerykańskiej muzycznej stacji telewizyjnej MTV.
Lista utworów.
Na podstawie.
Muzycy.
Na podstawie.

</doc>
<doc id="918038" url="https://pl.wikipedia.org/wiki?curid=918038" title="Studzionki (Ochotnica Górna)">
Studzionki (Ochotnica Górna)

Studzionki – część wsi Ochotnica Górna w Polsce, w województwie małopolskim, w powiecie nowotarskim, w gminie Ochotnica Dolna. W latach 2004–2006 Studzianki. Znajduje się na polanie, która na mapie Geoportalu ma nazwę Dzidowa.
Studzionki położone są na wysokości 840–920 m n.p.m. w Paśmie Lubania w Gorcach. Dojazd drogą asfaltową z centrum Ochotnicy Górnej (droga bardzo stroma, długość 1800 m, różnica wysokości 260 m, średnie nachylenie prawie 15%). Najbliższy przystanek PKS w Ochotnicy Górnej-Ustrzyku.
W dolnej części osiedla, na wysokości 869 m znajduje się źródło i wypływa z niego Potok Ciepielowski. Gwarowo źródło określa się w tych okolicach jako "studzionka" i od tego określenia pochodzi nazwa przysiółka. Studzionki znajdują się na wielkiej polanie na grzbiecie Pasma Lubania. Otwiera się stąd ciekawy widok na Tatry, Pieniny Spiskie i Podhale. Można podziwiać także masyw Gorca oraz szczyty Beskidu Wyspowego.
Ogółem na Studzionkach znajduje się 11 domów, w większości drewnianych i utrzymanych w lokalnym gorczańskim stylu. Cztery z nich to gospodarstwa zamieszkane przez wielopokoleniowe rodziny gorczańskich górali, na resztę składają się zaś domy letniskowe oraz dom mieszczący prywatne muzeum etnograficzne. W budowie znajdują się dwa następne, nie nawiązujące już do tradycyjnej architektury gorczańskiej. Rodowici mieszkańcy przysiółka noszą charakterystyczne, regionalne nazwiska: Chrobak, Kapłaniak, Król i Plewa, a utrzymują się z turystyki oraz rzemiosła.
Na Studzionkach znajduje się prywatny skansen etnograficzny, w skład którego wchodzi dom-muzeum, drewniana góralska kaplica oraz kuźnia. Dom, utrzymany w stylu lat 20. XX wieku, zawiera kolekcję góralskich przedmiotów codziennego użytku, pochodzących w znacznej mierze z terenu Ochotnicy Górnej. Kaplica nawiązuje do gotyckich kościołów pradoliny Dunajca a część jej wyposażenia pochodzi ze starego, rozebranego w 2003 roku, starego kościoła w Ochotnicy Górnej. Z kolei przeniesiona w 2008 roku z Ochotnicy Górnej – Jaszczego kuźnia zachowała pełne, oryginalne wyposażenie kowalskie. Skansen można zwiedzać za zgodą właścicieli.
Na Studzionkach kilka gospodarstw oferuje noclegi, również dla wycieczek szkolnych i grup zorganizowanych. W czasie II wojny światowej miał tutaj jedną ze swych kwater oddział partyzancki kapitana Juliana Zapały ps. „Lampart”, później włączony do 1 PSP Armii Krajowej. Kwatera mieściła się w gospodarstwie państwa Plewów, obecnie nieistniejącego (spłonęło w latach 90. XX wieku po uderzeniu pioruna kulistego).

</doc>
<doc id="918044" url="https://pl.wikipedia.org/wiki?curid=918044" title="LP 3">
LP 3

LP 3 (pełna nazwa: LP3 – nigdy nie za wiele rokendrola!) – czwarty album studyjny zespołu Lady Pank, wydany w 1986 roku, nakładem wydawnictwa Polskie Nagrania „Muza” (SX 2286). Materiał ten ukazał się również na kasecie magnetofonowej (CK-534) tego samego wydawnictwa. W roku 1992 został wznowiony na płycie CD przez firmę Digiton oraz w 1993 przez Intersonus (IS 057). Jeden z utworów pochodzących z tej płyty – „Osobno” powstał również w wersji angielskojęzycznej jako „On Top”.
"LP3" budziła mieszane odczucia w kręgu fanów oraz krytyków. Przez większość został uznany za album niedorównujący poziomem dwóm poprzednim. Antoni Piekut na łamach "Non Stop" zarzucał zespołowi wtórność, brak pomysłów, kiepską aranżację. Z kolei Jerzy Rzewuski ocenił "LP3" jako najlepszy studyjny album z dotychczasowego dorobku zespołu. Chwalił muzyczną ewolucję zespołu i odcięcie się od stylu brytyjskiej grupy The Police. Rzewuski skrytykował jednak teksty Andrzeja Mogielnickiego jako banalne i infantylne. Album nie zawierał utworów, które pomogłyby wypromować go na listach przebojów. Lepiej radziły sobie utwory, które pojawiły się poza albumem, na singlach lub składankach: „Sztuka latania”, „Raport z N.” i humorystyczne „Augustowskie noce” (muzyka Franciszka Leszczyńska, słowa Andrzej Tylczyński i Zbigniew Zapert) – dołączone do reedycji tej płyty w 2007 roku. Promocji nie pomagała również atmosfera panująca wokół zespołu, związana z wybrykiem Jana Borysewicza, który miał miejsce we Wrocławiu podczas koncertu z okazji Dnia Dziecka.
W nagraniu albumu wzięli udział także: saksofonista Zbigniew Namysłowski, klawiszowiec Janusz Skowron, a także żona Andrzeja Mogielnickiego, Urszula, która brała udział w nagraniach partii chórków dla niektórych ówczesnych projektów (m.in. wydanego w tym samym roku albumu "Kapitan Nemo"). Na "LP3" Mogielnicka podpisała się pseudonimem "Wiewióra".
Okładka albumu.
Okładka płyty w formie graficznej przedstawia małego człowieczka z opuszczonymi spodniami, przesłaniającego genitalia. Autorem okładki jest Paweł Mścisławski – ówczesny basista zespołu. Płyta została wydana w czerwcu 1986, a więc tuż po niesławnym „incydencie wrocławskim”, kiedy to lider Lady Pank, Jan Borysewicz, podczas koncertu 1 czerwca 1986, będąc pod wpływem alkoholu publicznie się obnażył. Projekt okładki wydaje się nawiązywać do zdarzenia z Wrocławia, ale zespół zapewnia że to zbieg okoliczności. Sam Mścisławski wyjaśniał ten fakt: "Tak wyszło – czysty zbieg okoliczności. Bardzo śmieszny zresztą... okładka została oddana w lutym, w kwietniu została przyjęta i zatwierdzona do druku, eksces wydarzył się w czerwcu, a w lipcu ukazała się płyta. Ludzie nie bardzo wiedzieli, co z nią zrobić, myśleli, że jest to z naszej strony jakiś wywrotowy manewr, a była to kwestia czystego przypadku".
Lista utworów.
Na kasecie magnetofonowej, wydanej przez Polskie Nagrania w 1986 roku strony A i B są ze sobą zamienione – pierwszym utworem jest „Oh, Luczija”, ostatnim „Pierwsza linia”.

</doc>
<doc id="918045" url="https://pl.wikipedia.org/wiki?curid=918045" title="Breitbach">
Breitbach

Breitbach – rzeka w Niemczech, w Bawarii, o długości 18 kilometrów. Jest prawym dopływem Menu. Swoje źródło bierze w okolicach Nenzenheim, w Steigerwaldzie. Posiada dwa większe dopływy.

</doc>
<doc id="918046" url="https://pl.wikipedia.org/wiki?curid=918046" title="Kościół Najświętszego Serca Pana Jezusa w Krakowie">
Kościół Najświętszego Serca Pana Jezusa w Krakowie



</doc>
<doc id="918052" url="https://pl.wikipedia.org/wiki?curid=918052" title="Zespół Szkół Mechaniczno-Informatycznych im. prof. Henryka Mierzejewskiego w Lęborku">
Zespół Szkół Mechaniczno-Informatycznych im. prof. Henryka Mierzejewskiego w Lęborku

Zespół Szkół Mechaniczno-Informatycznych im. prof. Henryka Mierzejewskiego w Lęborku – szkoła publiczna znajdująca się w Lęborku przy ul. Marcinkowskiego 1.
Historia.
Powstanie Zespołu Szkół Mechanicznych w Lęborku datuje się na 1946 rok, kiedy to Kuratorium Oświaty Okręgu Gdańskiego w Sopocie powołało Zasadniczą Szkołę Dokształcającą, powierzając obowiązki dyrektora Władysławowi Lisowi. Do szkoły tej uczęszczali uczniowie-terminatorzy wszystkich zawodów np. ślusarzy, tokarzy, krawców, szewców, piekarzy, stolarzy, bednarzy, fryzjerów. Ze zgłoszonych ok. 80 uczniów utworzono cztery równoległe klasy pierwsze z podziałem na przybliżone i pokrewne kierunki nauki. Nauka odbywała się w godzinach od 16.00 do 20.00 w pomieszczeniach Szkoły Podstawowej nr 4.
Zadaniem Szkoły Dokształcającej było teoretyczne przygotowanie uczniów do egzaminu czeladniczego. Rok później Zasadnicza Szkoła Dokształcająca została przekształcona w 3-letnią Publiczną Średnią Szkołę Zawodową, w której w dalszym ciągu szkolono teoretycznie terminatorów i młodocianych pracowników.
W miarę rozwoju szkoły rosły potrzeby lokalowe. Tak samo względy wychowawcze i poziom nauczania wymagał przydzielania szkole osobnego pomieszczenia, w którym można by organizować nauczanie dzienne. Na skutek energicznej interwencji dyrekcji szkoły udało się uzyskać jedno skrzydło budynku SP nr 4. Szkoła otrzymała cztery duże sale lekcyjne oraz kilka mniejszych, które przeznaczono na potrzeby administracyjne.
Posiadanie własnego lokum spowodowało nowe trudności, a mianowicie zupełny brak mebli. Z pomocą przyszła młodzież szkoły, która zobowiązała się przynieść z domu co najmniej jedno krzesło. W ciągu tygodnia szkoła została wyposażona w krzesła i stoły. W roku szkolnym 1950/1951 szkoła została zreorganizowana w Zasadniczą Szkołę Metalową, do której przyjmowano młodzież niezatrudnioną w wieku 14-16 lat. Uczniowie ci pobierali oprócz nauki teoretycznej również praktyczną naukę zawodu.
Przed dyrekcją i radą pedagogiczną Szkoły stanął nowy problem – organizacja warsztatów szkolnych. Trzeba było znaleźć odpowiedni lokal i wyposażyć go. Pierwszym prymitywnym warsztatem było pomieszczenie w suterenie budynku szkolnego. Później uzyskano pomieszczenie przy ul. 10 Marca, gdzie znajdowała się kuźnia. Następnie władze miasta, widząc wielkie trudności, jakie musiała pokonać szkoła w realizacji praktycznej nauki zawodu, przydzieliły warsztaty przy ul. I Armii Wojska Polskiego. Rozpoczęła się wówczas ”walka” o wyposażenie warsztatów. Duży wkład pracy urządzenie i organizację warsztatów położył dyrektor szkoły Eugeniusz Wojturski oraz kierownik warsztatów Władysław Kasner. W roku 1954 na mocy uchwały Urzędu Szkolenia Zawodowego powstał nowy kierunek szkolenia kadr mechanizatorów rolnictwa, zaś szkoła została przekształcona na Zasadniczą Szkołę Mechanizacji Rolnictwa, w której szkolono w kierunkach: traktorzysta mechanik, ślusarz maszyn rolniczych i od 1961 r. ślusarz.
1961 roku stanowisko dyrektora szkoły objął Józef Klawikowski. Szkoła liczyła 314 uczniów przydzielonych do 10 klas. Dodatkowo, z inicjatywy dyrektora, utworzono pięć kolejnych klas, w których uczono w trybie popołudniowym młodocianych pracowników. Rok szkolny 1965/68 był szczególny w życiu szkoły, bowiem utworzono Technikum Mechaniczne dla absolwentów szkół podstawowych. Stworzyło to jednak dodatkowe trudności, wyrażające się brakiem odpowiedniej ilości sal lekcyjnych.
Na przełomie 1967/1968 roku Technikum Mechaniczne stało się samodzielną szkołą, z siedzibą w gmachu po Liceum Pedagogicznym przy ul. Marcinkowskiego. Obowiązki dyrektora objął mgr Zygmunt Lisiecki. W dwa lata po odłączeniu się Technikum Mechanicznego, nastąpiła komasacja szkół zawodowych i technikalnych o podobnym kierunku. Tak więc uczniowie klas zawodowych mogli uczyć się “pod jednym dachem”. Dla nowo powstałego zespołu szkół rok szkolny 1970/1971 rozpoczął się pod wodzą dyrektora Józefa Klawikowskiego. Do szkoły uczęszczało 1092 uczniów, których kształciło 67 nauczycieli.
Patron.
W ponad ćwierćwiecznej historii szkoły nikt nie starał się o nadanie jej patrona. Przełomem w tej sprawie okazał się rok szkolny 1973/1974, kiedy to nowo wybrany dyrektor mgr Marian Zgubiński wystąpił z projektem nadania szkole imienia. Jednak nie do końca wiadomo było kto zostanie patronem szkoły. Kandydatów było sporo. Najbardziej odpowiednim okazał się prof. Henryk Mierzejewski. Uzasadniając wybór patrona, wzięto pod uwagę zasługi profesora dla rozwoju przemysłu maszynowego w Polsce, jego dorobek naukowy zgodny z kierunkiem kształcenia w szkole oraz szeroko zakrojoną działalność społeczną i organizacyjną. Od tego czasu pełna nazwa szkoły brzmiała: Zespół Szkół Mechanicznych im. prof. Henryka Mierzejewskiego w Lęborku.
1 września 2002 r. w związku z reformą szkolnictwa szkoła została przekształcona w Zespół Szkół Ponadgimnazjalnych Nr 1 im. prof. Henryka Mierzejewskiego. W październiku 2005 roku minęło 30 lat, kiedy to szkoła otrzymała imię uczonego, zaś 2006 szkoła obchodziła swoje 60-lecie istnienia. Z początkiem roku szkolnego 2008/2009 Zespół Szkół Ponadgimnazjalnych nr.1 przestał istnieć, a w jego miejsce powstał Zespół Szkół Mechaniczno-Informatycznych.
Dyrekcja szkoły.
Lista dyrektorów szkoły w latach 1946-2012:

</doc>
<doc id="918053" url="https://pl.wikipedia.org/wiki?curid=918053" title="Elżbieta Stuart">
Elżbieta Stuart

Elżbieta Stuart (ur. 19 sierpnia 1596, zm. 13 lutego 1662) – księżniczka angielska i szkocka, elektorowa Palatynatu Reńskiego, królowa Czech.
Urodziła się w pałacu Falkland, w Fife, jako najstarsza córka króla Szkocji i późniejszego króla Anglii – Jakuba Stuarta, i królowej Anny Duńskiej. Była starszą siostrą późniejszego króla Karola I. Po wymarciu dynastii Stuartów w 1714 tron Anglii odziedziczyli jej bezpośredni potomkowie – władcy Hanoweru (dynastia hanowerska).
Elżbieta została nazwana na cześć królowej Anglii – Elżbiety I, ponieważ jej ojciec chciał przypochlebić się starej władczyni, po której śmierci miał nadzieję odziedziczyć królestwo. Kiedy Elżbieta miała 6 lat, w 1603, jej sławna imienniczka zmarła i ojciec rzeczywiście został królem Anglii, a to uczyniło z jego małej córki atrakcyjną kandydatkę na żonę.
Małżeństwo.
14 lutego 1613 poślubiła Fryderyka V, elektora Palatynatu Reńskiego, i zamieszkała w Heidelbergu. Fryderyk był dowódcą protestanckiego przymierza w Cesarstwie Rzymskim Narodu Niemieckiego, znanego jako Unia Ewangelicka. Elżbieta została jego żoną, aby przypieczętować przyjaźń jej ojca z protestanckimi książętami niemieckimi. Elżbieta i Fryderyk mieli 13 dzieci:
Zimowa Królowa.
W 1619 Fryderykowi zaoferowano koronę Czech, a ten się zgodził. Rządził jednak bardzo krótko i Elżbieta stała się znana jako "Zimowa królowa". Czasem zwano ją również "Królową Serc", ponieważ była bardzo popularna. Para zmuszona została do udania się na wygnanie i zamieszkała w Hadze, gdzie w 1632 Fryderyk zmarł.
Elżbieta pozostała w Holandii, nawet po tym, jak jej syn, Karol I Ludwik, odziedziczył stanowisko swojego ojca jako elektor Palatynatu Reńskiego w 1648. Po restauracji monarchii Stuartów w Anglii Elżbieta udała się do Londynu w odwiedziny do swojego bratanka, Karola II, i tam zmarła.
Jej córka znana później jako "Zofia Hanowerska" i jej potomkowie, na mocy angielskiego Act of Settlement z 1701 r. zostali następcami tronu angielskiego, tak więc wszyscy królowie Wielkiej Brytanii, począwszy od Jerzego I Hanowerskiego, są potomkami Elżbiety Stuart.

</doc>
<doc id="918057" url="https://pl.wikipedia.org/wiki?curid=918057" title="Pierścień z dzieleniem">
Pierścień z dzieleniem

Pierścień z dzieleniem – w algebrze łączny pierścień z jedynką, w którym każdy niezerowy element jest odwracalny względem mnożenia. Zwykle pod nazwą „pierścień z dzieleniem” rozumie się pierścień łączny, choć rozważa się także niełączne algebry z dzieleniem, np. oktoniony.
Od ciała tę strukturę odróżnia jedynie brak aksjomatu przemienności mnożenia, z tego powodu nazywano ją niegdyś „ciałem nieprzemiennym”. Proponowano również wykorzystanie terminu „ciało” jako nazwy pierścieni z dzieleniem, podczas gdy współcześnie rozumiane ciała nazywano „ciałami przemiennymi”, jednak ten pomysł również się nie przyjął.
Charakteryzacja.
Nietrywialny pierścień (łączny) z jedynką formula_1 nazywa się pierścieniem z dzieleniem, jeżeli każdy jego niezerowy element formula_2 ma element odwrotny ze względu na mnożenie, tzn.
Innymi słowy, pierścień formula_1 jest pierścieniem z dzieleniem wtedy i tylko wtedy, gdy formula_5 tj. grupa jego elementów odwracalnych składa się z wszystkich niezerowych elementów.
Własności.
Algebra liniowa oparta nie na przestrzeniach liniowych nad ciałami, a na modułach nad pierścieniami z dzieleniem pozostaje w dużej mierze użyteczna: każdy taki moduł jest wolny (ma bazę), a przekształcenia liniowe między nimi można reprezentować za pomocą macierzy (zob. macierz przekształcenia liniowego), ponadto poprawny jest algorytm eliminacji Gaussa.
Ponieważ centrum pierścienia z dzieleniem jest przemienne, zatem jest ciałem; wynika stąd, że każdy pierścień z dzieleniem jest algebrą z dzieleniem nad swoim centrum. Wspomniana algebra jest w szczególności przestrzenią liniową – jeżeli jest ona skończeniewymiarowa, to pierścień z dzieleniem nazywa się centralnie skończonym, w przeciwnym przypadku nazywa się go centralnie nieskończonymi. Każde ciało jest centralnie skończone (jako trywialnie jednowymiarowe nad swoim centrum).
Tzw. małe twierdzenie Wedderburna mówi, że wszystkie skończone pierścienie z dzieleniem są przemienne (a więc są ciałami skończonymi); z kolei twierdzenie Frobeniusa o algebrach z dzieleniem nad ciałem liczb rzeczywistych zapewnia, iż każda łączna algebra z dzieleniem nad ciałem liczb rzeczywistych skończonego wymiaru jest izomorficzna albo z ciałem liczb rzeczywistych, albo z ciałem liczb zespolonych, albo z algebrą kwaternionów.
Przykłady.
Historycznie pierwszym przykładem pierścienia z dzieleniem niebędącego ciałem były kwaterniony odkryte w 1843 roku przez Williama Hamiltona; tworzą one czterowymiarową algebrę z dzieleniem nad swoim centrum (które jest izomorficzne z liczbami rzeczywistymi). Zastąpienie liczb rzeczywistych przy konstrukcji kwaternionów innym ciałem (np. liczbami wymiernymi) daje kolejne przykłady. Ogólnie, dla danego modułu prostego nad ustalonym pierścieniem, jego pierścień endomorfizmów jest pierścieniem z dzieleniem; co więcej: dowolny pierścień z dzieleniem jest określony w ten sposób nad pewnym modułem prostym.

</doc>
<doc id="918058" url="https://pl.wikipedia.org/wiki?curid=918058" title="Mark Krejn">
Mark Krejn

Mark Grigorjewicz Krejn (ros. Марк Григорьевич Крейн; ur. 3 kwietnia 1907 w Kijowie, zm. 17 października 1989 w Odessie) – radziecki matematyk pochodzenia żydowskiego. Jest znany ze względu na swój wkład w rozwój metod analizy funkcjonalnej, a dokładniej teorii operatorów, związanych z konkretnymi problemami fizyki matematycznej, szczególnie równań różniczkowych i modów normalnych.
Życiorys.
Urodził się w Kijowie, w wieku 17 lat opuścił dom i przeniósł się do Odessy. W swojej karierze akademickiej wielokrotnie spotykał się z trudnościami wynikającymi z dyskryminacji antysemickiej. Mimo to Krejn pozostawił po sobie wielką spuściznę w postaci prac zaliczanych do kanonu myśli matematycznej.
W 1982 roku wraz z Hasslerem Whitneyem został wyróżniony nagrodą Wolfa. Jego uczniami byli znani matematycy Dawid Milman, Mark Najmark i Witold Szmuljan.

</doc>
<doc id="918059" url="https://pl.wikipedia.org/wiki?curid=918059" title="Jenever">
Jenever

Jenever "(Genievre, Jenever)" – gin o bardzo gęstej konsystencji, produkowany z melasy z dodatkiem szyszkojagód jałowca pospolitego. Jest to tradycyjny napój alkoholowy w Holandii i Flandrii. W XVI wieku był stosowany w medycynie.

</doc>
<doc id="918060" url="https://pl.wikipedia.org/wiki?curid=918060" title="Heiri Suter">
Heiri Suter

Heinrich Suter (ur. 10 lipca 1899 w Gränichen, zm. 6 listopada 1978 w Bülach) – kolarz szwajcarski. Wsławił się zwyciężając w jednym roku (1923) dwa klasyki, Paryż-Roubaix oraz wyścig Dookoła Flandrii.
Ma na koncie 58 zwycięstw. Był między innymi pięciokrotnym mistrzem Szwajcarii (1920–22, 1926, 1929), sześciokrotnym zwycięzcą Züri Metzgete (1919–20, 1922, 1924, 1928–29). dwukrotnie wygrywał wyścig Paryż-Tours (1926–27), triumfował także w Paryż-Roubaix (1923), wyścigu Dookoła Flandrii (1923) oraz w Bordeaux-Paryż (1925).

</doc>
<doc id="918061" url="https://pl.wikipedia.org/wiki?curid=918061" title="O dwóch takich, co ukradli księżyc (album)">
O dwóch takich, co ukradli księżyc (album)

O dwóch takich, co ukradli księżyc – piąty album zespołu Lady Pank, wydany w 1986 roku przez wydawnictwo PolJazz.
Piosenki z płyty są ilustracją muzyczną do serialu rysunkowego dla dzieci pod tym samym tytułem. Uzupełnieniem muzycznym tego filmu jest następna płyta zespołu, wydana w 1988 roku pt. "O dwóch takich, co ukradli księżyc cz. 2".
Twórcy.
Realizacja nagrań:
Projekt graficzny:

</doc>
<doc id="918063" url="https://pl.wikipedia.org/wiki?curid=918063" title="Mark Krein">
Mark Krein



</doc>
<doc id="918064" url="https://pl.wikipedia.org/wiki?curid=918064" title="Mark Grigoryevich Krein">
Mark Grigoryevich Krein



</doc>
<doc id="918068" url="https://pl.wikipedia.org/wiki?curid=918068" title="Tacy sami (album Lady Pank)">
Tacy sami (album Lady Pank)

Tacy sami – siódmy album studyjny polskiego zespołu muzycznego Lady Pank, wydany w 1988 roku na LP nakładem Polskich Nagrań „Muza”. W późniejszych latach doczekał się licznych reedycji na CC i CD. W 2019 roku Agencja Artystyczna MTJ wznowiła album na LP.
Album jest całkowitym odejściem zespołu od stylu znanego dotychczas fanom z jego poprzednich wydawnictw. Przede wszystkim jest to album pop-rockowy. Wyraźnie słychać wpływ amerykańskich stylów muzycznych na album (zwłaszcza w utworach „Oglądamy film” i „John Belushi”). Aranżacje charakteryzuje mocna perkusja, „jazgoczące” gitary elektryczne i syntezatory. Również wokal Janusza Panasewicza brzmi nieco inaczej. Lady Pank udowadnia tą płytą, że jest zespołem dojrzałym, zrywa z młodzieńczym, luzackim stylem znanym dotąd fanom. Wielu fanów po tym wydawnictwie mogło czuć się rozczarowanym nagłą zmianą stylu i wizerunku muzycznego zespołu, jednak w gruncie rzeczy płyta spotkała się na rynku z życzliwym przyjęciem. Andrzej Mogielnicki, który po wrocławskim ekscesie udzieliwszy stanowczego wywiadu dla „Polityki”, rozstał się z Lady Pank. Jako autor tekstów na tej płycie został zastąpiony przez: Zbigniewa Hołdysa, Grzegorza Ciechowskiego, Marka Dutkiewicza i Jacka Skubikowskiego. Z tej samej sesji nagraniowej pochodzi utwór „Zasypiam nad ranem”, który nie znalazł się na albumie. Utwór ten został zaprezentowany w promującym album programie telewizyjnym pod tym samym tytułem co album. Ukazał się on jako bonus na wydanych w 2007 roku dwóch reedycjach wydawnictwa: tej, za którą odpowiadała Agencja Artystyczna MTJ i tej stanowiącej część Boxu 13 CD.

</doc>
<doc id="918079" url="https://pl.wikipedia.org/wiki?curid=918079" title="Amand z Bordeaux">
Amand z Bordeaux

Amand z Bordeaux, Święty Amand (ur. w IV wieku w Bordeaux, zm. ok. 431 tamże) – biskup Bordeaux i nauczyciel św. Paulina z Noli, święty Kościoła katolickiego.
Amand żył i działał w V wieku. Od wczesnej młodości zgłębiał Pismo Święte, otrzymał święcenia od biskupa św. Delfina z Bordeaux. Około roku 404 Amand zastąpił św. Delfina na stanowisku biskupa. Zrezygnował z niego na rzecz św. Seweryna, jednak po jego śmierci ponownie został biskupem Bordeaux i pozostał nim aż do śmierci w 431 lub 432 roku. Zasłynął jako obrońca wiary.
Jego wspomnienie liturgiczne w Kościele katolickim obchodzone jest 18 czerwca.

</doc>
<doc id="918083" url="https://pl.wikipedia.org/wiki?curid=918083" title="Kotelnica (946 m)">
Kotelnica (946 m)

Kotelnica (946 m) – szczyt w Paśmie Lubania w Gorcach. Porośnięty lasem świerkowym. Północne stoki opadają do doliny Ochotnicy. W południowym kierunku Kotelnica tworzy grzbiet oddzielający Hubny Potok od Potoku Szlembarskiego. Na grzbiecie tym znajdują się pola i zabudowania wsi Huba. Nieco na wschód od szczytu Kotelnicy jest skrzyżowanie dróg leśnych; tą w południowym kierunku można zejść do wsi Huba, tą w północnym kierunku do Ochotnicy Górnej.
Nazwa szczytu pochodzi od gwarowego słowa "kotelnica", które ma dwa znaczenia: kotlina (lub inna depresja) albo miejsce kocenia się (i zimowania) owiec. Pochodzące od tego słowa geograficzne nazwy spotyka się w wielu miejscach w Karpatach, a w pasmie Lubania jeszcze kilkanaście razy.
Przez szczyt Kotelnicy biegnie granica między wsiami Szlembark i Huba (stoki południowe) oraz Ochotnicą Górną (stoki północne) w powiecie nowotarskim, w województwie małopolskim.

</doc>
<doc id="918088" url="https://pl.wikipedia.org/wiki?curid=918088" title="Runek">
Runek



</doc>
<doc id="918090" url="https://pl.wikipedia.org/wiki?curid=918090" title="Sosnowiec (Marianek)">
Sosnowiec (Marianek)

Sosnowiec – część wsi Marianek w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Sosnowiec administracyjnie należał do województwa piotrkowskiego.

</doc>
<doc id="918093" url="https://pl.wikipedia.org/wiki?curid=918093" title="Ryszardów (Plucice)">
Ryszardów (Plucice)

Ryszardów – część wsi Plucice w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Ryszardów administracyjnie należał do województwa piotrkowskiego.

</doc>
<doc id="918097" url="https://pl.wikipedia.org/wiki?curid=918097" title="Rogów (powiat piotrkowski)">
Rogów (powiat piotrkowski)

Rogów – kolonia w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.
Zobacz też: Rogów

</doc>
<doc id="918098" url="https://pl.wikipedia.org/wiki?curid=918098" title="Poręba Sobakowska">
Poręba Sobakowska

Poręba Sobakowska – przysiółek wsi Sobaków w Polsce, położony w województwie łódzkim, w powiecie piotrkowskim, w gminie Gorzkowice.
W latach 1975–1998 przysiółek administracyjnie należał do województwa piotrkowskiego.

</doc>
<doc id="918099" url="https://pl.wikipedia.org/wiki?curid=918099" title="Ousmane Dabo">
Ousmane Dabo

Ousmane Dabo (ur. 8 lutego 1977 w Laval, Mayenne), francuski piłkarz, pomocnik.
Kariera klubowa.
W 1995 Ousmane dołączył do Stade Rennais, które było jego pierwszy profesjonalnym zespołem. W trzy lata rozegrał 40 spotkań, strzelając 2 gole. W 1998 zgłosił się po niego wielki Inter Mediolan. Nie mogąc wywalczyć miejsca w podstawowym składzie został wypożyczony do Vicenzy a następnie wytransferowany do Parmy, nie spełniając jednak oczekiwań na krótko wrócił do Francji - AS Monaco. Po rozegraniu 16 spotkań powrócił do Vicenzy. Pierwszym klubem, w którym na dłużej zagrzał miejsce była Atalanta BC. Po trzech latach został zakupiony przez prezesa S.S. Lazio - Ugo Longo. W wiecznym mieście spędził trzy lata, rozgrywając 79 spotkań strzelił trzy bramki. Świetnie wpasował się w rzymski zespół. Mając wiele ofert wybrał Manchester City, gdzie spędził 2 lata. Po tym czasie wrócił do S.S. Lazio.
Kariera reprezentacyjna.
W 2003 Dabo rozegrał dla reprezentacji Francji 3 spotkania.

</doc>
<doc id="918100" url="https://pl.wikipedia.org/wiki?curid=918100" title="Krosno-Ludwików">
Krosno-Ludwików

Krosno-Ludwików (przed 2017 "Ludwików") – część wsi Krosno w Polsce, położona w województwie łódzkim, w powiecie piotrkowskim, w gminie Gorzkowice.
Przed 2017 rokiem obowiązywała nazwa "Ludwików".
W latach 1975–1998 ówczesny Ludwików administracyjnie należał do województwa piotrkowskiego.

</doc>
<doc id="918107" url="https://pl.wikipedia.org/wiki?curid=918107" title="Krosno-Dąbrowy">
Krosno-Dąbrowy

Krosno-Dąbrowy (przed 2017 rokiem "Dąbrowa Krośnieńska") – część wsi Krosno w Polsce, położona w województwie łódzkim, w powiecie piotrkowskim, w gminie Gorzkowice.
Krosno-Bugaj przed 2017 rokiem nosiła nazwę "Dąbrowa Krośnieńska".
W latach 1975–1998 ówczesna Dąbrowa Krośnieńska administracyjnie należała do województwa piotrkowskiego.

</doc>
<doc id="918108" url="https://pl.wikipedia.org/wiki?curid=918108" title="Bolc">
Bolc



</doc>
<doc id="918110" url="https://pl.wikipedia.org/wiki?curid=918110" title="Krosno-Bugaj">
Krosno-Bugaj

Krosno-Bugaj – część wsi Krosno w Polsce. położona w województwie łódzkim, w powiecie piotrkowskim, w gminie Gorzkowice.
W latach 1975–1998 Krosno-Bugaj administracyjnie należało do województwa piotrkowskiego.

</doc>
<doc id="918111" url="https://pl.wikipedia.org/wiki?curid=918111" title="Krosno-Biadów">
Krosno-Biadów

Krosno-Biadów – część wsi Krosno w Polsce, położona w województwie łódzkim, w powiecie piotrkowskim, w gminie Gorzkowice.
Przed 1 stycznia 2017 ta część wsi nosiła nazwę Biadów.
W latach 1975–1998 ówczesny Biadów administracyjnie należał do województwa piotrkowskiego.

</doc>
<doc id="918113" url="https://pl.wikipedia.org/wiki?curid=918113" title="Beyond">
Beyond



</doc>
<doc id="918115" url="https://pl.wikipedia.org/wiki?curid=918115" title="Nawiedzony dom">
Nawiedzony dom



</doc>
<doc id="918116" url="https://pl.wikipedia.org/wiki?curid=918116" title="Bukowina (Gorzkowiczki)">
Bukowina (Gorzkowiczki)

Bukowina – część wsi Gorzkowiczki w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Bukowina administracyjnie należała do województwa piotrkowskiego.

</doc>
<doc id="918117" url="https://pl.wikipedia.org/wiki?curid=918117" title="Esther Lederberg">
Esther Lederberg

Esther Miriam Zimmer Lederberg (ur. 18 grudnia 1922, zm. 11 listopada 2006) − amerykańska mikrobiolożka, immunolog i genetyczka.
Urodziła się w rodzinie żydowskiej, jako córka Davida Zimmera i Pauline z domu Geller. Esther Lederberg odkryła faga lambda, który stał się organizmem modelowym i narzędziem do klonowania używanym w genetyce i biologii molekularnej. Wraz ze swoim mężem (w latach 1946-1966), Joshuą Lederbergiem zajmowała się też genetyką bakterii.
Esther Lederberg ukończyła Hunter College w 1942, następnie studiowała genetykę na Uniwersytecie Stanforda, gdzie w 1946 uzyskała stopień magistra. W 1950 uzyskała stopień doktora na Uniwersytecie Wisconsin. Następnie wróciła na Uniwersytet Stanforda, gdzie pracowała aż do emerytury w 1985 w Departamencie Mikrobiologii i Immunologii, a w latach 1976-1986 także jako szefowa Plasmid Reference Center.

</doc>
<doc id="918118" url="https://pl.wikipedia.org/wiki?curid=918118" title="Góry Rdułtowskie">
Góry Rdułtowskie

Góry Rdułtowskie (przed 2017 "Rdułtowskie Góry") – wieś w Polsce położona w województwie łódzkim, w powiecie piotrkowskim, w gminie Gorzkowice.
Przed 2017 rokiem miejscowość nosiła nazwę "Rdułtowskie Góry".
W latach 1975–1998 miejscowość administracyjnie należała do województwa piotrkowskiego.

</doc>
<doc id="918119" url="https://pl.wikipedia.org/wiki?curid=918119" title="Polocrosse">
Polocrosse

Polocrosse to połączenie polo i lacrosse. Gra ta rozgrywana jest na zewnątrz. Zawodnicy jeżdżą konno i mają kije do lacrosse. Celem gry jest wbicie gumowej piłki pomiędzy słupki przeciwnika. Obie drużyny mają po 6 zawodników. Mecz składa się z 3 lub 4 "chukkas" (części meczu) po 6 minut lub w meczach międzynarodowych po 8 minut. Boisko do Polocrosse ma wymiary 146.5 metrów na 55 m. Boisko podzielone jest na 3 strefy: dwie bramkowe i jedną środkową. 

</doc>
<doc id="918120" url="https://pl.wikipedia.org/wiki?curid=918120" title="Lou Diamond Phillips">
Lou Diamond Phillips

Louis Diamond Upchurch (ur. 17 lutego 1962 w Subic Bay Naval Station na Filipinach) – amerykański aktor, reżyser i producent filmowy i telewizyjny.
Życiorys.
Wczesne lata.
Urodził się na Filipinach. Jego ojciec oficer marynarki Gerald Upchurch był Amerykaninem pochodzenia szkocko-irlandzko-hawajsko-indiańskiego (z plemienia Czirokezów), zaś matka pochodziła z Filipin, ale prócz filipińskich przodków miała także korzenie hiszpańskie, chińskie i japońskie. Kiedy zmarł jego ojciec, matka ponownie wyszła za mąż za oficera marynarki George’a Phillipsa. Jego imiona 'Lou Diamond' przyjęto na cześć bohatera II wojny światowej Lelanda 'Lou' Diamonda.
Jako dziecko mieszkał wraz z rodziną w wielu miejscach Stanów Zjednoczonych, zanim ostatecznie osiedlił się w Corpus Christi w Teksasie, gdzie w 1980 ukończył Flour Bluff High School. Już we wczesnych latach przejawiał zainteresował aktorstwem. Choć otrzymał stypendium z United States Naval Academy i Uniwersytetu Yale, wolał uczęszczać na lokalny Uniwersytet Teksański w Austin, by móc pozostać blisko swoich szkolnych przyjaciół. Podczas studiów pojawił się w kilku uniwersyteckich produkcjach, należał do klubu dramatycznego i związał się z lokalną trupą komediową.
Kariera.
Przez cztery lata grał w małym teatrze Stage West w Fort Worth w Teksasie. W latach 1983-86 pracował jako asystent reżysera i instruktor w Laboratorium Aktorów Filmowych przy Uniwersytecie Teksańskim w Austin. Brał udział w filmach niezależnych. Był ekranowym terrorystą w dramacie sensacyjnym NBC "Bomba zegarowa" ("Time Bomb", 1984) z Morgan Fairchild, Billym Dee Williamsem i Josephem Bottomsem. W operze mydlanej CBS "Dallas" (1985) pojawił się jako bandyta, a w serialu NBC "Policjanci z Miami" (1987) jako detektyw Bobby Diaz. Uznanie przyniosła mu kinowa kreacja Ritchiego Valensa w biograficznym filmie muzycznym "La Bamba" (1987). Jego rola problematycznego licealisty Angela Davida Guzmana w dramacie "Wszystko albo nic" ("Stand and Deliver", 1988) zdobyła Independent Spirit Award i była nominowana do nagrody Złotego Globu 1988 dla najlepszego aktora drugoplanowego. W westernie "Młode strzelby" ("Young Guns", 1988) i sequelu "Młode strzelby II" ("Young Guns II", 1990) zagrał postać banity 'Jose' Chaveza y Chaveza u boku Emilio Esteveza, Kiefera Sutherlanda i Charliego Sheena.
W dramacie wojennym Edwarda Zwicka "Szalona odwaga" ("Courage Under Fire", 1996) jako sierżant John Monfriez był partnerem Denzela Washingtona i Meg Ryan. Był oficerem Alfonso w czarnej komedii Alfonso Arau "Dar z nieba" ("Picking Up the Pieces", 2000) u boku Woody’ego Allena. W biograficznym dramacie historycznym Stevena Soderbergha "Che. Rewolucja" ("Che: Part One", 2008) z Benicio del Toro zagrał sekretarza generalnego Komunistycznej Partii Boliwii Mario Monje. Wystąpił również w teledysku grupy Imagine Dragons do utworu "Radioactive" (2012). W dramacie A&amp;E Television Networks "Nocny prześladowca" ("The Night Stalker", 2016) wcielił się w autentyczną postać seryjnego zabójcy Richarda Ramireza. Pojawił się w 14. odcinku siódmego sezonu serialu CBS "Hawaii Five-0" (2017).
Życie prywatne.
Na planie filmu "Trespasses" (1986) poznał asystentkę reżysera Julie Cypher, z którą się ożenił 17 września 1987, ale rozwiódł 5 sierpnia 1990. Julie następnie ogłosiła, że była lesbijką i stała się partnerką Melissy Etheridge.
Spotkał się z Jennifer Tilly na planie filmu przygodowego "Cień wilka" ("Shadow of the Wolf", 1992), gdzie wcielił się w rolę Agaguka. Później, 24 kwietnia 1994 ożenił się z Kelly Phillips, modelką magazynu "Penthouse", z którą ma trzy córki: bliźniaczki: Isabellę Patricię i Grace Mooreę (ur. 5 października 1997) i Lili Jordan (ur. 26 września 1999). Wszystkie mieszkają z matką. W 2004 roku doszło do separacji, a 30 lipca 2007 roku do rozwodu. 16 sierpnia 2007 poślubił wizażystkę Yvonne Boismier Phillips, z którą ma córkę Indigo Sanarę (ur. 9 października 2007).

</doc>
<doc id="918122" url="https://pl.wikipedia.org/wiki?curid=918122" title="MegaGiga">
MegaGiga

MegaGiga – komiksowe czasopismo Disneya, zawierające ok. 500 stron komiksów o Kaczorze Donaldzie, Myszce Miki i innych postaciach z tego uniwersum. Każdy tom zawiera komiksy dobrane tematycznie, a tytuł każdego tomu nawiązuje do tematyki komiksów. Kolejne numery ukazują się 2 razy do roku (wcześniej co 2-3 miesiące) od maja 2006 r. Czasopismo ukazuje się równolegle z Gigant Poleca, innym czasopismem prezentującym komiksy z tego uniwersum. Pojawia się w czerwcu i grudniu.
Pierwowzór.
W 2005 roku ukazał się tomik z serii Gigant Extra pt. "Władcy Smoków". Został on narysowany przez Giorgio Cavazzano i opowiada o wyprawie kaczorów w świat równoległy, gdzie panuje wojna. W innych krajach, komiks ten był publikowany w ramach serii "Hall of Fame" (w Polsce znana jako Kaczogród). Po okresie sprzedaży "Giganta Extra" okazało się, że koszty takiej serii będą przekraczać wpływy, dlatego zaczęto wydawać serię MegaGiga (drukowanej na gorszym papierze, lecz o większej ilości stron).

</doc>
<doc id="918123" url="https://pl.wikipedia.org/wiki?curid=918123" title="Jadwinów">
Jadwinów



</doc>
<doc id="918125" url="https://pl.wikipedia.org/wiki?curid=918125" title="Niezwykła podróż Baltazara Kobera">
Niezwykła podróż Baltazara Kobera

Niezwykła podróż Baltazara Kobera – polski film fabularny w reżyserii Wojciecha Hasa, którego pierwowzorem była powieść Frédéricka Tristana "Les Tribulations héroïques de Balthasar Kober".

</doc>
<doc id="918127" url="https://pl.wikipedia.org/wiki?curid=918127" title="Konfesja belgijska">
Konfesja belgijska

Belgijskie Wyznanie Wiary (Konfesja Belgijska) – zostało przygotowane przez Guido de Bres, kaznodzieję Kościołów Reformowanych w Holandii w 1561 roku. Łacińska nazwa to "Confessio Belgica", przy czym "Belgica" oznaczało całe Niderlandy obejmujące nie tylko współczesną Holandię, ale także północną Belgię (Flandrię).
Wyznanie jest częścią Trzech Form Jedności.

</doc>
<doc id="918128" url="https://pl.wikipedia.org/wiki?curid=918128" title="Jadwinów (województwo łódzkie)">
Jadwinów (województwo łódzkie)

Jadwinów – kolonia w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="918129" url="https://pl.wikipedia.org/wiki?curid=918129" title="Józefina (Gorzkowiczki)">
Józefina (Gorzkowiczki)

Józefina – część wsi Gorzkowiczki w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Józefina administracyjnie należała do województwa piotrkowskiego.

</doc>
<doc id="918130" url="https://pl.wikipedia.org/wiki?curid=918130" title="Huub Stevens">
Huub Stevens

Hubertus („Huub”) Jozef Margaretha Stevens (wym. ; ur. 29 listopada 1953 w Sittard) – holenderski trener piłkarski i piłkarz grający na pozycji środkowego obrońcy lub defensywnego pomocnika.
Kariera klubowa.
Pierwszym klubem Stevensa w karierze był amatorski Stadbroek, natomiast pierwszym profesjonalnym Fortuna Sittard. W jej barwach zadebiutował w 1970 roku w Eredivisie, ale dopiero po 3 sezonach miał już pewne miejsce w pierwszej jedenastce klubu. W Fortunie spędził 5 lat i przez ten okres rozegrał 104 ligowe mecze oraz strzelił 4 gole, ale z klubem nie osiągnął znaczących sukcesów.
Latem 1975 Stevens przeniósł się do PSV Eindhoven. Już w pierwszym sezonie, pomimo że rozegrał tylko 11 meczów, wywalczył z PSV dublet: mistrzostwo Holandii, jak i Puchar Holandii. W sezonie 1976/1977 wystąpił z PSV w Pucharze Europy, jednak odpadł już w 2. rundzie po dwumeczu z francuskim AS Saint-Étienne. W 1978 Stevens wywalczył drugie w swojej karierze mistrzostwo kraju, a w mistrzowskim sezonie rozegrał 30 meczów. W sezonie 1978/1979 znów odpadł z PSV już w drugiej rundzie, tym razem po meczach ze szkockim Rangers. Przez kolejne lata Stevens grał w wyjściowej jedenastce klubu z Eindhoven, jednak zespół długo nie potrafił wywalczyć kolejnego mistrzostwa Holandii i dopiero w 1986 roku sięgnął po to trofeum. Był to zarazem ostatni piłkarski sezon Stevensa, który zakończył karierę w wieku 33 lat. Dla PSV rozegrał 293 spotkania i strzelił 15 goli.
Kariera reprezentacyjna.
W reprezentacji Holandii Stevens zadebiutował 24 lutego 1979 roku w przegranym 0:3 wyjazdowym meczu z Włochami, w 46. minucie zmieniając Ernie Brandtsa. Był podstawowym zawodnikiem zespołu walczącego w eliminacjach do Euro 80 i między innymi zdobył gola w meczu z Polską (1:1). Holandia pomyślnie przebrnęła eliminacje i Stevens został powołany przez selekcjonera Jana Zwartkruisa do kadry na finałowy turniej we Włoszech. Tam zagrał we dwóch grupowych meczach: z RFN (2:3) oraz Czechosłowacją (1:1), jednak Holandia odpadła już po fazie grupowej. Stevens grał także w nieudanych kwalifikacjach do MŚ 1982, a reprezentacyjną karierę kończył w 1985 roku meczem z Bułgarią (1:0). Ogółem w kadrze Holandii rozegrał 18 meczów i strzelił 1 gola.
Kariera trenerska.
Po zakończeniu kariery piłkarskiej Stevens został trenerem. Najpierw przez 7 lat szkolił juniorów PSV Eindhoven, by w 1993 roku objąć samodzielnie zespół Rody JC Kerkrade, z którą w 1995 roku wywalczył wicemistrzostwo Holandii, a zespół zaczął należeć do czołówki Eredivisie.
9 października 1996 roku Stevens zastąpił Jörga Bergera na stanowisku pierwszego trenera FC Schalke 04. W Bundeslidze zajął co prawda z klubem z Gelsenkirchen dopiero 12. pozycję, ale sukces osiągnął w Pucharze UEFA, gdy doprowadził zespół do finału, a następnie do zwycięstwa w nim z Interem Mediolan. Kolejne sukcesy z Schalke osiągnął kilka lat później, gdy w 2001 roku wywalczył Puchar Niemiec, a w 2002 roku powtórzył ten sukces. Po sezonie 2001/2002 Huub zrezygnował z pracy i objął Herthę BSC i w sezonie 2002/2003 zajął z nią 5. miejsce w lidze. Jednak sezon 2003/2004 berlińczycy rozpoczęli źle i 4 grudnia Stevens zrezygnował ze stanowiska.
Przez pół roku Huub pozostawał bezrobotny, aż latem 2004 zatrudniono go w 1. FC Köln. Klub z Kolonii doprowadził do zwycięstwa 2. Bundesligi i awansu do pierwszej ligi, ale po sezonie wrócił do Holandii obejmując Rodę Kerkrade. W Rodzie pracował do końca lutego 2007, gdy zatrudniono go w Hamburger SV, gdzie przejął będący w strefie spadkowej zespół po Thomasie Dollu. Od 2008 do 2009 był trenerem PSV Eindhoven, a następnie zastąpił Co Adriaanse na stanowisku szkoleniowca Red Bull Salzburg. 8 kwietnia 2011 roku został zwolniony z funkcji trenera klubu Red Bull Salzburg. 27 września 2011 został trenerem FC Schalke 04. 16 grudnia 2012 roku został zwolniony z tej funkcji.

</doc>
<doc id="918132" url="https://pl.wikipedia.org/wiki?curid=918132" title="Kamienny Most">
Kamienny Most



</doc>
<doc id="918134" url="https://pl.wikipedia.org/wiki?curid=918134" title="Królewskie (piwo)">
Królewskie (piwo)

Królewskie – marka polskiego piwa produkowanego przez Browar Warka należący do Grupy Żywiec.
Historia.
Królewskie pojawiło się na polskim rynku w 1970 roku jako produkt Browarów Warszawskich. Do końca lat 90. miało charakter piwa regionalnego, popularnego na Mazowszu, szczególnie w stolicy. Cechowało się klarownością, lekko gorzkim smakiem i chmielowym aromatem. 
Na początku XXI wieku, wraz z przejęciem Browarów Warszawskich przez grupę piwowarską Brau Union, Królewskie stało się marką ogólnopolską. Szybko zdobyło popularność w innych regionach Polski, m.in. za sprawą cyklu telewizyjnych reklam, które „można uznać za jedną z najlepszych kampanii reklamowych 2001 roku”. W tamtym czasie browar produkował trzy gatunki Królewskiego: Pełne (12,3% zaw. ekstraktu, 6% obj. alkoholu), Mocne (15,1% zaw. ekstraktu, 7,8% obj. alkoholu), Porter (22% zaw. ekstraktu, 9,5% obj. alkoholu). W wyniku przejęcia Brau Union przez holenderski koncern Heineken, od 2004 roku marka Królewskie należy do Grupy Żywiec. W 2004 roku, w związku z likwidacją Browarów Warszawskich, produkcja Królewskiego została przeniesiona do browaru w Warce.
Obecnie Królewskie dostępne jest w dwóch odmianach:
Sponsoring.
Od 2004 roku marka Królewskie jest sponsorem klubu piłkarskiego Legia Warszawa.

</doc>
<doc id="918136" url="https://pl.wikipedia.org/wiki?curid=918136" title="Kamienny Most (Szczepanowice)">
Kamienny Most (Szczepanowice)

Kamienny Most – część wsi Szczepanowice w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Kamienny Most administracyjnie należał do województwa piotrkowskiego.

</doc>
<doc id="918137" url="https://pl.wikipedia.org/wiki?curid=918137" title="Hanbou">
Hanbou



</doc>
<doc id="918138" url="https://pl.wikipedia.org/wiki?curid=918138" title="Hanbo">
Hanbo



</doc>
<doc id="918139" url="https://pl.wikipedia.org/wiki?curid=918139" title="Hanboo">
Hanboo



</doc>
<doc id="918142" url="https://pl.wikipedia.org/wiki?curid=918142" title="Kanony z Dordrechtu">
Kanony z Dordrechtu



</doc>
<doc id="918144" url="https://pl.wikipedia.org/wiki?curid=918144" title="Tegan and Sara">
Tegan and Sara

Tegan and Sara – kanadyjski zespół założony przez siostry bliźniaczki: Tegan Rain Quin i Sarę Kiersten Quin w 1995 roku. Zespół był nominowany do nagrody Grammy.
Historia.
1997-2004: "Wczesna kariera"
Tegan i Sara zaczęły grać na gitarze i pisać piosenki już w wieku 15 lat. Stworzyły zespół zwany Plunk bez perkusisty i basu. W 1997 roku użyły szkolnego studia nagraniowego by nagrać dwa albumy demo: "Who’s in Your Band?" i "Play Day". W 1998 roku wygrały konkurs muzyczny w rodzinnym mieście Calgary „Garage Warz”. Dzięki wygranej nagrały trzy profesjonalne albumy demo: "Yellow Tape", "Orange Tape" i "Red Tape".
W 1999 r. siostry wydały swój pierwszy studyjny album „Under Feet Like Ours” jako „Sara and Tegan”. Później bliźniaczki zmieniły nazwę zespoły na „Tegan and Sara” bo była łatwiejsza do zapamiętania. Tego samego roku rozpoczęły współpracę z Neilem Youngiem i jego studiem Vapor Records. Dzięki tej współpracy w 2000 roku wyszedł drugi album „This Business Of Art”. Dwa lata później ukazał się trzeci krążek zatytułowany „If It Was You”. Ich czwarty album z 2004 r. "So Jealous", przyniósł siostrom rozgłos lokalny i międzynarodowy. Jedna z piosenek „Walking With A Ghost” została wykonana przez zespół „The White Stripes.
2007-2011: "Nurt sukcesu"
Piąty album "The Con" został wydany w 2007 roku. Koproducentami byli Chris Walla, Jason McGerr z Death Cab for Cutie, Matt Sharp z The Rentals, Hunter Burgan z AFI oraz Kaki King. W 2009 r. ukazał się następny krążek "Sainthood", który zadebiutował w Billboard Top 200 na 21 miejscu. W pierwszym tygodniu sprzedano 24,000 kopii.
W 2011 Tegan i Sara wydały płytę CD/DVD "Get Along", która zawiera trzy filmy. Jeden z Indii, kolejny ze Stanów Zjednoczonych, a trzeci to koncert demo. "Get Along" zostało nominowane do nagrody Grammy w kategorii „Najlepszy Długi Teledysk”.
2012-2014: "Heartthrob"
Wraz z rokiem 2013 ukazał się siódmy studyjny album "Heartthrob". Album był poprzedzony singlem „Closer”, który podbił listy przebojów. Krążek zadebiutował w Billboard Top 200 na 3 miejscu. W pierwszym tygodniu sprzedano 49,000 kopii. W marcu 2014 roku Tegan i Sara wygrały aż trzy nagrody Juno: „Piosenka Roku”, „Pop Album Roku” oraz „Grupa Roku”.
2016: "Love You To Death" i "The Con X: Covers"
3 czerwca 2016 roku Tegan i Sara wydały już ósmy album "Love You To Death". Cały album został wyprodukowany przez Grega Kurstina, który pracuje z takimi artystami jak Adele, Ellie Goulding, Kelly Clarkson czy Sia. Album został wydany przez wytwórnię Warner Bros. Records. Płytę promuje singel „Boyfriend” i „Stop Desire”. Wkrótce po wydaniu "Love You To Death" siostry wydały z okazji 10 rocznicy albumu "The Con" album "The Con X: Covers" gdzie każda piosenka była coverem artystów takich jak: Cyndi Lauper, Hayley Williams, Sara Bereilles i wielu innych.
2019-obecnie: "Hey, I'm Just Like You" i "High School".
Na początku 2019 roku siostry poinformowały, że pracują nad nowym albumem. Wszystkie piosenki zostały napisane, gdy dziewczyny były jeszcze nastolatkami i dopiero zaczynały swoją przygodę z muzyką. Podczas pisania książki natrafiły na stare nagrania, na których znalazły wersje demo. Na ich podstawie stworzyły album "Hey, I'm Just Like You," który 27 września trafił na sklepowe półki"." Trzy dni później wydały swoją książkę "High School," w której opisują swoje dzieciństwo, w tym swoje pierwsze zakochanie się oraz uświadamianie sobie, że są homoseksualne. 
Życie prywatne.
Tegan i Sara urodziły się 19 września 1980 r. w Calgary, Kanada. Siostry są bliźniaczkami jednojajowymi. Obie są lesbijkami. Są zaangażowane politycznie i społecznie, walczą o równość społeczeństwa LGBT i chętnie wspierają organizacje zaangażowane w tę sprawę, jak również takie zajmujące się edukacją muzyczną i badaniami nad rakiem. W grudniu 2016 roku bliźniaczki założyły fundację „Tegan and Sara Foundation”, która ma na celu walkę o ekonomiczną sprawiedliwość, zdrowie oraz reprezentowanie dziewczyn i kobiet LGBTQ. Mieszkają w Vancouver.
Trasy koncertowe.
Tegan i Sara zaczęły podróżować po skończeniu szkoły średniej. W 2000 roku udały się w trasę z Neilem Youngiem i The Pretenders. Inne muzyczne ikony, z którymi przebywały na trasach koncertowych to m.in. Bryan Adams, Jack Johnston, The Black Keys, Death Cab for Cutie, The Killers, Paramore, New Found Glory, Cake, Weezer, Hot Hot Heat.
Siostry są znane z opowiadania zabawnych historii na temat ich dzieciństwa, polityki i życia „w drodze”. To stało się nieodłączną częścią ich koncertów.
Bliźniaczki występowały na wielu festiwalach muzycznych takich jak: Coachella, Lollapalooza, Austin City Limits, Firefly, Outside Lands, Glastonbury, Osheaga i wiele innych. Występowały w „True Colors Tour” Cyndi Lauper. Rozpoczęły i zakończyły trasę koncertową „Most Nights Summer Tour” zespołu Fun. w 2013 roku. W 2014 r. Tegan i Sara koncertowały z Katy Perry w „Prismatic World Tour”. W lipcu tego samego roku otworzyły trasę Lady Gagi „” przed widownią liczącą 80,000 osób. Wystąpiły na ceremonii zakończenia parady równości w Toronto. W lutym 2014 ogłosiły swoją trasę promującą album "Heartthrob" „Let's Make Things Physical Tour”, która trwała do maja.
W 2015 roku zespół nie koncertował z powodu tworzenia ósmego albumu studyjnego "Love You To Death", który miał swoją premierę 3 czerwca 2016 roku.
Wraz z wydaniem albumu "Love You To Death" zaczęły koncertować. Były między innymi w Anglii, Australii, Hongkongu, Singapurze i Tajwanie. 9 września rozpoczęły trasę koncertową „Love You To Death Tour” w Kanadzie i Stanach Zjednoczonych.
W 2017 roku wyruszyły w tour nawiązujący do 10-lecia albumu "The Con". Uzbierane pieniądze zostały przeznaczone na rozwój „Tegan and Sara Foundation”.
Współpraca.
W roku 2009 siostry nawiązały współpracę z DJ Tiesto tworząc wspólnie piosenkę „Feel It In My Bones” i nagrywając do niej teledysk. Tego samego roku przedstawiły piosenkę „Intervention” z Margaret Cho. W 2012 wraz z Morganem Pagem stworzyły „Body Work”. Współpracowały również z Davidem Guettą i Alesso przy „Every Chance We Get We Run”.
Sara napisała piosenkę „Sweetie” do albumu Carly Rae Jepsen "Kiss".
W 2013 roku Tegan i Sara wydały piosenkę „Shudder To Think” do filmu „Witaj w klubie”. W 2014 wydały piosenkę „Don't Find Another Love” do filmu "Miłość Bez Końca". Tego samego roku wraz z The Lonely Island udzieliły wokal w piosence „Everything Is Awesome!” do filmu "", która została nominowana do Oscara w kategorii „Najlepsza Oryginalna Piosenka” gdzie następnie występowały na gali rozdania nagród. W 2014 siostry również współpracowały z zespołem RAC przy piosence „Hard To Hold” i z Night Terrors Of 1927 przy „When You Were Mine”. W 2015 wraz z zespołem Sultan &amp; Ned Shepard nagrały „Make Things Right”. We wrześniu 2016 roku ukazała się piosenka „Fade Out” do filmu "Intervention".
Telewizja, filmy i gry video.
Tegan i Sara pojawiają się w amerykańskich, kanadyjskich i europejskich programach telewizyjnych m.in. u The Ellen DeGeneres Show, Jimmy Kimmel Live!, Late Night With Conan O’Brien, Late Show With David Letterman, Comedy Bang! Bang!, The Tonight Show Starring Jimmy Fallon i innych.
Piosenki sióstr były wykorzystywane w filmach "Witaj w klubie", ', "Miłość Bez Końca", "Intervention", "Monster-in-Law", "Słodki Listopad", "These Girls", "G.B.F." oraz w serialach "90210", "Chirurdzy", "Słowo na L", "BoJack Horseman", "Pogoda na miłość", "Co nowego Scooby-Doo?", "Inna", "Pamiętniki wampirów", "Waterloo Road", "Parenthood", ', "Glee", "Wzgórza Hollywood", "Zaklinacz Dusz", "Nowe gliny", "Życie w Hollyoaks", "Być jak Erica", "Melrose Place", "Druga szansa", "Weronika Mars". Tegan i Sara były również wspomniane w serialu "Orange Is the New Black".
Piosenki „Closer” oraz „Back In Your Head” są w muzycznej grze wideo z 2016 roku "LOUD on Planet X".
Członkowie zespołu.
Byli członkowie: 

</doc>
<doc id="918146" url="https://pl.wikipedia.org/wiki?curid=918146" title="Michael Praetorius">
Michael Praetorius

Michael Praetorius (ur. 15 lutego 1571 w Creuzburgu, zm. 15 lutego 1621 w Wolfenbüttel) – niemiecki kompozytor, kapelmistrz i organista, przedstawiciel przełomu renesansu i wczesnego baroku. 
Życiorys.
Był synem luterańskiego pastora Michaela Schulteisa, ucznia Johanna Waltera. Po latach nauki w Torgau i Zerbst/Anhalt studiował teologię i filozofię we Frankfurcie nad Odrą, gdzie w 1587 został organistą w tamtejszym kościele Mariackim. 
Praetorius pisał muzykę liturgiczną, ale też taneczną. Na początku XVII w. był najsławniejszym kompozytorem niemieckim, wykorzystującym w swojej twórczości nowy koncertujący styl włoski. Jego kompozycje wokalno-instrumentalne to m.in. "Musae Sioniae" ("Muzy Syjońskie"), 8-12 głosowe psalmy i pieśni religijne, hymny, "Megalynodia" z 8-głosowym "Magnificat", motety. 
Praetorius był znany również jako twórca instrumentalnej muzyki świeckiej, przede wszystkim tanecznej. Jego zbiór tańców pt. "Terpsichore" z 1612 zawiera utwory inspirowane formami tanecznymi różnych narodów i stanowi jeden z ciekawszych zbiorów muzyki tanecznej swojej epoki (obok m.in. twórczości Tielmana Susato).
Oprócz dzieł kompozytorskich bardzo znaczące jest jego wielkie dzieło teoretyczne, poświęcone instrumentom i instrumentacji, pt. "Syntagma musicum..." (I cz. 1615, II cz. pt. "Organographia", 1619, z atlasem "Theatrum instrumentorum", III cz. 1619). Jest to doskonałe źródło do poznania instrumentów XVII w. (obok dzieła M. Mersenne'a "Harmonia universelle", 1636). Autor opisuje bardzo wiele odmian instrumentów, zarówno dworskich jak też regionalnych i narodowych; wspomina także o instrumentach polskich.
Do słynniejszych utworów Praetoriusa należy znana i śpiewana do dziś (głównie w Niemczech) kolęda "Cudowna różdżka wzrosła" ("Es ist ein Ros' entsprungen"). 

</doc>
<doc id="918147" url="https://pl.wikipedia.org/wiki?curid=918147" title="Bukowinka (województwo dolnośląskie)">
Bukowinka (województwo dolnośląskie)

Bukowinka – wieś w Polsce położona w województwie dolnośląskim, w powiecie oleśnickim, w gminie Twardogóra.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="918149" url="https://pl.wikipedia.org/wiki?curid=918149" title="Problem Hume'a">
Problem Hume'a



</doc>
<doc id="918150" url="https://pl.wikipedia.org/wiki?curid=918150" title="Rokushakubo">
Rokushakubo



</doc>
<doc id="918151" url="https://pl.wikipedia.org/wiki?curid=918151" title="Project Excelsior">
Project Excelsior

Project Excelsior – seria skoków ze spadochronem z dużych wysokości wykonana przez kapitana (później pułkownika) Josepha Kittingera w 1959 oraz 1960 roku. Celem przedsięwzięcia było przetestowanie dwuspadochronowego systemu Beaupre'a. W jednym z tych skoków Kittinger ustanowił rekord świata w skoku z najwyższej wysokości oraz w najdłuższym swobodnym spadku. Rekord skoku z najwyższej wysokości został pobity dopiero 14 października 2012 przez Felixa Baumgartnera podczas projektu Red Bull Stratos.
Historia.
Podłoże badań.
Wraz z rosnącą wysokością i prędkością z jaką latały myśliwce w latach 50., USAF zaczęła się stopniowo coraz bardziej martwić o bezpieczeństwo załogi samolotu, która zmuszona by była do jego opuszczenia na dużej wysokości. Testy z manekinami wykazały, że człowiek spadający z dużej wysokości rozpędza się do bardzo dużych prędkości (rozrzedzona atmosfera), co wprowadza ciało w szybki ruch obrotowy (nawet 200 obrotów na minutę). Powstające przeciążenia nie dałyby szans człowiekowi na przeżycie.
Project Excelsior został zapoczątkowany w 1958 roku w celu opracowania systemu spadochronowego, który pozwalałby na bezpieczny i kontrolowany spadek na Ziemię po katapultowaniu się na dużej wysokości. Francis Beaupre, technik z Wright Field w stanie Ohio wynalazł dwustopniowy system spadochronowy. Składał się z małego (2 m) spadochronu stabilizującego zaprojektowanego tak, aby zapobiegał niekontrolowanym obrotom skoczka, oraz spadochronu głównego (8,5 m), który otwierał się na niższych wysokościach. System zawierał czasomierz i czujnik wysokości, które automatycznie otwierały spadochrony na właściwych wysokościach.
W celu przetestowania systemu we Wright Field został zbudowany balon napełniany helem o wysokości 61 m oraz objętości 85 000 m3, który był zdolny wynieść w gondoli skoczka testowego na wysokość stratosfery. Nadzorujący projekt Kittinger wykonał 3 skoki. Ponieważ gondola nie była hermetyczna Kittinger musiał mieć na sobie pełny kostium ciśnieniowy, grube ubranie i oczywiście spadochrony. Całe wyposażenie, które miał na sobie ważyło tyle, co on sam.
Skoki testowe.
Pierwszy test został przeprowadzony 16 listopada 1959 roku. Kittinger skoczył z wysokości 23 300 m. Podczas tego skoku spadochron stabilizujący otworzył się zbyt wcześnie, wskutek czego zawirowania aerodynamiczne wprawiły go w ruch obrotowy o wartości około 120 obrotów na minutę. Kittinger stracił przytomność, na szczęście udało mu się wylądować bezpiecznie dzięki głównemu spadochronowi, który otworzył się automatycznie na wysokości 3000 m.
Pomimo otarcia się o śmierć Kittinger nie zrezygnował z kolejnych testów. Trzy tygodnie później, 11 grudnia 1959 wykonał kolejny skok, tym razem z 22 800 metrów.
Trzeci, ostatni skok odbył się 16 sierpnia 1960 r. Wznoszenie się nie przebiegło bezproblemowo. Uszczelka w prawej rękawiczce kombinezonu rozszczelniła się. Pomimo przytłaczającego bólu prawej ręki Kittinger nie powiadomił zespołu na Ziemi o problemie, z obawy, że zdecyduje się ona na przerwanie testu. Osiągnął wysokość 31 300 metrów co zajęło mu 1 godzinę 31 minut, bijąc tym samym rekord na najwyżej wzniesiony załogowy balon, ustanowiony wcześniej przez majora Davida Simonsa w 1957 (30 942 m). Kittinger skoczył po 12 minutach od osiągnięcia maksymalnej wysokości czekając, aż balon przemieści się nad strefę lądowania.
Podczas swobodnego spadku Kittinger doświadczył skrajnie niskich temperatur (-70 °C) oraz osiągnął prędkość różnie szacowaną na od 988 km/h do nawet 1149 km/h. Ponieważ prędkość dźwięku jest niższa w wyższych partiach atmosfery, możliwe jest, iż Kittinger ją przekroczył.

</doc>
<doc id="918152" url="https://pl.wikipedia.org/wiki?curid=918152" title="Thenewno2">
Thenewno2

thenewno2 – duet muzyczny założony w kwietniu 2006 przez brytyjskiego gitarzystę Dhaniego Harrisona i amerykańskiego perkusistę Olivera Hecksa. 
Historia.
Nazwa grupy pochodzi od bohatera serialu, nadawanego w Wielkiej Brytanii w latach 60. pod tytułem "The Prisoner". Był on ulubionym serialem George'a Harrisona, ojca Dhaniego. Zespół poza działalnością muzyczną pracował nad oprawą graficzną kilku albumów George'a Harrisona, m.in. "Brainwashed", "The Dark Horse Years Box Set", czy DVD "Concert for Bangladesh".
28 sierpnia 2006 zespół wydał promocyjny minialbum, zatytułowany "EP001". Znalazły się na nim cztery utwory: "Say", "Out of Mind", "Lord Lord" i "Truly". Poza piosenkami na "EP001" zespół nagrał utwory "Choose What You're Watching" (teledysk do tej piosenki, wyreżyserowany przez Olivera Hecksa, znajduje się na oficjalnej stronie internetowej zespołu), "We're All Stars" i "People". W lutym 2007 "EP001" został udostępniony w muzycznym sklepie internetowym iTunes.

</doc>
<doc id="918154" url="https://pl.wikipedia.org/wiki?curid=918154" title="Plagi egipskie">
Plagi egipskie

Plagi egipskie (, "Makot Micrajim"), plagi biblijne lub dziesięć plag (hebr. , "Eser Ha-Makot") – dziesięć klęsk sprowadzonych na Egipt przez Boga Jahwe, opisanych w biblijnej Księdze Wyjścia, w rozdziałach 7–12. Miały one skłonić faraona Ramzesa II, by zgodził się na opuszczenie jego państwa przez Izraelitów.
Rodzaj i kolejność.
Charakter poszczególnych plag oraz ich następstwo według Biblii:

</doc>
<doc id="918156" url="https://pl.wikipedia.org/wiki?curid=918156" title="Tegan Rain Quin">
Tegan Rain Quin

Tegan Rain Quin (ur. 19 września 1980) – kanadyjska wokalistka i gitarzystka. Założycielka zespołu Tegan and Sara. Siostra Sary Kiersten Quin.

</doc>
<doc id="918157" url="https://pl.wikipedia.org/wiki?curid=918157" title="Bukowinka (Gorce)">
Bukowinka (Gorce)

Bukowinka (935 m) – szczyt w Paśmie Lubania w południowo-wschodniej części Gorców. Jest to drugie w kierunku od Przełęczy Knurowskiej na wschód wzniesienie w tym paśmie (pierwsza jest niewybitna Turkówka 885 m). Południowe stoki Bukowinki tworzą grzbiet oddzielający dolinkę potoku Granicznik od dolinki bezimiennego potoku, północne opadają do doliny Furcówki i wcina się w nie dolinka jego dopływu.
Większa część stoków Bukowinki i sam wierzchołek porośnięte są lasem, ale pod szczytem od południowej strony znajduje się polana, z której roztacza się widok na Spisz, Pieniny, Góry Lewockie, Magurę Spiską oraz Tatry. W dole widoczny jest Jezioro Czorsztyńskie, nad którym rankiem zwykle zalegają mgły. Na mapach polana ta nie jest zaznaczana, nie ma też nazwy. W górnej jej części, tuż pod szczytem Bukowinki widoczne są betonowe fragmenty fundamentów dawnej wieży triangulacyjnej oraz znak pomiarowy. W Paśmie Lubania były 4 takie wieże triangulacyjne: na Bukowince, Runku, Lubaniu i Marszałku.
Od Przełęczy Knurowskiej do Bukowinki szlak turystyczny prowadzi drogą leśną, dalej zamienia się ona w ścieżkę.

</doc>
<doc id="918158" url="https://pl.wikipedia.org/wiki?curid=918158" title="Marc Demeyer">
Marc Demeyer

Marc Demeyer (ur. 19 kwietnia 1950 w Avelgem, zm. 20 stycznia 1982 w Merelbeke) – kolarz belgijski. W latach 1972–1982 odniósł 67 zwycięstw. Do 1972 był amatorem.
Sześć razy wystąpił w Tour de France. Wygrał dwa etapy – w 1978 i 1979. W klasyfikacji generalnej najwyżej był 1974 – ukończył wyścig na 41. miejscu.
Inne sukcesy Demeyera to:
Linki zewnętrzne.
Lista zwycięstw Marca Demeyera

</doc>
<doc id="918159" url="https://pl.wikipedia.org/wiki?curid=918159" title="Hanbō">
Hanbō

 – kij długości 3 shaku (około 90 cm). Jego nazwa wywodzi się z tego, że jego długość to połowa długości kija .

</doc>
<doc id="918160" url="https://pl.wikipedia.org/wiki?curid=918160" title="Sara Kiersten Quin">
Sara Kiersten Quin

Sara Kiersten Quin (ur. 19 września 1980) – kanadyjska wokalistka i gitarzystka. Założycielka zespołu Tegan and Sara. Siostra Tegan Rain Quin.

</doc>
<doc id="918169" url="https://pl.wikipedia.org/wiki?curid=918169" title="Antoninki">
Antoninki

Antoninki, Zgromadzenie Sióstr Opieki Społecznej św. Antoniego należy do rodziny franciszkańskiej. Jest oparte na regule Trzeciego Zakonu Regularnego św. Franciszka z Asyżu i agregowane do Pierwszego Zakonu Braci Mniejszych. Od roku 1991 Zgromadzenie jest Instytutem Życia Konsekrowanego na prawie papieskim.
Formacja zakonna obejmuje roczny postulat, dwuletni nowicjat i juniorat trwający pięć lat. 
Zgromadzenie powstało w 1933 roku. Założone przez s. Innocentę Katarzynę Rzadką z Mirkowa, oddane zostało pod szczególną opiekę Najświętszej Maryi Pannie Niepokalanie Poczętej. Głównym patronem jest św. Antoni Padewski.
Celem zgromadzenia jest chwała Boża i uświęcenie Sióstr przez realizację ewangelicznego prawa miłości. Siostry wiernie naśladując Chrystusa, mają się poświęcać wszelkim posługom wobec potrzebujących, oraz innym pracom dla dobra Kościoła. W pierwszym rzędzie Siostry otaczają opieką biedne rodziny, oraz pielęgnują osoby samotne i chore w ich mieszkaniach. Prowadzą kuchnie dla ubogich i roznoszą posiłki niepełnosprawnym i chorym. Pełnią też swoją misję jako pielęgniarki, podejmując także pracę w domach opieki i szpitalach. Prowadzą przedszkola, pracują jako katechetki, oraz w duszpasterstwie parafialnym jako organistki, zakrystianki i gospodynie na plebaniach. Pracując w domach obsługujących pątników, siostry służą także pielgrzymom. 
Obecnie Zgromadzenie pracuje w dziesięciu domach i placówkach w Polsce i trzech we Włoszech.
Strój.
Habit koloru czarnego, zapinany na lewym ramieniu z fałdami od ramion; poza tym przypinany biały kołnierzyk, z przodu rozcięty, o rogach prostych; na głowie czarny kolisty welon, sięgający do paska, i biały wewnętrzny czepek, wysunięty spod welonu na 2 cm.

</doc>
<doc id="918172" url="https://pl.wikipedia.org/wiki?curid=918172" title="Kopanina (Kolonia Bujniczki)">
Kopanina (Kolonia Bujniczki)

Kopanina – część wsi Kolonia Bujniczki w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Kopanina administracyjnie należała do województwa piotrkowskiego.

</doc>
<doc id="918188" url="https://pl.wikipedia.org/wiki?curid=918188" title="Woda juwenilna">
Woda juwenilna



</doc>
<doc id="918191" url="https://pl.wikipedia.org/wiki?curid=918191" title="Komorniki (gmina Gorzkowice)">
Komorniki (gmina Gorzkowice)

Komorniki – kolonia w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="918193" url="https://pl.wikipedia.org/wiki?curid=918193" title="Incal">
Incal

Incal – francuska seria komiksowa autorstwa Alejandra Jodorowsky’ego (scenariusz) i Mœbiusa, czyli Jeana Girauda (rysunki). Ukazywała się w latach 1981–1988 i kontynuowana była seriami "Przed Incalem" ("Avant l’Incal", 1988–1995), "Po" "Incalu" ("Après l’Incal", 2000) i "Final Incal" ("Final Incal", 2008–2014). W oryginale opublikowało je wydawnictwo Les Humanoïdes Associés. Serie te toczą się w tym samym uniwersum, co stworzone również przez Jodorowsky’ego cykle komiksowe: "Kasta Metabaronów", "Megalex," "Technokapłani", "Castaka" i "Metabaron". Wszystkie te serie zostały opublikowane po polsku. 
Polskie wydanie.
W polskiej wersji "Incal" ukazał się dwukrotnie w zbiorczym wydaniu: 312-stronicowym albumie w 2006 roku nakładem Egmont Polska i 308-stronicowym w 2015 roku nakładem Scream Comics. Wydanie Egmontu bazowało na wersji zmodyfikowanej przez francuskiego wydawcę: zlikwidowane zostały oryginalne kolory Mœbiusa (akwarela), zastąpiono je kolorami nałożonymi przy użyciu komputerowych programów graficznych. Ingerowano również w rysunek Mœbiusa, tak aby dostosować go do potrzeb masowego odbiorcy. Ta wersja "Incala" spotkała się z nieprzychylnym przyjęciem na świecie i kolejne wydania tego komiksu oparte były na oryginalnym materiale przygotowanym w latach 80. przez Moebiusa. To na nim bazuje drugie polskie wydanie "Incala", opublikowane przez Scream Comics.
Seria "Przed Incalem" ukazała się po polsku w pięciu tomach nakładem Egmont Polska w latach 2003–2005 (tomy 5. i 6. ukazały się w jednym albumie). Wydanie zbiorcze wydane zostało w 2016 przez Scream Comics.
Komiks "Po Incalu", którego oryginalna publikacja została zakończona po pierwszym tomie, i seria "Final Incal" ukazały się we wspólnym wydaniu zbiorczym w 2015 nakładem Scream Comics.
Streszczenie.
"Incal".
Akcja rozgrywa się w dalekiej przyszłości. Incal to tajemniczy przedmiot, który trafia przypadkowo do rąk niezdarnego detektywa Johna Difoola z ogromnego Miasta-Szybu, rządzonego przez Triumwirat: Technopapieża, cybernetyczną policję i armię. Mieszkańcy tej metropolii podzieleni są na kasty i zainteresowani jedynie seksem, narkotykami i władzą. Posiadaniem Incala zainteresowane są największe potęgi galaktyki. Rozpoczyna się wszechświatowa wojna, w której centrum znajduje się Difool.
"Przed Incalem".
Seria opisuje młodość Johna Difoola i kończy się w momencie, w którym rozpoczyna się "Incal". John mieszka na najniższym poziomie Miasta-Szybu i stara się trzymać z daleka od ojca – drobnego złodziejaszka i matki narkomanki. W nieprzyjaznym świecie jedyną bliską mu istotą jest Deepo, ptakopodobne stworzenie.
"Po Incalu" "/ Final Incal".
Tajemniczy wirus dziesiątkuje Miasto-Szyb, a Johnowi Difoolowi przypada niespodziewana rola zbawcy współmieszkańców.

</doc>
<doc id="918195" url="https://pl.wikipedia.org/wiki?curid=918195" title="Kolonia Bujnice">
Kolonia Bujnice

Kolonia Bujnice (do 31 grudnia 2016 Bujnice-Kolonia) – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="918197" url="https://pl.wikipedia.org/wiki?curid=918197" title="Długi Parlament">
Długi Parlament

Długi Parlament – okres obrad angielskiego parlamentu zwołanego przez króla Karola I w 1640, zakończony w 1653 po bitwie pod Worcester, formalnie rozwiązany w 1660.
Długi Parlament uchwalił szereg ustaw, które ograniczyły władzę króla:
Wszystkie te zmiany były kompromisem króla wobec uprawnień Parlamentu.

</doc>
<doc id="918198" url="https://pl.wikipedia.org/wiki?curid=918198" title="Kolonia Kotków">
Kolonia Kotków

Kolonia Kotków (do 2011 "Kotków-Kolonia") – część wsi Kotków w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="918200" url="https://pl.wikipedia.org/wiki?curid=918200" title="I koalicja antyfrancuska">
I koalicja antyfrancuska

Pierwsza koalicja antyfrancuska lat (1792–1797) była pierwszym wysiłkiem europejskich mocarstw na drodze do obalenia rewolucyjnej Republiki Francuskiej. Był to związek niektórych państw europejskich, w tym przede wszystkim Wielkiej Brytanii (która uczestniczyła we wszystkich koalicjach), Austrii, Prus, Holandii i Hiszpanii zawarty na wieść o zgilotynowaniu monarchy francuskiego Ludwika XVI. Sojusznicy nie chcieli dopuścić do rozprzestrzenienia się idei rewolucyjnych w Europie, co zapowiedziało Zgromadzenie Narodowe.
Państwa te podjęły szereg uderzeń na lądzie i morzu, przy czym Prusy i Austria atakowały od strony Republiki Zjednoczonych Prowincji i Renu, zaś Wielka Brytania wspierała rojalistyczne powstania na francuskiej prowincji i podjęła oblężenie Tulonu. Francja wobec porażki w bitwie pod Neerwinden (18 marca 1793) oraz poważnego ciosu wewnętrznego, jakim były wojny wandejskie, odpowiedziała z całą mocą: powołany 6 kwietnia przez Konwent Komitet Ocalenia Publicznego ogłosił "levée en masse" powołując pod broń wszystkich mężczyzn w wieku od 18 do 25 lat. Nowe francuskie armie pokonały najeźdźców i przeniosły wojnę poza własne granice. Francuzi ustanowili 5 maja 1795 roku pierwsze państwo satelickie – Republikę Batawską, a w ramach pierwszego traktatu pokojowego zawartego w Bazylei zabrali Prusom Nadrenię. Hiszpania zawarła z Francją osobny traktat pokojowy. Sukces spowodował, że francuski dyrektoriat przyjął plan podboju dalszych małych państw niemieckich i opanowanych przez Austriaków północnych Włoch.
Na północ od Alp arcyksiążę Karol Ludwik Habsburg opanował w roku 1796 sytuację, ale w północnych Włoszech generał Napoleon Bonaparte podjął szereg zwycięskich działań przeciwko Sardynii i Austrii (1796–1797) w okolicach Doliny Padu, co zakończyło się zawarciem traktatów pokojowych w Leoben i Campo Formio w październiku 1797 roku. Koalicja upadła, a w wojnie przeciwko Francji została osamotniona Wielka Brytania.
Tło i początek zmagań.
Od roku 1791 monarchowie europejscy z zaniepokojeniem obserwowali rozwój wypadków we Francji zastanawiając się, czy powinni interweniować, zarówno dla udzielenia pomocy królowi Ludwikowi, jak i ewentualnego wykorzystania dla własnych celów chaosu, w jakim Francja zdawała się pogrążać. Kluczową postacią był władca Świętego Cesarstwa Rzymskiego, Leopold II Habsburg, brat francuskiej królowej Marii Antoniny, który początkowo przyglądał się rewolucji z obojętnością, ale wraz ze wzrostem radykalnych nastrojów w Paryżu zaczął przyjmować postawę wrogą, chociaż wciąż miał nadzieję uniknąć wojny. 27 sierpnia Leopold i król pruski Fryderyk Wilhelm, w porozumieniu z arystokratycznymi francuskimi emigrantami, wydali tzw. deklarację z Pillnitz, w której brali w obronę króla Ludwika i jego rodzinę, zapowiadając poważne konsekwencje jeśli im się coś stanie. I chociaż dla Leopolda dokument z Pillnitz miał znaczenie zastępcze i nie miał pociągnąć za sobą jakichkolwiek kroków przeciwko Francji, władze rewolucyjne potraktowały to jako groźbę i zareagowały natychmiast.
W dodatku obok ideologicznych różnic pomiędzy zrewolucjonizowaną Francją a monarchiami starej Europy, istniał ciągły spór o cesarskie posiadłości w Alzacji, a nadto Francuzów coraz bardziej gniewała agitacja prowadzona przez emigrantów-rojalistów za granicą, szczególnie w Holandii i małych państewkach niemieckich.
W rezultacie, po oskarżycielskim wystąpieniu w Zgromadzeniu Narodowym w dniu 20 kwietnia 1792 roku ministra spraw zagranicznych Dumourieza, Francja wypowiedziała wojnę Austrii. Dumouriez przygotował natychmiast uderzenie na Niderlandy Austriackie, gdzie miał nadzieję na wybuch powstania miejscowej ludności przeciw austriackim okupantom. Jednakże trawiona rewolucyjnym wrzeniem armia była za słaba tak do ataku, jak obrony. Żołnierze dezerterowali masami na samo wspomnienie bitwy, w jednym przypadku po zamordowaniu dowodzącego generała.
Podczas gdy rewolucyjne władze gorączkowo prowadziły nowe zaciągi i reorganizowały wojsko, składająca się w większości z Prusaków armia koalicyjna pod wodzą księcia brunszwickiego Karola Wilhelma Ferdynanda skoncentrowała się w Koblencji nad Renem. Uderzenie nastąpiło w lipcu; armia Brunszwika z łatwością zajęła graniczne twierdze Longwy i Verdun. Tam Brunszwik opublikował proklamację, napisaną przez emigranta, księcia de Condé, w której zadeklarował chęć przywrócenia królowi pełni władzy i zapowiedział, że każda osoba cywilna lub prawna, która mu się nie podporządkuje, będzie karana śmiercią. Efekt tej proklamacji był taki, że władze rewolucyjne i ich armia zostały zmotywowane do zdecydowanego odparcia agresji, a jednocześnie niemal natychmiastowe obalenie króla przez tłum, który uderzył na pałac Tuileries.
Najeźdźcy posuwali się naprzód, ale 20 września pod Valmy spotkali się z siłami Dumourieza i Kellermanna, gdzie wyróżniła się wysoką klasą francuska artyleria. Choć bitwa była taktycznie nierozstrzygnięta, bardzo wzmocniła morale Francuzów. Wkrótce Prusacy uznali, że kampania jest dłuższa i bardziej kosztowna niż przewidywali, zdecydowali się więc wycofać z Francji i zakończyć swój udział w wojnie.
Tymczasem Francuzi odnieśli sukcesy na innych frontach zajmując Sabaudię i Niceę we Włoszech, podczas gdy generał Custine uderzył na Niemcy, zajął kilka miast nad Renem, docierając aż do Frankfurtu. Dumouriez podjął ponownie ofensywę w Belgii, odnosząc 6 listopada wielkie zwycięstwo nad Austriakami pod Jemappes i zajmując cały kraj z początkiem zimy.
Wzmocnienie sił.
21 stycznia 1793, po publicznym procesie, zgilotynowany został Ludwik XVI. To ponownie zjednoczyło monarchie europejskie; wojnę wypowiedziały Hiszpania, Neapol i Republika Zjednoczonych Prowincji. Nawet Wielka Brytania, dotąd obojętna wobec spraw kontynentu, a nawet przychylna Zgromadzeniu Narodowemu, przystąpiła do koalicji. Na wszystkich francuskich granicach pojawiły się obce armie.
Francja odpowiedziała zaciągiem nowych setek tysięcy rekruta, rozpoczynając w ten sposób zasadę poboru powszechnego, by móc wystawić w polu więcej wojska niż jej arystokratyczni oponenci. By móc nakarmić i wyposażyć tak wielką armię musiała być ona w stałej ofensywie i czerpać materiał wojenny z terytoriów przeciwnika.
W pierwszej chwili Francja poniosła poważne porażki w Belgii, którą musiała opuścić, a na południu i zachodzie nadal szerzyły się rojalistyczne rebelie. Jednak pod koniec roku, nowe wielkie armie i drakońska polityka wewnętrzna, dopuszczająca masowe rozstrzeliwanie buntowników, pozwoliły odepchnąć najeźdźców i uśmierzyć rebelie. Z końcem roku armie francuskie na wszystkich frontach były w natarciu, ale wciąż blisko własnych granic.
Rok 1794 przyniósł dalsze sukcesy armiom rewolucyjnym. Wprawdzie inwazja na Piemont nie powiodła się, ale na zachodzie wojska przekroczyły Pireneje zdobywając San Sebastián, a na wschodzie, po zwycięstwie pod Fleurus, ponownie zajęły Belgię i Nadrenię.
Na północy i wschodzie.
Po zaskakującym zimowym ataku, w roku 1795 Francja zdobyła Holandię i założyła tam satelitarne państwo o nazwie Republika Batawska. Wkrótce potem Prusy i Hiszpania zdecydowały się na zakończenie wojny, oddając Francji, w wyniku traktatu bazylejskiego, lewy brzeg Renu i uwalniając armie francuskie stacjonujące w Pirenejach. Na tym zakończył się największy kryzys Rewolucyjnej Francji i wszystko wskazywało na to, że kraj czeka wiele lat spokoju. Tak się jednak nie stało.
Brytyjczycy zamierzali wesprzeć powstanie w Wandei desantem rojalistów pod Quiberon, ale próba ta zakończyła się niepowodzeniem. 5 października miała miejsce nieudana próba zamachu stanu dokonana przez rojalistów paryskich przeciwko Konwentowi. Finansowany przez Brytyjczyków pucz został krwawo stłumiony przez wojska garnizonu paryskiego dowodzone przez młodego Napoleona Bonaparte. Rezultatem zajść było powierzenie władzy we Francji dyrektoriatowi.
Na froncie reńskim generał Charles Pichegru po negocjacjach z rojalistami zdradził i opuścił swą armię, co doprowadziło do konieczności ewakuacji Mannheimu i przyczyniło się do niepowodzenia oblężenia Moguncji przez Jourdana.
W roku 1796 Francuzi przygotowali wielki atak na trzech frontach jednocześnie: Jourdan i Moreau z linii Renu i Bonaparte we Włoszech. Trzy armie miały połączyć się w Tyrolu i ruszyć razem na Wiedeń.
Jourdan i Moreau szybko wkroczyli do Niemiec; Moreau dotarł do Bawarii na jej styku z Tyrolem we wrześniu, ale Jourdan został pobity przez arcyksięcia Karola, skutkiem czego obie armie musiały pospiesznie wycofać się za Ren.
Napoleon we Włoszech.
Rokujący wielkie nadzieje generał Bonaparte odniósł całkowity sukces w trudnej batalii we Włoszech. Rozdzielił armie Sardynii i Austrii, pobił je po kolei i wymusił, na mocy Traktatu Paryskiego, pokój z okrojoną Sardynią. Jednocześnie zdołał zdobyć Mediolan i oblec Mantuę. Nie przerywając oblężenia pokonał kolejno wysłane przeciw niemu austriackie armie Wurmsera i Alvintzy’ego.
Napoleon ostatecznie zdobył Mantuę w roku 1797, biorąc do niewoli 18 000 Austriaków. Arcyksiążę Karol nie był w stanie zapobiec jego uderzeniu na Tyrol, co zbiegło się z kolejną inwazją Niemiec przez armie Moreau i Hochea. W tej sytuacji cesarstwo nie miało innego wyjścia, jak w kwietniu poprosić o zawieszenie broni. Napoleon podbijał potem dalsze tereny Półwyspu Apenińskiego.
Austria podpisała preliminaria pokojowe w październiku w Campo Formio (Pokój w Campo Formio). Na mocy traktatu oddawała Francji Belgię, a także uznawała przynależność do Francji Nadrenii i większości północnych Włoch. Dawna Republika Wenecka została podzielona na część austriacką i francuską. W ten sposób pierwsza koalicja antyfrancuska przestała istnieć, a w stanie wojny z Francją pozostała jedynie Wielka Brytania.

</doc>
<doc id="918201" url="https://pl.wikipedia.org/wiki?curid=918201" title="Kolonia Plucice">
Kolonia Plucice

Kolonia Plucice (do 2011 "Plucice-Kolonia") – część wsi Plucice w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 Kolonia Plucice administracyjnie należała do województwa piotrkowskiego.

</doc>
<doc id="918203" url="https://pl.wikipedia.org/wiki?curid=918203" title="Kolonia Żuchowice">
Kolonia Żuchowice

Kolonia Żuchowice (do 2011 "Żuchowice-Kolonia") – część wsi Żuchowice w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="918207" url="https://pl.wikipedia.org/wiki?curid=918207" title="Widacz (powiat krośnieński)">
Widacz (powiat krośnieński)

Widacz – wieś w Polsce położona w województwie podkarpackim, w powiecie krośnieńskim, w gminie Miejsce Piastowe. 
W latach 1975–1998 miejscowość administracyjnie należała do województwa krośnieńskiego.
Widacz został wydzielony ze wsi Targowiska. Na mocy uchwały Nr II/12/78 Gminnej Rady Narodowej w Miejscu Piastowym z dnia 29 marca 1978 r. został sołectwem. W 1992 r. obszar sołectwa został powiększony przez przyłączenie części obszaru wsi Wróblik Królewski z Gminy Rymanów (os. Kotówka). Samodzielną wioską jest od 1996 r. na podstawie uchwały Nr XV/94/95 z dnia 28 grudnia 1995 r. Rady Gminy Miejsce Piastowe.
Widacz oddziela od Zalesia nieduży obszar leśny, będący pozostałością porastających ten teren lasów grądowych. Jest to wieś obejmująca obszar 155 ha.
Na terenie wsi znajdują się: szkoła podstawowa klasy 1-3, przedszkole, OSP, dom ludowy, sklepy i warsztaty usługowo-produkcyjne.

</doc>
<doc id="918208" url="https://pl.wikipedia.org/wiki?curid=918208" title="Jason Bateman">
Jason Bateman

Jason Kent Bateman (ur. 14 stycznia 1969 w Rye w stanie Nowy Jork) – amerykański aktor, producent filmowy i reżyser telewizyjny.
Życiorys.
Urodził się w Rye w stanie Nowy Jork jako syn Victorii Elizabeth, stewardesy Pan Am, i Bruce’a Kenta Batemana, trenera, producenta, aktora, scenarzysty i menadżera teatralnego. Jego matka pochodziła z Shrewsbury w Anglii. Jego starsza siostra Justine Bateman (ur. 19 lutego 1966) to także aktorka. Kiedy miał cztery lata, wraz z rodziną przeprowadził się do Salt Lake City w Utah.
Zadebiutował w telewizji w serialu NBC "Domek na prerii" ("Little House on the Prairie", 1981–1982) jako James Cooper Ingalls, adoptowany syn pionierów Charlesa (Michael Landon) i Caroline Ingalls (Karen Grassle). Stał się popularny wśród młodszej publiczności, zwłaszcza nastolatek dzięki roli Dereka Taylora, szkolnego przyjaciela Ricky’ego (Ricky Schroder) w sitcomie NBC "Silver Spoons" (1982–1984). Wkrótce jako 15-latek otrzymał rolę Matthew Burtona w sitcomie NBC "It’s Your Move" (1984–1985) z Tricią Cast. W kolejnym sitcomie NBC "The Hogan Family" (1986–1991) grał postać mądrego nastolatka Davida Hogana. Sukcesem okazał się sitcom Fox "Bogaci bankruci" ("Arrested Development"), w którym występował jako Nichael „Michael” Bluth.
Życie prywatne.
3 lipca 2001 ożenił się z Amandą Anką, córką Paula Anki. Para ma dwie córki: Francescę Norę (ur. 28 października 2006) i Maple Sylvie (ur. 10 lutego 2012).

</doc>
<doc id="918229" url="https://pl.wikipedia.org/wiki?curid=918229" title="Hrabstwo Armstrong (Teksas)">
Hrabstwo Armstrong (Teksas)

Hrabstwo Armstrong (ang. "Armstrong County") – hrabstwo w USA, w stanie Teksas. W roku 2000 miało 2148 mieszkańców, do 2020 populacja spadła do 1848 mieszkańców. Stolicą hrabstwa jest Claude. Hrabstwo Armstrong zostało utworzone w 1876 z hrabstwa Bexar i nazwane tak w imieniu jednej z wielu teksańskich rodzin pionierów.
Demografia.
W 2020 roku 88,1% populacji to osoby białe nielatynoskie. 
Gospodarka.
Ludność czerpie główny dochód z rolnictwa, przede wszystkim z uprawy pszenicy i hodowli bydła. Rekreacja i atrakcje turystyczne obejmują Stanowy Park Krajobrazowy Kanionu Palo Duro.

</doc>
<doc id="918230" url="https://pl.wikipedia.org/wiki?curid=918230" title="Kwartet Jorgi (album biskupiński)">
Kwartet Jorgi (album biskupiński)

Kwartet Jorgi to (tzw. biskupiński dla odróżnienia od innych albumów o tej samej nazwie) album zespołu Kwartet Jorgi nagrany w naturalnej scenerii Biskupina z wykorzystaniem tradycyjnych ludowych instrumentów muzycznych.
Historia powstania.
Andrzej Puczyński, lider zespołu Exodus i założyciel studia Izabelin namówiony został przez managera Kwartetu Jorgi, Jacka Bonikowskiego, by jego ówczesny nabytek, magnetofon Tascam wykorzystać do zarejestrowania płyty zespołu na wsi.
W okresie 6-11 maja 1988 w godzinach nocnych muzycy kwartetu wewnątrz biskupińskich chat rozpalali ogniska i rejestrowali utwory oparte na motywach zaczerpniętych "od Karpat po Irlandię". Pomiędzy nagraniami muzycy przebywali w dworku dawnego właściciela gdzie odwiedzał ich Walenty Szwajcer, odkrywca Biskupina.
W zamierzeniu wydany w 1988 roku album miał być dwupłytowy, jednak przed likwidacją Polskich Nagrań udało się wydać jedynie jeden album analogowy. Ostatecznie po odnalezieniu oryginalnej taśmy całość po powtórnym opracowaniu ukazała się jako płyta kompaktowa w 1992 roku.

</doc>
<doc id="918237" url="https://pl.wikipedia.org/wiki?curid=918237" title="Volley Masters Montreux 2007">
Volley Masters Montreux 2007

Volley Masters Montreux 2007
Wstęp.
W roku 2007 turniej "Volley Masters Montreux" trwał od 5 do 10 czerwca. Brało w nim udział 8 reprezentacji siatkarskich:
Linki zewnętrzne.
Program rozgrywek

</doc>
<doc id="918238" url="https://pl.wikipedia.org/wiki?curid=918238" title="Hrabstwo Atascosa">
Hrabstwo Atascosa

Hrabstwo Atascosa (ang. "Atascosa County") – hrabstwo w USA, w stanie Teksas. Stolicą hrabstwa jest Jourdanton. Hrabstwo Atascosa zostało utworzone w 1856 roku z hrabstwa Bexar i nazwane tak od rzeki Atascosa.
Demografia.
W 2020 roku 64,8% mieszkańców hrabstwa stanowią Latynosi i 32,8% to pozostała ludność biała nielatynoska. Pod względem pochodzenia do największych grup należą osoby pochodzenia: meksykańskiego (60,9%), niemieckiego (9,7%), irlandzkiego (5,5%) i angielskiego (5,2%).
Religia.
W 2010 roku pod względem członkostwa do największych grup religijnych w hrabstwie należą: Kościół katolicki (30,3%) i Południowa Konwencja Baptystów (12,5%). 
Inne grupy religijne w hrabstwie to: metodyści, ewangelikalni bezdenominacyjni, mormoni, campbelicci, liberalni luteranie, zielonoświątkowcy, świadkowie Jehowy, adwentyści dnia siódmego, pietyści, uświęceniowcy, liberalni prezbiterianie, episkopalni i wolni luteranie.

</doc>
<doc id="918243" url="https://pl.wikipedia.org/wiki?curid=918243" title="Avicularia versicolor">
Avicularia versicolor



</doc>
<doc id="918244" url="https://pl.wikipedia.org/wiki?curid=918244" title="Hrabstwo Austin">
Hrabstwo Austin

Hrabstwo Austin () – hrabstwo w USA, w stanie Teksas. Siedzibą władz hrabstwa jest Bellville. Hrabstwo Austin zostało utworzone w 1876 roku i było jednym z 23 oryginalnych hrabstw. Pozostałe hrabstwa powstały przez podział pierwszych hrabstw. Nazwa hrabstwa pochodzi od nazwiska Stephena F. Austina, który ułatwił anglo-amerykańską kolonizację Teksasu.
Demografia.
W 2020 roku 27,8% populacji to Latynosi i 9,3% to osoby czarnoskóre lub Afroamerykanie.
Religia.
W 2010 roku 29,3% populacji jest członkami Kościoła katolickiego, ponadto istnieje szereg denominacji protestanckich: metodystów (9,3%), baptystów (9,2%), luteran (8,1%), zielonoświątkowców (ok. 3%) i kilku mniejszych grup, jak bracia morawscy. 3,8% było członkami bezdenominacyjnych zborów ewangelikalnych i 1,7% to mormoni. W hrabstwie działa jeden zbór świadków Jehowy.

</doc>
<doc id="918247" url="https://pl.wikipedia.org/wiki?curid=918247" title="Kasta Metabaronów">
Kasta Metabaronów

Kasta Metabaronów (tytuł oryginału: "La Caste des Méta-Barons") – francuska seria komiksowa z gatunku science fiction, której autorami są Alejandro Jodorowsky (scenariusz) i Juan Giménez (rysunki), opublikowana przez wydawnictwo Les Humanoïdes Associés w latach 1992–2004 i uzupełniona trzema dodatkowymi, indywidualnymi albumami z lat 2000–2008. Po polsku ukazała się nakładem wydawnictw Egmont Polska i Scream Comics. Seria powiązana jest z innymi cyklami autorstwa Jodorowsky’ego: "Incal", "Megalex", "Technokapłani", "Castaka" i "Metabaron".
Fabuła.
Seria opisuje dzieje rodu Castaków, którzy są Metabaronami – niepokonanymi w całej galaktyce wojownikami. Ich życie wypełnia walka. Żaden z nich nigdy nie zaznał spokoju i szczęścia.

</doc>
<doc id="918248" url="https://pl.wikipedia.org/wiki?curid=918248" title="Hrabstwo Bastrop">
Hrabstwo Bastrop

Hrabstwo Bastrop (ang. "Bastrop County") – hrabstwo w USA, w stanie Teksas. Stolicą hrabstwa jest Bastrop. Hrabstwo Bastrop zostało utworzone w 1858, było jednym z 23 oryginalnych hrabstw, z których inne hrabstwa powstały i zostało nazwane tak w imieniu holenderskiego odsadnika Felipe Enrique Neri, Baron de Bastrop, który pomagał Stephenowi F. Austin w uzyskaniu cesji na ziemię w Teksasie.
Znajduje się około 50 km na południowy wschód od Austin i jest częścią obszaru metropolitalnego Austin-San Marcos. 
We wrześniu 2011 r. hrabstwo Bastrop doświadczyło najbardziej niszczycielskiego pożaru w historii Teksasu, który zniszczył ponad 1600 domów.
Gospodarka.
W 2016 roku największym sektorem w hrabstwie Bastrop jest handel detaliczny, zatrudniający 3077 pracowników. Na kolejnych miejscach plasowały się usługi edukacyjne (2478 pracowników), usługi związane z zakwaterowaniem i wyżywieniem (2440), budownictwo (1950), służba zdrowia (1925), produkcja (1367), administracja publiczna (1134), oraz rolnictwo, leśnictwo i rybołówstwo (1123).
W strukturze pogłowia zwierząt gospodarskich (2017 r.) wyróżniają się: konie (2662 sztuk), bydło (76,4 tys.), kozy (3098) i owce (2232). Ważną rolę w rolnictwie odgrywa także produkcja siana. 65% areału hrabstwa stanowią obszary pasterskie, 17% leśne i 15% uprawne.
Demografia.
W latach 2010-2020 populacja hrabstwa wzrosła o 31%. W 2020 roku 51,1% populacji hrabstwa stanowiły osoby białe nielatynoskie, 39,7% to byli Latynosi, 7,3% to osoby czarnoskóre lub Afroamerykanie i 2% to rdzenna ludność Ameryki.
Religia.
W 2010 roku dwie największe denominacje pod względem członkostwa to: Kościół katolicki (11,9%) i Południowa Konwencja Baptystów (10,8%). 
Inne wyznania (z ponad 300 członków) obejmowały: metodystów, ewangelikalnych bezdenominacyjnych, konserwatywnych luteran, liberalnych luteran, zielonoświątkowców, campbellitów, innych baptystów, mormonów, episkopalian i liberalnych prezbiterian.

</doc>
<doc id="918249" url="https://pl.wikipedia.org/wiki?curid=918249" title="Gwendoline Yeo">
Gwendoline Yeo

Gwendoline See-Hian Yeo (chin. upr. 杨时贤, chin. trad. 楊時賢, pinyin "Yáng Shíxián"; ur. 10 lipca 1977 w Singapurze) – amerykańska aktorka chińskiego pochodzenia.

</doc>
<doc id="918250" url="https://pl.wikipedia.org/wiki?curid=918250" title="Edward Middleham">
Edward Middleham

Edward Middleham (ur. grudzień 1473, zm. 9 kwietnia 1484) – jedyne dziecko króla Anglii Ryszarda III i jego małżonki Anny Neville. Urodził się i był wychowywany na zamku Middleham. Imię nosił na pamiątkę swego stryja, króla Edwarda IV.
Edward był dzieckiem słabego zdrowia i przez to rzadko opuszczał Middleham. Jego ojciec po swej koronacji nadał mu, jako następcy tronu, tytuły namiestnika Irlandii (19 lipca 1483) oraz księcia Walii i hrabiego Chester (24 sierpnia 1483). Oficjalna inwestytura Edwarda jako księcia Walii miała miejsce w Yorku 8 września tego samego roku. Książę zmarł jednak już w następnym roku. Pochowany został w kościele parafialnym w Sheriff Hutton.

</doc>
<doc id="918252" url="https://pl.wikipedia.org/wiki?curid=918252" title="Ziggy Marley">
Ziggy Marley

David Nesta "Ziggy" Marley (ur. 17 października 1968 w Kingston) – jamajski muzyk roots reggae, lider zespołu "Ziggy Marley and the Melody Makers", najstarszy syn Boba Marleya. Zainteresowanie muzyką przejawiał od dzieciństwa, a swoje przybrane imię zawdzięcza słynnemu hitowi Davida Bowiego, "Ziggy Stardust". W wieku 10 lat, wraz z siostrami Cedelią i Sharon oraz bratem Stephenem, wziął udział w nagraniu piosenki ojca "Children Playing In The Streets", co jest uznawane za początek zespołu The Melody Makers, w której występował wraz z przyrodnim rodzeństwem. Następny ich wspólny występ odbył się na pogrzebie Boba Marleya w 1981 roku. Cztery lata później światło dzienne ujrzała debiutancka płyta The Melody Makers "Play The Game Right", która przynosiła porcję muzyki reggae mocno inspirowanej dokonaniami Króla. Album nie zyskał jednak planowanego sukcesu komercyjnego.
Kariera solowa.
"Love Is My Religion" to druga solowa płyta Ziggy'ego. Składa się na nią dwanaście piosenek skomponowanych przez Marleya. Autor nagrał większość partii instrumentów, partii wokalnych oraz współprodukował album razem z Rossem Hogarthem, zdobywcą nagrody Grammy. Inspiracją dla Marleya było życie prywatne, światowa polityka oraz problemy socjalne najuboższych. Album odkrywa także prywatne poglądy artysty na sprawy, które otaczają każdego współczesnego człowieka.
Jednym z tematów przewodnich płyty jest prawdziwa przyjaźń, o jaką w dzisiejszych czasach naprawdę trudno oraz zdanie Ziggy'ego "ludzie muszą słuchać, innych i swego serca, wtedy będą naprawdę szczęśliwi".
Życie prywatne.
Ma synów Daniela i Gideona Roberta oraz córki Justice, Zuri i Judah. Jest żonaty z Orly Marley, wiceprezydentem William Morris Agency.
W zespole Melody Makers.
Początki zespołu Melody Makers sięgają roku 1979, kiedy Bob Marley napisał utwór "Children Playing In The Streets" ("Dzieci bawią się na ulicach, pośród śmieci i rozbitych butelek. Żyjąc w ciemności poszukują światła"). Sześć lat później ten sam utwór znalazł się na debiutanckim albumie grupy. Rok później nagrany został LP "Hey World!". Zrealizowany został w firmie Virgin, z którą Rita Marley podpisała umowę, po rozwiązaniu poprzedniej z firmą EMI. Jordan Harris, jeden z głównych menadżerów firmy Virgin mówił o Ziggym: "Ludzie, którzy dotychczas prowadzili interesy Ziggy'ego nie rozumieli tego, co mają. Myślę, że chcieli wykreować jeszcze jedną gwiazdę nastolatków w stylu pop. A ja myślę, że to brzmienie i muzyka – to propozycja dla dziewiętnastolatków. Trzy do pięciu lat od tego momentu i Ziggy Marley będzie jednym z najważniejszych muzyków tego świata". W rzeczywistości jednak kolejne jego albumy przyjmowane są dość krytycznie.

</doc>
<doc id="918254" url="https://pl.wikipedia.org/wiki?curid=918254" title="Ludwik Natanson">
Ludwik Natanson

Ludwik Natanson (ur. 12 września 1821 w Warszawie, zm. 6 czerwca 1896 tamże) – polski lekarz pochodzenia żydowskiego.
Rodzina.
Urodził się jako syn Samuela Natansona i jego żony Felicji Weinreb. Miał jedenaścioro rodzeństwa: Mojżesza (ur. 1818, zmarłego w dzieciństwie), Henryka (1820–1895, bankiera i wydawcę), Leona (ur. 1822, zmarłego w dzieciństwie), Józefa (1823–1854, kupca), Szymona (1824–1894, bankiera), Samuela (1826–1827), Ignacego (1828–1863, bankiera), Adama (1829–1908, bankiera i mecenasa sztuki), Jakuba (1832–1884, chemika), Franciszkę (ur. i zm. 1834) i Rozalię (ur. 1839).
Był dwukrotnie żonaty. Po raz pierwszy z Ludwiką Bersohn (1826–1849, córką Majera Bersohna), a po raz drugi z Natalią Epstein (1834–1891, córką Adama Epsteina). Z pierwszego małżeństwa miał córkę Różę (ur. 1849, zm. w XX w.). Z drugiego małżeństwa miał pięcioro dzieci: Anielę (ur. 1855, zm. w XX w.), Stanisława (1857–1929, bankiera i działacza społecznego), Zofię (ur. 1858), Edwarda (1861–1940, przemysłowca) i Władysława (1864–1937, fizyka).
Życiorys.
Studiował medycynę na uniwersytetach w Wilnie i Dorpacie (ukończył w 1843). Członek korporacji akademickiej Konwent Polonia. Był lekarzem w Dyneburgu. Studia ukończył w 1847 roku i w tym samym roku założył w Warszawie czasopismo „Tygodnik Lekarski” wraz z Aleksandrem Lebrunem i Adamem Bogumiłem Helbichem, gdzie był redaktorem do roku 1864.
W czasie epidemii cholery w Warszawie w latach 1848–1852 był jednym z najbardziej aktywnych lekarzy. Chociaż leczył bogate rodziny (np. Zamoyskich), odwiedzał także liczne szpitale i przytułki, nawet za marne wynagrodzenie. W 1863 roku został wybrany prezesem Warszawskiego Towarzystwa Lekarskiego.
Pomimo licznych zajęć związanych z medycyną był silnie związany z gminą żydowską. Był prezesem warszawskiej gminy żydowskiej w latach 1871–1896. Dzięki jego wysiłkom, jako prezesa Komitetu Synagogi na Daniłowiczowskiej, wzniesiona została Wielka Synagoga na Tłomackiem. Zainicjował prace nad powstaniem Centralnej Biblioteki Judaistycznej. Był też inicjatorem budowy siedziby gminy żydowskiej przy ul. Grzybowskiej. Także dzięki niemu powstał szpital starozakonnych w 1902 roku. Od 1871 roku do śmierci kierował warszawską gminą żydowską.
Pochowany na cmentarzu żydowskim przy ulicy Okopowej w Warszawie (kwatera 20, uliczka 4).
Twórczość.
Poza licznymi publikacjami w „Tygodniku Lekarskim” opublikował:

</doc>
<doc id="918255" url="https://pl.wikipedia.org/wiki?curid=918255" title="John Burdon Sanderson Haldane">
John Burdon Sanderson Haldane



</doc>
<doc id="918256" url="https://pl.wikipedia.org/wiki?curid=918256" title="Hrabstwo Bexar">
Hrabstwo Bexar

Hrabstwo Bexar (ang. "Bexar County") to hrabstwo w USA, w stanie Teksas. Według spisu w 2020 roku przekroczyło liczbę 2 mln mieszkańców. Jest to 16–ste pod względem zaludnienia hrabstwo w kraju i czwarte pod względem zaludnienia w Teksasie. Stolicą hrabstwa jest San Antonio. 
Historia.
Hrabstwo Bexar zostało utworzone w 1858 i było jednym z 23 oryginalnych hrabstw, z których powstały inne hrabstwa.
Demografia.
W 2020 roku, w hrabstwie 84,3% mieszkańców stanowiła ludność biała (27,1% nie licząc Latynosów), 8,6% to byli czarnoskórzy Amerykanie lub Afroamerykanie, 3,3% to byli Azjaci, 2,4% miało rasę mieszaną, 1,2% to rdzenna ludność Ameryki i 0,2% pochodziło z wysp Pacyfiku. Latynosi stanowili 60,7% ludności hrabstwa.
Religia.
W 2020 roku największymi grupami religijnymi w hrabstwie są katolicy (27,6%), następnie różnorodne kościoły protestanckie (z ponad 30 tys. członków: bezdenominacyjni ewangelikalni, baptyści, zielonoświątkowcy i metodyści), mormoni (1,3%), świadkowie Jehowy (1,3%), muzułmanie (0,61%), buddyści (0,36%), żydzi (0,27%), hinduiści (0,18%) i prawosławni (0,14%).

</doc>
<doc id="918259" url="https://pl.wikipedia.org/wiki?curid=918259" title="Wilhelm IV z Montferratu">
Wilhelm IV z Montferratu

Wilhelm IV z Montferratu (fr. "Guillaume IV de Montferrat", zm. 1100) – margrabia Montferratu od 1084 roku.
Był synem Ottona II, margrabiego Montferratu, i jego żony Konstancji, córki Amadeusza II, hrabiego Sabaudii. Data narodzin Wilhelma IV nie jest znana; kładzie się ją na okres między 1030 a 1035 rokiem. Po raz pierwszy w źródłach pojawia się w 1059 roku, kiedy to opanował Savonę.
Był dwukrotnie żonaty; nie znamy imienia jego pierwszej żony, ale wiemy, że miał z nią dwoje dzieci (ich losy pozostają nieznane). Z drugiego małżeństwa z Ottą di Aglié, miał syna Raniera I, który objął po nim rządy.

</doc>
<doc id="918260" url="https://pl.wikipedia.org/wiki?curid=918260" title="Roy Tucker">
Roy Tucker

Roy Anthony Tucker (ur. w grudniu 1951 w Jackson w stanie Missisipi, zm. 5 marca 2021 w Tucson) – amerykański astronom amator, inżynier. Pracował jako technik w Kitt Peak National Observatory, a także jako starszy inżynier w "Imaging Technology Laboratory" na Uniwersytecie Arizony.
Jego nazwiskiem nazwano planetoidę (10914) Tucker.
Odkrycia.
W latach 1996–2010 samodzielnie zidentyfikował (i został uznany za odkrywcę) 740 planetoid, wszystkie na podstawie obserwacji przeprowadzonych w swoim prywatnym obserwatorium astronomicznym (Goodricke-Pigott Observatory). Klasyfikuje go to na dziesiątym miejscu wśród indywidualnych odkrywców planetoid (stan w lipcu 2022). Jest też jednym z trójki współodkrywców asteroidy (99942) Apophis (wcześniej znanej pod prowizorycznym oznaczeniem 2004 MN4) wspólnie z Davidem Tholenem i Fabrizio Bernardim z Uniwersytetu Hawajskiego. Asteroida ta 13 kwietnia 2029 zbliży się do Ziemi, będzie widoczna gołym okiem jako obiekt trzeciej wielkości gwiazdowej.
Odkrył także kometę długokresową C/2004 Q1 (Tucker) oraz współodkrył kometę krótkookresową 328P/LONEOS-Tucker.

</doc>
<doc id="918263" url="https://pl.wikipedia.org/wiki?curid=918263" title="Biała Kompania">
Biała Kompania



</doc>
<doc id="918264" url="https://pl.wikipedia.org/wiki?curid=918264" title="SpontanTango">
SpontanTango

SpontanTango – tango na ulicach miasta, czyli spontaniczny taneczny happening tanga argentyńskiego w Polsce. Jest to krótka 1-2-godzinna uliczna milonga. 

</doc>
<doc id="918265" url="https://pl.wikipedia.org/wiki?curid=918265" title="Otto II z Montferratu">
Otto II z Montferratu

Otto II z Montferratu (ur. ok. 1015, zm. 20 listopada 1084) - margrabia Montferratu od 1042.
Był synem Wilhelma III, margrabiego Montferratu. Objął rządy po śmierci ojca w 1042 roku, do 1044 lub 1045 jego koregentem był młodszy brat Henryk. Ożenił się z Konstancją, córką Amadeusza II Sabaudzkiego. Jego synami byli:

</doc>
<doc id="918269" url="https://pl.wikipedia.org/wiki?curid=918269" title="Megalex">
Megalex

Megalex – francuska seria komiksowa z gatunku science fiction, której twórcami są Alejandro Jodorowsky (scenariusz) i Fred Beltran (rysunki). Ukazała się nakładem wydawnictwa Les Humanoïdes Associés w latach 1999–2008. Po polsku opublikowało ją wydawnictwo Egmont Polska. Powiązana jest z innymi seriami komiksowymi autorstwa Jodorowsky’ego: "Incal", "Technokapłani", "Kasta Metabaronów", "Castaka" i "Metabaron". 
Fabuła.
Na pokrytej metalem planecie-mieście Megalex, rządzonym przez królową Mareę ludzie porzucili życie w harmonii z przyrodą i poświęcili się całkowicie rozwojowi nowych technologii. W tym totalitarnym świecie prawo zakazuje naturalnych metod rozmnażania się, uprawy roślin i kontaktów z naturą. Obowiązują jedynie ustalone standardy. Członkowie najwyższej kasty na planecie żyją po kilkaset lat, a ci z najniższej zaledwie kilkaset dni. Na Megaleksie istnieje jednak mała, porośnięta drzewami enklawa, w której zorganizowany ruch oporu buntuje się przeciw prawu.

</doc>
<doc id="918270" url="https://pl.wikipedia.org/wiki?curid=918270" title="Gieorgij Cziczerin">
Gieorgij Cziczerin

Gieorgij Wasilewicz Cziczerin (ros. Гео́ргий (Ю́рий) Васи́льевич Чиче́рин, ur. w majątku Karauł (gubernia tambowska) zm. 7 lipca 1936 w Moskwie) – rosyjski dyplomata, prawnik, ludowy komisarz spraw zagranicznych RFSRR (1918-1923), ludowy komisarz spraw zagranicznych ZSRR (1922-1930).
Życiorys.
Pochodził z arystokratycznej rodziny. Przed I wojną światową urzędnik carskiego ministerstwa spraw zagranicznych. Od 1904 związany z partiami lewicowymi, od 1905 członek SDPRR (stronnik frakcji mienszewików). W latach 1904-1918 na emigracji (Berlin 1905-1907, Paryż 1907-1914, Londyn 1914-1917). W 1917 pomógł Leninowi wrócić do Rosji. Działał w ruchu robotniczym Francji i Anglii.
Po powrocie do kraju w 1918 wstąpił do partii bolszewickiej. Od 10 stycznia 1918 zastępca ludowego komisarza spraw zagranicznych Rosji sowieckiej, po podaniu się do dymisji z funkcji ludowego komisarza Lwa Trockiego (sprzeciwiającego się zawarciu traktatu brzeskiego) p.o. komisarza a następnie od 30 maja 1918 ludowy komisarz spraw zagranicznych. Prowadził rokowania brzeskie, w imieniu Rosji Radzieckiej podpisał z Niemcami układ w Rapallo (1922). Twórca radzieckiej służby dyplomatycznej. Od połowy lat 20. z powodu choroby (cukrzyca) tracił wpływy, formalnie ustąpił w 1930 wskutek konfliktu z Maksimem Litwinowem, który pomawiał go o pederastię.
Interesował się muzyką poważną, napisał książkę: "Mozart - etiuda badawcza" (wyd. pol. Poznań 1966).

</doc>
<doc id="918273" url="https://pl.wikipedia.org/wiki?curid=918273" title="Maraton rockowy">
Maraton rockowy

Maraton rockowy – album rzeszowskiej grupy RSC, wydany w 1994 nakładem wydawnictwa „Victor”.
Album nagrany w Studio „SPAART” w Boguchwale pod Rzeszowem. Znalazły się w nim największe przeboje zespołu w nowych aranżacjach. Ścieżki rytmiczne na podstawie pomysłów Michała Kochmańskiego. Realizacja dźwięku – Andrzej Karp. Produkcja – Zbigniew Działa, Wiktor Kucaj. Projekt graficzny i wykonanie – Henryk Cebula.
Lista utworów.
źródło:.
Muzycy.
źródło:.
Chórek: Krystyna Lenkowska, Beata Kucaj, Zbigniew Działa, Andrzej Karp.

</doc>
<doc id="918275" url="https://pl.wikipedia.org/wiki?curid=918275" title="James Ray">
James Ray



</doc>
<doc id="918280" url="https://pl.wikipedia.org/wiki?curid=918280" title="Jimmy Greaves">
Jimmy Greaves

James Peter 'Jimmy' Greaves (ur. 20 lutego 1940 w East Ham w Londynie, zm. 19 września 2021 w Danbury) – angielski piłkarz, który występował na pozycji napastnika. Mistrz świata z roku 1966.
Uchodził za cudowne dziecko angielskiego futbolu. W dorosłym futbolu debiutował w 1957 w barwach Chelsea F.C. Jest najmłodszym zawodnikiem w historii, który w najwyższej lidze angielskiej strzelił sto bramek - miał wówczas 20 lat i 290 dni (1960). Łącznie w Chelsea w latach 1957-1961 rozegrał 157 spotkań i strzelił 124 bramki.
W 1961 został zawodnikiem A.C. Milan, jednak mimo niezłego bilansu (14 spotkań i 9 bramek) szybko wrócił do ojczyzny i jeszcze w tym samym roku podpisał kontrakt z Tottenhamem. Piłkarzem popularnych "Kogutów" był do 1970 i w tym czasie w 321 meczach ligowych strzelił 220 goli. Z Tottenhamem dwukrotnie zdobywał Puchar Anglii (1962, 1967), a w 1963 wywalczył Puchar Zdobywców Pucharów.
Zawodową karierę kończył w West Ham United w 1971 (38 spotkań, 13 goli). W angielskiej ekstraklasie strzelił 357 bramek, co po dziś dzień pozostaje rekordem najwyższej klasy rozgrywkowej w Anglii. Sześciokrotnie zostawał królem strzelców.
W reprezentacji Anglii debiutował w 1959. Brał udział w MŚ 62, był członkiem mistrzowskiej ekipy na MŚ 66. W turnieju wystąpił jednak tylko w trzech pierwszych meczach, później został zastąpiony przez Geoffa Hursta, strzelca trzech bramek w finale z RFN. Reprezentacyjną karierę zakończył rok później, z imponującym bilansem 44 trafień w 57 spotkaniach. Bardzo śmieszna sytuacja przytrafiła się Greavesowi w meczu Anglia - Brazylia na mundialu w Chile w 1962 roku. Na boisko wbiegł pies, którego żaden z piłkarzy nie mógł złapać. Zrobił to dopiero Jimmy Greaves, ale pies obsikał mu koszulkę. Brazylijski napastnik Garrincha był tak rozbawiony tą sytuacją, że przygarnął tego psa i zabrał do domu.

</doc>
<doc id="918281" url="https://pl.wikipedia.org/wiki?curid=918281" title="Biała Kompania (średniowiecze)">
Biała Kompania (średniowiecze)

Biała Kompania – wolna kompania najemników, działająca we Włoszech w latach 70. i 80. XIV wieku. Dowodzona była przez Johna Hawkwooda. W pewnym momencie osiągnęła liczebność 3500 jeźdźców i 2000 piechurów. Biała Kompania zaciągała się na służbę poszczególnych włoskich państewek podczas licznych wojen toczonych ówcześnie na Półwyspie Apenińskim. Żołnierze tej formacji zyskali opinię wyjątkowo bezwzględnych żołdaków.
Miano „Biała Kompania” wzięło się od białych flag i białych kurt (oraz jasno polerowanych napierśników) noszonych przez najemników z tego oddziału.

</doc>
<doc id="918282" url="https://pl.wikipedia.org/wiki?curid=918282" title="Dolina Karpia">
Dolina Karpia

Dolina Karpia – obszar historycznego zagłębia hodowli karpia na Ziemi Oświęcimsko-Zatorskiej znanego już w średniowieczu. 
Historia.
Początki hodowli karpia i rybactwa na tym terenie sięgają czasów panowania Bolesława Krzywoustego. Stawy hodowlane zajmują obszary setek hektarów (do największych należą gospodarstwa stawowe w Przerębie, Spytkowicach, Bugaju i Rudzach), rozciągając się w dolinie Wisły, Skawy i Wieprzówki. "Dolina Karpia" to również program, który obejmuje kilka połączonych ze sobą działań, mających na celu stworzenie spójnej oferty turystycznej opartej na dostępnych zasobach środowiska naturalnego.
Na tym terenie znajduje się ostoja ptaków o znaczeniu europejskim w Polsce: Dolina Dolnej Skawy (PL125). Obszar ten obejmuje kompleksy stawów w Spytkowicach, Przerębie, Bugaju, oraz Stawy Monowskie i zajmuje około 1500 ha powierzchni. Lęgną się tutaj między innymi: podgorzałka, ślepowron, mewa czarnogłowa i rybitwa białowąsa.
Dolina Karpia to obecnie obszar siedmiu małopolskich gmin: Zator, Brzeźnica, Osiek, Przeciszów, Polanka Wielka, Spytkowice oraz Tomice.
Święto Karpia.
Święto Karpia to coroczne artystyczno-kulinarne wydarzenie, prawdziwy festiwal tradycji i folkloru w roli głównej z karpiem. W 2007 r. odbył się w dniach 6-8 lipca, na Rynku w Zatorze. 
Ekomuzeum.
Na terenie Doliny Karpia od 2014 roku działa Ekomuzeum Doliny Karpia. powstało ono z inicjatywy Stowarzyszenia Dolina Karpia. Jego zadaniem jest promowanie lokalnego dziedzictwa przyrodniczego i kulturowo-historycznego. Nie ma stałej siedziby lecz obejmuje sieć obiektów i instytucji, które są atrakcyjne dla turystów. 

</doc>
<doc id="918283" url="https://pl.wikipedia.org/wiki?curid=918283" title="Pidżyn chińsko-angielski">
Pidżyn chińsko-angielski

Pidżyn chińsko-angielski () – zmodyfikowana forma języka angielskiego, która rozwinęła się w XVII w. jako język handlowy czy też lingua franca (wspólny język) między Brytyjczykami a Chińczykami. Chiński pidżyn powstał w Kantonie po otwarciu tam w 1664 przez Brytyjczyków pierwszej placówki handlowej. Brytyjczycy uznali język chiński za niezwykle trudny, natomiast Chińczycy mieli o języku angielskim niepochlebne zdanie i uważali jego naukę za coś poniżającego. Chiński pidżyn stworzony został przez Brytyjczyków oraz przyjęty przez Chińczyków w celach handlowych (powszechnie uważa się, że termin "pidgin" jest zniekształconą formą angielskiego słowa "business") i był używany prawie do końca XIX wieku.
Chiński pidżyn zbudowano z około 700 słów angielskich z niewielkim dodatkiem słów pochodzących z innych języków. Gramatyka i składnia są bardzo proste i opierają się na pozycji słowa w zdaniu. Oznacza to, że kategorie gramatyczne wskazywane są raczej przez pozycję wyrazu w zdaniu niż końcówki fleksyjne.

</doc>
<doc id="918284" url="https://pl.wikipedia.org/wiki?curid=918284" title="Duncan Suttles">
Duncan Suttles

Duncan Suttles (ur. 21 grudnia 1945 w San Francisco) – kanadyjski szachista, arcymistrz od 1973 roku.
Życiorys.
Urodził się w Stanach Zjednoczonych, ale w młodym wieku jego rodzina przeprowadziła się do Vancouver i tam zamieszkała na stałe. Pierwszy start w mistrzostwach Kanady odnotował w roku 1961. Wkrótce awansował do ścisłej czołówki krajowej, do której należał do połowy lat 80. Pomiędzy 1964 a 1984 rokiem ośmiokrotnie reprezentował Kanadę na szachowych olimpiadach (w tym 3 razy na I szachownicy). W roku 1969 zdobył tytuł mistrza kraju, natomiast w 1973 triumfował w otwartych mistrzostwach Kanady. W tym samym roku otrzymał, jako drugi Kanadyjczyk w historii (po Danielu Yanofskim) tytuł arcymistrza. Dwukrotnie startował w turniejach międzystrefowych (eliminacjach mistrzostw świata), w obu przypadkach zajmując XV miejsca (1967 Sousse i 1970 Palma de Mallorca). W roku 1973 zwyciężył w turnieju rozegranym w Montrealu, rok później zajął w Wenecji III lokatę, natomiast w 1981 podzielił I-II miejsce w Vancouver. W roku 1982 otrzymał tytuł arcymistrza gry korespondencyjnej.
Najwyższy ranking w karierze osiągnął 1 lipca 1973 r., z wynikiem 2485 punktów zajmował wówczas 1. miejsce wśród kanadyjskich szachistów. W 1985 r. zakończył szachową karierę i poświęcił się pracy w branży komputerowej.

</doc>
<doc id="918285" url="https://pl.wikipedia.org/wiki?curid=918285" title="Technokapłani">
Technokapłani

Technokapłani (tytuł oryg.: "Les Technopères") – francuska seria komiksowa z gatunku science fiction, której autorami są Alejandro Jodorowsky (scenariusz) i Zoran Janjetov (rysunki), opublikowana przez wydawnictwo Les Humanoïdes Associés w latach 1998–2006. Po polsku ukazała się nakładem wydawnictw Egmont Polska i Scream Comics. Seria powiązana jest z innymi seriami komiksowymi autorstwa Jodorowsky’ego: "Incal", "Kasta Metabaronów", "Castaka" i "Metabaron". 
Fabuła.
Przywódca Technokapłanów, Albino jest jednym z trojga dzieci kapłanki Penephey. Wszystkie były owocami gwałtu, jakiego dokonali na niej kosmiczni piraci. Od tamtego czasu Penephea pragnie tylko zemsty, zamieniając jednocześnie życie swoich dzieci w piekło. Albinowi udaje się uciec z rodzinnego domu i wstąpić do szkoły dla Technokapłanów, zajmujących się tworzeniem i kształtowaniem wirtualnych światów. Okazuje się, że Albin jest geniuszem, którego moc może sprawić, że twory i postacie z wirtualnej rzeczywistości przyjmą materialny kształt. Jednak nie ułatwia mu to życia, lecz wpędza w kłopoty.

</doc>
<doc id="918287" url="https://pl.wikipedia.org/wiki?curid=918287" title="Hockey Hall of Fame">
Hockey Hall of Fame

Hockey Hall of Fame (pl. "Galeria Sławy Hokeja" – znajdująca się w Toronto w Kanadzie galeria sławy, a zarazem muzeum poświęcone historii hokeja na lodzie. Są w niej wystawiane trofea National Hockey League. 
Każdy zawodnik, trener, twórca zespołu czy sędzia NHL (lub z niższych lig) może zostać zgłoszony do zostania członkiem Hockey Hall of Fame. Obecnie jest to uznawane za największe wyróżnienie. Hockey Hall of Fame została otwarta 26 sierpnia 1961. Osoba chcąca wstąpić do Hockey Hall of Fame musi być mianowana przez 18-osobowy komitet członków Hockey Hall of Fame. Kandydat musi otrzymać poparcie 3/4 członków komitetu. Każdego roku może być zgłoszonych: czterech zawodników, dwóch budowniczych zespołów oraz jeden sędzia. Zawodnicy i arbitrzy muszą to być osoby nieaktywne zawodowo od co najmniej trzech lat. Tę zasadę pominięto w przypadku trzech graczy NHL: Gordiego Howego, Guya Lafleura i Mario Lemieux. Członkowie Hockey Hall of Fame mogą wrócić do gry.
Większość członków Hockey Hall of Fame to Kanadyjczycy, ale są wśród nich również: Amerykanie, Rosjanie, Słowacy oraz Australijczyk, Anglik, Fin, Szkot i Szwed. W 2010 roku do grona przyjęto także dwie pierwsze kobiety-hokeistki.

</doc>
<doc id="918289" url="https://pl.wikipedia.org/wiki?curid=918289" title="Kathryn Joosten">
Kathryn Joosten

Kathryn Joosten, właściwie Kathryn Rausch (ur. 20 grudnia 1939 w Chicago w Illinois, zm. 2 czerwca 2012 w Westlake Village) – amerykańska aktorka. Dwukrotna laureatka nagrody Emmy za rolę Karen McCluskey, granej w serialu Gotowe na wszystko (w latach 2005 i 2008 w kategorii "wybitna aktorka gościnna w serialu komediowym"). Była nominowana w tej kategorii do tej nagrody jeszcze w 2010 i pośmiertnie w 2012. Zmarła na raka płuc po jedenastu latach walki z chorobą.
W 1980 roku rozwiodła się z powodu alkoholizmu męża. Urodziła w tym małżeństwie dwóch synów

</doc>
<doc id="918296" url="https://pl.wikipedia.org/wiki?curid=918296" title="Lobi">
Lobi

Lobi – grupa etniczna zamieszkująca tereny w zachodniej części Burkina Faso (dawniej "Górna Wolta") oraz w Wybrzeżu Kości Słoniowej. 
Historia.
Lobi przybyli do Burkina Faso z Ghany około 1770 roku, a część z nich w ciągu kolejnych stu lat zajęło nieużytki na terenie Wybrzeża Kości Słoniowej. Do XIV wieku, zanim na terenach zamieszkanych przez Lobi zaczął rozpowszechniać się islam, pierwotne wierzenia religijne były w pełni animistyczne. Praktykuje się poligynię. W 1897 roku ziemie Lobi zaanektowali Francuzi, jednak samych Lobi, którzy używali zatrutych strzał, nie zdołali ujarzmić aż do 1903 roku.
Lobi mówią językiem należącym do rodziny gur, klasyfikowanej w obrębie języków nigero-kongijskich. Są rolnikami i myśliwymi; uprawiają głównie proso zwyczajne i sorgo dwubarwne. Dawniej podstawą tradycyjnej organizacji społecznej był system rodowy pozbawiony sformalizowania władzy politycznej. Aktualna liczebność wynosi ok. 700 tys. Na zamieszkiwanych przez nich terenach znajdują się ruiny okazałych budowli takich jak ruiny Loropéni wpisane w 2009 roku na Listę Światowego Dziedzictwa UNESCO. 
Kobiety z plemienia Lobi już w wieku dziecięcym mają przekłuwane uszy, wargi i nos. Ozdoba, którą potem wkładano, chroniła otwarte części ciała przed wniknięciem w nie złych duchów, zjaw lub sił ponadnaturalnych. Kobiety z tego plemienia nosiły w wargach nawet trzycentymetrowe krążki z drewna, kamienia, gliny lub metalu.

</doc>
<doc id="918297" url="https://pl.wikipedia.org/wiki?curid=918297" title="Dekanat wolborski">
Dekanat wolborski

Dekanat wolborski – dekanat leżący w południowo-wschodniej części archidiecezji łódzkiej. Zamieszkuje go około 17 tys. wiernych.
Dekanat wolborski powstał w roku 1764. Do roku 1824 do dekanatu wolborskiego należały parafie: Czarnocin, Chorzęcin, Łaznów, Niesułków, Łódź, Gałków, Nagórzyce.
Dekanat wolborski powstał w dzień św. Mikołaja 6 grudnia 1990 r. dekretem biskupa Władysława Ziółka. W ten sposób po latach Wolbórz znów stał się siedzibą dziekana. Pierwszym dziekanem wolborskim po tej reformie został ks. Władysław Mularczyk - proboszcz parafii w Wolborzu.
Początkowo należało do niego 5 parafii:
15 sierpnia 2015 roku, na mocy dekretu arcybiskupa metropolity łódzkiego Marka Jędraszewskiego dokonano reorganizacji dekanatów:
- parafię z Chorzęcina przeniesiono do dekanatu tomaszowskiego
- do dekanatu włączono parafie:
Funkcję dziekana dekanatu wolborskiego od 14 września 2016 roku sprawuje proboszcz Parafii Podwyższenia Świętego Krzyża w Moszczenicy - ks. Władysław Paś, natomiast ojcem duchownym dekanatu jest ks. Bogdan Heliński
Po reorganizacji w skład dekanatu weszło 7 parafii:
1 września 2020 r. abp metropolita łódzki Grzegorz Ryś wydał dekret o przywróceniu dekanatu sulejowskiego, wyłączając jednocześnie parafię NMP Królowej Polski we Włodzimierzowie z dekanatu wolborskiego.

</doc>
<doc id="918300" url="https://pl.wikipedia.org/wiki?curid=918300" title="Biały Lama">
Biały Lama

Biały Lama (franc. "Le Lama blanc") – francuska seria komiksowa autorstwa Alejandro Jodorowsky’ego (scenariusz) i Georges’a Bessa (rysunki). Ukazuje się od 1985 nakładem wydawnictw: Les Humanoïdes Associés (pierwszy cykl, tomy 1–6) i Glénat (drugi cykl, tomy 1–3). W Polsce pierwszy cykl w wydaniu zbiorczym został wydany przez Egmont Polska w 2007 i Scream Comics w 2018 , a drugi cykl "Legenda białego Lamy" ("La Légende du Lama blanc") w wydaniu zbiorczym nakładem Scream Comics w 2017.
Fabuła.
Akcja rozgrywa się w Tybecie od początków XX wieku do lat 50. Lama inkarnuje się nieoczekiwanie w ciele białego chłopca. Przeciwko sobie ma on zarówno wojska brytyjskie, jak i chińskie.

</doc>
<doc id="918302" url="https://pl.wikipedia.org/wiki?curid=918302" title="Casualties">
Casualties



</doc>
<doc id="918305" url="https://pl.wikipedia.org/wiki?curid=918305" title="Ségolène">
Ségolène



</doc>
<doc id="918307" url="https://pl.wikipedia.org/wiki?curid=918307" title="AC/DC Live">
AC/DC Live

AC/DC Live – drugi album koncertowy AC/DC, wydany 27 października 1992 roku. Jest to drugi i ostatni album AC/DC wydany z perkusistą Chrisem Sladem.
Na "AC/DC Live" składają się utwory nagrane podczas różnych koncertów w ramach trasy koncertowej AC/DC po wydaniu albumu, "The Razor's Edge". Listy utworów obu wydanych edycji - jednopłytowej i kolekcjonerskiej - są bardzo zróżnicowane, znajdują się na nich utwory od wczesnych albumów AC/DC, "T.N.T." czy "Dirty Deeds Done Dirt Cheap", aż do najnowszych albumów, "Blow Up Your Video" i "The Razor's Edge".
Jednopłytowa edycja albumu osiągnęła 15. pozycję na amerykańskiej liście "Billboardu", The Billboard 200, a kolekcjonerska - 34. Jednopłytowa edycja albumu została sprzedana obecnie w ponad 3 milionach kopii w Stanach Zjednoczonych, a kolekcjonerska w ponad 2 milionach.

</doc>
<doc id="918310" url="https://pl.wikipedia.org/wiki?curid=918310" title="Stanisław Adamczewski">
Stanisław Adamczewski



</doc>
<doc id="918311" url="https://pl.wikipedia.org/wiki?curid=918311" title="Lotuko">
Lotuko

Lotuko (inaczej: Lotuho, Lotusko lub Latuka) – lud zamieszkujący okolice Torit w Sudanie Południowym, mówiący jednym z języków wschodniosudańskich, należących do rodziny nilo-saharyjskiej (dawniej klasyfikowanych w podrodzinie szari-nilockiej).
Według spisu z 1983 roku w 16 wsiach i w Torit mieszkało około 69 000 do 70 000 Lotuko. Uprawiają proso, kukurydzę, orzeszki ziemne oraz tytoń, hodują także dużą liczbę bydła. Mieszkają w dużych, liczących często kilkaset zagród osadach. Nie mają scentralizowanego wodzostwa, natomiast uznawana jest władza dziedzicznych "zaklinaczy deszczu", z których każdy sprawuje rytualną i polityczną władzę nad jednym z dziewięciu obszarów deszczu. Lotuko dzielą się na wiele rodów patrylinearnych, których rozmieszczanie nie pokrywa się z obszarami deszczu.

</doc>
<doc id="918313" url="https://pl.wikipedia.org/wiki?curid=918313" title="Alleuds">
Alleuds



</doc>
<doc id="918314" url="https://pl.wikipedia.org/wiki?curid=918314" title="Molarność">
Molarność



</doc>
<doc id="918317" url="https://pl.wikipedia.org/wiki?curid=918317" title="Bazoge">
Bazoge



</doc>
<doc id="918324" url="https://pl.wikipedia.org/wiki?curid=918324" title="Patrick Paauwe">
Patrick Paauwe

Patrick Paauwe (ur. 27 grudnia 1975 w 't Harde), piłkarz holenderski grający na pozycji środkowego obrońcy a czasami defensywnego pomocnika.
Kariera klubowa.
Paauwe rozpoczynał karierę w klubie SV 't Harde, pochodzącym z jego rodzinnego miasta. Następnie grał w innych amatorskich klubach takich jak Lyra De Lier, DVC Delft i ASVD Dronten. Potem trafił do PSV Eindhoven, a w 1993 roku do jego pierwszej drużyny. 17 października zadebiutował w Eredivisie wygranym 4:0 wyjazdowym meczem z FC Utrecht. Był to jednak jego jedyny mecz w sezonie, podobnie jak w kolejnym i nie mogąc przebić się do składu PSV, latem 1995 przeszedł do De Graafschap. Tam spędził jeden sezon i już w 1996 roku znów zmienił barwy klubowe, tym razem na Fortunę Sittard.
W Fortunie Paauwe spędził 2 lata, ale grał na tyle dobrze i solidnie, że w 1998 roku trener Feyenoordu, Leo Beenhakker, ściągnął go do swojego zespołu. W sezonie 1998/1999 wywalczył z Feyenoordem mistrzostwo Holandii. W mistrzowskim sezonie Paauwe wystąpił w 30 spotkaniach i zdobył 5 bramek, będąc jedną z czołowych postaci zespołu. W 2000 roku wystąpił z Feyenoordem w Lidze Mistrzów, bez większych sukcesów, a w 2002 roku dotarł do finału Pucharu UEFA. Na Feijenoord Stadion w Rotterdamie wystąpił przez pełne 90 minut i przyczynił się do wygrania 3:2 meczu z Borussią Dortmund i wywalczenia tego trofeum. W Feyenoordzie grał do 2006 roku, gdy w czerwcu skończył mu się kontrakt. Dla klubu z Rotterdamu wystąpił w 229 ligowych meczach i zdobył 25 bramek.
Latem 2006 na zasadzie wolnego transferu Paauwe przeszedł do francuskiego Valenciennes FC. W Ligue 1 zadebiutował 9 września w przegranym 0:3 wyjazdowym meczu z RC Lens i od czasu debiutu wywalczył miejsce w wyjściowej jedenastce drużyny.
W 2007 roku Paauwe odszedł do niemieckiej drugoligowej Borussii Mönchengladbach. 13 sierpnia zadebiutował w jej barwach w zremisowanym 1:1 meczu z 1. FC Kaiserslautern. W 2008 roku awansował z Borussią do pierwszej ligi.
Kariera reprezentacyjna.
W reprezentacji Holandii Paauwe zadebiutował 15 listopada 2000 roku w wygranym 2:1 wyjazdowym meczu z Hiszpanią, gdy w 46. minucie zmienił Kevina Hoflanda. Ogółem w kadrze występował sporadycznie w meczach towarzyskich, a od 2002 roku znajduje się poza nią. Przez 2 lata wystąpił w niej 5-krotnie.

</doc>
<doc id="918328" url="https://pl.wikipedia.org/wiki?curid=918328" title="Bazoque">
Bazoque



</doc>
<doc id="918329" url="https://pl.wikipedia.org/wiki?curid=918329" title="Mars napada">
Mars napada

Mars napada – maxisingel Kazika Staszewskiego promujący jego album "Melassa". Singel ukazał się w lipcu 2000 roku nakładem wydawnictwa S.P. Records. Tytuł utworu pochodzi od chorwackiej wersji tytułu filmu Marsjanie atakują!.
Lista utworów.
słowa i muzyka: Kazik Staszewski
Skład.
D.J. M.A.D. – skracze
Kazik Staszewski – głos, sampler
Olaf Deriglasoff – bas, gitara, stopa, talerz
Sławomir Pietrzak – gitara akustyczna
Krzysztof Banasik – organy
Słabek – klawisze
Janusz Zdunek – trąbka
W utworze „Mars napada” solową partię na karetli wykonuje Stanisław Gałdakiewicz.
Treść utworu „Mars napada”.
Pomijając aspekty metaforyczne i polityczne, tekst piosenki opowiada o inwazji Marsjan na Polskę. Nie jest wspomniane, dlaczego ani skąd kosmici wzięli się na naszej planecie. Wiadomo jedynie, że postanowili zrównać kraj z ziemią. Zgodnie z tekstem nieprzyjaciel decyduje się zaatakować od północy ("Nad Bałtykiem rozpostarli swoje skrzydła"). Z początku jednak ludzie przyglądają się całemu zajściu ze zdziwieniem i traktują raczej jako źródło sensacji, niż zagrożenie. Niemniej w Gdyni zostaje natychmiast powołany sztab kryzysowy mający na celu wyjaśnienie sytuacji, który potwierdza doniesienia o inwazji i ogłasza "alarm dla Trójmiasta". Niewiele to daje i ostatecznie tereny te zostają zniszczone, a ostatnią linią obrony jest dzielnica Orunia w Gdańsku.
Po zwycięstwie na Pomorzu, Marsjanie przesuwają się dalej na południe ku Bydgoszczy i Toruniowi. W obliczu paniki ludzie zaczynają zbierać się w kościołach we wspólnej modlitwie pod patronatem Radia Maryja. Agresorzy rozumieją znaczącą rolę morale i decydują się zniszczyć rozgłośnię ("Wciąż nadaje radio Marii, chociaż pod bombardowaniem (...) Z Marsa generałowie pokazują ważne cele"). Ministerstwo Obrony Narodowej nadaje więc Toruniowi status „twierdzy”. W celu opanowania obecnej już paniki, na terenie całego kraju zostaje też wprowadzony stan wyjątkowy.
Pomimo opinii o najlepszym przygotowaniu wojskowym, siły zbrojne RP stacjonujące w Warszawie nie wyruszają do walki. Zamiast tego czołowi politycy decydują się ratować ucieczką. W całym zamieszaniu dochodzi do masy przecieków sejmowych i ujawnione zostają liczne dokumenty zawierające m.in. dane na temat rozmaitych „przekrętów” finansowych. Na miejscu pozostaje prezydent.
Po zniszczeniu stolicy armada marsjańska rozdziela się. Część sił zostaje skierowana na Katowice, pozostałe na Kraków. W obu miastach tworzą się gniazda ruchu oporu (w Katowicach pod patronatem wojewody Jerzego Ziętka). Partyzantom z Krakowa udaje się chwilowo opóźnić posuw nieprzyjaciela.
Ostatecznym celem staje się Wrocław. Obcy przerzucają wszystkie swoje siły na zachód i stolica Śląska zostaje zniszczona.
Do ostatnich godzin ludzie nie tracą nadziei ("Może Pan Bóg się nad nami ulituje? Może nas uratuje?").

</doc>
<doc id="918330" url="https://pl.wikipedia.org/wiki?curid=918330" title="Kamienica Jana Starowicza w Łodzi">
Kamienica Jana Starowicza w Łodzi

Kamienica Jana Starowicza „Pod Góralem” – kamienica znajdująca się przy ulicy Piotrkowskiej 292 w Łodzi na Górniaku. Położona jest między placem Reymonta a Niepodległości.
Historia.
Kamienica została zaprojektowana przez Leona Lubotynowicza i wybudowana w 1909 roku dla Jana Witolda Starowicza, będącego wieloletnim dyrektorem zakładów włókienniczych Leonhardt, Woelker i Girbardt. Jego wnukiem jest polski seksuolog prof. Lew-Starowicz.
Architektura.
Widocznym elementem jest akcent zakopiański – rzeźba górala umieszczona na fasadzie kamienicy autorstwa Władysława Czaplińskiego. Zastosowanie elementów dekoracyjnych stylu zakopiańskiego było wyrazem patriotyzmu i gustu właściciela. Dawniej we wnękach klatki schodowej stały popiersia Adama Mickiewicza i Henryka Sienkiewicza. Brama była ozdobiona ściennymi malowidłami przedstawiającymi Tatry.
W połowie 2008 roku fasada kamienicy została odnowiona. Przedtem Kamienicę pod Góralem odnawiano po raz ostatni w 1970 roku.

</doc>
<doc id="918332" url="https://pl.wikipedia.org/wiki?curid=918332" title="Angelina County">
Angelina County



</doc>
<doc id="918334" url="https://pl.wikipedia.org/wiki?curid=918334" title="Dekanat szczercowski">
Dekanat szczercowski

Dekanat szczercowski – dekanat leżący w południowej części archidiecezji łódzkiej. Zamieszkuje go około 15,9 tys. wiernych.
Dziekanem jest ks. Zdzisław Kuropatwa, proboszcz parafii Świętej Trójcy w Kaszewicach. W skład dekanatu wchodzi 7 parafii:

</doc>
<doc id="918344" url="https://pl.wikipedia.org/wiki?curid=918344" title="Sonic Advance">
Sonic Advance

Sonic Advance (jap. ソニックアドバンス "Sonikku Adobansu") – gra z serii Sonic the Hedgehog wydana na konsolę Game Boy Advance pod koniec 2001 roku w Japonii z okazji dziesiątej rocznicy cyklu, tak jak Sonic Adventure 2, w Ameryce i Europie w 2002 roku. Wypuszczono także jej sequele: Sonic Advance 2 pod koniec 2002 roku, w Ameryce i Europie w pierwszym kwartale 2003 roku i Sonic Advance 3 w drugiej połowie czerwca 2004 roku, jej ulepszona wersja Sonic N została w 2003 roku wydana na telefon komórkowy Nokia.
Bohaterowie.
W I części gracz może sterować naraz jedną z czterech postaci i jednego złoczyńcy:

</doc>
<doc id="918345" url="https://pl.wikipedia.org/wiki?curid=918345" title="Aransas County">
Aransas County



</doc>
<doc id="918348" url="https://pl.wikipedia.org/wiki?curid=918348" title="Parafia Najświętszego Serca Pana Jezusa w Gliwicach">
Parafia Najświętszego Serca Pana Jezusa w Gliwicach

Parafia Najświętszego Serca Pana Jezusa w Gliwicach – rzymskokatolicka parafia w Gliwicach, należy do dekanatu Gliwice-Sośnica w diecezji gliwickiej.
Terytorium parafii.
Szkoły.
Przedszkole nr 16, Przedszkole Niepubliczne "IRYSEK", Szkoła Podstawowa nr 36, Społeczna Szkoła Podstawowa nr 1, Społeczne Gimnazjum i Liceum Ogólnokształcące nr 1, Społeczne Gimnazjum i Liceum Ewangelickiego Towarzystwa Edukacyjnego 
Zgromadzenia zakonne.
Zgromadzenie Sióstr Służebniczek NMP Niepokalanie Poczętej ABMV 
Zakon Braci Mniejszych OFM
Grupy parafialne.
Rodzina Młodzieży Franciszkańskiej Wspólnota Ministrantów Dzieci Maryi Franciszkański Zakon Świeckich Wspólnota Żywego Różańca Parafialny Zespół "Caritas"
Dokumenty.
Parafia prowadzi księgi chrztów, ślubów i zgonów od 1925 r.

</doc>
<doc id="918351" url="https://pl.wikipedia.org/wiki?curid=918351" title="Archer County">
Archer County



</doc>
<doc id="918353" url="https://pl.wikipedia.org/wiki?curid=918353" title="Le Breuil">
Le Breuil



</doc>
<doc id="918354" url="https://pl.wikipedia.org/wiki?curid=918354" title="Jean Giraud">
Jean Giraud

Jean Henri Gaston Giraud (ur. 8 maja 1938 w Nogent-sur-Marne, zm. 10 marca 2012 w Paryżu) – francuski scenarzysta i artysta fantastyczny oraz rysownik komiksowy, znany też pod pseudonimami Mœbius i Gir.
Był znany z częstego zmieniania swojego stylu rysunkowego. W początkach kariery tworzył realistyczne opowieści, by później przejść do bardziej fantazyjnej kreski.
Był autorem i współautorem wielu serii komiksowych (m.in. "Blueberry", "Incal", "Feralny major", "Świat Edeny", "Silver Surfer", "Arzach"). Współpracował z artystami (m.in. Alejandro Jodorowsky, Stan Lee i William Vance).
Był twórcą koncepcji graficznych filmów, m.in.: "Obcy – ósmy pasażer Nostromo", "Willow", "Tron", "Piąty element" i "Otchłań".
Zdobywca m.in. Nagrody Eisnera i Nagrody Harveya.

</doc>
<doc id="918355" url="https://pl.wikipedia.org/wiki?curid=918355" title="Chorągwie strzelcze">
Chorągwie strzelcze

Chorągwie strzelcze - w wojsku polskim XV-XVI wieku jeden z dwóch obok chorągwi kopijniczych rodzajów jazdy.
Chorągwie strzelcze składały się z lekkozbrojnych strzelców, uzbrojonych w pancerz, łebkę, niekiedy tarczę, kuszę i miecz lub lżejszą szablę oraz z ciężkozbrojnych kopijników. Czy chorągiew była kopijnicza, czy też strzelcza decydował stosunek tych dwóch rodzajów jazdy. W chorągwi strzelczej na jednego kopijnika przypadało czterech strzelców.

</doc>
<doc id="918356" url="https://pl.wikipedia.org/wiki?curid=918356" title="Archiwum Główne Akt Dawnych w Warszawie">
Archiwum Główne Akt Dawnych w Warszawie



</doc>
<doc id="918357" url="https://pl.wikipedia.org/wiki?curid=918357" title="Fiodor Fiodorowicz Berg">
Fiodor Fiodorowicz Berg



</doc>
<doc id="918359" url="https://pl.wikipedia.org/wiki?curid=918359" title="Atascosa county">
Atascosa county



</doc>
<doc id="918361" url="https://pl.wikipedia.org/wiki?curid=918361" title="Austin County">
Austin County



</doc>
<doc id="918363" url="https://pl.wikipedia.org/wiki?curid=918363" title="Bastrop county">
Bastrop county



</doc>
<doc id="918366" url="https://pl.wikipedia.org/wiki?curid=918366" title="Bexar county">
Bexar county



</doc>
<doc id="918368" url="https://pl.wikipedia.org/wiki?curid=918368" title="Beaumont-Pied-de-Boeuf">
Beaumont-Pied-de-Boeuf



</doc>
<doc id="918370" url="https://pl.wikipedia.org/wiki?curid=918370" title="Żarek">
Żarek



</doc>
<doc id="918374" url="https://pl.wikipedia.org/wiki?curid=918374" title="Bosc">
Bosc



</doc>
<doc id="918375" url="https://pl.wikipedia.org/wiki?curid=918375" title="Las Palatyński">
Las Palatyński



</doc>
<doc id="918376" url="https://pl.wikipedia.org/wiki?curid=918376" title="Johan Oomen">
Johan Oomen

Johan Oomen (ur. 6 czerwca 1965 roku w Sliedrecht, zm. 15 stycznia 2022) – holenderski sędzia snookerowy.
Jeden z dwóch Holendrów, obok Jana Verhaasa, który sędziował profesjonalne mecze snookera w tzw. Main Tourze.
Jako sędzia Main Tour debiutował w 2001 roku podczas turnieju LG Cup. W 2005 prowadził finał turnieju Grand Prix, w którym John Higgins w czterech kolejnych frame'ach wbił "breaki" stupunktowe. We wrześniu 2007 zrezygnował z zawodowego sędziowania. Ostatnim turniejem z jego udziałem był Shanghai Masters.

</doc>
<doc id="918377" url="https://pl.wikipedia.org/wiki?curid=918377" title="Les Humanoides Associes">
Les Humanoides Associes



</doc>
<doc id="918378" url="https://pl.wikipedia.org/wiki?curid=918378" title="Projekt Excelsior">
Projekt Excelsior



</doc>
<doc id="918379" url="https://pl.wikipedia.org/wiki?curid=918379" title="Bosse">
Bosse



</doc>
<doc id="918380" url="https://pl.wikipedia.org/wiki?curid=918380" title="Dekanat sulejowski">
Dekanat sulejowski

Dekanat sulejowski – dekanat leżący w południowo-wschodniej części archidiecezji łódzkiej, przywrócony dekretem abpa metropolity łódzkiego Grzegorza Rysia dnia 1 września 2020 roku.
W skład zlikwidowanego w 2015 roku dekanatu wchodziło 5 parafii:
Obecnie dekanat stanowi 6 parafii, w skład której - oprócz powyższych - wchodzi także Parafia św. Alberta Chmielowskiego w Piotrkowie Trybunalskim.

</doc>
<doc id="918381" url="https://pl.wikipedia.org/wiki?curid=918381" title="Bouchage">
Bouchage



</doc>
<doc id="918384" url="https://pl.wikipedia.org/wiki?curid=918384" title="Bangu AC">
Bangu AC

Bangu Atlético Clube – brazylijski klub piłkarski z siedzibą w mieście Rio de Janeiro, stolicy stanu Rio de Janeiro.
Historia.
Nazwa klubu pochodzi od fabryki "Fábrica Bangu", znajdującej się w dzielnicy Rio de Janeiro, która także nazywała się Bangu. Niektórzy pracujący w fabryce Anglicy, szczególnie Thomas Donohoe, zajmowali się popularyzowaniem gry w piłkę nożną wśród pracowników fabryki. W grudniu 1903 roku Andrew Procter, gdy zorientował się, z jakim entuzjazmem jego współpracownicy odnoszą się do futbolu, zaproponował utworzenie klubu piłkarskiego. W efekcie 17 kwietnia 1904 roku powstał klub piłkarski Bangu Atlético Clube. W roku 1933 Bangu wygrał swoje pierwsze mistrzostwo stanu (Campeonato Carioca). Na drugie mistrzostwo stanu trzeba było czekać aż 33 lata (zdobyte w 1966 roku). W 1985 roku Bangu osiągnął największy w historii sukces - wicemistrzostwo Brazylii, które dało klubowi możliwość zadebiutowania w Copa Libertadores w 1986 roku.

</doc>
<doc id="918390" url="https://pl.wikipedia.org/wiki?curid=918390" title="Jezioro Mlewieckie">
Jezioro Mlewieckie

Jezioro Mlewieckie – jezioro w woj. kujawsko-pomorskim, w powiecie golubsko-dobrzyńskim, w gminie Kowalewo Pomorskie, leżące na terenie Pojezierza Chełmińsko-Dobrzyńskiego, na obszarze typowo rolniczym co powoduje napływ zanieczyszczeń i degradację akwenu. Skutkiem jest intensywne, utrzymujący się przez cały rok, zakwit fitoplanktonu oraz podwyższony poziom substancji biogennych. Jest jeziorem bifurkacyjnym.
Dane morfometryczne.
Powierzchnia zwierciadła wody według różnych źródeł wynosi od 70,0 ha do 84,4 ha.
Zwierciadło wody położone jest na wysokości 87,0 m n.p.m. Średnia głębokość jeziora wynosi 1,9 m, natomiast głębokość maksymalna 4,3 m.
W oparciu o badania przeprowadzone w 1997 roku wody jeziora zaliczono do wód pozaklasowych i poza kategorią podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Mlewieckie". W różnych publikacjach i na mapach topograficznych jezioro to występuje pod nazwą "Jezioro Mlewickie".

</doc>
<doc id="918394" url="https://pl.wikipedia.org/wiki?curid=918394" title="Browar Czarnków">
Browar Czarnków

Browar Czarnków – browar w Czarnkowie.
Historia.
Browar w Czarnkowie istniał od 1800 roku. Obecny zakład został wzniesiony na miejscu dawnego zamku Nałęczów-Czarnkowskich. W latach 1865-1881 nosił nazwę Brauerei Streich. W 1893 roku zakład nabył Heinrich Koeppe, który dokonał jego gruntownej przebudowy i rozbudowy, a także zmienił nazwę na Schlossbrauerei. W okresie międzywojennym właścicielem browaru był Rudolf Koeppe. Zakład nosił wówczas polską nazwę Browar Zamkowy w Czarnkowie. W czasie II wojny światowej browar należał do wdowy po Rudolfie Koeppe, Gertrudy oraz do jego syna Hansa Koeppe.
W 1945 roku rodzina Koeppe utraciła zakład. Browar został przejęty przez Armię Czerwoną i przez kilka miesięcy znajdował się pod nadzorem wojskowym. Jeszcze w 1945 roku został znacjonalizowany. Całe mienie zakładu zostało przekazane na rzecz spółdzielni Robotnik, która administrowała browarem do 1950 roku. Po likwidacji spółdzielni browar w Czarnkowie stał się częścią Zakładów Piwowarsko-Słodowniczych w Poznaniu, a następnie Wielkopolskich Zakładów Piwowarskich w Poznaniu.
1 stycznia 1989 roku browar w Czarnkowie włączono do kombinatu rolnego PGR Brzeźno. W 1992 roku po likwidacji państwowego gospodarstwa rolnego w Brzeźnie zakład przeszedł na własność Skarbu Państwa. Od 1992 roku był administrowany przez agencję państwową i nosił nazwę Gospodarstwo Rolne Skarbu Państwa w Brzeźnie w Administrowaniu Browar Czarnków.
W 1993 roku podjęto pierwszą próbę jego prywatyzacji. Przetarg został jednak unieważniony. Kilka kolejnych w następnych latach zostało odwołanych lub nie doszło do skutku. Ostatni w 2010 roku. 
W grudniu 2010 roku w drodze przetargu kandydatem na nabywcę zakładu piwowarskiego w Czarnkowie została spółka Browar Gontyniec Sp. z o.o.. Finalizacja transakcji sprzedaży browaru nastąpiła w marcu 2011 roku.
Charakterystyka.
W browarze w Czarnkowie w 2010 zatrudnione były 34 osoby. Zdolności wytwórcze browaru wynoszą około 50 tysięcy hektolitrów rocznie. Z uwagi jednak na korzystanie z ulg podatkowych w zakładzie produkuje się w ciągu roku jedynie około 30 tysięcy hektolitrów piwa rocznie (stan na 2010).
W browarze produkowane są dwa gatunki piwa dolnej fermentacji: jasne i ciemne. Sprzedawane one są pod kilkoma markami w małych pękatych butelkach typu steine. 
Zakład jest jednym z nielicznych w Polsce, gdzie stosuje się jeszcze wyłącznie dawne metody produkcji i klasyczne urządzenia piwowarskie m.in. otwarte kadzie fermentacyjne, kocioł parowy. W związku z tymi cechami w 2006 roku piwo Noteckie z browaru w Czarnkowie zostało wpisane przez Ministerstwo Rolnictwa i Rozwoju Wsi na polską Listę Produktów Tradycyjnych.
Produkty.
Lager
Dark lager
Specjalne

</doc>
<doc id="918396" url="https://pl.wikipedia.org/wiki?curid=918396" title="Massacre">
Massacre



</doc>
<doc id="918399" url="https://pl.wikipedia.org/wiki?curid=918399" title="Terier japoński">
Terier japoński



</doc>
<doc id="918401" url="https://pl.wikipedia.org/wiki?curid=918401" title="Lista parków stanowych w stanie Pensylwania">
Lista parków stanowych w stanie Pensylwania

Lista parków stanowych w stanie Pensylwania zawiera 111 parków stanowych różnej wielkości. W Pensylwanii znajduje się również dziewięć innych obszarów chronionych zarządzanych przez "Pennsylvania Department of Conservation and Natural Resources", które w nazwie nie mają słów "state park" i nie są uwzględnione w tym zestawieniu.

</doc>
<doc id="918410" url="https://pl.wikipedia.org/wiki?curid=918410" title="Dziennik dla Dzieci">
Dziennik dla Dzieci

Dziennik dla Dzieci – czasopismo dla dzieci wydawane w 1830 w Warszawie. Założycielem i redaktorem był Stanisław Jachowicz. Ukazywało się codziennie, z wyjątkiem niedzieli i świąt. Miało format ósemki, nie przekraczało dwóch kartek objętości.
Na jego motto wybrano fragment wiersza A. Felińskiego. Jako główne założenie postawiono wychowanie społeczne, a kiedy stało się to możliwe, również obywatelskie. Zakres ten ogarniał sytuacje dziecka w rodzinie, stosunek do rodziców, rodzeństwa, wchodzenie w grono koleżeńskie, wytwarzanie solidarności i odpowiedzialności. Towarzyszyło temu poszerzanie wiedzy z życia całego społeczeństwa, zwłaszcza jego przejawów narodowych, ekonomicznych oraz kultury innych narodów. Podkreślana była aktywna postawa małego czytelnika, samowychowanie i rozwijanie umysłu. Cel główny realizowany był w sposób bardzo nowoczesny, przez nawiązanie ścisłego kontaktu z czytelnikiem, włączenie go do współpracy oraz wejście w naturalną, zwykłą codzienność.
Na karcie tytułowej pierwszego numeru, obok nazwy pisma, drukarni i motta, widniało nazwisko Stanisława Jachowicza jako głównego wydawcy. Na odwrotnej stronie znajdowała się klauzula, która wyjaśniała, że pismo wydawane było z pozwoleniem cenzury rządowej. Następne numery nie posiadały już tak szczegółowej karty tytułowej, a pierwsza strona zawierała jedynie nazwę pisma, datę wydania oraz tytuł pierwszego artykuliku. Ukazały się cztery tomy, z których każdy obejmował jeden kwartał. Na jeden tom składało się przeważnie około 74-75 numerów bieżących pisma. Ogółem ukazało się 299 numerów. W czasie kilkudniowych świąt ukazywały się one w zwiększonej objętości, jako dwa numery jednocześnie. Nowatorskie w "Dzienniku" było to, że same dzieci mogły nadsyłać swoją twórczość do pisma i ono drukowało nadesłane materiały. Zakończenie drukowania "Dziennika" odbyło się w ostatnich dniach grudnia 1830 roku, wtedy to całkowicie porzucono dziecięcą formę pisania codziennego.

</doc>
<doc id="918413" url="https://pl.wikipedia.org/wiki?curid=918413" title="Start Brzeziny">
Start Brzeziny

Start Brzeziny (pełna nazwa: "Brzeziński Klub Sportowy „Start”") – polski klub sportowy z siedzibą w Brzezinach, składający się z trzech sekcji: piłkarskiej (męskiej), hokeja na trawie (żeńskiej) i tenisa stołowego (męskiej).

</doc>
<doc id="918415" url="https://pl.wikipedia.org/wiki?curid=918415" title="Computerised Maintenance Management System">
Computerised Maintenance Management System

Computerised Maintenance Management Systems (CMMS) – zautomatyzowany system wspierający utrzymanie ruchu. Systemy te wspomagają pracę działów technicznych, których celem jest przede wszystkim zapewnienie niezawodności funkcjonowania zakładów produkcyjnych. 
Obecnie często można spotkać się również z określeniem EAM, które jest skrótem od Enterprise Asset Management, czyli zarządzaniem nie tylko wyposażeniem produkcyjnym (parkiem maszyn), ale całym fizycznym majątkiem przedsiębiorstwa, takim jak budynki, instalacje, infrastruktura techniczna, flota samochodowa, itp. Bardzo często pojęcia te są stosowane zamiennie ze względu na to, że większość dzisiejszych systemów CMMS w wyniku swojego rozwoju, posiada pełną funkcjonalność umożliwiającą zarządzanie nie tylko parkiem maszyn, ale właśnie całym majątkiem firmy.
Wśród funkcji realizowanych przez systemy klasy CMMS znajdują się:
Firmy stosujące rozwiązania klasy CMMS osiągają największe korzyści gdy rozwiązania te są zintegrowane z innymi elementami technicznego eko-systemu przedsiębiorstwa. 
Powiązanie z warstwą biznesową może odbywać się w następujących obszarach:
Systemy CMMS są również silnie zintegrowane z rozwiązaniami klasy ERP/MRP, między innymi dostarczając harmonogramy remontów i przeglądów maszyn jako jedno z ograniczeń dla planowania zdolności produkcyjnych.
Profesjonalne systemy CMMS poza integracją z warstwą biznesową wyposażone są także w interfejsy komunikacyjne z maszynami. Kolokwialnie można stwierdzić, że "same" komunikują się z maszynami raportując ich awarie i przestoje. Niejednokrotnie odbywa się to za pośrednictwem systemów klasy MES (Manufacturing Execution System). W ten sposób integracja taka przyczynia się do skrócenia czasu reakcji i naprawy, a tym samym zwiększenia dostępności produkcyjnej maszyn – składowej kluczowego wskaźnika produkcyjnego OEE.

</doc>
<doc id="918420" url="https://pl.wikipedia.org/wiki?curid=918420" title="Dekanat widawski">
Dekanat widawski

Dekanat widawski – dekanat leżący w południowo-zachodniej części archidiecezji łódzkiej. Zamieszkuje go około 16,3 tys. wiernych.
Dziekanem jest ks. Jarosław Leśniak, proboszcz parafii Podwyższenia Krzyża Świętego w Widawie. Funkcję wicedziekana pełni proboszcz parafii Wniebowzięcia Najświętszej Maryi Panny w Marzeninie, ks. Jerzy Dominowski.
W skład dekanatu wchodzi 7 parafii:

</doc>
<doc id="918424" url="https://pl.wikipedia.org/wiki?curid=918424" title="Uldin">
Uldin

Uldin (Uldis, Uldyn, Uldys, Huldin) – wódz Hunów (? - ok. 410), pierwszy Hun znany z imienia.
W 400 roku Uldin był wodzem Hunów w Alföld i Muntenii. Gdy zbuntowany "magister militum praesentalis" Gainas, na czele armii Gotów zbiegł za Dunaj, Uldin w krótkiej, ale krwawej, kampanii pokonał go. Gainas poległ, a jego głowę Uldin odesłał do Konstantynopola. W 401 r. Uldin zawarł przymierze z cesarstwem wschodniorzymskim. Zimą 405/406 Hunowie pod jego wodzą najechali Bałkany. 
W 406 r. Uldin zawarł przymierze z zachodniorzymskim wodzem Stylichonem, który od końca poprzedniego roku mierzył się z inwazją przeważających sił gockich. Uldin pomógł Rzymianom pokonać pod Faesulae w Italii wojska Radagajsa, który został pojmany i stracony. 
W 408 r. Hunowie najechali Trację. Uldin zdobył twierdzę Castra Martis i kontynuował najazdy na Trację. W trakcie negocjacji pokojowych Rzymianom udało się przeciągnąć na swoją stronę wiele z dowodzonych przez niego oddziałów. Sam Uldin z trudnością zdołał uciec na północny brzeg Dunaju. Po poniesionej w 408 r. porażce nie ma o nim dalszych informacji – prawdopodobnie przestał być wodzem Hunów. 

</doc>
<doc id="918427" url="https://pl.wikipedia.org/wiki?curid=918427" title="Dekanat czerski (archidiecezja warszawska)">
Dekanat czerski (archidiecezja warszawska)

Dekanat czerski – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. Dziekanem dekanatu jest ks. prałat Włodzimierz Czerwiński, proboszcz parafii św. Stanisława BM w Sobikowie. W skład dekanatu wchodzi 7 parafii:

</doc>
<doc id="918430" url="https://pl.wikipedia.org/wiki?curid=918430" title="Kaczka podgorzałka">
Kaczka podgorzałka



</doc>
<doc id="918431" url="https://pl.wikipedia.org/wiki?curid=918431" title="Kyle Lowder">
Kyle Lowder

Kyle Brandon Lowder (ur. 27 sierpnia 1980 w Saint Louis) – amerykański aktor telewizyjny.
Życiorys.
Dorastał w Pleasantville, w stanie Nowy Jork, gdzie w 1998 ukończył szkołę średnią. Swoje umiejętności wokalne rozwijał w nowojorskim chórze oraz grał w zespole futbolu amerykańskiego. Uczęszczał na Syracuse University.
Debiutował na małym ekranie rolą Brady'ego Blacka w filmie telewizyjnym NBC "Dni naszego życia w 35. rocznicę" ("Days of Our Lives' 35th Anniversary") z 2000 i operze mydlanej NBC "Dni naszego życia" ("Days Of Our Lives") z lat 2000–2007, za którą w 2003 zdobył nominację do nagrody Emmy. Pojawił się także w sitcomie NBC "Przyjaciele" ("Friends") z 2003 oraz jako Eric w serialu komediowym "Cuts" z 2006. W styczniu 2007 zastąpił Justina Torkildsena w roli Ricka Forrestera w operze mydlanej CBS "Moda na sukces" ("The Bold and the Beautiful"). Był czwartym głównym aktorem (po Stevenie Hartmanie, Jacobie Young i Justinie Torkildsenie) grającym tę rolę. W lutym 2011 ostatni raz pojawił się w serialu. Lowder w wolnych chwilach zajmuje się karierą muzyczną.
Życie prywatne.
3 sierpnia 2002 poślubił Arianne Zucker. Od sierpnia 2007 do lutego 2008 byli w separacji. Mają córkę Isabellę.

</doc>
<doc id="918447" url="https://pl.wikipedia.org/wiki?curid=918447" title="Widacz">
Widacz

2 miejscowości w Polsce:
Zobacz też:

</doc>
<doc id="918448" url="https://pl.wikipedia.org/wiki?curid=918448" title="Lidia Główczewska">
Lidia Główczewska

Lidia Główczewska, z domu Szmaglińska (ur. 20 lutego 1926 w Mośnie, powiat Chojnice, zm. 2 lutego 1991 w Czersku) – podczas II wojny światowej uczestniczyła wraz z rodziną w konspiracji w Borach Tucholskich, była więźniarka niemieckiego obozu koncentracyjnego Stutthof.
Życiorys.
Była córką Ignacego i Franciszki z domu Wielgosz, rolników z Mosny. Ukończyła szkołę podstawą w Ostrowitem. Współpracowała z partyzanckim ruchem oporu podczas II wojny światowej. Jej starszy brat Leon Szmagliński operował z grupą partyzantów w okolicznym Czerskowi rejonie Borów Tucholskich. W konspiracji działała większość rodziny Szmaglińskich z Mosny.
Grupa partyzantów zaczęła funkcjonować już 3 września 1939. W listopadzie 1940 koło Ostrowitego partyzanci wybudowali bunkier. Od wiosny 1940 grupa liczyła 4 osoby, a pod koniec 1943 - 15 osób. Lidia Szmaglińska i jej brat Henryk zaopatrywali partyzantów w jedzenie i ekwipunek. Niemcy wiedzieli o działaniach partyzantów, ale ze względu na rozległość lasów w okolicach Mosny i Ostrowitego nie mogli zlokalizować bunkra. Za pomaganie partyzantom groziło rozstrzelanie.
Została aresztowana przez Gestapo w wyniku wymuszonego donosu. Po aresztowaniu wraz z bratem bliźniakiem wywieziona do obozu koncentracyjnego Stutthof. W obozie przesłuchiwana i torturowana, zmuszana do niewolniczej pracy, nie zdradziła konspiracji.
W KL Stutthof przebywała od 24 grudnia 1943. aż do ewakuacji obozu przez hitlerowców w ”marszu śmierci” do 23 marca 1945. Otrzymała numer obozowy 29659.
Po wyjściu z KL Stutthof powróciła do Mosny. Ponieważ przeżyła obóz koncentracyjny była podejrzana przez władze PRL, że podpisała volkslistę i że została wpisana do tzw. trzeciej albo czwartej grupy niemieckiej. Wielokrotnie musiała składać "deklarację wierności Narodowi Polskiemu i Demokratycznemu Państwu Polskiemu". 
W 1947 wyszła za mąż za Jana Główczewskiego, wspólnie z którym prowadziła gospodarstwo rolne do lat osiemdziesiątych XX wieku, do momentu przejścia na rolną rentę. Wychowała wspólnie z mężem czworo dzieci. W następstwie doznanych w Stutthofie obrażeń straciła wzrok i zdrowie. Działała w Polskim Związku Niewidomych oraz w Związku Bojowników o Wolność i Demokrację.
Zmarła w Czersku 2 lutego 1991, w wieku 65 lat po długiej i ciężkiej chorobie. Została pochowana na cmentarzu parafialnym w Czersku.
Brat bliźniak Henryk Szmagliński.
Aresztowany w dniu 20 stycznia 1944 przez "Gestapo Danzig" i osadzony w KL Stutthof 23 lutego 1944. W obozie oznaczony numerem 32030 jako więzień polityczny. Został zamordowany w 1945 w niemieckim obozie koncentracyjnym Stutthof, albo podczas jego ewakuacji.
Jego symboliczny grób znajduje się w Czersku, na Cmentarzu Honorowym Ofiar Faszyzmu.
Odznaczenia.
Za współpracę w walce o wolność Polski i pobyt w KL Stutthof została uhonorowana m.in.:

</doc>
<doc id="918452" url="https://pl.wikipedia.org/wiki?curid=918452" title="Ruas">
Ruas

Ruas (także Rohas, Ruga lub Rugila) - wódz Hunów (ok. 419-437). 
Współrządca i następca Oktara. Sojusznik Rzymu. W roku 422 najechał na Trację, by wymusić większy haracz od władcy wschodniego imperium, Teodozjusza II; od tamtego roku opłata ta wynosiła 350 funtów złota. Ruas był też sprzymierzeńcem Zachodu, przymierze z nim zawarł wódz rzymski w Galii Aecjusz Flawiusz. W 436 roku wspomógł Aecjusza w wojnie z Burgundami. Po jego śmierci władcami Hunów zostali jego bratankowie, Bleda i Attyla.

</doc>
<doc id="918456" url="https://pl.wikipedia.org/wiki?curid=918456" title="Ruga">
Ruga



</doc>
<doc id="918459" url="https://pl.wikipedia.org/wiki?curid=918459" title="Dekanat zelowski">
Dekanat zelowski

Dekanat zelowski - dekanat leżący w południowej części archidiecezji łódzkiej. Zamieszkuje go około 20,5 tys. wiernych. 
Obecnie dziekanem jest ks. Zbigniew Kaczmarkiewicz. W skład dekanatu wchodzi 8 parafii:

</doc>
<doc id="918460" url="https://pl.wikipedia.org/wiki?curid=918460" title="Sojuz TMA">
Sojuz TMA



</doc>
<doc id="918463" url="https://pl.wikipedia.org/wiki?curid=918463" title="Jazda tatarska">
Jazda tatarska

Jazda tatarska, "roty tatarskie", "chorągwie tatarskie" (pot. "tatarzy") – oddziały lekkiej jazdy autoramentu narodowego w granicach Litwy, a później Rzeczypospolitej tworzone w XVI–XVIII wieku. Pierwowzór ułanów.
Geneza formacji.
Nazwa pochodzi od formacji wojskowych tworzonych przez wyznających szamanizm Tatarów, pochodzących ze Złotej Ordy, osiedlających się na Litwie od początku XIV wieku (uciekali oni przed prześladowaniami ze strony chana Ozbega, przeprowadzającego przymusową islamizację państwa). Fala muzułmańskiego osadnictwa tatarskiego pojawiła się dopiero za panowania księcia Witolda. Przybysze otrzymywali od władcy osobne przywileje, gwarantujące wolność wyznania oraz ziemię, w zamian za obowiązek konnej służby wojskowej w osobnych chorągwiach rodowo-plemiennych.
Żołnierzy nazywano "tatarami" dla odróżnienia od "wołochów" (jazdy wołoskiej w Koronie) i "kozaków" (jazdy kozackiej na Ukrainie), pełniących podobne funkcje, lecz uzbrojonych i ubranych nieco inaczej. Używano ich głównie do działań rozpoznawczych, ubezpieczających oraz, przede wszystkim, do pościgu za uciekającym nieprzyjacielem. Początkowo jazda tatarska występowała głównie w prywatnych wojskach magnackich. W armiach państwowych Rzeczypospolitej Obojga Narodów pojawiła się dopiero po 1648 roku. Uzbrojona była w szable i łuki, a od 1676 roku także w dzidy.
Formowanie.
Chorągiew była podstawową jednostką organizacyjną i taktyczną, walczącą w szyku ustawionym w 3 szeregi. Początkowo oddziały "tatarów" liczyły od kilku do kilkudziesięciu żołnierzy, a od 1552 roku ok. 100–150 żołnierzy podzielonych na poczty. Od 1663 roku poczty tatarskie, w wyniku nacisków sejmowych na zmniejszanie liczby pocztowych, składały się zazwyczaj tylko z dwóch "koni" (towarzysz i pocztowy), co spowodowało spłycenie szyku chorągwi do dwóch szeregów. Oficerami (rotmistrz, porucznik, chorąży) była zazwyczaj szlachta tatarska, towarzyszami i pocztowymi zwykli Tatarzy, a także biedniejsi Polacy, Litwini i Rusini. Zamiana oddziałów tatarskich na wołoskie, kozackie lub pancerne albo z wołoskich na tatarskie było zjawiskiem częstym.
W latach 1621–1651 mieszano doraźnie 5–12 chorągwi jazdy różnego rodzaju ("husaria", "pancerni", "kozacy", "wołosi", "tatarzy") w ramach formowania pułków przed konkretnym zadaniem lub bitwą. Od 1653 miało to już charakter stały, tzn. pod jednym dowódcą służył jeden i ten sam pułk. Za czasów hetmaństwa Jana Sobieskiego, po każdej kampanii zmieniano nieco skład pułków, mieszając je między sobą, dla lepszego zagospodarowania pieniędzy przeznaczonych na komput.
W latach 1576–1717.
Wojny prowadzone przez Stefana Batorego, a następnie walki w trakcie panowania Zygmunta III spowodowały zwiększony zaciąg, m.in. do "tatarów". W XVII wieku chorągwie tatarskie składały się głównie z Tatarów polskich mieszkających na terenie Korony i Litwy oraz z uciekinierów z Krymu. Walcząc w sile 2 chorągwi, po około 150 żołnierzy w każdej, wyróżnili się w bitwie pod Kircholmem, gdzie wraz z petyhorcami prowadzili pościg za uciekającymi Szwedami.
Po pierwszych klęskach Polaków w czasie powstania Chmielnickiego w bitwach nad Żółtymi Wodami i pod Korsuniem, zaciągnięto w latach 1651–1652 około 8 chorągwi tatarskich (960 koni). Brały one udział w bitwie pod Beresteczkiem, a po rzezi pod Batohem ich liczba stopniowo wzrastała, w wyniku problemów z ponowną, pośpieszną rekrutacją do wzmacnianych wojsk suplementowych, które po połączeniu z resztkami kwarcianych, przemianowano na komputowe. Werbowano intensywnie wśród dawnych żołnierzy prywatnych wojsk, których wielcy magnaci ukraińscy jak książęta Wiśniowieccy, Zasławscy-Ostrogscy nie potrafili już opłacić, rekrutowano wśród osiadłych na Litwie i w Koronie Tatarów polskich, a nawet na Krymie, gdzie zatrudniano niektórych murzów przechodzących pod polskie dowództwo z całymi oddziałami. W 1654 roku liczba chorągwi tatarskich wynosiła 15 (ok. 1400 koni), w 1657 – 18 (ok. 2100), w 1658 – 24 (ok. 2900 koni), a w roku 1661 – 20 (2255 koni). W każdej z nich było po około 120 żołnierzy.
Podczas potopu szwedzkiego, II wojny północnej i wojny polsko-rosyjskiej 1654–1667, w wyniku przewagi sił przeciwników Rzeczypospolitej, często dochodziło do wojny szarpanej, w której główną rolę grały lekkie oddziały jazdy wołoskiej i tatarskiej. Pustoszyły one tereny na tyłach wroga, odcinały dostawy zaopatrzenia, niszczyły tabory i nękały główne armie. Taktykę tą z powodzeniem stosował Stefan Czarniecki.
Od 1667 roku Sejm dokonał redukcji armii, a potem unikał wydawania pozwoleń na formowanie oddziałów składających się z elementu narodowo obcego ze względu na ich wyjątkową lojalność względem króla okazaną podczas rokoszu z lat 1665–1666 przeciwko zbuntowanej szlachcie, szczególnie w bitwie pod Częstochową i pod Mątwami. Większość chorągwi tatarskich została przez hetmana Sobieskiego przemianowana na jazdę kozacką i, chociaż w razie potrzeby zaciągano dodatkowe chorągwie, to w czasie pokoju natychmiast je rozwiązywano.
W 1672 roku część oddziałów tatarskich osiadłych na Podolu i Wołyniu, tzw. "Lipków", zbuntowało się i przeszło na stronę turecką, gdzie służyli głównie za przewodników i szpiegów. Po zdobyciu Baru w 1674 roku Sobieski obszedł się z nimi łagodnie. Pozwolił im służyć Rzeczypospolitej po odebraniu od nich przysięgi, ale ich żony zatrzymał jako zakładników. W 1676 roku tak łaskawie nie postąpiła reszta wojska. Po zawarciu rozejmu w Żurawnie, w którym przyznano Tatarom prawo powrotu pod panowanie sułtana, większość z nich została zabita wewnątrz obozu.
W 1675 roku w całej jeździe lekkiej służyło zaledwie 660 żołnierzy. W latach 1675–1683 nastąpił ponowny masowy nabór spowodowany wojnami z Turcją (1672–1676 oraz 1683–1699) i liczba chorągwi lekkich wynosiła nawet 26 w 1676 r. Za panowania Jana III Sobieskiego wprowadzono kilka zmian. Organizowani byli w osobne pułki z połączonych chorągwi tatarsko-wołoskich, których liczebność zmniejszyła się do ok. 60–100 koni. Pułkownika wybierano spośród rotmistrzów. Od 1683 roku "tatarów" oraz "wołochów" nazywano oficjalnie lekką jazdą, która stanowiła 1/5 wojska.
Od 1717 roku.
W XVIII wieku oddziały tego typu pojawiły się także w armiach saskiej i francuskiej pod nazwą ułanów, gdzie nazewnictwo formacji wywodziło się od stroju, uzbrojenia i sposobu walki podobnego do taktyki stosowanej w ordzie. Pierwsze oddziały tatarskie w wojsku o zachodnich tradycjach utworzono w wojsku pruskim. Z rozkazu Fryderyka II na początku 1741 roku podpułkownik von Natzmer zwerbował z obywateli Korony i Litwy 6 szwadronów jazdy lekkiej umundurowanej na wzór jazdy tatarskiej, które nazwano pułkiem tatarskim. Jazda ta została użyta po raz pierwszy w czasie I wojny śląskiej z Austrią. Oddziały tatarskie walczyły również w wojnach między Prusami a Saksonią, Rosją i Szwecją. Jednostki złożone z Tatarów walczyły w cudzoziemskiej służbie Prus oraz Austrii do roku 1764, kiedy to konfederacja generalna Wielkiego Księstwa Litewskiego odwołała je włączając w skład armii litewskiej.

</doc>
<doc id="918464" url="https://pl.wikipedia.org/wiki?curid=918464" title="Dekanat grójecki">
Dekanat grójecki

Dekanat grójecki – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. Dziekanem dekanatu jest ks. kanonik dr Zbigniew Stefaniak proboszcz parafii św. Mikołaja w Grójcu. 
W skład dekanatu wchodzi 9 parafii:

</doc>
<doc id="918465" url="https://pl.wikipedia.org/wiki?curid=918465" title="Parafia św. Józefa w Gliwicach">
Parafia św. Józefa w Gliwicach

Parafia św. Józefa w Gliwicach – rzymskokatolicka w Gliwicach parafia w dzielnicy Ligota Zabrska, należy do dekanatu Gliwice-Sośnica w diecezji gliwickiej.

</doc>
<doc id="918467" url="https://pl.wikipedia.org/wiki?curid=918467" title="Anna Chitro">
Anna Chitro

Anna Chitro, właśc. Anna Chitro-Bergman (ur. 25 lipca 1956 w Białogardzie) – polska aktorka teatralna i filmowa.
Życiorys.
18 czerwca 1976 zadebiutowała na deskach Bałtyckiego Teatru w Koszalinie rolą Józi w "Damach i huzarach" Aleksandra Fredry w reżyserii Józefa Grudy.
W 1980 ukończyła studia na PWST w Krakowie.
Występowała w Bałtyckim Teatrze Dramatycznym im. Juliusza Słowackiego w Koszalinie (1975-1976 na etacie adepta), Teatrze Ateneum w Warszawie (1981-1985) i Teatrze Narodowym w Warszawie (1986-1987).

</doc>
<doc id="918468" url="https://pl.wikipedia.org/wiki?curid=918468" title="Eupallasella perenurus">
Eupallasella perenurus



</doc>
<doc id="918469" url="https://pl.wikipedia.org/wiki?curid=918469" title="Stara Niemiecka Synagoga w Warszawie">
Stara Niemiecka Synagoga w Warszawie

Stara Niemiecka Synagoga w Warszawie – pierwsza, reformowana synagoga znajdująca się w Warszawie przy ulicy Daniłowiczowskiej 12.
Synagoga została założona w 1802 roku z inicjatywy i funduszy Izaaka Flatau.
Już w latach 30. XIX wieku dążono do wzniesienia nowej, większej synagogi, na budowę której zgromadzono znaczną sumę. Stanęła ona w 1849 roku przy Daniłowiczowskiej 8/10, znana jest jako Niemiecka Synagoga w Warszawie.

</doc>
<doc id="918477" url="https://pl.wikipedia.org/wiki?curid=918477" title="Angon">
Angon

Angon – włócznia germańska, wzorowana na rzymskich oszczepach pilum.
Angon miał niewielki grot z zadziorami osadzony na żelaznym trzpieniu, z tuleją. Mierzył ok. 2 m. Obok siekierki typu franciska najbardziej charakterystyczna broń plemienia Franków.

</doc>
<doc id="918483" url="https://pl.wikipedia.org/wiki?curid=918483" title="Honda EV Plus">
Honda EV Plus

Honda EV Plus – pierwszy produkcyjny samochód elektryczny o akumulatorach innych, niż kwasowo-ołowiowe produkowany przez koncern Honda. Powstało jedynie około 300 sztuk EV Plusów. Ich produkcji zaprzestano, gdyż Honda skupiła się na produkcji samochodów o napędzie hybrydowym, czego owocem była Honda Insight. EV Plus powstał jako odpowiedź na EV1 produkowanego przez General Motors, poza tym jako pojazd nie emitujący spalin został zaliczony przez California Air Resource Board (CARB) jako Zero Emmision Vehicle (w skrócie ZEV), czyli w świetle ustawy o czystości powietrza umożliwiał Hondzie kontynuowanie sprzedaży samochodów na terenie Kalifornii.
Honda EV Plus posiadała dwa tryby działania – zwykły oraz ekonomiczny. W trybie zwykłym samochód miał dużo lepsze przyspieszenie, ale kosztem znacznego zmniejszenia zasięgu. W trybie ekonomicznym zwiększony zasięg był odkupiony ograniczoną mocą silnika. Jak we wszystkich pojazdach elektrycznym rzeczywisty zasięg zależał przede wszystkim od stylu jazdy – nagłe przyspieszenia, wyższe prędkości i ostre hamowania nie pozwalające odzyskać energii poprzez hamowanie silnikiem skutecznie redukowały zasięg nawet kilkakrotnie. Spokojna jazda w trybie ekonomicznym dawała zasięg 130–180 km. Do zasilania akcesoriów stosowany był oddzielny 12V akumulator.
Wysoka cena odstraszała kupujących, dlatego Honda wprowadziła możliwość wynajmu osobom prywatnym.
Wynajmowane samochody posiadały:
Po 36 miesiącach wszystkie wynajęte samochody zostały zebrane i większość z nich została zniszczona (patrz film "Who Killed the Electric Car?"). Część podwozi posłużyła do budowy prototypu samochodu napędzanego ogniwami paliwowymi, Hondy FCX.

</doc>
<doc id="918487" url="https://pl.wikipedia.org/wiki?curid=918487" title="Hrabstwo Logan (Arkansas)">
Hrabstwo Logan (Arkansas)

Hrabstwo Logan (ang. "Logan County") to hrabstwo w stanie Arkansas w Stanach Zjednoczonych. Hrabstwo zajmuje powierzchnię lądową 1 836 km². Według szacunków US Census Bureau w roku 2005 liczyło 22 944 mieszkańców. Siedzibą północnej części hrabstwa jest miasto Paris, a południowej miasto Booneville. 
Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.
Religia.
W 2010 roku, 72,9% populacji jest członkami kościołów protestanckich, głównie: baptystów (49,1%), zielonoświątkowców (11,1%) i metodystów (4,8%).
Do innych zauważalnych ugrupowań religijnych należały: Kościół katolicki (6,7%) i świadkowie Jehowy (3 zbory).

</doc>
<doc id="918489" url="https://pl.wikipedia.org/wiki?curid=918489" title="Martin Peters">
Martin Peters

Martin Stanford Peters MBE, (ur. 8 listopada 1943 w Londynie, zm. 21 grudnia 2019) – angielski piłkarz, skrzydłowy lub pomocnik. Mistrz świata z roku 1966.
W latach 1959–1970 był piłkarzem West Ham United. W pierwszym zespole debiutował w 1962 i w następnych latach w 302 meczach zdobył 81 bramek. W 1965 wywalczył Puchar Zdobywców Pucharów.
Od 1970, przez pięć sezonów, był piłkarzem Tottenhamu. Największy sukces odniósł w 1972 – "Koguty" zdobyły wówczas Puchar UEFA. W 1975 odszedł do grającego w drugiej lidze Norwich City. Nowemu zespołowi pomógł w awansie i w jego barwach do 1980 rozegrał 206 spotkań. Karierę kończył w Sheffield United F.C.
W reprezentacji Anglii zagrał 67 razy i strzelił 20 bramek. Debiutował w maju 1966 w meczu z Jugosławią, niedługo przed finałami MŚ. Był ważną częścią zespołu mistrzów świata, choć na boisku pojawił się dopiero w drugim meczu Anglików (z Meksykiem) w turnieju. Począwszy od tego meczu miał pewne miejsce w podstawowej jedenastce i w meczu finałowym, wygranym z RFN 4:2, strzelił jedną z bramek.
Brał udział w MŚ 70. Reprezentacyjną karierę zakończył w 1974, wkrótce po przegranych z Polską eliminacjach MŚ 74 (był kapitanem drużyny w meczu na Wembley).
W 2016 zdiagnozowano u niego chorobę Alzheimera.
Martin Peters, Geoff Hurst i Bobby Moore (WHU) oraz Ray Wilson (Everton F.C.) są przedstawieni na pomniku mistrzów świata 1966 – wzorowanym na fotografii wykonanej po finale, który stoi przed stadionem West Ham United w Londynie.

</doc>
<doc id="918500" url="https://pl.wikipedia.org/wiki?curid=918500" title="Robert Spehar">
Robert Spehar



</doc>
<doc id="918504" url="https://pl.wikipedia.org/wiki?curid=918504" title="Baiersdorf">
Baiersdorf

Baiersdorf – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży ok. 8 km na północ od Erlangen, nad rzeką Regnitz i Kanałem Ren–Men–Dunaj, przy autostradzie A73 i linii kolejowej Monachium – Norymberga – Jena – Berlin.
Dzielnice.
W skład miasta wchodzą następujące dzielnice: Baiersdorf, Hagenau, Igelsdorf i Wellerstad.
Polityka.
Rada miasta:

</doc>
<doc id="918505" url="https://pl.wikipedia.org/wiki?curid=918505" title="Dekanat zgierski">
Dekanat zgierski

Dekanat zgierski - dekanat archidiecezji łódzkiej. Obszarowo obejmuje miasto Zgierz oraz pobliskie miejscowości: Dąbrówka Wielka, Jastrzębie Dolne, Jastrzębie Górne, Lućmierz, Malice, Marianka, Sowice, Strumiany, Wymokłe.
Zamieszkuje go ok. 45,7 tys. mieszkańców. Dziekanem jest ks. dr Andrzej Blewiński, proboszcz parafii Matki Bożej Dobrej Rady w Zgierzu. Funkcję wicedziekana pełni ks. kanonik Jerzy Kowalczyk (proboszcz parafii Najświętszej Maryi Panny Różańcowej w Zgierzu).
Składa się z 8 parafii (w tym 6 zgierskich):

</doc>
<doc id="918508" url="https://pl.wikipedia.org/wiki?curid=918508" title="Ewalda">
Ewalda

Ewalda – imię żeńskie pochodzenia germańskiego, żeński odpowiednik imienia Ewald. Wywodzi się ze złożenia słów "eo" – „prawo” i "wald" – „rządzić”, „panować”. Jego znaczenie można interpretować jako „panująca sprawiedliwie, w zgodzie z prawem”. Patronami tego imienia są bracia śwśw. Ewald Biały i Ewald Czarny (VII wiek), wspominani 3 października.
Ewalda imieniny obchodzi 3 października.

</doc>
<doc id="918509" url="https://pl.wikipedia.org/wiki?curid=918509" title="Sala Sławy Hokeja">
Sala Sławy Hokeja



</doc>
<doc id="918510" url="https://pl.wikipedia.org/wiki?curid=918510" title="Gruba Kaśka (wodozbiór)">
Gruba Kaśka (wodozbiór)

Gruba Kaśka – zwyczajowa nazwa klasycystycznego wodozbioru (obudowy studni) z końca XVIII wieku, znajdującego się w Warszawie w pasie rozdzielającym jezdnie al. „Solidarności”, w pobliżu zbiegu tej ulicy z placem Bankowym i ul. Andersa. 
Historia.
Budowla została wzniesiona w 1787 według projektu Szymona Bogumiła Zuga na zaprojektowanym przez niego placyku Tłumackie na terenie jurydyki o tej samej nazwie. Ma kształt walca o średnicy zewnętrznej 4,3 metra. Jest ozdobiona płycinami z boniowaniem oraz fryzem tryglifowym i zwieńczona schodkowym daszkiem wykonanym z blachy miedzianej z pozłacaną kulą. Było to jedno z kilku ujęć wody powstałych w tym czasie w Warszawie. 
Wodozbiór został poważnie uszkodzony w czasie II wojny światowej. W czasie powstania warszawskiego pociski wybiły w budowli trzy dużych rozmiarów wyrwy, a elewacja i daszek zostały uszkodzone odłamkami pocisków. Zmieniło się także jej otoczenie, m.in. 16 maja 1943 Niemcy wysadzili w powietrze znajdującą się naprzeciwko Wielką Synagogę. 
Po przeprowadzeniu w latach 1947–1949 Trasy W-Z budowla znalazła się między jezdniami al. gen. Karola Świerczewskiego (obecnie al. „Solidarności”).
Podczas remontu w 2004 odtworzono jej pierwotny wygląd, który został zmieniony podczas powojennej odbudowy, m.in. odsłonięto dwa zamurowane okienka, przywrócono pierwotne linie boniowania nad poszerzonym wejściem, wykonano nowe dębowe dwuskrzydłowe drzwi wejściowe, a także oczyszczono fryz, wzmocniono fundamenty w celu ograniczenia drgań pochodzących z przechodzących bardzo blisko „Grubej Kaśki“ linii tramwajowych oraz pozłocono kulę.
Inne informacje.
W latach 1966−1967 przy al. gen. Karola Świerczewskiego 74 zbudowano bar samoobsługowy „Gruba Kaśka“ według projektu Jana Bogusławskiego i Bohdana Gniewiewskiego.

</doc>
<doc id="918512" url="https://pl.wikipedia.org/wiki?curid=918512" title="Alexandra Campbell">
Alexandra Campbell

Alexandra Campbell - angielska pisarka, wywodząca się z kręgu redaktorek luksusowych magazynów dla kobiet. W swoich książkach portretuje współczesną Anglię, życie zabieganych londyńczyków. Nieznana w Polsce.

</doc>
<doc id="918514" url="https://pl.wikipedia.org/wiki?curid=918514" title="Parafia św. Jacka w Gliwicach">
Parafia św. Jacka w Gliwicach

Parafia św. Jacka w Gliwicach - rzymskokatolicka parafia w Gliwicach w dzielnicy Sośnica, należy do dekanatu Gliwice-Sośnica w diecezji gliwickiej. Co roku w muszli koncertowej należącej do parafii odbywa się Ogólnopolski Festiwal Piosenki Religijnej "Cantate Deo".
Ulice należące do parafii.
Dzionkarzy, Jedności, Jesienna, Kasprowicza 41, 44, 44a, Św. Michała, Młodego Górnika, Młodopolska, Młodzieżowa, Pogodna, Przedwiośnie, Przyszłości, Tylna, Wielicka 48, 50, 52, Wiślana, Wschodnia, Żeromskiego
Cmentarze.
Cmentarz parafialny, należący do parafii NMP Wspomożenie Wiernych przy ul. Cmentarnej.
Księgi metrykalne.
Parafia prowadzi księgi chrztów, ślubów i zgonów od 1.06.2003 roku

</doc>
<doc id="918517" url="https://pl.wikipedia.org/wiki?curid=918517" title="Höchstadt an der Aisch">
Höchstadt an der Aisch

Höchstadt an der Aisch, Höchstadt a.d.Aisch – miasto w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, siedziba wspólnoty administracyjnej Höchstadt an der Aisch, do której samo miasto nie należy. Leży 20 km na północny zachód od Erlangen, nad rzeką Aisch, przy autostradzie A3, drodze B470, B505 i linii kolejowej Höchstadt an der Aisch – Forchheim.
Dzielnice.
W skład miasta wchodzą następujące dzielnice: 
Polityka.
Rada miasta:
Współpraca.
Miejscowości partnerskie:

</doc>
<doc id="918522" url="https://pl.wikipedia.org/wiki?curid=918522" title="Młodożeniec">
Młodożeniec



</doc>
<doc id="918525" url="https://pl.wikipedia.org/wiki?curid=918525" title="Gawęda szlachecka">
Gawęda szlachecka

Gawęda szlachecka (pogadanka kontuszowa) – gatunek prozy narracyjnej ukształtowany w literaturze polskiej w I poł. XIX wieku, wywodząca się z gawędy. Wyrosła z podłoża kultury sarmackiej, w której słowo mówione odgrywało rolę nieporównywalnie większą od pisanego, nawiązywała do opowieści powiatowych mistrzów gawędziarstwa, niezmiernie cenionych w życiu towarzyskim dworów i dworków przedrozbiorowej Rzeczypospolitej. Kluczowa dla gawędy kreacja narratora, przeciętnego szlachcica, wspominającego u schyłku życia czasy młodości, wyznaczała tematykę – życie szlacheckiej prowincji, stylizację językową i apologetyczny stosunek do przedstawionego świata, idealizowanego w opozycji do zepsutej obcymi wpływami teraźniejszości. Rozwój gawędy szlacheckiej wiąże się z poszukiwaniem rodzimej tradycji, naczelną bowiem cnotą przywołanej przez nią dawności jest swojskość a tradycja narodowa utożsamia się tu jednoznacznie ze szlachectwem, toteż utwory tego rodzaju, propagowane i wysoko oceniane przede wszystkim w kręgach konserwatywnych, służyły rewaloryzacji szlacheckiej przeszłości.
Gawęda szlachecka składa się z obrazków lub szkiców obyczajowych, połączonych postacią narratora, wywodzącego się ze środowiska szlacheckiego i będącego typowym jego reprezentantem. Ma swobodną kompozycję, zawiera liczne dygresje, może nie respektować chronologicznej kolejności wydarzeń, charakteryzuje się obecnością elementów typowych dla mowy potocznej. Czerpanie materii głównie z przekazów ustnych oraz konieczność zapewnienia narratorowi wiarygodności przez uczynienie go uczestnikiem lub świadkiem relacjonowanych zdarzeń kierowała uwagę autorów gawędy szlacheckiej na czasy stanisławowskie. Domeną ich zainteresowań była codzienność, życie domowe, a jeśli publiczne, to w skali powiatu: dwory, pałace magnackie, palestra, sejmiki. Z wydarzeń historycznych autorzy często wykorzystywali konfederację barską, czyniąc narratora barzaninem.
Prekursorem gatunku można uznać Jana Chodźkę, którego "Pan Jan ze Świsłoczy" (wyd. Wilno, 1821), a zwłaszcza "Pan Wojski. Powieść z końca XVIII wieku" (wyd. Petersburg, 1830) zawierają wiele elementów gawędy.
Jednak za właściwego twórcę gawędy szlacheckiej uważa się hrabiego Henryka Rzewuskiego, który początkowo wygłaszał w salonach swoje stylizowane na język staropolski opowiadania. Jesienią 1830 roku w Rzymie Adam Mickiewicz wysłuchiwał gawęd wygłaszanych przez Rzewuskiego. Zachwycony formą Mickiewicz nakłonił Rzewuskiego do spisywania jego opowieści, i to w takiej postaci, w jakiej były wygłaszane — bez jakiegoś zasadniczego przestylizowania. "Pamiątki Soplicy" zaczęły ukazywać się w tamtejszej prasie i zyskały duże uznanie kół emigracyjnych, zaś w latach 1839–1841 roku ukazały się w formie książkowej.
"Pamiątki Soplicy" Rzewuskiego stanowią najznakomitszą realizację gatunku. Dzieło to wywołało falę naśladownictw, sięgających aż po lata 80. XIX w., są to jednak w większości mało udane kopie pierwowzoru. Zarówno narrator, jak i podstawowe wątki uległy szybko konwencjonalizacji, przybierając formę stereotypów. Walor wielu z tych utworów ogranicza się więc do sfery pozaartystycznej, uchroniły jednak od zapomnienia liczne szczegóły obyczajowe, charakterystyczne postacie i anegdoty.
Cechy gawędy szlacheckiej można odnaleźć w niektórych częściach "Pana Tadeusza" (1834) Adama Mickiewicza. Mickiewicz nie ukrywał inspiracji wcześniejszymi utworami, dlatego głównym bohaterom nadał zaczerpnięte od Rzewuskiego nazwisko "Soplica", a ich dworek nazwał "Soplicowo."
Gawędy szlacheckie pisali m.in.: Konstanty Gaszyński ("Kontuszowe pogadanki", 1851), Stanisław Chołoniewski, Adam Gorczyński, Adam Amilkar Kosiński, Kazimierz Władysław Wóycicki, Władysław Syrokomla ("Urodzony Jan Dęboróg", 1854), Wincenty Pol (Pamiętniki J. P. Benedykta Winnickiego, 1840–55). Z utworów wyższej rangi do gawędy szlacheckiej bywają zaliczane "Preliminaria peregrynacji do Ziemi Świętej J.O. księcia Radziwiłła Sierotki" Juliusza Słowackiego, wydawane w "Tygodniku Literackim" w latach 1840–1841. Na pograniczu gawędy szlacheckiej i powieści bądź opowiadań sytuują się "Pamiętniki kwestarza" (1843–1845) oraz "Obrazy litewskie" Ignacego Chodźki, a także cykl "Ostatni z Nieczujów" (1853–1855) Zygmunta Kaczkowskiego. Późną kontynuacją reprezentują dwie serie: "Opowiadania imć pana Wita Narwoja rotmistrza Konnej Gwardji Koronnej" (1873) i "Nowe opowiadania imć Pana Wita Narwoya rotmistrza Konnej Gwardyi Koronnej" (1884) pióra Władysława Łozińskiego.
Poszczególne elementy poetyki gawędy szlacheckiej, zarówno w postaci czystej, jak strawestowanej, odnaleźć można w wielu utworach XIX-wiecznych, w poezji np. pewne ustępy "Beniowskiego" (1841) Juliusza Słowackiego, "Noc strzelców w Anatolii" (1856) Karola Brzozowskiego, w prozie, szczególnie w takich gatunkach jak obrazek, szkic filozoficzny, w felietonistyce. Gawęda szlachecka odegrała także znaczną rolę w rozwoju polskiej powieści historycznej. W XX w. tradycję literacką gawędy szlacheckiej podjęli przede wszystkim Władysław Zambrzycki, Ksawery Pruszyński, Melchior Wańkowicz, a w parodystycznej stylizacji Witold Gombrowicz w "Trans-Atlantyku" (1953).

</doc>
<doc id="918527" url="https://pl.wikipedia.org/wiki?curid=918527" title="Hrabstwo Cache">
Hrabstwo Cache

Hrabstwo Cache (ang. "Cache County") – hrabstwo w stanie Utah w USA. Leży w północnej części stanu. Zajmuje powierzchnię lądową 3 015 km². Siedzibą hrabstwa jest miasto Logan.

</doc>
<doc id="918529" url="https://pl.wikipedia.org/wiki?curid=918529" title="Aurachtal">
Aurachtal

Aurachtal – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, siedziba wspólnoty administracyjnej Aurachtal. Leży około 15 km na zachód od Erlangen, nad rzeką Aurach.
Dzielnice.
W skład gminy wchodzą następujące dzielnice: Münchaurach, Falkendorf, Unterreichenbach i Neundorf
Polityka.
Rada gminy składa się z 14 członków:
Współpraca.
Miejscowość partnerska:

</doc>
<doc id="918530" url="https://pl.wikipedia.org/wiki?curid=918530" title="O dwóch takich, co ukradli księżyc cz. 2">
O dwóch takich, co ukradli księżyc cz. 2

O dwóch takich, co ukradli księżyc cz. 2 – szósty album zespołu Lady Pank, wydany w 1988 roku przez wydawnictwo PolJazz.
Piosenki z płyty są ilustracją muzyczną do serialu rysunkowego dla dzieci pod tym samym tytułem. Płyta jest II częścią "bajkowych piosenek", poprzednia I część została wydana w 1986 roku pt. "O dwóch takich, co ukradli księżyc". Kilka lat później już na płycie CD zostały wydane wszystkie piosenki znajdujące się wcześniej na obu longplayach. Jednakże w trakcie nagrywania muzyki do filmu animowanego powstało około 40 utworów. Najbardziej znanym spośród utworów niewydanych na płytach długogrających jest „Rysunkowa postać”, utwór ten znalazł się na singlu razem z „Raportem z N.” oraz na późniejszych składankach. Również pięć innych utworów instrumentalnych nie zostało wydanych choć znalazły się na ścieżce dźwiękowej do tego filmu (m.in. „Wędrówka osła” i „Zapiecko”). Prawie wszystkie ścieżki dźwiękowe tego albumu zostały nagrane przez Jana Borysewicza.

</doc>
<doc id="918532" url="https://pl.wikipedia.org/wiki?curid=918532" title="Grzybek (wojsko)">
Grzybek (wojsko)

Grzybek – niewielki daszek, zwykle w formie ostrosłupa, utrzymywany przez centralną, pojedynczą podporę w formie słupa, chroniący wartownika albo dyżurnego przed warunkami atmosferycznymi. Pomalowany zazwyczaj w biało-czerwone pasy lub kolory maskujące. Mniejsza forma budki wartownika, stosowana w warunkach polowych lub terenie otwartym (np. przy leśnych duktach itp.), często tymczasowa i przenośna. Grzybek jest stosowany głównie w wojsku.

</doc>
<doc id="918533" url="https://pl.wikipedia.org/wiki?curid=918533" title="Willa Ernsta Leonhardta">
Willa Ernsta Leonhardta

Willa Ernsta Leonhardta – willa położona przy ulicy Pabianickiej 2 w Łodzi.
Budynek znajduje się w parku przy pl. Niepodległości. Eklektyczna, fabrykancka willa Leonhardta z lat dziewięćdziesiątych XIX wieku, obecnie pełni rolę Urzędu Stanu Cywilnego Łódź Górna. Jest to budynek trzykondygnacyjny, podpiwniczony, o konstrukcji tradycyjnie ceglanej, posiada drewniane stropy, dach dwuspadowy.

</doc>
<doc id="918535" url="https://pl.wikipedia.org/wiki?curid=918535" title="Oberreichenbach (Bawaria)">
Oberreichenbach (Bawaria)

Oberreichenbach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Aurachtal. Leży około 17 km na zachód od Erlangen.
Miejscowość znana była w XII wieku jako "Richpach".

</doc>
<doc id="918536" url="https://pl.wikipedia.org/wiki?curid=918536" title="Pozaprodukcyjne funkcje lasu">
Pozaprodukcyjne funkcje lasu

Pozaprodukcyjne funkcje lasu - naturalne funkcje lasu związane z jego stabilizującym oddziaływaniem na środowisko przyrodnicze, czyli wpływ na obieg wody, opady, wiatry, temperaturę, mikroklimat, erozję gleb, także oddziaływanie na jakość naszego życia (jakość powietrza, czystość wód powierzchniowych, wypoczynek, turystykę, wartości estetyczne, krajobrazowe, kulturalne).
Okres od XIX wieku charakteryzuje się szczególnie dynamicznymi przemianami społecznymi, ekonomicznymi i politycznymi, a zwłaszcza szybkim wzrostem populacji ludzkiej, głównie w miastach. Wszystkie te przemiany wywierają także znaczny wpływ na kształtowanie się i znaczenie podstawowych funkcji lasu i gospodarki leśnej. Oprócz dostarczania surowca drzewnego i innych użytków leśnych, las w coraz większym stopniu pełni funkcje, które określane są jako "pozaprodukcyjne". 
Las jako długowieczna sukcesja roślinna ma dużo większe znaczenie w kształtowaniu i regulowaniu warunków środowiska przyrodniczego niż jakiekolwiek inne zbiorowiska roślinne np. uprawy rolnicze, plantacje drzew. Pozytywny wpływ lasu na to środowisko przejawia się przede wszystkim w kształtowaniu i ochronie gleb i powietrza.
Wpływ lasu na ochronę i kształtowanie gleb przejawia się w:
Wpływ lasu na powietrze (warunki atmosferyczne) przejawia się poprzez:
Poza tymi funkcjami, wymienić należy jeszcze pozytywny wpływ lasu na rozwój kultury, ale też zdrowie fizyczne oraz psychiczne człowieka.

</doc>
<doc id="918537" url="https://pl.wikipedia.org/wiki?curid=918537" title="Kościół Wszystkich Świętych w Krakowie">
Kościół Wszystkich Świętych w Krakowie



</doc>
<doc id="918541" url="https://pl.wikipedia.org/wiki?curid=918541" title="Parafia Najświętszej Maryi Panny Wspomożenia Wiernych w Gliwicach">
Parafia Najświętszej Maryi Panny Wspomożenia Wiernych w Gliwicach

Parafia Najświętszej Maryi Panny Wspomożenia Wiernych w Gliwicach - parafia rzymskokatolicka w Gliwicach w dzielnicy Sośnica, należy do dekanatu Gliwice-Sośnica w diecezji gliwickiej.
Parafia prowadzi księgi metrykalne (chrztów, ślubów i zgonów) od 1911 roku. Cmentarz parafialny znajduje się przy ul. Cmentarnej.
Zasięg parafii.
Do parafii należą mieszkańcy Gliwic (ulice: Bema, Beskidzka, Bieszczadzka, Bracka, Chodźki, Cmentarna, Drzymały, Gankowa, Głogowska, Goduli, Gromadzka, Karpacka, Kasprowicza z wyjątkiem nr 41, 44 i 44a, ks. Korczoka, Limanowskiego, Na Filarze, Nadbrzeżna, Niedurnego, Odrowążów, Poznańska, Pusta, Reja, Reymonta, Sikorskiego, Skarbnika, Sołtysia, ks. Stabika, Staszica, Sudecka, Szczęść Boże, Sztygarska, Szybowa, Tatrzańska, Wawelska, Węglowa, Wielicka z wyjątkiem nr 48, 50 i 52, Zawodna i Związkowa).

</doc>
<doc id="918543" url="https://pl.wikipedia.org/wiki?curid=918543" title="Vertigo">
Vertigo

Vertigo – piosenka zespołu U2 z płyty "How to Dismantle an Atomic Bomb", wydana także na singlu 24 września 2004 roku. Zdobyła nagrody Grammy w kategoriach: Best Rock Song, Best Rock Performance by a Duo or Group with Vocal i Best Short Form Music Video.
Informacje.
Magazyn "Rolling Stone" oraz wiele innych muzycznych publikacji mówi, że główny riff gitarowy w utworze jest bardzo podobny do piosenki „Dirty Boots” zespołu Sonic Youth i „Get Free” grupy The Vines. Dźwięki gitary basowej są natomiast podobne do innej piosenki U2, „A Sort of Homecoming” z albumu "The Unforgettable Fire".
Na początku piosenki lider zespołu, Bono odlicza po hiszpańsku „unos, dos, tres, catorce!”, co oznacza „raz, dwa, trzy, czternaście”. Bono zapytany, skąd wzięła się liczba czternaście, wytłumaczył, że chodzi tu o album z którego pochodzi piosenka, czternasty w historii zespołu. Podczas słów „Hello hello!” słychać hiszpańskie „Hola!”, czasami słychać „Donde esta?”, czyli „Gdzie jesteś?” oraz „Como estas?”, co oznacza „Co słychać?”.
Wykonanie na koncertach.
Piosenka jest grana na każdym koncercie od czasu pojawienia się. Często na końcu zawiera fragmenty innej piosenki zespołu, „Stories for Boys”.
„Native Son”.
Podczas nagrywania płyty "How to Dismantle an Atomic Bomb" utwór ten w pierwotnej wersji nazywał się „Native Son”, dopiero później zespół zmienił przede wszystkim tekst, tworząc „Vertigo”. „Native Son” usłyszeć można na płycie "Unreleased &amp; Rare", dostępnej jedynie w zestawie "The Complete U2".

</doc>
<doc id="918544" url="https://pl.wikipedia.org/wiki?curid=918544" title="Wspólnota administracyjna">
Wspólnota administracyjna



</doc>
<doc id="918545" url="https://pl.wikipedia.org/wiki?curid=918545" title="Chorągwie wołoskie">
Chorągwie wołoskie



</doc>
<doc id="918547" url="https://pl.wikipedia.org/wiki?curid=918547" title="Cody Kasch">
Cody Kasch

Cody Reed Kasch amerykański aktor, ur. 21 sierpnia 1987 w Camarillo w Kalifornii w USA.

</doc>
<doc id="918548" url="https://pl.wikipedia.org/wiki?curid=918548" title="Ernst Leonhardt">
Ernst Leonhardt

Ernst Leonhardt (ur. 12 listopada 1840 w Heinichen w Saksonii, zm. 6 października 1917 w Łodzi) – fabrykant.
Był najmłodszym z dziesięciorga dzieci sukiennika Fryderyka i Christiany Fryderyki z domu Stein. Po ukończeniu szkoły elementarnej w rodzinnym miasteczku, kształcił się w gimnazjum w Dreźnie, a następnie odbył praktykę w fabryce włókienniczej w Grossenheim w Saksonii.
W 1877 roku przybył do Łodzi. We wsi Dąbrowa pod Łodzią zakupił grunt, na którym wystawił, wraz ze swoim szwagrem, Woelkerem i krajanem Girbardtem, ściągniętym przez niego z Lipska, fabrykę wyrobów wełnianych „Leonhardt, Woelker i Girbardt”. W 1898 roku firma przekształcona została w spółkę akcyjną. Na początku XX wieku zakłady znacznie rozbudowano. 
Był założycielem szkoły przyfabrycznej oraz współzałożycielem, wraz z Ludwikiem Schweikertem, gimnazjum niemieckiego wzniesionego w latach 1909–1910 przy ulicy Spacerowej (obecna Alei Tadeusza Kościuszki). Ponadto był prezesem Związku Przemysłowców, prezesem zarządu gazowni miejskiej, cementowni „Ogrodzieniec”, Łódzkiej Ochotniczej Straży Ogniowej (1908–1917), honorowym prezesem Łódzkiego Towarzystwa Sportowego i Gimnastycznego.
Od zniekształconego nazwiska Leonhardta, położony w sąsiedztwie plac (obecny Plac Niepodległości) nazwano Rynkiem Leonarda.

</doc>
<doc id="918550" url="https://pl.wikipedia.org/wiki?curid=918550" title="Wyspy Lachowskie">
Wyspy Lachowskie

Wyspy Lachowskie (ros. "Ляховские острова") – grupa wysp w południowej części Wysp Nowosyberyjskich. W ich skład wchodzą: Wielka Wyspa Lachowska, Mała Wyspa Lachowska, Stołbowaja i Wyspa Siemionowska. Ich powierzchnia wynosi 6,8 tys.km². Od stałego lądu oddziela je Cieśnina Łaptiewa, od innej grupy Wysp Nowosyberyjskich (Wyspy Anjou) – Cieśnina Sannikowa. Należą do Federacji Rosyjskiej.
Ukształtowanie terenu jest równinne. Najwyższy punkt o wysokości 311 metrów, to góra Emij-Tas na Wielkiej Wyspie Lachowskiej. Nazwa wysp pochodzi od nazwiska rosyjskiego kupca, zajmującego się pozyskaniem kości z mamutów, Iwana Lachowa.

</doc>
<doc id="918559" url="https://pl.wikipedia.org/wiki?curid=918559" title="The Cat Fanciers’ Association">
The Cat Fanciers’ Association

The Cat Fanciers' Association (Stowarzyszenie Miłośników Kotów; skrót CFA) – amerykańskie stowarzyszenie felinologiczne, jedna z najstarszych organizacji felinologicznych na świecie. Siedziba stowarzyszenia znajduje się w Manasquan, New Jersey.
CFA uznaje obecnie 41 ras kotów. O ile część ras uznawanych przez CFA pokrywa się z tymi uznanymi przez FIFe, to obie organizacje mają różne standardy. CFA nadal nie uznaje kotów bengalskich.
Historia.
CFA zostało utworzone w 1906 roku i działa jako organizacja non-profit. Pierwsze wystawy kotów pod jego patronatem odbyły się w roku założenia w Buffalo oraz w Detroit (USA).
Organizacja.
Zarząd organizacji składa się z dziewiętnastu członków: prezesa, zastępcy, sekretarza, skarbnika, ośmiu dyrektorów regionalnych oraz siedmiu dyrektorów zewnętrznych, wybieranych podczas walnego zgromadzenia przez delegatów (przedstawicieli klubów zrzeszonych w CFA). Obecnie CFA to ponad 650 klubów członkowskich z całego świata. Pod patronatem CFA organizuje się około 400 wystaw kotów rasowych w sezonie.
CFA w Polsce.
Ambasadorem CFA w Polsce jest New Dream Cat's Club, który w przystępny sposób - w języku polskim - pokazuje funkcjonowanie CFA.
Fundacja.
22 czerwca 1990 roku zarząd CFA założył fundację CFA, której zadaniem jest edukacja społeczeństwa o sposobie życia kotów oraz ich historii. Fundacja wydała już ponad 100 różnych książek, periodyków, i innych.

</doc>
<doc id="918560" url="https://pl.wikipedia.org/wiki?curid=918560" title="Pedagogika krytyczna">
Pedagogika krytyczna

Pedagogika krytyczna — nurt w pedagogice podważający założenia, działania i wyniki edukacji uważane za oczywiste w edukacji instytucjonalnej. Postuluje wewnątrzinstytucjonalny wysiłek pedagogów polegający na podnoszeniu kwestii nierówności społecznych. Pedagogika krytyczna uważana jest za odpowiedź na dominację instytucjonalną i ideologiczną, zwłaszcza w systemie kapitalistycznym.
Zadania.
1) Odsłanianie mechanizmów dominacji:
2) Wychowywanie ludzi tak, by byli zdolni do zmiany świata:
Nauczyciel.
Przedstawiciele pedagogiki krytycznej, w tym Paulo Freire, Henry Giroux i Peter McLaren postulują, że nauczyciel powinien być "transformatywnym intelektualistą" (samo pojęcie stworzone zostało przez Giroux), a więc sprzymierzeńcem słabszych grup społecznych, a także tłumaczem między człowiekiem a złożonym światem społecznym. Powinien on pomagać w krytycznym rozumieniu świata, przede wszystkim wskazując nierówności w społeczeństwie.
Literatura.
Inni autorzy tekstów w nurcie pedagogiki krytycznej to Michael Apple, Antonia Darder, bell hooks, Gloria Ladson Billings, Peter McLaren, Joe L. Kincheloe, Howard Zinn, Donaldo Macedo, Sandy Grande.
Inni krytyczni pedagodzy, znani bardziej ze swojej postawy wspierającej descholaryzację społeczeństw i unschooling, to Ivan Illich, John Holt, Ira Shor, John Taylor Gatto i Matt Hern.
Wiele prac odnosi się do anarchizmu, feminizmu, marksizmu, postkolonializmu oraz teorii Edwarda Saida, Antonio Gramsciego i Michael Foucalta.

</doc>
<doc id="918561" url="https://pl.wikipedia.org/wiki?curid=918561" title="Elfy">
Elfy



</doc>
<doc id="918562" url="https://pl.wikipedia.org/wiki?curid=918562" title="Wspólnota administracyjna Aurachtal">
Wspólnota administracyjna Aurachtal

Wspólnota administracyjna Aurachtal – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Siedziba wspólnoty znajduje się w miejscowości Aurachtal. Przewodniczącym jej jest Erwin Schopper.
We wspólnocie zrzeszone są dwie gminy wiejskie "(Gemeinde)": 

</doc>
<doc id="918565" url="https://pl.wikipedia.org/wiki?curid=918565" title="Interes prawny">
Interes prawny

Interes prawny – przesłanka i jedna z podstawowych kategorii w prawie. 
Często stanowi bezwzględny warunek zastosowania przepisów prawa materialnego i procesowego tak w prawie prywatnym, jak i publicznym, przy czym charakter interesu prawnego w tych gałęziach jest zróżnicowany.
W prawie cywilnym interes prawny zasadniczo sprowadza się do subiektywnego twierdzenia podmiotu o jego występowaniu.
Jako warunek wstępny występuje w powództwie o ustalenie, jego uprawdopodobnienie jest również warunkiem stosowania przepisów o interwencji ubocznej oraz w postępowaniu o udzielenie zabezpieczenia. W prawie administracyjnym jest natomiast przesłanką warunkującą uzyskanie przymiotu strony i tym samym formalnej możliwości oczekiwania ochrony prawnej.
Interesu prawnego nie należy utożsamiać z legitymacją procesową. 
Choć obie kategorie mają zarówno kontekst materialny, jak i formalny, to są to niewątpliwie różne pojęcia.
Przez interes rozumieć można określoną wartość motywacyjną ujawnianą lub ujawniającą się w razie kontrowersyjnego zbiegu dwóch zachowań przejawianych zależnie co najmniej przez dwa podmioty czy grupy podmiotów, podczas gdy legitymacja procesowa to uprawnienie danego podmiotu do występowania w charakterze strony w danym postępowaniu.
Interes prawny może być rozumiany wąsko, będąc sprowadzanym wyłącznie do treści prawa przedmiotowego, lub szeroko w sposób uwzględniający ogólną sytuację prawną. Ewolucja interpretacji tego pojęcia zmierza w kierunku ujęcia szerokiego, pojmowanego również z perspektywy konstytucyjnie gwarantowanego prawa dostępu do sądu (art. 45 Konstytucji RP). Odrywa się coraz częściej interes prawny od podmiotu praw i obowiązków udzielając ochrony każdemu, kto twierdzi, że interes prawny posiada. 
Wyraża się również pogląd, że interes prawny może mieć również taki podmiot, na którego prawa i obowiązki w jakimś zakresie – rozumianym szeroko – może wpłynąć istnienie lub nieistnienie prawa przysługującego innym podmiotom prawa lub stosunku prawnego łączącego inne podmioty. W doktrynie pojawia się również opinia, że interesu prawnego nie można zakwestionować, gdy ma on znaczenie zarówno dla obecnych, jak i przyszłych (możliwych), ale obiektywnie prawdopodobnych stosunków prawnych i praw (sytuacji prawnej).

</doc>
<doc id="918570" url="https://pl.wikipedia.org/wiki?curid=918570" title="Henryk Herbstreit">
Henryk Herbstreit

Henryk Herbstreit vel Herbstreich (ur. 5 lutego 1904 w Łodzi, zm. 1964 w Berlinie Zachodnim) – polski piłkarz, napastnik, najczęściej prawy łącznik.
Był wychowankiem i zawodnikiem klubu ŁTSG Łódź (w latach 1922–1926), następnie grał w Toruńskim Klubie Sportowym (1926–1927), ponownie w ŁTSG (1927–1930) i w ŁKS (1931–1937). Zaliczał się do najlepszych napastników w dziejach polskiej piłki nożnej. Świetnie zbudowany napastnik, dysponował silnym strzałem i doskonałą umiejętnością gry głową. Uważany był za „łowcę goli”. W każdym z klubów w których grał uchodził za gwiazdę w zespole.
W okresie 1936–1937 jako grający trener prowadził ŁKS. Był jednym z pierwszych absolwentów kursu szkoleniowego dla instruktorów futbolu w Centralnym Instytucie Wychowania Fizycznego (dziś Akademia Wychowania Fizycznego Józefa Piłsudskiego w Warszawie).
W czasie okupacji niemieckiej (1939–1945) podpisał niemiecką listę narodowościową. Po II wojnie światowej zamieszkał w Berlinie.

</doc>
<doc id="918571" url="https://pl.wikipedia.org/wiki?curid=918571" title="Gaoua">
Gaoua

Gaoua – miasto w południowo-zachodniej Burkinie Faso, stolica regionu Sud-Ouest i prowincji Poni. Mieszka tu ok. 32 tys. osób. Dominującą grupą etniczną są tu Lobi, a miasto uważane jest za nieformalną stolicę terytoriów zamieszkiwanych przez ten lud. Działa tu niewielkie muzeum z okazami ceramiki i masek.
W okolicach miasta znajduje się wiele atrakcji turystycznych, m.in. wsie z tradycyjnym budownictwem ludu Lobi (do najbardziej znanych zalicza się wieś Doudou) oraz kamienne ruiny w pobliżu wsi Loropéni ok. 40 km od Gaoua.

</doc>
<doc id="918574" url="https://pl.wikipedia.org/wiki?curid=918574" title="Alexandre Lesiège">
Alexandre Lesiège

Alexandre Lesiège (ur. 18 sierpnia 1975 w Montrealu) – kanadyjski szachista, arcymistrz od 1998 roku.
Kariera szachowa.
W szachy gra od 6. roku życia. Pierwszy znaczący sukces odniósł w roku 1989, zwyciężając w mistrzostwach Kanady juniorów do lat 14 (łącznie na swoim koncie posiada 6 tytułów mistrza kraju w różnych kategoriach wiekowych). Trzy lata później (1992, mając 16 lat) po raz pierwszy zdobył tytuł mistrza kraju. Kolejne złote medale mistrzostw Kanady zdobył w latach 1999 i 2001. Pomiędzy 1992 a 2002 rokiem czterokrotnie reprezentował barwy swojego kraju na szachowych olimpiadach (w tym dwukrotnie na I szachownicy), zdobywając 28 pkt w 50 partiach. Dwukrotnie wystąpił w mistrzostwach świata rozegranych systemem pucharowym, w roku 2000 awansując do II rundy, natomiast w 2001 - odpadając w I rundzie. W roku 1999 podzielił II lokatę (za Aleksandrem Szabałowem, a wraz z Zbynkiem Hrackiem) w otwartym turnieju "MK Cafe" w Koszalinie. Zwyciężył bądź podzielił I miejsca w Nowym Jorku (1993), Warwick na Bermudach (1995) i Cappelle-la-Grande (2002) oraz wielokrotnie w Quebecu, jak również w Montrealu (m.in. 2001, 2003 i 2004).
Najwyższy ranking w karierze osiągnął 1 października 2001 r., z wynikiem 2589 punktów zajmował wówczas pierwsze miejsce wśród kanadyjskich szachistów.

</doc>
<doc id="918577" url="https://pl.wikipedia.org/wiki?curid=918577" title="Alexandre Lesiege">
Alexandre Lesiege



</doc>
<doc id="918583" url="https://pl.wikipedia.org/wiki?curid=918583" title="ExxonMobil">
ExxonMobil

ExxonMobil Corporation – spółka paliwowa utworzona 30 listopada 1999 roku przez połączenie dwóch przedsiębiorstw Exxon i Mobil. Założona pośrednio przez Johna D. Rockefellera, który założył przedsiębiorstwo Standard Oil. Siedziba znajduje się w Irving, w Teksasie. Spółka jest powiązana z Imperial Oil, które działa w Kanadzie.
ExxonMobil jest jedną z największych spółek giełdowych notowanych w obrocie publicznym pod względem kapitalizacji rynkowej na świecie (spółka wyceniana jest obecnie na ponad 400 mld dolarów). Pod koniec 2007 r. ExxonMobil posiadał rezerwy w ilości równoważnej 72 mld baryłkom ropy naftowej. Z 37 rafineriami w 21 krajach mogącymi produkować łącznie 6,3 mln baryłek (ok. 1 mln m³) dziennie, jest największym prywatnym producentem ropy naftowej na świecie.
Badania z 2019 r. pokazują, że ExxonMobil, z emisją 41,90 mld ton ekwiwalentu CO2 od 1965 r., był firmą czwartą pod względem wielkości emisji na świecie w tym okresie.
Pionowo zintegrowane przedsiębiorstwo naftowo-gazowe (poszukiwanie nowych złóż, eksploatacja i wydobycie, rafinacja). . W 2006 roku była najbardziej rentowną spółką na świecie, wypracowując zysk na poziomie 39,5 mld USD (wzrost z roku poprzedniego o 9,3%), natomiast przychody na poziomie 347,3 mld USD.
Marki firmy to ExxonMobil, ExxonMobil Chemicals, Mobil, Exxon, Esso i XTO.

</doc>
<doc id="918585" url="https://pl.wikipedia.org/wiki?curid=918585" title="Mark Moses">
Mark Moses

Mark W. Moses (ur. 24 lutego 1958 w Nowym Jorku)) – amerykański aktor. Wystąpił w roli Paula Younga w serialu ABC "Gotowe na wszystko" (2004–2011) i jako Herman „Duck” Phillips w serii AMC "Mad Men" (2007-2014).

</doc>
<doc id="918586" url="https://pl.wikipedia.org/wiki?curid=918586" title="Baszta Klasztorna">
Baszta Klasztorna

Baszta Klasztorna (niem. "Klosterturm") – średniowieczna baszta na Głównym Mieście w Gdańsku. Rozebrana w 1848 roku.
Historia.
Została zbudowana w latach 1384-1389. Znajdowała się w północnej linii fortyfikacji Głównego Miasta, pomiędzy Basztą Katowską, a Basztą Dominikańską. Pełniła funkcję gdaniska pobliskiego klasztoru dominikanów.
Była potężną budowlą na planie prostokąta, z kilkoma strzelnicami oraz przepustem odprowadzającym nieczystości do miejskiej fosy. Zniszczona została, wraz z klasztorem, w 1813 roku podczas oblężenia Gdańska przez wojska rosyjsko-pruskie. Została rozebrana w 1848 roku.
Jedynym świadectwem istnienia baszty jest jej obrys na parkingu przed Halą Targową, która została zbudowana na miejscu klasztoru.

</doc>
<doc id="918587" url="https://pl.wikipedia.org/wiki?curid=918587" title="Kategorie ras kotów">
Kategorie ras kotów



</doc>
<doc id="918590" url="https://pl.wikipedia.org/wiki?curid=918590" title="Trofeo Colombino">
Trofeo Colombino

Trofeo Colombino - coroczny turniej piłkarski rozgrywany w hiszpańskiej Huelvie. Jego organizatorem jest klub Recreativo Huelva. Turniej organizowany jest od 1965. Zwycięzca w nagrodę otrzymuje puchar w kształcie karaweli. Ostatnim triumfatorem rozgrywek była Recreativo Huelva, która pokonała Getafe CF.
Jedynym polskim klubem który zdobył ten puchar była Stal Mielec w roku 1978. Rok później mielecka drużyna zajęła 4. miejsce.

</doc>
<doc id="918592" url="https://pl.wikipedia.org/wiki?curid=918592" title="Wspólnota administracyjna Heßdorf">
Wspólnota administracyjna Heßdorf

Wspólnota administracyjna Heßdorf – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Siedziba wspólnoty znajduje się w miejscowości Heßdorf, a jej przewodniczącym jest Helmut Maar.
We wspólnocie zrzeszone są dwie gminy wiejskie "(Gemeinde)": 

</doc>
<doc id="918596" url="https://pl.wikipedia.org/wiki?curid=918596" title="Hrabstwo Centre">
Hrabstwo Centre

Hrabstwo Centre (ang. "Centre County") – hrabstwo w stanie Pensylwania w USA. Hrabstwo zajmuje powierzchnię lądową 2867 km². Według szacunków US Census Bureau w roku 2005 liczyło 140 561 mieszkańców. Siedzibą hrabstwa jest miasto Bellefonte.

</doc>
<doc id="918598" url="https://pl.wikipedia.org/wiki?curid=918598" title="Izba Skarbowa w Łodzi">
Izba Skarbowa w Łodzi

Izba Skarbowa w Łodzi – budynek izby skarbowej znajdujący się w Łodzi przy al. Kościuszki 83.
Budynek został wzniesiony w latach 1927–1929 według projektu Józefa Kabana z 1925. Relief na attyce budynku zaprojektował łódzki artysta rzeźbiarz Aleksander Czeczott (ur. 1896).
Budynek wpisany jest do rejestru zabytków pod numerem A/94 z 20.01.1971.

</doc>
<doc id="918599" url="https://pl.wikipedia.org/wiki?curid=918599" title="SHU">
SHU



</doc>
<doc id="918603" url="https://pl.wikipedia.org/wiki?curid=918603" title="Kolonia Fryderyk">
Kolonia Fryderyk

Kolonia Fryderyka – sołectwo w Polsce położona w województwie śląskim, w powiecie wodzisławskim, w gminie Gorzyce. Liczy łącznie 1105 mieszkańców: 808 w Kolonii Fryderyk i 297 w Kraskowcu. Powierzchnia wsi wynosi 178 hektarów, razem z Kraskowcem stanowi jedno z sołectw Gminy Gorzyce. Historyczna kolonia Gorzyc. Dawniej używano też nazwy Kolonia Fryderyka.
Kolonia Fryderyk.
Kolonia została założona w 1911 jako osada górnicza, licząca 13 domów. W 1913 rozpoczęto tu budowę kopalni "Friedrich - Schacht", na 80 ha ziemi wykupionej w tym celu od hrabiego Larischa, właściciela dóbr rycerskich Gorzyczki, oraz okolicznych chłopów przez Zachodnioczeskie Górnicze Towarzystwo Akcyjne z siedzibą w Wiedniu. Wydobycie, głównie na potrzeby wojenne, rozpoczęto w 1916. Sięgało ono 100 ton węgla na dobę, przy zatrudnieniu wynoszącym 400 osób. Począwszy od 1919 wydobycie stopniowo ograniczano, by kopalnię ostatecznie unieruchomić w 1923. Na taką decyzję wpływ miały gorsze niż początkowo sądzono parametry złoża: duża dyslokacja złóż, wysoka zawartość metanu; a także kryzys gospodarczy. Opuszczoną kopalnię zalała woda, pozostały jednakże zabudowania na powierzchni: szyby, kotłownia, maszynownia wyposażona w 4 agregaty prądotwórcze i rozdzielnię oraz mniejsze budynki. Kolonia górnicza, która przyjęła nazwę od kopalni, mimo jej upadku rozrosła się. W 1935 liczyła 530 mieszkańców. W 1941 na krótko budynki kopalni zajęli przesiedleni z wschodnich terenów III Rzeszy Niemcy, zajęli oni także domy w kolonii opuszczone przez aresztowanych Polaków. 
W maju 1942 na terenie kopalni utworzono obóz - "Polenlager 169", podległy powiatowemu dowództwu obozów w Raciborzu. Więziono w nim osoby z terenów przyłączonych do Rzeszy po 1939, które odmówiły podpisania volkslisty, a także znane z przedwojennej działalności politycznej, oraz inteligencję polską. W obozie Polenlager 169 przebywała też ok. setka dzieci, dla których mimo fatalnych warunków w obozie zorganizowano tajne nauczanie. Jego główną organizatorką była Wanda Mrozek, zaangażowana także w dostarczanie więźniom żywności i lekarstw spoza obozu. Było to możliwe dzięki pomocy okolicznej ludności polskiej, głównie chłopów. Łącznie przez obóz przewinęło się 20 tysięcy osób. Po ucieczce Niemców, na terenie obozu wykopano zwłoki 286 osób. W maju 1945 dokonano ich pochówku na cmentarzu w Gorzycach. 
Obecnie na terenie byłej kopalni a następnie obozu pozostała część budynków, nie wszystkie jednak się zachowały, uległ zawaleniu komin kotłowni, część budynków zdewastowano. W pozostałych mają swe siedziby prywatne firmy. O więźniach obozu przypomina pamiątkowa tablica o treści: "Na wieczną chwałę patriotom polskim poległym męczeńską śmiercią z rąk hitlerowców w latach okupacji na terenie obozu dla przesiedleńców w Gorzycach - cześć ich pamięci!". 
Kolonia Fryderyk od 1963 posiada szkołę podstawową. Nie posiada jednak kościoła, miejscowi katolicy należą do parafii w Gorzycach.
Kraskowiec i Kolonia Fryderyk nie posiadały własnego samorządu, były częściami odpowiednio Gorzyc i Gorzyczek. Kraskowiec należał do gminy Gorzyce, a sąsiednia Kolonia Fryderyk do gminy Gorzyczki, wcześniej do analogicznych obszarów dworskich. Pod względem osadniczym Kraskowiec stanowił przysiółek Gorzyc, przykopalniana osada kolonię. W ostatnim czasie Kraskowiec z Kolonią Fryderyk zyskały status jednostki pomocniczej gminy, czyli sołectwa.

</doc>
<doc id="918610" url="https://pl.wikipedia.org/wiki?curid=918610" title="Gyula Grosics">
Gyula Grosics

Gyula Grosics [] (ur. 4 lutego 1926 w Dorog, zm. 13 czerwca 2014 w Budapeszcie) – węgierski piłkarz, bramkarz i członek „Złotej Jedenastki” reprezentacji Węgier w latach 1950. Rozegrał w niej 86 spotkań.
Przyszedł na świat jako syn ślusarza, dorastał w górniczej osadzie Dorog. Początkowo grał na pozycji prawoskrzydłowego, jednak w swoim pierwszym profesjonalnym meczu zagrał na bramce. Nazywany „czarną panterą” ("A fekete párduc") od koloru stroju bramkarskiego, który zakładał na mecze. Był typem piłkarza „sweeper – keeper” – często grał jako dodatkowy, ostatni obrońca swojego zespołu. W 1949 stał się ofiarą intrygi. Dostał fikcyjną propozycje opuszczenia kraju. Węgierski związek piłkarski zawiesił go na rok. Wziął udział w trzech mundialach (1954, 1958 oraz 1962). Karierę zakończył w 1962.
Następnie jako trener prowadził Dorogi FC oraz drużyny w Kuwejcie, bez sukcesów. W Budapeszcie otworzył salon mody. W 1979 objął pierwszoligowe Volán SC. Podczas przemian demokratycznych na Węgrzech przystąpił do Forum Demokratycznego. W ostatnich latach życia Grosics mieszkał w Budapeszcie.
Kariera reprezentacyjna.
20 sierpnia 1947 zadebiutował w meczu z Albanią, wygranym przez Madziarów 2:0. Szczytowy okres formy osiągnął podczas igrzysk olimpijskich w 1952. 25 listopada 1953 wziął udział w wygranym przez reprezentację Węgier meczu z Anglią. W ojczyźnie futbolu, na Wembley, Madziarzy pokonali Anglików 6:3. Przed mistrzostwami świata 1954, drużyna węgierska, określana jako Złota jedenastka była uznawana za faworytów. Na początku turnieju wszystko szło po myśli trenera Gustáva Sebesa, jednak w finale mimo prowadzenia 2:0 Węgrzy przegrali z RFN 2:3. Było to wielkie rozczarowanie. Grosics obwiniał kolegów za porażkę, zarzucając im samolubstwo. Podczas mistrzostw świata 1958 Węgrzy nie dotarli nawet do ćwierćfinałów. W 1962 w Chile, po kolejnych nieudanych mistrzostwach (Węgrzy przegrali w ćwierćfinale z Czechosłowacją), Grosics zakończył reprezentacyjną karierę. Jego ostatnim meczem było spotkanie z Jugosławią w październiku 1962.

</doc>
<doc id="918611" url="https://pl.wikipedia.org/wiki?curid=918611" title="Literatura sowizdrzalska">
Literatura sowizdrzalska

Literatura sowizdrzalska – typ literatury polskiej z końca XVI i 1 poł. XVII wieku, której immanentną cechą była humorystyka oparta na absurdzie, parodii, karnawalizacji świata przedstawionego, przywołująca obrazy typowe dla wizji „świata na opak”, posługująca się często językiem obscenicznym i rubasznym. Twórcą terminu „literatura sowizdrzalska” był Aleksander Brückner.
Twórcy.
Badacze nie są zgodni co do proweniencji autorów tekstów zaliczanych do literatury sowizdrzalskiej. Część przychyla się do poglądu, że wywodzili się ze środowiska małopolskich klechów i rybałtów, tzn. nauczycieli szkół parafialnych, przede wszystkim z okolic Krakowa. Pochodzili oni z niższych warstw społeczeństwa. Niektórzy badacze wskazują na szlacheckie pochodzenie autorów, dla których funkcja klechy czy plebana wiejskiego była poniżej życiowych aspiracji. Julian Krzyżanowski wypośrodkował powyższe opinie stwierdzając, iż:
Autorzy utworów zaliczanych do literatury sowizdrzalskiej wydawali je anonimowo lub pod pseudonimami. Wydaje się, że posługiwanie się pseudonimami stanowiło element parodii, nie było natomiast rezultatem obaw przed represjami ze strony władz kościelnych.
Wydania.
Pierwsza polska książka o Sowizdrzale, zatytułowana "Sownociardłko", ukazała się ok. 1530-1540 w Krakowie w drukarni Hieronima Wietora. Od drugiego wydania (przed lub w 1547) dzieło tytułowane było "Sowiźrzał", a kolejnych wydaniach także "Sowizdrzał". Anonimowy przekład oparty był na niemieckim pierwowzorze "Ein kurtzweilig Lesen von Dyl Ulenspiegel...", opublikowanym również anonimowo w roku 1510/11. Historia Dyla Sowizdrzała cieszyła się w Polsce dużą popularnością. Wydania z XVI w. zostały prawie całkowicie zaczytane. Dzieło było wielokrotnie wznawiane w XVII i XVIII w.
Cechy charakterystyczne.
Cechami charakterystycznymi tekstów należących do korpusu literatury sowizdrzalskiej są:
Utwory.
Niektóre utwory zaliczane przez badaczy do „literatury sowizdrzalskiej”

</doc>
<doc id="918616" url="https://pl.wikipedia.org/wiki?curid=918616" title="Antokol">
Antokol

Antokol (lit. "Antakalnio seniūnija", "Antakalnis") – lewobrzeżna dzielnica administracyjna Wilna.
Na Antokolu znajduje się kościół św. Piotra i Pawła i pałac Sapiehów. W 1812 stoczono bitwę na Antokolu.

</doc>
<doc id="918617" url="https://pl.wikipedia.org/wiki?curid=918617" title="Cyrtocara moorii">
Cyrtocara moorii

Cyrtocara moorii – endemiczny gatunek słodkowodnej ryby okoniokształtnej z rodziny pielęgnicowatych (Cichlidae). Jedyny przedstawiciel rodzaju "Cyrtocara". Bywa hodowany w akwariach. Jest zaliczana do pyszczaków z grupy utaka. 
Nazewnictwo.
Wśród polskich akwarystów "Cyrtocara moorii" nazywana jest , lub .
Występowanie.
Występuje endemicznie w płytkich wodach z piaszczystym lub piaszczysto-żwirowym dnem Jeziora Malawi (Niasa) w Afryce Wschodniej. Żyje w temperaturze wody 24–28 °C.
Wygląd i dymorfizm płciowy.
Należy do bardzo dużych pyszczaków, dorasta do 30 cm długości w naturze lub zbiornikach powyżej 600 l. W mniejszy ch zbiornikach osiąga 15–25 cm, zwykle około 20 cm (samce, 15 cm samice). Charakteryzuje się krępym, wysokim i bocznie spłaszczonym ciałem. Głowa duża, z czołowym garbem tłuszczowym, który jest dość mały w porównaniu do innych gatunków pielęgnicowatych. Ubarwienie w metalicznych odcieniach koloru niebieskiego. Samice "Cyrtocara moorii" charakteryzuje bledszy odcień ubarwienia, samce są potężniejsze od samic lecz wielkością mogą różnić się minimalnie.
Zachowanie.
Charakteryzuje się łagodnym usposobieniem. Żywi się zoobentosem znajdującym się w piaszczystym podłożu.
Rozmnażanie.
W czasie tarła u samic wykształca się pokładełko. Tarło następuje po zrobieniu przez samca gniazda. Samiec trze się z każdą samicą na przemian. Samice bardzo troskliwie opiekują się swoim narybkiem, który osiąga po wypluciu z pyska 1,2–1,5 cm długości. Młode szybko rosną.
Samce "C. moori" osiągają dojrzałość płciową w wieku 16 miesięcy, a samice w wieku 2 lat.
Zaloty u tych ryb mogą już następować po ukończeniu siedmiu miesięcy, kiedy samce zaczną się wybarwiać i zaczną się im wydłużać płetwy. Płeć samic można rozpoznać, gdy skończą rok – są szarawo-błękitne i drobniejsze, a samce dłuższe, niebiesko-błękitne, z niebieskim pyszczkiem (dominujące) oraz dłuższymi płetwami. Samice po ukończeniu 2 lat wyglądają podobnie jak samce, aczkolwiek są mniejsze oraz skromniej ubarwione.

</doc>
<doc id="918619" url="https://pl.wikipedia.org/wiki?curid=918619" title="Wspólnota administracyjna Höchstadt an der Aisch">
Wspólnota administracyjna Höchstadt an der Aisch

Wspólnota administracyjna Höchstadt an der Aisch – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Siedziba wspólnoty znajduje się w mieście Höchstadt an der Aisch, które jednak do niej nie należy.
We wspólnocie zrzeszone są trzy gminy targowe "(Markt)" oraz jedna gmina wiejska "(Gemeinde)": 
Do 31 grudnia 2007 do wspólnoty należała również gmina targowa Wachenroth.
Podmioty wchodzące w skład wspólnoty pozostają samodzielnymi gminami, decydują odnośnie do spraw, za które ponoszą odpowiedzialność. Jednak po tym informują o podjętych decyzjach obecnego przewodniczącego wspólnoty, a on wciela je w życie.

</doc>
<doc id="918625" url="https://pl.wikipedia.org/wiki?curid=918625" title="Gentbrugge">
Gentbrugge

Gentbrugge – miejscowość w północno-zachodniej Belgii, we Flandrii, w prowincji Flandria Wschodnia, część aglomeracji Gandawy. Nad rzeką Skalda.

</doc>
<doc id="918640" url="https://pl.wikipedia.org/wiki?curid=918640" title="Bronisław Żochowski">
Bronisław Żochowski

Bronisław Józef Żochowski-Brodzic herbu Brodzic (ur. 30 czerwca 1836 w Warszawie, zm. 9 maja 1911 tamże) – polski architekt.
Życiorys.
Architekturę studiował w Monachium. W październiku 1857 r. zgłosił się do Akademii Sztuk Pięknych w Monachium (immatrykulacja: 14 V 1858 r., klasa: malerei, prof. Georg Friedrich Ziebland). 

</doc>
<doc id="918641" url="https://pl.wikipedia.org/wiki?curid=918641" title="Dekanat konstanciński">
Dekanat konstanciński

Dekanat konstanciński – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. W skład dekanatu wchodzi 7 parafii:

</doc>
<doc id="918643" url="https://pl.wikipedia.org/wiki?curid=918643" title="Anita Usacka">
Anita Usacka



</doc>
<doc id="918644" url="https://pl.wikipedia.org/wiki?curid=918644" title="Jan Niemiec (duchowny)">
Jan Niemiec (duchowny)

Jan Niemiec (ur. 14 marca 1958 w Rzeszowie, zm. 27 października 2020 w Łańcucie) – polski duchowny rzymskokatolicki, doktor historii, rektor Wyższego Seminarium Duchownego w Gródku Podolskim w latach 2001–2007, biskup pomocniczy kamieniecki w latach 2006–2020.
Życiorys.
Urodził się 14 marca 1958 w Rzeszowie. Dorastał w Kozłówku koło Strzyżowa. W latach 1977–1981 studiował pedagogikę (nauczanie początkowe) w Wyższej Szkole Pedagogicznej w Rzeszowie, uzyskując magisterium. W 1980 był jednym z założycieli Niezależnego Zrzeszenia Studentów na tej uczelni. W maju 1981, po zamachu na papieża Jana Pawła II, organizował w Rzeszowie biały marsz przeciwko przemocy. W latach 1981–1982 pracował jako nauczyciel w szkole podstawowej w Kozłówku. W miejscu pracy założył komisję zakładową NSZZ „Solidarność” i jej przewodniczył. Po wprowadzeniu stanu wojennego napisał dwa listy protestacyjne. Jego mieszkanie było dwukrotnie przeszukiwane w celu znalezienia egzemplarzy tych listów. W 1982 za rozwieszanie plakatów solidarnościowych został zatrzymany na 48 godzin. W latach 1982–1983 był rozpracowywany przez organy bezpieczeństwa państwa (KE krypt. Klon). Od 1987 kolportował prasę i wydawnictwa podziemne.
W 1982 rozpoczął studia od drugiego roku w Wyższym Seminarium Duchownym w Przemyślu. Święcenia diakonatu otrzymał 20 grudnia 1986. Na prezbitera został wyświęcony 24 czerwca 1987 przez biskupa diecezjalnego przemyskiego Ignacego Tokarczuka. W 1991 ukończył studia w zakresie historii Kościoła na Katolickim Uniwersytecie Lubelskim. W 1998 w Instytucie Historii Nauki Polskiej Akademii Nauk na podstawie dysertacji "Zakład Naukowo-Wychowawczy Ojców Jezuitów w Chyrowie 1886–1939" uzyskał doktorat z historii.
W latach 1987–1989 pracował jako wikariusz w parafii Matki Bożej Królowej Polski w Stalowej Woli, której proboszczem był Edward Frankowski. Prowadził duszpasterstwa nauczycieli, ludzi pracy i neokatechumenatu, a także był opiekunem Studium Społecznego (później filii KUL). W sierpniu 1988, podczas strajku w Hucie Stalowa Wola, odprawiał msze święte dla protestujących robotników. W latach 1991–1992 pełnił funkcję administratora parafii Niepokalanego Serca Najświętszej Maryi Panny w Morawsku.
W 1992 wyjechał na Ukrainę, do diecezji kamienieckiej. Do 2003 pracował jako duszpasterz w parafii w Żyszczyńcach, którą zorganizował. Ponadto był prefektem i wykładowcą, a w latach 2001–2007 rektorem Wyższego Seminarium Duchownego w Gródku Podolskim. Zorganizował i był dyrektorem biblioteki seminaryjnej. W latach 1999–2001 prowadził wykłady w Wyższym Seminarium Duchownym Archidiecezji Lwowskiej. Utworzył rocznik naukowy „Studia Catholica Podoliae”, którego redaktorem naczelnym był w latach 2001–2006.
21 października 2006 papież Benedykt XVI mianował go biskupem pomocniczym diecezji kamienieckiej ze stolicą tytularną Decoriana. Święcenia biskupie otrzymał 8 grudnia 2006 w katedrze Świętych Apostołów Piotra i Pawła w Kamieńcu Podolskim. Konsekrował go kardynał Marian Jaworski, arcybiskup metropolita lwowski, któremu asystowali arcybiskup Ivan Jurkovič, nuncjusz apostolski na Ukrainie, i Leon Dubrawski, biskup diecezjalny kamieniecki. Jako zawołanie biskupie przyjął słowa „Ecce Agnus Dei” ("Oto Baranek Boży").
W 2008 został przewodniczącym Komisji ds. Rodziny Konferencji Episkopatu Rzymskokatolickiego Ukrainy. W 2013 asystował w sakrze biskupa pomocniczego kamienieckiego Radosława Zmitrowicza.
W 2011 przekazał swój rodzinny dom w Kozłówku Fundacji Troska na Rzecz Wszechstronnego Rozwoju Dzieci i Młodzieży.
Zmarł 27 października 2020 w szpitalu w Łańcucie, gdzie był hospitalizowany w związku z zakażeniem koronawirusem SARS-CoV-2 i ciężkim przebiegiem choroby. 9 listopada 2020 został pochowany w katedrze w Kamieńcu Podolskim.
Odznaczenia i wyróżnienia.
Postanowieniem prezydenta RP Lecha Kaczyńskiego z 9 stycznia 2009 został odznaczony Krzyżem Oficerskim Orderu Odrodzenia Polski. Natomiast prezydent RP Andrzej Duda 17 września 2018 odznaczył go Krzyżem Wolności i Solidarności, w 2019 Medalem Stulecia Odzyskanej Niepodległości, a 2 listopada 2020 pośmiertnie Krzyżem Komandorskim Orderu Odrodzenia Polski.
W 2006 nadano mu tytuł honorowego obywatela gminy i miasta Strzyżowa.
Otrzymał ponadto medal Zasłużony dla „Solidarności” (2008) i nagrodę „Świadek Historii”, przyznaną przez oddział Instytutu Pamięci Narodowej w Rzeszowie (2015).

</doc>
<doc id="918645" url="https://pl.wikipedia.org/wiki?curid=918645" title="Mr. Olimpia">
Mr. Olimpia



</doc>
<doc id="918646" url="https://pl.wikipedia.org/wiki?curid=918646" title="Ogowe Nadmorskie">
Ogowe Nadmorskie

Ogowe Nadmorskie (fr. "Ogooué-Maritime") jest jedną z dziewięciu prowincji Gabonu nad Oceanem Atlantyckim (Zatoką Gwinejską). Sąsiaduje z prowincjami: Estuaire, Środkowe Ogowe, Ngounié i Nyanga. Stolicą prowincji jest Port Gentil.
Departamenty.
Ogowe Nadmorskie jest podzielone na 3 departamenty:

</doc>
<doc id="918648" url="https://pl.wikipedia.org/wiki?curid=918648" title="Korneliusz Palma">
Korneliusz Palma

Korneliusz Palma "Aulus Cornelius Palma Frontonianus" (zm. 117 n.e.) – wódz i polityk rzymski z okresu panowania cesarza Trajana, konsul w roku 99 i 109. Cieszył się dużym zaufaniem i przyjaźnią Trajana. Przeciwnik polityczny i osobisty wróg przyszłego cesarza Hadriana. Na przełomie 106 i 107 r n.e. jako namiestnik Syrii (104/5-108) zdobył i zorganizował prowincję Arabię. W 117 roku został oskarżony o udział w spisku przeciwko cesarzowi Hadrianowi i skazany na śmierć.

</doc>
<doc id="918649" url="https://pl.wikipedia.org/wiki?curid=918649" title="The Best – Życie to teatr">
The Best – Życie to teatr

The Best – Życie to teatr – album polskiej grupy RSC, wydany w 2004 roku nakładem wydawnictwa MTJ.
Płyta jest zapisem koncertu zarejestrowanego w Rzeszowie w dniu 23 maja 2000 roku. Utwory 1, 3, 7 są nagraniami studyjnym i pochodzą z albumu "Maraton rockowy". Jest to reedycja albumu "Gold", który zawierał dodatkowo utwór „Madryt”.

</doc>
<doc id="918654" url="https://pl.wikipedia.org/wiki?curid=918654" title="Dekanat Łosice">
Dekanat Łosice

Dekanat Łosice – jeden z 25 dekanatów w rzymskokatolickiej diecezji siedleckiej.
Parafie.
W skład dekanatu wchodzi 13 parafii
Według danych zgromadzonych przez Kurię Diecezji Siedleckiej dekanat liczy 25180 wiernych.
Sąsiednie dekanaty.
Biała Podlaska – Północ, Drohiczyn "(diec. drohiczyńska)", Janów Podlaski, Międzyrzec Podlaski, Sarnaki "(diec. drohiczyńska)", Suchożebry, Zbuczyn

</doc>
<doc id="918682" url="https://pl.wikipedia.org/wiki?curid=918682" title="Chirotonia">
Chirotonia

Chirotonia − w Kościele prawosławnym i greckokatolickim udzielenie święceń wyższych kolejno na diakona, prezbitera i biskupa. 
Chirotonia ma miejsce zawsze podczas liturgii i zawsze jest sprawowana indywidualnie (nigdy nie wyświęca się kilku kandydatów jednocześnie, tj. w czasie jednej liturgii może być wyświęcony tylko jeden biskup, tylko jeden prezbiter, i tylko jeden diakon). Władzę udzielania święceń ma jedynie biskup, natomiast chirotonii nowego biskupa dokonywać musi trzech lub przynajmniej dwóch biskupów, co podkreśla kolegialny charakter episkopatu. 
Nawiązaniem do tradycji wyboru biskupów z czasów pierwszych wieków chrześcijaństwa jest potwierdzenie święceń biskupów przez zgromadzonych wiernych, którzy w odpowiednim momencie liturgii wznoszą okrzyki „Axios!” („Godzien!”).

</doc>
<doc id="918689" url="https://pl.wikipedia.org/wiki?curid=918689" title="Fabianiszki (Wilno)">
Fabianiszki (Wilno)

Fabianiszki (lit. "Fabijoniškių seniūnija", "Fabijoniškės") – prawobrzeżna dzielnica administracyjna Wilna, położona na terenach dawnej wsi, później osady - tuż za północnymi rogatkami Wilna.
Historia.
Budowa dzielnicy rozpoczęła się w 1986 (pierwsze mieszkania oddano rok później) według projektu Kazimierasa Balėnasa i Genovaitė Balėnienė. Na Fabianiszkach znajduje się Uniwersytet Michała Römera. Dzielnica była planem zdjęciowym dla miniserialu HBO Czarnobyl .
W literaturze.
W 2020 roku ukazała się książka Romualda Mieczkowskiego "Były sobie Fabianiszki", dedykowana zgodnie z ideą krajowości mieszkańcom Fabianiszek - dawnym i obecnym. Akcja opowieści oparta jest na wspomnieniach autora, mieszkańca Fabianiszek. Zawiera 87 fotografii dzielnicy wykonanych przez autora w latach 60. XX wieku. Akcja książki kończy w okresie niepodległej Litwy, na początku lat 90. XX wieku. Fabianiszki już nie istnieją. 

</doc>
<doc id="918691" url="https://pl.wikipedia.org/wiki?curid=918691" title="B71 Sandoy">
B71 Sandoy

B71 Sandoy ("czasem B71 Sandur"), pełna nazwa: "Bóltfelagið 1971, Sandoyar Ítróttarfelag") – farerski klub piłkarski grający w drugiej lidze Wysp Owczych. Założono go 1 stycznia 1970 roku w miasteczku Sandur na wyspie Sandoy.
Skrót "B71" pochodzi od "Bóltfelag 1971". Pierwszy człon oznacza z farerskiego "Klub Piłkarski", drugi zaś do daty, w której klub miał rozpocząć oficjalne rozgrywki ligowe. Nazwa oficjalna "Sandoyar Ítróttarfelag" po przełożeniu na polski brzmi dokładnie: "Klub Sportowy z Sandoy". Czasami stosowana jest nazwa "B71 Sandur", nie jest jednak oficjalna, odnosi się do miasta, w którym powstał klub.
Historia.
Początki.
Nim w początku lat 70. założono B71 Sandoy na wyspie o tej samej nazwie rozgrywano już piłkarskie mecze, miały one jednak charakter nieoficjalny. Od lat 60. dwa największe miasta w okolicy – Sandur i Skopun rozpoczęły rywalizację futbolową. Nie było tam wtedy jeszcze boisk, więc za bramki służyły często wysokie kamienie. Nawierzchnia tych boisk była zwykle piaszczysta.
Zmieniło się to po roku 1970, kiedy to 1 stycznia postanowiono założyć klub piłkarski, nadając mu początkowo nazwę "Sand", ponieważ wtedy jedynie mieszkańcy miejscowości Sandur rozgrywali mecze w jego barwach. Inicjatywa stworzenia klubu zrodziła się przy okazji inwestycji, jaką było usytuowanie szkoły w mieście, a przy niej miejsca, gdzie można by uprawiać różne dyscypliny sportu, także piłkę nożną. W pierwszym roku istnienia B71 Sandoy utworzono jedynie dwie drużyny – seniorską oraz chłopięcą.
W 1971 do "Sand" zaczęli napływać nowi zawodnicy z całego archipelagu, co sprawiło, że zmieniono nazwę na B71 Sandoy. Drużyna nie odniosła żadnych większych sukcesów do roku 1986, dobrze spisywali się w młodszych ligach tacy gracze, jak Eli Hentze, bracia Róin i Jóan Petur Clementsen, czy Torbjørn Jensen, którzy dopiero później trafili do starszej drużyny.
Lata 1986-2006.
Rok 1986 przyniósł klubowi B71 Sandoy pierwszy sukces, zespół zdobył wtedy mistrzostwo trzeciej ligi Wysp Owczych i po raz pierwszy awansował do drugiej. Był to początek okresu, w którym B71 Sandoy nigdy nie spadło już poniżej tego poziomu, trwającego do dziś. Już dwa lata po rozpoczęciu gry w drugiej lidze, klub awansował do pierwszej ligi, zwanej wtedy "1.deild". Dobrą passę zespołu potwierdziło ostatecznie pierwsze miejsce w tabeli ligowej w 1989 roku, pierwsze, i ostatnie, mistrzostwo kraju w wykonaniu tej drużyny. B71 dotarli też wtedy do finału Pucharu Wysp Owczych, gdzie zmierzyli się z HB Tórshavn. W pierwszym meczu padł remis 1-1, jednak po drugim, przegranym 2-0, musieli zadowolić się drugi miejscem.
Wielkie zwycięstwo przerodziło się jednak w katastrofalną porażkę. Zawodnicy B71 Sandoy, w 1990 roku, nie tylko nie potrafili utrzymać pierwszego miejsca w tabeli, ale także spadli do drugiej ligi po tym sezonie. Szybko skończyły się też dla nich rozgrywki Pucharu Wysp Owczych. Do ogromu porażki dołączył jeszcze wynik dwumeczu w Pucharu Zdobywców Pucharów 1994/95, 0:7 (0:5) i (0:2) przeciwko fińskiemu HJK Helsinki.
Już w 1991 drużyna poczyniła starania by znów zacząć się liczyć w farerskiej piłce. Na koniec sezonu zostali po raz drugi mistrzami drugiej ligi tego kraju. W latach 1992-1994 B71 Sandoy nie zajął niższego niż czwarte miejsca w Formuladeildin, nie potrafili jednak zdobyć po raz drugi tytułu mistrza kraju, udało się jednak w 1993 wygrać rozgrywki o Puchar Wysp Owczych (2:0 z HB Tórshavn), a rok później, dostać się do finału, który przegrali 1:2 z KÍ Klaksvík.
Rok 1996 rozpoczął ponowny spadek pozycji drużyny. Zajęła wtedy ósme miejsce w tabeli, ledwo utrzymując się w lidze, a dwie przegrane z cyprzańskim APOEL Nikozja, w ramach rozgrywek Pucharu UEFA 1996/97, 1:5 i 2:4 nie poprawiły sytuacji. W 1997 nastąpił kolejny spadek do drugiej ligi, po zajęciu ostatniego miejsca w tabeli i ponownie rozpoczęto starania o awans do bardziej prestiżowych rozgrywek, co nastąpiło już rok później, kiedy B71 po raz trzeci zdobyło mistrzostwo 1.deild. Ich powrót do ligi nie oznaczał jednak, jak wcześniej, dobrej passy dla zespołu. W trzech sezonach od roku 1999 zajęli dwa razy ósme i raz dziewiąte miejsce, spadając w tej sposób z farerskiej pierwszej ligi w 2001 roku, po przegranej w barażach ze Skála ÍF.
W kolejnych latach B71 Sandoy zajmowało dość wysokie miejsca w drugiej lidze. Zawodnicy trzykrotnie starali się wywalczyć awans do Formuladeildin w barażach z drugiego miejsca (2002, 2004, 2005), jednak nie udawało się to. Wreszcie jednak, w 2006 roku, po raz trzeci zdobyli mistrzostwo 1.deild wychodząc do pierwszej ligi.
W latach 2004 i 2005 rozgrywane były rozgrywki pucharu FSF-Steypið, pomiędzy słabszymi drużynami archipelagu. Mogły wziąć w nim udział drużyny jedynie z 1.deild oraz te, które notowały gorsze wyniki w Formuladeildin. B71 Sandoy w obu seriach rozgrywek znajdował się w finale, w 2004 pokonał GÍ Gøta, a w 2005 przegrał z B68 Toftir.
Historia najnowsza (2007-).
W sezonie 2007 B71 Sandoy grał średnio, mimo chwilowych sukcesów, takich jak wygrana z HB Tórshavn 3-0 w drugiej kolejce, czy 4-2 z EB/Streymur, nie odnotował wielkich sukcesów, zarówno w mistrzostwach, jak i w pucharach. Ostatecznie zajął ósme miejsce, pozostając jednak wysoko ponad dziewiątą i dziesiątą drużyną.
Sezon 2008 był mniej udany niż poprzedni, zespół B71 Sandoy nie dostarczył już wielu niespodzianek. Przegrali większość meczów, znajdując się na dziewiątym miejscu w tabeli na końcu sezonu, nie udało im się utrzymać w Formuladeildin. Przyczyn tej sytuacji nie można doszukiwać się w zmianach w składzie zespołu. Jedynie dobrze grający Magnus Olsen przeszedł w kwietniu do B36 Tórshavn, ale inni, na których stawiano, jak Clayton Soares czy Hanus Clementsen pozostali w drużynie, która w czerwcu została jeszcze wzmocniona obrońcą Andersem Rasmussenem. Na połowę sezonu wykluczony przez kontuzję został jednak dobry napastnik Rasmus Nielsen, po starciu z Fróðim Benjaminsenem w trzecim spotkaniu sezonu.
Ostatecznie zespół poprzegrywał ostatnie mecze, kończąc rozgrywki na dziewiątym miejscu, z kontem o pięć punktów niższym niż ósma drużyna – KÍ Klaksvík. Teoretycznie szanse pozostania w lidze trwały aż do 26. kolejki, jednak nadzieję kibicom odebrał Sam Jacobsen, zawodnik klubu Víkingur Gøta, w 85 minucie strzeliwszy bramkę na 1-0 dla gości. Po spadku do drugiej ligi dwóch kluczowych piłkarzy B71 Sandoy postanowiło przenieść się do innych klubów – bramkarz Símun Hansen przeszedł do HB Tórshavn, a pomocnik Gudmund Nielsen trafił do EB/Streymur.
Postanowiono także zmienić trenera pierwszego składu B71 Sandoy, miejsce Eliego Hentze zajął, mieszkający w Tórshavn, ale wywodzący się z Sandur, Frankie Jensen.
Drużyna żeńska.
Kiedy męska część drużyny zawodziła swoich fanów, kobiety rozgrywały najlepsze sezony w historii żeńskiej piłki nożnej w wykonaniu B71 Sandoy. Przez całe lata 90. XX wieku dominowały na farerskich boiskach. Drużyna miała także dobre składy juniorek, co pozwoliło później na ich płynne wejście do kadry seniorskiej. Po pewnym czasie, jednak drużyna bardzo się zmniejszyła i B71 Sandoy nie jest w stanie wystawiać swego składu, mimo że oficjalnie stale widnieje w tabelach ligowych nazwa tego klubu.
Stroje i logo.
Stroje.
Strój B71 Sandoy w pierwszym okresie działalności zespołu nie zmieniał się zbytnio. Dopiero później nastąpiło kilka zmian, w latach 80. i 90., a także w roku 2006 i 2007. Podstawowymi barwami zawsze jednak pozostawały niebieska oraz żółta. Dotychczas każdy strój B71 posiadał te kolory.
Pierwszy strój B71 Sandoy był właśnie w kolorach niebieskim i żółtym, składał się z żółtej koszulki z niebieskimi elementami na rękawach oraz kołnierzyku, a także niebieskich spodni. Kolor żółty wykorzystany w tej edycji stroju B71 był jaśniejszy od tych, jakich używa się współcześnie. Brak było w tym stroju jakichkolwiek elementów reklamowych – klub nie posiadał wtedy sponsora.
Pierwszy strój utrzymywał się do roku 1986, a kolejne wariacje zaczęły następować w kolejnych latach. Największym odstępstwem były stroje B71, kiedy drużyna wywalczyła awans do rozgrywek Pucharu Zdobywców Pucharów 1994/95. Stroje przybrały wówczas barwę zielono-żółtą, a kolor niebieski został ograniczony jedynie do niewielkich elementów na ramionach.
Współcześnie, od 2007 roku, domowy strój B71 Sandoy składa się z żółtej koszulki (w odcieniu ciemniejszym niż pierwsze stroje tej drużyny) oraz niebieskich spodni i getrów. Na piersi, po lewej stronie znajduje się logo klubu, po prawej zaś numer gracza. Na brzuchu znajduje się logo sponsora. Istnieje także wariant z długimi rękawami. Strojem wyjazdowym B71 Sandoy jest całkowicie niebieski strój z logiem zespołu po lewej stronie klatki piersiowej.
Logo klubu.
Logiem B71 Sandoy jest flaga Wysp Owczych ustawiona w pionie. W centralnej części flagi znajduje się żółta piłka, która symbolizuje główny kolor zespołu oraz dyscyplinę, w jakiej B71 bierze udział. Na piłce, czerwonymi literami wypisano "B71". Od początku istnienia zespołu logo nigdy nie uległo większej zmianie. Jedynie kolor piłki przybierał co jakiś czas ciemniejszy lub jaśniejszy odcień.
Inni í Dal.
Stadion Inni í Dal powstał w roku 1971. Budowano wtedy szkołę w Sandur, która potrzebowała ośrodka sportowego. Splotło się to w czasie powstania klubu B71 Sandoy, który nie mógł rozpocząć rozgrywek bez stadionu spełniającego wymogi farerskiej ligi. Budowa poszła sprawnie i już w 1971 dokonano otwarcia nowego obiektu sportowego na archipelagu. Dzielenie boiska ze szkołą daje drużynie pewne profity, jak choćby darmowe korzystanie z szatni oraz z obu boisk. Także szkoła korzysta na tym układzie, gdyż to klub finansuje wszelkie renowacje, niezbędne by stadion spełniał wymogi FIFA. B71 Sandoy, poza utrzymaniem stanu technicznego boiska, otwiera sklep dla fanów, w dni meczów oraz zakwaterowanie dla ekip filmowych.
Według wymogów UEFA, aby móc rozgrywać mecze w Formuladeildin (2008), władze klubu musiały zbudować trybunę, mieszczącą przynajmniej 300 widzów, co też się stało. W planach jest także renowacja boiska oraz wymiana oświetlenia.
Aktualny skład.
Na rok 2008 B71 Sandoy wystawił następujący skład:
Przyszli:
 Anders Rasmussen – Næsby BK
 Patrick Sunday Okoro – B36 Tórshavn
Odeszli:
 Gudmund Nielsen – EB/Streymur
 Símun Hansen – HB Tórshavn
 Magnus Olsen – B36 Tórshavn
Trenerzy w historii klubu.
Sukcesy.
Ligowe
Pucharowe

</doc>
<doc id="918697" url="https://pl.wikipedia.org/wiki?curid=918697" title="Stacja czołowa (kolejnictwo)">
Stacja czołowa (kolejnictwo)

Stacja czołowa – rodzaj stacji kolejowej, z której szlaki kolejowe wybiegają tylko w jedną stronę, czyli możliwy jest wyjazd tylko w jednym kierunku.
Najczęściej stacje takie umiejscowione są na końcach linii kolejowych lub w miejscach, gdzie inne przeprowadzenie linii kolejowej nie byłoby możliwe ze względu na trudne usytuowanie geograficzne. Taka konstrukcja stacji jest wygodniejsza dla pasażerów. Wejście na stację jest umieszczone przy czole dworca, przez co pasażerowie mają łatwy dostęp do wszystkich pociągów na stacji. Nie jest także potrzebne budowanie przejść podziemnych z peronu na peron.
Przykładowe stacje czołowe:

</doc>
<doc id="918699" url="https://pl.wikipedia.org/wiki?curid=918699" title="Leszczyniaki">
Leszczyniaki

Leszczyniaki (lit. "Lazdynų seniūnija", "Lazdynai"), prawobrzeżna dzielnica administracyjna Wilna; pełni funkcje mieszkaniowe.

</doc>
<doc id="918700" url="https://pl.wikipedia.org/wiki?curid=918700" title="Cmentarz katolicki w Żelechowie">
Cmentarz katolicki w Żelechowie

Cmentarz katolicki w Żelechowie to miejsce pochówku wiernych z tutejszej parafii. Znajduje się tam wiele zabytkowych nagrobków. Pochowani są m.in. Ignacy Wyssogota Zakrzewski, pierwszy prezydent Warszawy i Ludwik Pudło, przedwojenny burmistrz Żelechowa.
Historia cmentarza.
Powstanie cmentarza w 1800 roku zostało wymuszone przez władze austriackie. Decyzja związana była z problemami higienicznymi przy prowadzeniu pochówków w centrum miasta (na tyłach kościoła parafialnego). Cmentarz umiejscowiono na wzniesieniu pomiędzy obecnymi ulicami Długą i Wilczyską przy ówczesnym trakcie Warszawskim. Jako jeden z pierwszych parafian, w 1802 roku, pochowany tu został dziedzic żelechowski Ignacy Wyssogota Zakrzewski. Zadłużonych Zakrzewskich nie było stać na kaplicę. Obecnie miejsce pochówku Zakrzewskiego jest ogrodzone i upamiętnione tablicami. Na cmentarzu istniało oddzielne miejsce dla pochówku nieochrzczonych dzieci, a później także prawosławnych wojskowych, tzw. "kładobizna".
W 1834 roku cmentarz otoczono parkanem wykonanym z polnych kamieni. Z lat 40. i 50. XIX wieku pochodzą najstarsze zachowane nagrobki: Katarzyny z Bielasów Moreszowej (zm. 1845), rodzeństwa Nowackich (zm. 1850, 1859). W 1852 roku, ówczesny dziedzic Żelechowa, Jan Ordęga wybudował na osi głównej alei cmentarza kaplicę pw. św. Krzyża. Pochowana została tam jego żona Karolina, mimo iż była ona luteranką. Zmarła ona w 1851 roku. Władze kościelne wymusiły jednak na Ordędze przeniesienie ciała żony. Później, także inni członkowie rodziny zostali pochowani w tym miejscu. Kaplica jest budynkiem klasycystyczny, na planie prostokąta. Front zwieńczony jest trójkątnym szczytem z tympanonem wypełnionym dekoracją z herbem Ordęgów – Łodzią. Znajdują się tam epitafia Karoliny z Danglów Ordężyny i Tereni Ordęga (zm. 1859). Ordęgowie, aż do czasów kryzysu gospodarczego w 1932 roku, opłacali specjalną subwencję dla parafii na rzecz utrzymania kaplicy.
W 1854 roku na cmentarzu pochowano dużą liczbę żołnierzy zmarłych z powodu epidemii tyfusu. W latach 70. XIX wieku powiększono cmentarzu. W 1882 otoczono go murem w cegły. W 1896 roku ponownie pojawiły się problemy z pochowaniem protestanta – tym razem kalwina Artura Piaskowskiego, właściciela dóbr zadybskich, który z racji swoich przekonań nie opłacał składek na rzecz parafii. W latach 90. XX wieku ponownie powiększono cmentarz.

</doc>
<doc id="918701" url="https://pl.wikipedia.org/wiki?curid=918701" title="Muzyka grenlandzka">
Muzyka grenlandzka

Muzyka grenlandzka to mieszanka dwóch głównych nurtów – inuickiego i duńskiego z wpływem amerykańskim i brytyjskim. Największa wytwórnia płyt to ULO z Sisimiut, stworzona przez Malika Høgh i Karstena Sommer. ULO wydaje muzykę grenlandzkich zespołów rockowych, jak np. Sume, piosenkarzy popowych takich jak Rasmus Lyberth, grup hip-hopowych, np. Nuuk Posse, a także muzykę ludową. Elementy nowoczesnej muzyki grenlandzkiej są także wykorzystywane przez muzyka jazzowego Kristiana Blaka.
Grenlandzki perkusista Hans Rosenberg opisał Grenlandię jako „zdecydowanie kraj rocka, zarówno jeżeli chodzi o muzykę, jak i dosłownie” (w drugiej części zdania chodzi o znaczenia słowa „rock” jako skały). Duńskie Ministerstwo Spraw Zagranicznych opisuje całą muzykę grenlandzką, wyłączając taniec z bębnami, jako będący pod wpływem nurtów zewnętrznych.
Muzyka ludowa.
Zarówno Inuici, jak i Duńczycy podtrzymują swoje specyficzne formy muzyki ludowej. Tradycje ludowe z całego kraju obejmują m.in. opowieści, cieszące się znacząco mniejszą popularnością od czasu powstania w 1857 roku Południowo-Grenlandzkiej Drukarni S.A.
Muzykę tradycyjną, która najlepiej poradziła sobie z kontaktem z Europą, można znaleźć we wschodniej i północno-wschodniej części wyspy. Obejmuje ona m.in. inspirowane religią tańce z bębnami, do których muzyka grana była na owalnym bębnie, zrobionym z niedźwiedziego pęcherza, naciągniętego na drewnianą ramę. Taniec z bębnami to „jedyny rdzenny rodzaj muzyki” z Grenlandii. Dziś wykonuje się go w związku z niedawno powstałą tendencją badania korzeni. Szamani używali bębnów do ceremonii religijnych, a od czasu do czasu organizowano pojedynki na pieśni. Ten z rywali, który zasłużył na śmiech publiczności, wygrywał. Tradycja tańców z bębnami powoli zanika, a w nowoczesnej Grenlandii rdzenną muzykę łącznie z maskami, malowaniem twarzy i innymi technikami, przejmują amatorskie grupy teatralne, takie jak np. Silamiut. Piseq to forma osobistej pieśni, komentującej życie codzienne. Pieśni te były często przekazywane z pokolenia na pokolenie. Ludowe pieśni grenlandzkich Inuitów służą opowiadaniu historii, grze, naigrawaniu się z innych osób lub oczarowywaniu ich.
Muzyka Inuitów.
Grenlandzcy Inuici mają podobne tradycje muzyczne, co spokrewnieni z nimi mieszkańcy takich kanadyjskich terytoriów, jak Jukon, Nunavut, Terytoria Północno-Zachodnie, a także Alaski i części wschodniej Rosji. Grenlandzcy Innuici to jedna z grup Inuitów wschodnio-arktycznych, ci zaś w Kanadzie i na Alasce należą do obszaru muzykalnego, obejmującego również Inuitów środkowo-arktycznych, różnego jednak od specyficznego stylu Inuitów zachodnioarktycznych.
Muzyka Inuitów grenlandzkich bazuje przede wszystkim na pieśniach i bębnach, przy czym bębny używane są głównie podczas większych uroczystości i spotkań. Mimo iż wokalna muzyka ludowa jest rozbudowana, nie ma w tradycji inuickiej muzyki instrumentalnej – instrumenty używane są zawsze jako akompaniament do tańca lub pieśni. Grenlandzkie bębny składają się głównie z ram drewnianych obciągniętych skórą zwierzęcą z wykonanymi przez bębniarza motywami dekoracyjnymi i symbolicznymi. Jako dodatek do bębna można często spotkać flety, czuryngi i tym podobne instrumenty, czasami także drumle i skrzypce, niedawno zapożyczone z innych kultur.
Taniec z bębnami.
Grenlandzkie tańce z bębnami polegają, tak, jak i we wschodniej i środkowej Kanadzie, na występie pojedynczego tancerza, który w z tańcem łączy pieśni śpiewane w jego rodzinie. Najczęściej dzieje się to w qaggi – budowli ze śniegu, stawianej właśnie z myślą o tańcach z bębnami. Umiejętności mężczyzn w tańcu z bębnami oceniane są według ich wytrzymałości podczas długich występów oraz według natury kompozycji. Tańce z bębnami to ważny element solidarności kulturowej grenlandzkich Inuitów, dostarczający im możliwości tak autoekspresji, jak i czystej rozrywki czy akceptacji społecznej.
Wiele tańców z bębnami zawiera także element rywalizacji, pokazując humorystyczny taniec i śpiew dwu „braci w tańcu”, którzy w tym samym czasie naigrawają się z siebie nawzajem. Najczęściej taniec jest wesołym wydarzeniem, ale może być też okazją do rozstrzygania poważnych sporów między rodzinami lub poróżnionymi z sobą pojedynczymi osobami. W tym wypadku żarty są starannie przygotowywane, a ten, kto wzbudzi najwięcej śmiechu wśród publiczności, uznawany jest za zwycięzcę.
Inne tradycje pieśni ludowych wśród Inuitów.
Wiele ludowych zabaw Inuitów także zawiera w sobie muzykę, np. takie zabawy jak zabawa sznurem, zabawa w chowanego, żonglowanie, rymowanie i zagadki. Jednym z rozpowszechnionych zjawisk jest tradycja katajjaq – rywalizacja wokalna między kobietami, stojącymi naprzeciw siebie. W czasie śpiewu alikwotowego naśladują one dźwięki zwierzęce i inne. Zabawa kończy się najczęściej wspólnym wybuchem śmiechu obu kobiet.
Poza tańcem z bębnami i zabawami ze śpiewem, grenlandzcy Inuici kultywują także tradycję pieśni piseq (lub: piserk, pieśni osobiste). Te pełne wyrazu, duchowe, często zabobonne lub opowiadające jakąś historię pieśni, mogą być m.in. komponowane do tańca z bębnami. Piseq i inne tradycje wokalne, a także zabawy śpiewowe łącznie obejmują szereg stylów i harmonii, zależnych od okoliczności, w jakich są wykonywane. Jednym z przykładów może być użycie przytłumionej harmonii wokalnej, tak do zilustrowania charakterów w pieśniach narracyjnych, jak i na użytek pieśni osobistych w prywatnym otoczeniu. W wielu pieśniach można znaleźć znikomą liczbę rzeczywistych słów, mieszanych z takimi dźwiękami i sylabami, jak np. ai-ya-yainga. Pieśni innuickie są stroficzne i najczęściej korzystają z sześciu różnych dźwięków; użycie motywów melodycznych i związanych z tekstem zdarza się często.
Długość słów występujących w pieśni i ich akcentowanie wpływa na rymy i sprawia, że pieśni nabierają formy zbliżonej do recytacji.
Muzyka europejska.
Wraz z przybyciem na Grenlandię Duńczyków zdobyły popularność nowe instrumenty, m.in. skrzypce, akordeon oraz formy muzyczne takie jak chrześcijańskie psalmy. Misjonarze morawscy przywieźli ze sobą skrzypce i rogi a także tradycję muzyki instrumentalnej. Najważniejszym jednak ich wkładem w muzykę grenlandzką było wprowadzenie na wyspę tradycji wielogłosowego chóru, który to zapoczątkował powstanie takich współczesnych grup wokalnych, jak np. Mik. Kalattuut (duńska nazwa: dansemik). Jest to wieloletnia forma inuickiej polki, którą można spotkać w wielu popularnych piosenkach, a także u takich muzyków, jak akordeonista Louis Andreasen.
Istnieje także nowoczesny gatunek muzyki, zwany vaigat, bliski muzyce country.
Muzyka poważna.
W muzyce niektórych kompozytorów europejskiej muzyki poważnej, np. Poula Rovsinga Olsena i Adriana Vernona Fisha, można odnaleźć tematy grenlandzkie. Nowoczesny kompozytor Mads Lumholdt (jeden z członków orkiestry Northern Voices, śpiewający w Nowhereland i zespole wokalnym No Offence) wraz ze swoim dziełem Shaman, które zaprezentował na Etoiles Polaires Arctic Culture Festival 2004-05, był w 2006 r. nominowany do nagrody muzycznej Rady Nordyckiej za łączenie tradycyjnej muzyki grenlandzkiej z nowoczesnymi stylami muzycznymi i technologią. Rada Nordycka opisała dzieło następująco: „W ten sposób Lumholdt próbuje przekazać tradycyjną kulturę grenlandzką poprzez współczesny język artystyczny, tak aby z jednej strony zachować szacunek do rdzennej kultury, z drugiej zaś przekazać ją szerszej współczesnej publiczności.”
Hymn Grenlandii to „Nunarput utoqqarsuanngoravit”, w tłumaczeniu – „Nasz kraj, już taki stary”. Skomponowany przez Jonathana Petersens, z tekstem Henrika Lunda (obaj byli Grenlandczykami), jest oficjalnie używany od roku 1916.
Rock i pop.
Grenlandia odcięta była od nowoczesnej muzyki północnoamerykańskiej i europejskiej aż do połowy XX wieku. Wśród pierwszych popularnych zespołów znalazł się lokalny Nuuk Orleans Jazz Band. Rock grenlandzki zaczął się poważnie rozwijać w 1973 roku, gdy wytwórnia ULO wydała album Sumut z zespołem Sume. Kupiło go około 20% całej ludności Grenlandii. Śpiewając jako pierwsi po grenlandzku i łącząc elementy rocka z tańcem z bębnami, szybko uruchomili lokalne środowisko rockowe. Wokalista Rasmus Lyberth zrobił wiele dla odświeżenia tradycji muzyki grenlandzkiej poprzez profesjonalne występy, w których muzyka odgrywała rolę rozrywki. Do innych artystów znanych na grenlandzkiej scenie muzycznej należą: Julie Berthelsen, Nina Kreutzmann Jørgensen oraz Simon Lynge.
Hip-hop.
Od 1984 roku amerykański hip-hop jest na Grenlandii bardzo popularny, a zespół hip-hopowy Nuuk Posse odniósł ogromny sukces. Po nich wydali swoje płyty także inni grenlandzcy wykonawcy hip-hopu. Nowsi raperzy, tacy jak Prussic, Peand-El, Lucas, Tomba, a ostatnio też Jospal-G wolą mocniejsze i bardziej prowokacyjne teksty niż Nuuk Posse, przez co krytykowani są przez społeczeństwo za psucie młodzieży. Istnieją także różni „undergroundowi” raperzy, próbujący przyciągnąć uwagę nagrywanymi w domu taśmami i płytami CD.

</doc>
<doc id="918703" url="https://pl.wikipedia.org/wiki?curid=918703" title="Nowa Wilejka">
Nowa Wilejka

Nowa Wilejka () – lewobrzeżna dzielnica administracyjna Wilna, do 1957 miasto, między 1920 i 1939 w Polsce, w województwie wileńskim, w powiecie wileńsko-trockim.
Nowa Wilejka leży nad Wilejką, we wschodniej części Wilna, na wschód od Rossy i na południe od Antokolu.
Opis.
Nowa Wilejka jest jedną z największych terytorialnie dzielnic Wilna o powierzchni prawie 40 km², posiada ponad 1200 km ulic, z czego połowa jest wyasfaltowana. Przeważa zabudowa parterowa jednorodzinna, w dużej części przedwojenna, bloki mieszkalne istnieją na obrzeżach dzielnicy. W wielu miejscach nie ma charakteru miejskiego, brakuje oświetlenia, kanalizacji i wodociągów.
Istnieje tu m.in. polskie Gimnazjum im. J.I. Kraszewskiego (ponad 700 uczniów), polska szkoła początkowa „Žaliakalnio” (4 klasy) oraz przedszkole polskie. W porównaniu z innymi częściami Wilna mieszkańcy są tu ubożsi i mniej wykształceni – 12% posiada wykształcenie wyższe (średnia wileńska 23,1%).
W czasie zaborów w Nowej Wilejce otwarto szpital psychiatryczny, który jest obecnie największym zakładem pracy (zatrudnia prawie 1000 osób). W czasach ZSRR Nowa Wilejka była uprzemysławiana, część zbudowanych w tym czasie obiektów jest obecnie zniszczonych. W związku z walorami przyrodniczymi w ciągu ostatnich 20 lat w dzielnicy osiedliło się wiele osób z innych części Republiki Litewskiej. Po 1990 roku otwarto dom noclegowy dla bezdomnych.
Zabytki.
Kościół św. Kazimierza neogotycki, przy ul. Palydovo (Satelitarna) 15, zbudowany w latach 1909–1911 na planie krzyża z trzema nawami. W kościele msze święte są odprawiane w języku polskim. W otoczeniu drewniana, głównie przedwojenna, zabudowa.
Cerkiew św. św. Piotra i Pawła w Wilnie powstała z inicjatywy żony ówczesnego rosyjskiego gubernatora. Szczupłość zebranych środków pozwoliła na wybudowanie jedynie niewielkiego, drewnianego budynku, konsekrowanego w 1908 r. Znajduje się przy ulicy A. Kojelavičiaus (Wojciecha Kojałowicza) 148.
Dla dużego garnizonu wojskowego w latach trzydziestych XX w. postanowiono wybudować kościół garnizonowy pw. św. Stanisława Kostki, ale powstały budynek przed wybuchem wojny nie został konsekrowany. Konsekracja budynku położonego obecnie przy ul. Parko (Parkowej) 15 nastąpiła dopiero w 2002 r., jako Kościół Najświętszej Maryi Panny Królowej Pokoju. Obecnie w kościele odprawiane są msze święte w języku polskim.
Historia.
Nowa Wilejka dawniej nosiła nazwę Rakanciszki (spotykana jest też forma zapisu "Rękanciszki"). Wg legendy w XIII wieku miał tu być wybudowany drewniany gródek, który wznieść miał legendarny książę Holsza, protoplasta rodu Holszańskich, należącego do najważniejszych rodów Wielkiego Księstwa Litewskiego (to z rodu Holszańskich pochodziła czwarta żona króla Władysława Jagiełły, matka Władysława Warneńczyka i Kazimierza Jagiellończyka). Wykopaliska wykazały jednak, że istniał tu w XVI wieku zamek gotycki, przebudowany następnie w okresie renesansu. Po śmierci w 1555 Pawła Holszańskiego, biskupa wileńskiego, zamek przeszedł na własność królowej Bony Sforzy, po czym trafił on w ręce rodu Paców. Tutaj właśnie Stefan Pac gościł w dniu 15 lipca 1636 roku króla Władysława IV Wazę. Zamek w Rakanciszkach został zburzony przez kozaków w czasie wojny polsko-rosyjskiej w 1655 roku. Jednocześnie rzezie dokonywane przez wojska moskiewskie w osiedlu i na Wileńszczyźnie doprowadziły do wyludnienia i upadku gospodarczego.
Stabilizacja warunków społecznych i gospodarczych XVIII w. przerwana została rozbiorami i dopiero po wybudowaniu magistrali kolejowej łączącej Warszawę z Petersburgiem otwartej w 1862 r. oraz dziesięć lat później kolei Libawsko-Romieńskiej łączącej Wilno z Mińskiem Litewskim powstał tu ważny węzeł kolejowy przyczyniając się do szybkiego rozwoju gospodarczego i demograficznego. W latach 1871–1873 wybudowano dworzec kolejowy, a stacji kolejowej w Rakanciszkach nadano nazwę Wilejka, a następnie Nowa Wilejka dla odróżnienia od leżącego nad Wiliją miasteczka Wilejka na wschodzie Wileńszczyzny. Pod koniec wieku XIX powstały zakłady zajmujące się między innymi obróbką drewna i skór oraz produkcją kos i noży. W 1905 miejscowość uzyskała prawa miejskie. W 1911 r. wzniesiono neogotycki Kościół św. Kazimierza. W czasie zaborów w Nowej Wilejce otwarto szpital psychiatryczny, który jest obecnie największym zakładem pracy w dzielnicy (zatrudnia prawie 1000 osób). 20 października 1933 do Nowej Wilejki przyłączono pięć wsi z gminy Mickuny: Jabłonówkę, Wierzby Polskie, Poręby Górańskie, Żwirble Dolne i Żwirble Górne.
W okresie II wojny światowej mieszkańcy miasta aktywnie uczestniczyli w polskiej konspiracji niepodległościowej, działali w Armii Krajowej oraz brali udział w powstaniu wileńskim i wyzwoleniu Wilna w 1944 r. Po II wojnie światowej większość polskich mieszkańców, w tym całą miejscową inteligencję przymusowo wysiedlono w nowe granice Polski. W tym czasie miasto po agresji sowieckiej 17 września 1939 r. było kolejno okupowane przez ZSRR (do 26 października 1939 r.), Republikę Litewską i ponownie wraz z tym państwem przez ZSRR (do ataku Niemiec na ZSRR 22 czerwca 1941 r.), Niemcy (do 1944 r.), a później w składzie Litewskiej Socjalistycznej Republiki Radzieckiej należało do ZSRR do 1991. W okresie II wojny światowej katolicka i żydowska ludność Nowej Wilejki była poddawana represjom ze strony zmieniających się okupantów m.in. Szaulisi z Sonderkommando SS wymordowali tu 1159 Żydów, a węzeł kolejowy był wykorzystywany przez Sowietów do formowania transportów Polaków na Syberię i Kazachstanu, nawet jeszcze na początku lat pięćdziesiątych. Ten tragiczny epizod upamiętnia znajdujący się na stacji parowóz ze składem wagonów.
W 1957 r. miasto przyłączono do Wilna.
Na początku lat dziewięćdziesiątych XX w. ośrodek odrodzenia narodowego miejscowych Polaków. W związku z tym, że Polacy są tu najliczniejszą grupą i ta wschodnia dzielnica Wilna jest położona w środku obszarów Wileńszczyzny zamieszkałych nadal w przewadze przez Polaków (60–80%) Nowa Wilejka miała zostać stolicą tworzonego w latach 1990–1991 autonomicznego Polskiego Kraju Narodowo-Terytorialnego.
Garnizon Wojska Polskiego.
Wojsko i pracownicy kolei dominowali zdecydowanie w lokalnej społeczności w całym okresie II Rzeczypospolitej. W latach dwudziestych i trzydziestych XX w. budynki szpitalne zostały zamienione na koszary, w których stacjonował garnizon Nowej Wilejki (zob. też Garnizon Wilno) składający się z:
W skład 13 Pułku Ułanów Wileńskich wchodził m.in. ostatni pododdział jazdy tatarskiej w historii Rzeczypospolitej – 1 Szwadron Tatarski. Żołnierze szwadronu tworzyli asystę honorową podczas składania serca marszałka Józefa Piłsudskiego na cmentarzu wileńskim na Rossie. Szwadron wraz z macierzystym pułkiem po bohaterskich bojach w 1939 r. zamknął symbolicznie kilkusetletnią historię polskiej jazdy tatarskiej szarżą pod Maciejowicami nad Wisłą 9–10 września. W miasteczku odbywały się uroczystości patriotyczne, w tym święta pułku, którym towarzyszyły parady wojskowe. Ton nadawali szczególnie najbardziej lubiani przez mieszkańców ułani z 13 Pułku Ułanów Wileńskich, którzy znani byli z przyśpiewek zwanych żurawiejkami, jak np.:
Demografia.
Do 1939 r. miasteczko było zamieszkane przez ludność polską katolicką i żydowską oraz w niewielkiej mniejszości prawosławną o różnej świadomości narodowej. Po holokauście w trakcie II wojny światowej ludności żydowskiej pozostali polscy mieszkańcy byli w przeważającej masie przymusowo wysiedlani w nowe granice Polski. W związku z powojennym uprzemysłowieniem na ich miejsce napłynęli Rosjanie, Polacy z okolicznych wiosek oraz Litwini, którzy szczególnie licznie napływali od lat osiemdziesiątych XX w. Miasteczko liczyło w 1923 r. 6961 mieszkańców, w 1939 r. 7712, a w 2009 r. jako dzielnica Wilna 33 tysiące.
W 2001 była to najbardziej polska dzielnica Wilna, bowiem wśród mieszkańców 34% stanowili Polacy (średnia w Wilnie 19%), 29,5% Litwini, 20% Rosjanie i około 16% inne narodowości. W ciągu ostatnich dwóch dekad między spisami powszechnymi z 2001 r. do 2021 r. odsetek Litwinów wzrósł z 29,5% do 47,9% (17 493 osób), podczas gdy odsetek Polaków skurczył się z 34,2% do 26,4% (9646 mieszkańców), Rosjan – z 19,8% do 13,3% (4858 osób), Białorusinów z 9% do 5,8% (2105 mieszkańców), Ukraińców – z 1,5% do 1,1% (390). Było też 2008 osób pochodzących z innych grup etnicznych.
Miasta partnerskie.
 Konstancin-Jeziorna (Polska) (umowa o współpracy podpisana w 2009 r.)

</doc>
<doc id="918709" url="https://pl.wikipedia.org/wiki?curid=918709" title="Poszyłajcie">
Poszyłajcie

Poszyłajcie (lit. "Pašilaičių seniūnija", "Pašilaičiai"), prawobrzeżna dzielnica administracyjna Wilna.

</doc>
<doc id="918712" url="https://pl.wikipedia.org/wiki?curid=918712" title="Święto Flagi Rzeczypospolitej Polskiej">
Święto Flagi Rzeczypospolitej Polskiej



</doc>
<doc id="918715" url="https://pl.wikipedia.org/wiki?curid=918715" title="Nowa Karczma (Krynica Morska)">
Nowa Karczma (Krynica Morska)

Nowa Karczma (pot. t. Piaski) – część Krynicy Morskiej, w powiecie nowodworskim, w województwie pomorskim na Mierzei Wiślanej, nad Zatoką Gdańską i nad Zalewem Wiślanym przy drodze wojewódzkiej nr 501
, położona na końcu polskiej strefy Mierzei Wiślanej, w odległości około 4 km od granicy Polski z Rosją (obwód kaliningradzki). Od 1991 roku Nowa Karczma znajduje się w granicach administracyjnych, odległego o 11 km, miasta Krynica Morska. Większość zabudowań usytuowanych jest przy ulicach Piaskowej, Słonecznej i Bursztynowej.
Historia.
Dawna nazwa miejscowości Nowa Karczma pochodzi od istniejącej na tym terenie w średniowieczu karczmy. Powstała ona dzięki przywilejowi z 16 maja 1429 roku nadanemu karczmarzowi Hannosowi przez komtura krzyżackiego Henryka Holta.
Pierwszy kościół wybudowano w Nowej Karczmie około 1600 roku. Jest również cmentarz mennonicki z XVIII wieku. Wędrujące wydmy powodowały, że osada na przestrzeni wieków kilkakrotnie zmieniała swoje położenie.
Do 1793 roku miejscowość należała do Gdańska, w tym w latach 1466–1772 była w składzie województwa pomorskiego i wraz z tym miastem do I Rzeczypospolitej. Granica z Prusami Książęcymi przebiegała w tamtym czasie dopiero niespełna 1 km na wschód od sąsiedniej wioski rybackiej Narmeln Polski (obecnie nieistniejąca na terytorium Federacji Rosyjskiej).
Ruchome piaski zasypywały systematycznie zabudowania wsi. Ostatnia taka migracja miała miejsce w 1825 roku.
W czasie II wojny światowej Nowa Karczma uległa zniszczeniu, została zajęta 1 maja 1945 roku przez wojska radzieckie, a z czasem przejęła ją administracja polska, po wytyczeniu granicy, przybyli też pierwsi polscy osadnicy. W 1964 roku doprowadzono do Nowej Karczmy z Krynicy Morskiej drogę asfaltową.
W 1948 roku wprowadzono urzędowo polską nazwę "Nowa Karczma", zastępując poprzednią niemiecką nazwę wsi "Neukrug" (obecnie wschodnia część miejscowości), a także wprowadzono nazwę "Ptaszkowo", zastępując nazwę wsi "Vöglers" (obecnie zachodnia część miejscowości). Potocznie stosowano także nazwę "Piaski" (1988, 2003).
Do 1991 roku Nowa Karczma była wsią w gminie Sztutowo. W 1991 roku Nowa Karczma wraz z innymi miejscowościami utworzyły miasto Krynica Morska.
W 1990 w Nowej Karczmie zbudowano nowy kościół. W 1992 roku erygowano parafię rzymskokatolicką, którą od 1994 roku prowadzą michalici.
Gospodarka.
Podstawowym źródłem dochodów ludności zamieszkującej Nową Karczmę jest rybołówstwo oraz w okresie letnim obsługa ruchu turystycznego. Znajdują się tu pensjonaty, kwatery prywatne i pola namiotowe.
Przystań morska.
W 2006 roku została ustalona przystań morska w Krynicy Morskiej – „basen III – Nowa Karczma”. Do basenu w obrębie Nowa Karczma prowadzi tor wodny o głębokości technicznej 2,0 m, szerokości w dnie 40 m i długości 1,12 km do prawej główki wejściowej.
Kultura.
W 1970 roku w Piaskach kręcono zdjęcia do polskiego filmu obyczajowego Przystań w reżyserii Pawła Komorowskiego.

</doc>
<doc id="918716" url="https://pl.wikipedia.org/wiki?curid=918716" title="Śnipiszki">
Śnipiszki

Śnipiszki (lit. "Šnipiškės") – prawobrzeżna dzielnica administracyjna Wilna.
Na Śnipiszkach mieści się centrum finansowe miasta, w tym kilkanaście wieżowców, m.in. urząd miasta i gminy Wilno i wieżowiec "Europa", najwyższy budynek na Litwie i w krajach bałtyckich. 
Na Śnipiszkach znajduje się także zabytkowy rzymskokatolicki kościół pw. Św. Rafała.
Historia.
W 1595 roku król Zygmunt III Waza przekazał Hieronimowi Wołłowiczowi dworek znajdujący się wówczas na terenie obecnej dzielnicy, który przedtem należał do kupca wileńskiego Pawła Sznipki. Od nazwiska "Sznipko"/"Sznipka" utworzona została nazwa Śnipiszki.

</doc>
<doc id="918720" url="https://pl.wikipedia.org/wiki?curid=918720" title="Werki">
Werki

Werki (lit. "Verkių seniūnija", "Verkiai") – prawobrzeżna dzielnica administracyjna Wilna, położona na północ od Śnipiszek i na zachód od Antokolu; od 1904 roku miasto. 
W 1387 roku król Władysław II Jagiełło nadał włość Werki na uposażenie biskupstwu wileńskiemu. W 1658 roku stoczono bitwę pod Werkami. W 1797 roku w Werkach urodził się Eustachy Kajetan Sapieha – polski szlachcic, powstaniec listopadowy, emigrant, a w 1886 roku Kamil Mackiewicz – polski karykaturzysta i ilustrator książek, kapitan Wojska Polskiego II RP.
Od 1904 do 28 maja 1919 roku samodzielne miasto.
Na Werkach znajduje się pałac biskupów wileńskich oraz Siemens Arena.

</doc>
<doc id="918721" url="https://pl.wikipedia.org/wiki?curid=918721" title="Wierszuliszki">
Wierszuliszki

Wierszuliszki (lit. "Viršuliškių seniūnija", "Viršuliškės") – prawobrzeżna dzielnica administracyjna Wilna.

</doc>
<doc id="918723" url="https://pl.wikipedia.org/wiki?curid=918723" title="Nowe Miasto (Wilno)">
Nowe Miasto (Wilno)

Nowe Miasto (lit. "Naujamiesčio seniūnija", "Naujamiestis") – lewobrzeżna dzielnica administracyjna Wilna.

</doc>
<doc id="918724" url="https://pl.wikipedia.org/wiki?curid=918724" title="Janusz Grymiński">
Janusz Grymiński

Janusz Grymiński (ur. 1934, zm. 28 kwietnia 2007) – polski lekarz, wieloletni sekretarz zarządu Głównego Towarzystwa Ftyzjopneumonologicznego, autor licznych prac naukowych z zakresu gruźlicy, chorób płuc oraz ultrasonografii, publikowanych zarówno w kraju jak i za granicą. 
Był absolwentem Akademii Medycznej w Warszawie z 1957 r., w tym samym roku rozpoczął pracę w Instytucie Gruźlicy i Chorób Płuc w Warszawie, gdzie prowadził pionierskie badania nad wprowadzeniem ultrasonografii do diagnostyki chorób opłucnej, przy pomocy przerobionego defektoskopu do badania metalu. Grymiński stworzył również w Instytucie Gruźlicy i Chorób Płuc - Pracownię Ultrasonografii, w której pracował do momentu przejścia na emeryturę w 2001 r.

</doc>
<doc id="918727" url="https://pl.wikipedia.org/wiki?curid=918727" title="Szeszkinia">
Szeszkinia

Szeszkinia (lit. "Šeškinės seniūnija", "Šeškinė") – prawobrzeżna dzielnica administracyjna Wilna. 
Na Szeszkini znajduje się m.in. centrum handlowe „Akropolis” sieci VP Grupė.

</doc>
<doc id="918732" url="https://pl.wikipedia.org/wiki?curid=918732" title="Fernando Ricksen">
Fernando Ricksen

Fernando Ricksen (ur. 27 lipca 1976 w Heerlen, zm. 18 września 2019 w Airdrie) – holenderski piłkarz, grający na pozycji prawego obrońcy.
Kariera klubowa.
Ricksen jest wychowankiem klubu EHC Hoensbroek, a następnie grał w innym amatorskim zespole RKONS Landgraaf. Przebywał także w szkółce piłkarskiej Rody JC Kerkrade, a w 1993 roku został piłkarzem pierwszej drużyny Fortuny Sittard. W Eerste divisie zadebiutował 2 października w przegranym 1:2 meczu z NEC Nijmegen. W 1995 roku wywalczył z Fortuną awans do Eredivisie i w pierwszej lidze grał jeszcze przez 2 sezony, a w 1997 roku trafił do drugoligowego wówczas AZ Alkmaar. Grał tam w wyjściowej jedenastce i już po roku wspomógł zespół w awansie do pierwszej ligi. Z AZ w Eredivisie grał przez 2 sezony, aż do końca sezonu 1999/2000.
Latem 2000 za 3,6 miliona funtów Ricksen przeszedł do zespołu Rangers. Do zespołu ściągnął go jego rodak, menedżer Dick Advocaat. Spotkał tam także innych Holendrów, Arthura Numana, Berta Kontermana, Giovanniego van Bronckhorsta, Ronalda de Boera oraz Michaela Molsa. Początek w Rangersach miał jednak nieudany i już w meczu z Celtikiem Glasgow, przegranym 2:6 został zmieniony w przerwie. W 2001 roku z Rangersami nie wywalczył jednak mistrzostwa kraju i to właśnie rywale zza miedzy zostali najlepszą drużyną sezonu w Szkocji. W grudniu 2001 nowym menedżerem Rangers został Alex McLeish i już za jego kadencji piłkarze z Glasgow zdobyli w 2002 roku zarówno Puchar Szkocji jak i Puchar Ligi Szkockiej. Natomiast w 2003 roku Ricksen sięgnął z Rangersami po potrójną koronę: mistrzostwo, puchar i puchar ligi (35 meczów i 3 gole w sezonie). Rok 2004 to jednak okres dominacji Celtiku i dopiero w 2005 roku Ricksen mógł z klubowymi kolegami świętować kolejne sukcesy, czyli drugie w karierze mistrzostwo kraju oraz swój trzeci puchar ligi. W Glasgow Ricksen grał do lata 2006 i wtedy po raz kolejny w karierze zmienił barwy klubowe.
Rikcsen wyjechał do Rosji i znów zetknął się z Dickiem Advocaatem, który ściągnął go do Zenitu Petersburg. W lidze zagrał łącznie 36 meczów i strzelił 2 gole. W 2007 roku wywalczył z Zenitem mistrzostwo Rosji, a w 2008 roku zdobył Puchar UEFA. Po tamtym sukcesie zakończył karierę piłkarską.
Kariera reprezentacyjna.
W reprezentacji Holandii Ricksen zadebiutował 15 listopada 2000 w wygranym 2:1 wyjazdowym meczu z Hiszpanią, gdy w 88. minucie zmienił Paula Bosvelta. W 2002 i 2003 roku był podstawowym zawodnikiem kadry w eliminacjach do Euro 2004, jednak na sam turniej nie pojechał. Od 2000 do 2003 roku rozegrał w kadrze narodowej 12 meczów.
Życie osobiste.
Ricksen był zawodnikiem o nieustępliwym charakterze, co potwierdzał nie tylko walecznością na boisku, ale też takimi zachowaniami jak bójka w trakcie meczu w barwach Zenitu St. Petersburg z kapitanem swojej drużyny – Władisławem Radimowem, po której został usunięty z boiska przez sędziego.
Ricksen miewał poważne problemy alkoholowe. Jak sam przyznał, po meczach ligi szkockiej czymś normalnym było wlewanie w siebie dużych ilości alkoholu, co w jego przypadku doprowadziło do poważnego uzależnienia.
W 2013 roku Ricksen ujawnił, że wykryto u niego nieuleczalną chorobę ALS.
W związku z chorobą Ricksen otrzymał wiele wsparcia od ludzi sportu oraz klubu, którego jest legendą – Glasgow Rangers. We wrześniu 2015 roku na stadionie Ibrox odbył się mecz wsparcia dla Fernando Ricksena, w którym zagrali starzy koledzy z boiska piłkarza w barwach Rangers oraz drużyna „przyjaciół Ricksena”. Ricksen sam rozpoczął mecz kopnięciem piłki, a w trakcie samego wydarzenia reagował bardzo emocjonalnie widząc tłum fanów na stadionie. W październiku 2016 roku na mecz Ligi Mistrzów pomiędzy Realem Madryt a Legią Warszawa zaprosił go gwiazdor gospodarzy – Cristiano Ronaldo. Po meczu przekazał mu swoją koszulkę.
Zmarł 18 września 2019 w wyniku stwardnienia zanikowego bocznego.

</doc>
<doc id="918733" url="https://pl.wikipedia.org/wiki?curid=918733" title="WSK-Mielec M-15 (Belphegor)">
WSK-Mielec M-15 (Belphegor)



</doc>
<doc id="918738" url="https://pl.wikipedia.org/wiki?curid=918738" title="Zofia Stefanowska-Treugutt">
Zofia Stefanowska-Treugutt

Zofia Stefanowska-Treugutt, pseudonim Zosia (ur. 9 marca 1926 w Warszawie, zm. 27 kwietnia 2007 tamże) – historyk literatury polskiej, badaczka literatury romantycznej, redaktor kwartalnika "„Pamiętnik Literacki”", profesor zwyczajny. Autorka wielu prac naukowych. Córka znanego warszawskiego lekarza, pułkownika Antoniego Stefanowskiego. Jej mężem był Stefan Treugutt, historyk literatury (autor książek o Juliuszu Słowackim) i teatrolog. Mieli dwójkę dzieci - Jana Treugutta oraz Ewę Werpachowską.
Członkostwo w AK.
W czasie II wojny światowej uczestniczyła w tajnych kompletach, należała do Armii Krajowej; podczas powstania warszawskiego służyła jako sanitariuszka Batalionu Zośka. Brała udział w walkach w obronie cmentarzy wolskich, na Starym Mieście (Stawki, Sapieżyńska, Franciszkańska), Śródmieściu (dokąd ze Starego Miasta przedostała się kanałami) i Czerniakowie. Tam odznaczyła się bohaterstwem, jako jedyna biegnąc pod ostrzałem do śmiertelnie rannego Andrzeja Romockiego ps. „Morro”. Za udział w powstaniu została odznaczona między innymi Krzyżem Walecznych (1989), oraz Warszawskim Krzyżem Powstańczym. 
Praca naukowa.
Uczennica historyka literatury i krytyka literackiego Wacława Borowego, ceniona edytorka, autorka nowatorskich rozpraw o twórczości Adama Mickiewicza i Cypriana Norwida. W latach 1945-1950 studiowała filologię polską na Uniwersytecie Warszawskim, gdzie pod opieką Wacława Borowego uzyskała tytuł magistra na podstawie rozprawy "Listy Słowackiego jako źródło sądów o poecie". W 1964 uzyskała stopień doktora na podstawie rozprawy "Człowiek rozsądny i człowiek szalony w »Dziadach« wileńskich Mickiewicza", której promotorem był Kazimierz Wyka. W 1965 habilitowała się na podstawie książki "Historia i profecja. Studium o »Księgach narodu polskiego i pielgrzymstwa polskiego«". W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 
Profesor Instytutu Badań Literackich PAN w Warszawie oraz wykładowca Instytutu Filologii Polskiej Akademii Podlaskiej w Siedlcach w latach 1994-1996. Prowadziła również wykłady na Uniwersytecie Jagiellońskim i zajęcia z edytorstwa na Uniwersytecie Kardynała Stefana Wyszyńskiego (2000–2004). Wydała książki "Historia i profecja. Studium o Księgach narodu polskiego i pielgrzymstwa polskiego" (1962; praca habilitacyjna), "Próba zdrowego rozumu. Studia o Mickiewiczu" (1976; tu wykład habilitacyjny o "Wielkiej improwizacji" Mickiewicza), "Strona romantyków. Studia o Norwidzie" (1993). Była, obok Zbigniewa Jerzego Nowaka i Czesława Zgorzelskiego, redaktorem naczelnym nowej, jubileuszowej (od roku 1998) edycji popularno-krytycznej "Dzieł" Adama Mickiewicza (Warszawa, „Czytelnik”)). Od 1991 roku pełniła funkcję redaktora naczelnego wydania krytycznego Mickiewicza (inne niż wydanie „Czytelnika”). Wznowiła też we własnym opracowaniu edytorskim rozprawy Wacława Borowego: książkę "O poezji polskiej w wieku XVIII" (1978) i w dwóch tomach "Studia i szkice literackie" (1983). Opracowała do wydania wybór studiów Wiktora Weintrauba "Mickiewicz - mistyczny polityk i inne studia o poecie" (1998). Razem z Januszem Tazbirem redagowała serię książek "Życiorysy historyczne, literackie i legendarne". Promotorka dwóch przewodów doktorskich.
Członek Zarządu Głównego Towarzystwa Literackiego im. Mickiewicza, ponadto członek Komitetu Nauk o Literaturze PAN, Towarzystwa Popierania i Krzewienia Nauk, Towarzystwa Naukowego Warszawskiego oraz Towarzystwa Naukowego KUL. Działała jako wiceprezes Ogólnopolskiego Komitetu Mickiewiczowskiego, który przygotowywał jubileusz 200-lecia urodzin poety (1998).
W styczniu 2007 została odznaczona Złotym Medalem „Zasłużony Kulturze Gloria Artis” przez ministra kultury i dziedzictwa narodowego Kazimierza Ujazdowskiego.
Jej grób znajduje się na cmentarzu Powązkowskim w Warszawie (pod murem V-grób 64/65).

</doc>
<doc id="918743" url="https://pl.wikipedia.org/wiki?curid=918743" title="Zofia Stefanowska">
Zofia Stefanowska



</doc>
<doc id="918744" url="https://pl.wikipedia.org/wiki?curid=918744" title="Hrabstwo Armstrong (Pensylwania)">
Hrabstwo Armstrong (Pensylwania)

Hrabstwo Armstrong (ang. "Armstrong County") – hrabstwo w stanie Pensylwania w USA. Zajmuje powierzchnię lądową 1691 km². Według szacunków US Census Bureau w roku 2005 liczyło 70 586 mieszkańców. Siedzibą hrabstwa jest miasto Kittanning.

</doc>
<doc id="918745" url="https://pl.wikipedia.org/wiki?curid=918745" title="Patricia Barber">
Patricia Barber

Patricia Barber (ur. 8 listopada 1955 w Chicago) – amerykańska wokalistka i pianistka jazzowa.
Urodziła się w rodzinie z tradycjami jazzowymi. Jej ojciec był saksofonistą, członkiem orkiestry Glenna Millera. Wychowała się w South Sioux City. Skończyła psychologię na uniwersytecie stanowym Iowa.
W 1984 powróciła do Chicago i zaczęła pracę w zespole klubowym "Gold Star Sardine Bar". W 1988 wystąpiła ze swoim triem na Chicago Jazz Festival, a rok później na haskim North Sea Jazz Festival. W tym samym roku własnym kosztem wydała swój pierwszy album – "Split" (dzisiaj praktycznie niedostępny w sprzedaży i poszukiwany przez kolekcjonerów).
Debiut płytowy z prawdziwego zdarzenia – album "A Distortion of Love" – nastąpił dopiero w 1992. Dwa lata później artystka wydała drugą płytę – "Café Blue". Był to przełomowy moment w jej karierze. Barber dostała za niego szereg nagród, została też uznana przez wpływowy magazyn "Down Beat" za najbardziej utalentowaną wokalistkę młodego pokolenia. Od 1994 regularnie występuje w słynnym "Green Mill Club".
Kolejne albumy, "Modern Cool" (1998), "Companion" (1999), "Nightclub" (2000) i "Verse" (2002), ugruntowały pozycję Patricii na światowej scenie jazzowej.
W 2004 nagrała swoją pierwszą płytę koncertową, "Live:A Forthnight in France", będącą zapisem koncertów w trzech francuskich klubach: "La Cigale" w Paryżu, "L'Arsenal" w Metz i "La Coursive" w La Rochelle. Znajdują się na niej zarówno własne kompozycje artystki jak i covery (m.in. piosenka "Norwegian Wood" pierwotnie wykonywana przez The Beatles).
Album "Mythologies" został nagrany z gościnnym udziałem polskiej piosenkarki jazzowej, Grażyny Auguścik. Jest to zbiór piosenek opartych na "Metamorfozach" Owidiusza.
Muzykę Patricii Barber cechuje nastrojowy śpiew, niski ton głosu, melancholijność, liryczność i prostota w aranżacji większości kompozycji.

</doc>
<doc id="918746" url="https://pl.wikipedia.org/wiki?curid=918746" title="Kolej Warszawsko-Terespolska">
Kolej Warszawsko-Terespolska

Kolej Warszawsko-Terespolska – powstała jako trzecia linia kolejowa na ziemiach ówczesnego Królestwa Polskiego. Otwarta została w 1866 r. i łączyła Warszawę z Terespolem.
Trasa kolei to Warszawa – Siedlce – Łuków – Terespol. W Terespolu linia łączyła się z Koleją Moskiewsko-Brzeską. W 1873 r. w Brześciu otwarto połączenie z Kijowem. Kolej Warszawsko-Terespolska miała szeroki rozstaw szyn zgodny z normami rosyjskimi.
W Warszawie, dokładniej na Pradze, kolej została połączona bocznicą z Koleją Petersburską.
Dworzec Terespolski znajdował się niedaleko ówczesnej ul. Brzeskiej (obecnie ul. Kijowska). W późniejszym okresie zmieniał nazwy na "Dworzec Brzeski" i obecnie Warszawa Wschodnia.
Działalność.
Kolej została wybudowana w latach 1866–1867 przez Towarzystwo Drogi Żelaznej Warszawsko-Terespolskiej (212 km torów) z inicjatywy przedsiębiorcy i bankiera Leopolda Kronenberga. Była to – po Kolei Warszawsko-Wiedeńskiej i Kolei Warszawsko-Petersburskiej – trzecia linia, która powstała na terenie Królestwa Polskiego, uruchomiona została 27 września 1866.
Funkcjonowała pod nazwą "Kolej Warszawsko-Terespolska" (ros. "Варшавско-Тереспольская железная дорога"). Z racji umiejscowienia na prawym brzegu Wisły, uzyskano koncesję na szeroki tor, na którym była oparta kolej carskiej Rosji. Linię połączono łącznicą z Koleją Petersburską.
Struktura organizacyjna oraz administracja była wzorowana na Kolei Warszawsko-Wiedeńskiej, także pracownicy byli narodowości polskiej (m.in. dyrektor Chrzanowski), a ci niższego szczebla byli nawet rekrutowani z pracowników „Wiedenki”. W styczniu 1871 zbudowano linię łączącą Terespol z Brześciem, a w latach następnych znacząco rozbudowano sieć kolejową na terenach późniejszej II Rzeczypospolitej, co dało bezpośrednie połączenie z Moskwą i Kijowem. Wszystkie linie na wschód od Warszawy były szerokotorowe, co wraz z brakiem mostu kolejowego na Wiśle skutecznie utrudniało transport towarów z Rosji na zachód. Przyczyniło się to do wzrostu znaczenia Warszawy jako handlowego okna na świat cesarstwa. Bezpośredni transport drogą szynową umożliwiła budowa Kolei Obwodowej (1876), która połączyła prawobrzeżne, szerokotorowe linie przez most kolejowy na Wiśle z Drogą Żelazną Warszawsko-Wiedeńską. Zbiegło się to z ukończeniem w 1877 r. budowy Kolei Nadwiślańskiej z Kowla do Mławy przez Warszawę, która została połączona bocznicą z Koleją Terespolską. Wprawdzie przeładunek w Warszawie był konieczny, ale i tak usprawniono komunikację Rosji z zachodnimi ziemiami Królestwa Polskiego i zagranicą.
W 1881 r. Kolej Warszawsko-Terespolska została przejęta przez państwo, co zapoczątkowało proces intensywnej rusyfikacji na wszystkich szczeblach spółki. W 1896 r. Kolej Warszawsko-Terespolska została połączona z Koleją Nadwiślańską w Koleje Nadwiślańskie (ros. "Priwislinskie żeleznyje dorogi").
Podczas I wojny światowej, w okresie okupacji niemieckiej linię przekuto na tor o normalnej szerokości.
Po odzyskaniu przez Polskę niepodległości zarząd nad linią przejęły Polskie Koleje Państwowe i obecny przebieg linii Warszawa Zachodnia – Terespol pokrywa się w zdecydowanej większości z linią Kolei Warszawsko-Terespolskiej.

</doc>
<doc id="918750" url="https://pl.wikipedia.org/wiki?curid=918750" title="Lidia Żmihorska">
Lidia Żmihorska

Lidia Żmihorska z domu Norek (ur. 21 stycznia 1935, zm. 28 kwietnia 2007) – polska malarka, pedagog i komisarz artystyczny plenerów i warsztatów twórczych, konsultant Warszawskiego Stowarzyszenia Plastyków, członek rzeczywisty Polskiego Związku Artystów Plastyków.
Absolwentka Liceum Sztuk Plastycznych w Krakowie, studentka Czesława Rzepińskiego w Akademii Sztuk Pięknych w Krakowie. Studia ukończyła uzyskując dyplom w warszawskiej ASP w 1962 roku. Jako malarka uprawiała malarstwo olejowe, akwarelę, pastele i rysunek, a głównym tematem jej prac były polskie pejzaże. Swoje prace prezentowała na wielu wystawach indywidualnych w kraju, a także wystawach zbiorowych zagranicą.

</doc>
<doc id="918756" url="https://pl.wikipedia.org/wiki?curid=918756" title="Czeczota">
Czeczota



</doc>
<doc id="918758" url="https://pl.wikipedia.org/wiki?curid=918758" title="Ptasie oczko">
Ptasie oczko



</doc>
<doc id="918760" url="https://pl.wikipedia.org/wiki?curid=918760" title="Traugott Grohman">
Traugott Grohman



</doc>
<doc id="918762" url="https://pl.wikipedia.org/wiki?curid=918762" title="Flaga Wodzisławia Śląskiego">
Flaga Wodzisławia Śląskiego



</doc>
<doc id="918772" url="https://pl.wikipedia.org/wiki?curid=918772" title="Filip II Śmiały">
Filip II Śmiały

Filip II Śmiały (ur. 15 stycznia 1342 w Pontoise, zm. 27 kwietnia 1404) – najmłodszy (czwarty) syn Jana II Dobrego króla Francji i Bonny, córki Jana Luksemburskiego, króla Czech, książę Burgundii od 1363 nadania przez ojca, za męstwo w walce podczas bitwy pod Poitiers w 1356 r.
Małżeństwo.
Małżeństwo zawarł 19 czerwca 1369 r. w Gandawie z Małgorzatą Flandryjską, córka hrabiego Ludwika II de Male i Małgorzaty, córki księcia Brabancji Jana III. Filip i Małgorzata mieli razem pięciu synów i cztery córki:

</doc>
<doc id="918774" url="https://pl.wikipedia.org/wiki?curid=918774" title="Kamienica Oszera Kohna w Łodzi">
Kamienica Oszera Kohna w Łodzi

Kamienica Oszera Kohna – kamienica przy ulicy Piotrkowskiej 43 w Łodzi, należąca na przełomie XIX i XX wieku do Oszera Kohna.
Pod względem chronologicznym jest to pierwsza secesyjna kamienica w architekturze Łodzi.
Historia.
Kamienica powstała w latach siedemdziesiątych XIX wieku. W 1901 otrzymała w wyniku przebudowy charakter secesyjny, tworząc na fasadzie jedną z najpiękniejszych kompozycji secesyjnych w architekturze miasta, z kopułą zwieńczoną bukietem z liści i kwiatów. Przebudowę zaprojektował mający w tym budynku swoją pracownię architekt Gustaw Landau-Gutenteger. Swoją siedzibę miało w kamienicy Towarzystwo Wzajemnego Kredytu, a mieszkańcami domu byli m.in. Juliusz Heinzel oraz Gustaw Landau-Gutenteger. Typowe dla secesji berlińskiej są obramienia okien przypominające pnie drzew i nadproża pokryte stylizowanymi liśćmi.
W podwórzu kamienicy od 1899 istniała Synagoga Eliakima Gliksmana i Jakuba Jankielewicza.
Budynek wpisany jest do rejestru zabytków pod numerem ZS-2/27 z 8.07.1964 oraz A/27 z 20.01.1971.

</doc>
<doc id="918784" url="https://pl.wikipedia.org/wiki?curid=918784" title="Znak sterujący">
Znak sterujący



</doc>
<doc id="918793" url="https://pl.wikipedia.org/wiki?curid=918793" title="Miejskie legendy">
Miejskie legendy



</doc>
<doc id="918795" url="https://pl.wikipedia.org/wiki?curid=918795" title="Kościół Niepokalanego Poczęcia Najświętszej Maryi Panny w Katowicach">
Kościół Niepokalanego Poczęcia Najświętszej Maryi Panny w Katowicach

Kościół Niepokalanego Poczęcia Najświętszej Maryi Panny − kościół, który znajdował się w Katowicach, pierwotnie przy placu Wolności, następnie jako obiekt szachulcowy został przemieszczony na ulicę Sokolską, gdzie był kilkakrotnie przebudowywany. Jego pierwotna bryła została całkowicie zmieniona. Był to chronologicznie drugi kościół w Śródmieściu.
Historia.
W drugiej połowie XIX w. teren dzisiejszego Śródmieścia Katowic należał do okolicznych powstałych już w średniowieczu parafii w Bogucicach, Chorzowie i Mikołowie. Pierwszą parafię utworzono na terenie centrum miasta w 1873. Kilkanaście lat wcześniej 11 listopada 1860 poświęcono w Katowicach, na ul. Sokolskiej w okolicy dzisiejszego placu Wolności, pierwszą w śródmieściu świątynię katolicką z muru pruskiego oraz znajdujący się w niewielkiej od niej odległości cmentarz. Kościół miał służyć jako budynek tymczasowy. Planowano już w tym okresie wybudowanie Kościoła Mariackiego. W 1871 roku świątynię nabyli starokatolicy. W 1874 roku kościół rozebrano i przeniesiono w kierunku północnym ul. Sokolskiej. W 1925 roku został odebrany przez władze państwowe parafii starokatolickiej.
W 1938 roku powrócił w ręce Kościoła rzymskokatolickiego jako kościół filialny Przemienienia Pańskiego.
W 1945 roku uległ zniszczeniu od bomby lotniczej. W 1960 roku został wyremontowany. W 1974 r. stary kościół zburzono. W latach 1975−1978 został przebudowany i rozbudowany. W 1985 w nowym kościele erygowano rzymskokatolicką parafię Przemienienia Pańskiego.
Architektura.
Pierwotnie była to świątynia jednonawowa, niewielkich rozmiarów. Jednorazowo mogła pomieścić do 150 osób. Po przebudowie przez starokatolików w 1872 roku utrzymana w stylu neogotyckim, z wysmukłą wieżą, przez którą prowadziło portalowe wejście do środka. Kościół posiadał drewniany sufit. Dach początkowo składał się z gontów, które stopniowo zamieniono na papę, a następnie na dachówkę.

</doc>
<doc id="918798" url="https://pl.wikipedia.org/wiki?curid=918798" title="Park stanowy Apple River Canyon">
Park stanowy Apple River Canyon

Park stanowy Apple River Canyon – obszar chroniony o statusie parku stanowego, położony w stanie Illinois w Stanach Zjednoczonych. Zlokalizowany jest w hrabstwie Jo Daviess, w pobliżu granicy z Wisconsin. Zajmuje powierzchnię 1,2 km² (297 akrów), obejmującą lesiste wzgórza przecięte malowniczym kanionem uformowanym przez rzekę Apple, lewy dopływ Missisipi. Wyróżnia się wapiennymi ścianami skalnymi, głębokimi wąwozami, licznymi potokami, szatą roślinną i bogactwem zwierzyny.
Park został założony w roku 1932, a w jego skład wchodzą także tereny łowne "Thompson" i "Salem", rezerwaty leśne "Witkowsky", "Tapley Woods", "Hanover Bluff Natural Area" oraz "Falling Down Prairie".
Historia.
Francuski ksiądz Henri Joutel, który penetrował dolinę Missisipi w roku 1687 stworzył legendę o bogatych indiańskich kopalniach ołowiu, o których opowiadali mu nieznani Europejczycy "podróżujący do obszarów nad górną Missisipi". Pierwszym białym, który te kopalnie zobaczył, był Nicholas Perrot, francuski odkrywca, dyplomata i handlarz futer, który osiadł na wschodnim brzegu wielkiej rzeki w roku 1690, zaś pierwszym, który próbował je eksploatować, szkocki podróżnik i awanturnik John Law. W oparciu o niesprawdzone dane skłonił grupę francuskich posiadaczy do zainwestowania w przedsięwzięcie o nazwie "Company of the West". Firma powstała w Paryżu w roku 1717 i wkrótce upadła w atmosferze skandalu. Do historii przeszła jako "bańka mydlana Missisipi".
W latach 30. XIX wieku, po odepchnięciu na zachód plemion indiańskich Sauków i Lisów, pojawili się w tej okolicy pierwsi osadnicy i założyli miasto Galena, znaczący wówczas ośrodek wydobywczy, do którego ściągali masowo górnicy. Jedyna droga od strony rozwijającego się Chicago prowadziła przez Apple River Canyon, gdzie – w miejscu obecnego parku – powstała miejscowość Millville, miejsce postojów dyliżansów kursujących z Chicago do Galeny. Dopiero w roku 1854, po wybudowaniu linii kolejowej przebiegającej 7 km na północ od kanionu, miejscowość straciła na znaczeniu, a niszczycielska powódź w roku 1892 zmiotła ją z powierzchni ziemi i dzisiaj jedynym śladem po osadzie są dzikie jabłonie rosnące w lasach.
Właściwości naturalne parku.
Rzeka uformowała kanion przez tysiąclecia. Dziś wapienne i dolomitowe urwiska dominują nad rwącym nurtem, który poodkrywał żyły ołowiu, co legło u podstaw rozwoju regionu. Okoliczne lasy zamieszkują jelenie, wiewiórki, króliki, szopy, orły, jastrzębie i 64 inne gatunki ptaków. Można tu spotkać 14 gatunków mchów, ponad 500 roślin zielnych i 165 gatunków kwiatów.
Oferta dla turystów.
W parku znajdują się cztery założenia piknikowe ze stołami, rusztami do grillowania, wodą pitna i toaletami oraz trzy zadaszone wiaty dla ochrony przed deszczem i wiatrem.
Oferta zawiera również 47 miejsc kampingowo-namiotowych klasy "C"; rezerwacji się nie przyjmuje, więc obowiązuje zasada "kto pierwszy ten lepszy". Wymagane jest natomiast zezwolenie na obozowanie udzielane przez władze parkowe na miejscu.
Polowania są dozwolone w wyznaczonych miejscach i określonych porach roku. Informacji udzielają władze parku oraz jego strona internetowa. Wędkowanie wymaga oddzielnego zezwolenia.
Na terenie parku znajduje się pięć szlaków turystycznych o łącznej długości 4 km.
Sklepik parkowy, otwarty w weekendy od godz. 9 do 17, oferuje podstawowe produkty spożywcze, drewno na opał i lód.
Dojazd.
Park znajduje się w odległości 2,5 godziny jazdy z Chicago. Należy zjechać z autostrady I-90 w Rockford na zachód (droga międzystanowa US Rt. 20). Po przejechaniu ok. 50 mil (80 km) skręcić na północ (droga stanowa Rt. 78) i po dalszych 6 milach (10 km) w lewo na drogę Canyon Rd. Park jest na tych drogach dobrze oznakowany.
Linki zewnętrzne.
Strona parku Apple Canyon

</doc>
<doc id="918799" url="https://pl.wikipedia.org/wiki?curid=918799" title="Boże, zachowaj Południe">
Boże, zachowaj Południe



</doc>
<doc id="918806" url="https://pl.wikipedia.org/wiki?curid=918806" title="The Fratellis">
The Fratellis

The Fratellis – szkocki zespół Indierockowy pochodzący z Glasgow.
Historia.
Swój pierwszy koncert The Fratellis zagrali 4 marca 2005 roku w barze O’Henry’s w Glasgow. Ich talent został odkryty przez Tony’ego Fratelliego w barze McChuills w Glasgow. Pierwsza EP-ka zespołu została wydana 3 kwietnia 2006 roku. W tym samym roku wydana została ich debiutancka płyta "Costello Music". 14 lutego 2007 roku otrzymali nagrodę Best British Breakthrough Act na Brit Awards 2007.

</doc>
<doc id="918807" url="https://pl.wikipedia.org/wiki?curid=918807" title="Zenodot z Efezu">
Zenodot z Efezu

Zenodot z Efezu (stgr. ok. 325 – ok. 265 p.n.e.) – grecki poeta, gramatyk i filolog. 
Uczeń Filetasa z Kos, wychowawca króla Egiptu Ptolemeusza II Filadelfosa – mianowany przez niego pierwszym kierownikiem (kustoszem) Biblioteki Aleksandryjskiej (od ok. 269 p.n.e.). Uważany też za pierwszego w dziejach europejskiej kultury filologa-naukowca, był autorem krytycznego wydania "Iliady" i "Odysei" Homera oraz "Teogonii" Hezjoda. Swe stanowisko łączył z obowiązkami wychowawcy następcy tronu, co odtąd miało być na dworze ptolemejskim regułą.
Prace Zenodota zaginęły i znane są tylko z późniejszych relacji.

</doc>
<doc id="918808" url="https://pl.wikipedia.org/wiki?curid=918808" title="Chemotropizm">
Chemotropizm

Chemotropizm – reakcja ruchowa roślin w odpowiedzi na czynnik chemiczny. Ruch w kierunku zwiększającego się stężenia związku chemicznego określany jest jako chemotropizm dodatni. Chemotropizm ujemny polega na ruchu w kierunki niższego stężenia substancji chemicznej. Bodziec chemiczny stymuluje lub hamuje wzrost komórek.
Przykładem chemotropizmu dodatniego jest wzrost łagiewki pyłkowej w kierunku zalążka. Rośliny wykazują również reakcję na sole mineralne, kwasy organiczne, cukry, aminokwasy.

</doc>
<doc id="918813" url="https://pl.wikipedia.org/wiki?curid=918813" title="Hevein">
Hevein

Hevein - fiński zespół grający thrash metal i metal symfoniczny, założony w 1992 roku. 
Według strony zespołu: "Nie da się wytłumaczyć, czym naprawdę jest muzyka Hevein, trzeba ją po prostu usłyszeć." ("No one can be told what Hevein music really is... You have to hear it yourself.").

</doc>
<doc id="918817" url="https://pl.wikipedia.org/wiki?curid=918817" title="Apollonios z Rodos">
Apollonios z Rodos

Apollonios z Rodos, Apolloniusz Rodyjski (; ur. pocz. III w. p.n.e., zm. po 246 p.n.e.) – grecki poeta i erudyta. 
Jako drugi z kolei kierował Biblioteką Aleksandryjską. Najbardziej znane jego dzieło to poemat epicki w czterech księgach – "Argonautyki", opisujący dzieje mitycznej wyprawy Jazona po złote runo i jego romansu z Medeą. Łączył w nim tradycyjne, nawiązujące do Homera wzorce poezji epickiej (tematyka bohaterska, połączenie świata bogów i ludzi, nawiązania do epizodów znanych z Homera) z elementami nowej, aleksandryjskiej poetyki (znacząca rola tematyki miłosnej, zamiłowanie do scen rodzajowych, uczoność i erudycyjność).

</doc>
<doc id="918818" url="https://pl.wikipedia.org/wiki?curid=918818" title="American Foxhound">
American Foxhound



</doc>
<doc id="918822" url="https://pl.wikipedia.org/wiki?curid=918822" title="Księżomierz Gościeradowska">
Księżomierz Gościeradowska

Księżomierz Gościeradowska – osada leśna w Polsce położona w województwie lubelskim, w powiecie kraśnickim, w gminie Gościeradów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="918824" url="https://pl.wikipedia.org/wiki?curid=918824" title="Ulica Kościelna (Księżomierz)">
Ulica Kościelna (Księżomierz)

Ulica Kościelna – część wsi Księżomierz w Polsce, położona w województwie lubelskim, w powiecie kraśnickim, w gminie Gościeradów.
W latach 1975–1998 Ulica Kościelna administracyjnie należała do województwa tarnobrzeskiego.

</doc>
<doc id="918825" url="https://pl.wikipedia.org/wiki?curid=918825" title="Convair B-58 Hustler">
Convair B-58 Hustler

Convair B-58 Hustler – amerykański bombowiec strategiczny osiągający dwukrotną prędkość dźwięku, zbudowany w końcu lat 50. Służył w Siłach Powietrznych Stanów Zjednoczonych od 1960 do 1969 roku.
Projekt.
Genezę programu B-58 stanowił opublikowany w lutym 1949 dokument II etapu Ogólnego Studium Bombowców ("Generalized Bomber Study", GEBO II), stworzony przez Dowództwo Badań i Rozwoju Lotnictwa ("Air Research and Development Command", ARDC) w bazie Wright-Patterson. Kilku producentów złożyło swoje propozycje, w tym: Boeing, Convair, Curtiss, Douglas, Martin i North American Aviation.
Convair wykonał szereg projektów w ramach GEBO II, opierając się na swoim doświadczeniu w konstrukcji myśliwców o skrzydłach delta (trójkątnych), poczynając od XF-92A. Pierwotnie badano konfiguracje ze skrzydłami skośnymi lub pół-delta, lecz ostatecznie zdecydowano się na skrzydła trójkątne. Finalną propozycją Convaira o oznaczeniu FZP-110, był zaawansowany bombowiec o dwuosobowej załodze napędzany przez silniki General Electric J53. Osiągi szacowano na 1600 km/h prędkości i 4800 km zasięgu.
USAF wybrała projekty Boeing (MX-1712) i Convair do wykonania studium Fazy 1. Convair MX-1626 ewoluował następnie w bardziej dopracowany projekt MX-1964, który wygrał w konkurencji na nowo planowany naddźwiękowy bombowiec (SAB-51, od Supersonic Aircraft Bomber) i naddźwiękowy samolot rozpoznawczy (SAR-51), na podstawie pierwszych na świecie wymagań operacyjnych ("General Operational Requirement", GOR) na bombowiec naddźwiękowy. Dzięki tankowaniu w powietrzu, samolot miał mieć promień działania 7400 km, a bez tankowania 4250 km.
Rozwój konstrukcji.
W 1953 dowództwo lotnictwa podpisało z firmą Convair umowę na opracowanie projektu technicznego samolotu, który otrzymał oznaczenie B-58. Konstruktorzy samolotu używali nieoficjalnie nazwy Hustler (pol. oszust), która później została przyjęta jako oficjalna. Przez najbliższe kilka lat trwały prace nad awangardową jak na te czasy konstrukcją samolotu.
Konstrukcja odznaczała się skrzydłami delta o dużym skosie krawędzi natarcia 60° i cienkim profilu, w układzie bezogonowca (bez usterzenia poziomego). Trzyosobowa załoga zajmowała miejsca w kabinie w nosie kadłuba, w układzie jedno za drugim, w celu zminimalizowania oporów. W ostatecznej konfiguracji zastosowano 4 nowo opracowane silniki turboodrzutowe General Electric J79, w pojedynczych gondolach pod skrzydłami (początkowo rozważano podwójne gondole). Nowością było to, że pod kadłubem umieszczono zasobnik bojowy, w którym znajdował się ładunek bojowy i dodatkowe zbiorniki paliwa. Po zużyciu znajdującego się tam paliwa, samolot miał zrzucić zasobnik nad celem.
Pierwszy prototyp XB-58A (nr 55-660) został oblatany 11 listopada 1956 w bazie Carswell (koło portu lotniczego Dallas-Fort Worth w Teksasie). Próby przebiegały pomyślnie i 30 grudnia 1956 przekroczył on prędkość dźwięku. Z powodu obaw na etapie projektowania, że samolot nie osiągnie wystarczającego zasięgu lotu, początkowo zamówiono w 1955 jedynie 13 przedseryjnych egzemplarzy dla celów doświadczalnych (łącznie z dwoma prototypami). Piętrzące się trudności z programem perspektywicznego naddźwiękowego bombowca XB-70 Valkyrie oraz dobre rokowania co do B-58 w miarę zaawansowania projektu, spowodowały jednak, że Dowództwo Lotnictwa Strategicznego ("Strategic Air Command") ponownie wyraziło zainteresowanie tym samolotem. Dwa dni po pierwszym locie liczbę zamówionych maszyn przedseryjnych zwiększono do 30. 16 lutego 1957 oblatano drugi prototyp XB-58A. W toku prób kolejnych samolotów testowano m.in. zrzucany zasobnik, system walki radioelektronicznej, działko, a także eksploatację w warunkach zimowych na Alasce. Samoloty przedseryjne były oznaczone YB/RB-58A, gdyż samolot miał pełnić także funkcje rozpoznawcze.
W 1958 lotnictwo amerykańskie planowało zakupić 260 samolotów B-58, lecz wkrótce plany te ograniczono z powodu przewartościowania roli lotnictwa strategicznego. Gdy zdano sobie sprawę z dynamicznego rozwoju rakiet przeciwlotniczych, zdecydowano skupić się z jednej strony na bombowcach Boeing B-52 Stratofortress przenoszących pociski skrzydlate odpalane z dużej odległości, a z drugiej strony, na misjach na małej wysokości, gdzie trudniej wykryć samolot. B-58 okazał się zdolny do lotów na małej wysokości, lecz z uwagi na wytrzymałość konstrukcji, mógł na nich rozwijać jedynie prędkość poddźwiękową (ok. Ma 0,95), a także rosło zużycie paliwa. Prędkość dźwięku mógł przekraczać dopiero na wysokościach ponad 7000 m. Postanowiono więc kontynuować zamawianie B-58, lecz w mniejszej ilości, z założeniem, że w zależności od sytuacji samolot będzie wykonywać misje z prędkością ponaddźwiękową na dużym pułapie, albo z prędkością do 1100 km/h na wysokości 100-150 m.
Ostatecznie, łącznie z prototypami zbudowano 116 samolotów (13 zamówione w 1955, 17 w 1956, 36 w 1959, 20 w 1960 i 30 w 1961). Produkcja seryjna trwała do 1962. Zbudowano 86 samolotów w jedynej wersji seryjnej B-58A, lecz ponieważ pięć z nich utracono jeszcze przed 1962 rokiem, doprowadzono następnie do takiego standardu także 10 samolotów przedseryjnych.
W celu ułatwienia przeszkalania załóg, 8 samolotów przedseryjnych przebudowano w latach 1960-63 na szkolno-treningowe dwustery TB-58. Miejsce dla instruktora umieszczono za pilotem, zamiast nawigatora, przesuwając jego fotel nieco w prawo dla zapewnienia minimalnej widoczności do przodu (fotel pilota był w B-58 przesunięty nieco w lewo).
Uzbrojenie i zastosowanie.
Główne uzbrojenie samolotu stanowił zasobnik MB-1, podczepiany pod kadłubem, obejmujący dwa zbiorniki paliwa o pojemności łącznej 15 795 l, przedzielone bojowym ładunkiem termojądrowym W-39Y-1 (z bomby Mk 39) o mocy 4 Mt, pozwalającym na zwalczanie silnie umocnionych celów punktowych lub dużych celów powierzchniowych. Zasobnik miał 17,38 m długości.
Początkowo opracowany profil ataku wyglądał tak, że samolot na ok. 1500-2000 km przed celem miał lecieć z prędkością 1,6 Ma, a na 400-500 km przed celem zwiększał prędkość do 1,8-2,0 Ma, lecąc na wysokości 15-18 tys. m. Na 200 km przed celem, cel był wykrywany przez stację radiolokacyjną systemu celowniczego AN/ASQ-42, który wyliczał kurs samolotu i odpowiedni moment zrzutu zasobnika bojowego. Zasobnik po zrzucie leciał ok. 40 km po torze balistycznym, po czym upadał w rejonie celu z dokładnością 150-200 m.
Opracowano też modyfikację zasobnika bojowego do celów rozpoznawczych LA-1, z kamerą panoramiczną KA-56, montowaną zamiast ładunku bojowego. Według niektórych publikacji, samoloty dostosowane do zadań rozpoznawczych były oznaczone RB-58, lecz nie było to oznaczenie oficjalnie przyjęte. Pracowano nad zasobnikiem MA-1 z własnym napędem rakietowym, o zasięgu 300 km, lecz w 1957 zarzucono te prace, gdyż zasobnik taki nie posiadał zbiorników paliwa i zmniejszyłby się zasięg samolotu. Także w 1957 roku zarzucono prace nad zasobnikiem rozpoznania fotograficznego MC-1 i rozpoznania radioelektronicznego MD-1. W 1961 opracowano przyjęty następnie na uzbrojenie nowy, dwuczęściowy zasobnik TC-1 (TCP), z silniejszym ładunkiem termojądrowym W-53 o mocy 9 Mt (bomba B53). Dolna część zasobnika zawierała 14 705 l paliwa i po jego wyczerpaniu była zrzucana, a samolot kontynuował lot z mniejszą górną częścią, zawierającą ładunek bojowy, co pozwalało zmniejszyć zużycie paliwa (dolna część miała wnękę u góry, na mniejszą część).
Na początku lat 60. opracowano nowe założenia użycia lotnictwa strategicznego, zgodnie z którymi, w celu umożliwienia działania bombowcom B-52 uzbrojonym w pociski, należało wyeliminować w pasie pokonywania obrony powietrznej stacje radiolokacyjne i stanowiska naprowadzania myśliwców przechwytujących. Do tego celu świetnie nadawał się szybki Hustler, lecz nie było potrzeby używania aż tak silnych ładunków, więc zdecydowano o wyposażeniu samolotu w cztery belki pod skrzydłami do podwieszania mniejszych lotniczych bomb jądrowych B43 o mocy 1 Mt. Można było zabierać także nieuzbrojony lub uzbrojony zasobnik, z uwagi na dodatkowe paliwo. Belki te zamontowano w samolotach w latach 1962-64. W 1968 dostosowano je do nowych bomb B61 o mocy 500 kt, a także, w związku z doktryną elastycznego reagowania, do konwencjonalnych bomb burzących 445 kg Mk 83 lub 911 kg Mk 84 na belkach wielozamkowych (16 × 911 kg, łącznie 14 500 kg lub 24 × 445 kg, łącznie 10 700 kg).
Samolot miał uzbrojenie obronne w postaci zdalnie sterowanego stanowiska ogonowego MD-7 z sześciolufowym działkiem 20 mm Vulcan M61A, sterowanym radarem (zapas 1200 nabojów, kąt ostrzału 30° w pionie i poziomie).
Służba.
Pierwszą jednostką bojową używającą B-58A było 43. Skrzydło Bombowe z 15. Armii Lotniczej (poprzednio latające na Boeing B-47 Stratojet), w składzie 63., 64. i 65. Dywizjonu, po 12 samolotów każdy oraz jednostki treningowej 43. CCTS (Combat Crew Training School). Używało ono B-58 od 1960 roku, z czego pierwszy dywizjon osiągnął gotowość bojową w grudniu 1960, a od sierpnia 1961 pełnił dyżury bojowe.
Następnie samoloty B-58A weszły także na uzbrojenie 305. Skrzydła Bombowego z 8 Armii Lotniczej (poprzednio latającego także na B-47), w składzie 364., 365. i 366. Dywizjonu oraz jednostki treningowej 305. CCTS.
43. Skrzydło początkowo stacjonowało w Carswell, od 1964 w Little Rock. Dodatkowo wykonywało one misje rozpoznawcze z zasobnikami LA-1.
Poza terytorium USA, samoloty B-58 były używane podczas ćwiczeń w Japonii,
Wielkiej Brytanii i Hiszpanii. Planowano w 1968 użycie ich do bombardowania Wietnamu Północnego podczas wojny wietnamskiej, w rejonie działania myśliwców i obrony przeciwlotniczej, gdzie nie latały bombowce B-52, ale nastąpiła w tym czasie czteroletnia przerwa w uderzeniach na obiekty w głębi Wietnamu i ostatecznie do użycia bojowego B-58 nie doszło.
Z uwagi na pojawienie się nowych myśliwców przechwytujących o lepszych parametrach (jak Su-15M) oraz na wysokie koszty utrzymania i eksploatacji, na przełomie 1969 i 1970 wycofano B-58 ze służby i zakonserwowano na pustyni Davis Monthan w Arizonie, po czym w 1977 większość złomowano.
B-58 był samolotem trudnym w pilotażu. Łącznie w wypadkach z różnych przyczyn utracono aż 25 sztuk ze 116 zbudowanych, przy tym zginęła znaczna część załóg. Pierwszy wypadek miał miejsce 16 grudnia 1958. Część wypadków była spowodowana przez błędy pilotów. Dwa samoloty rozbiły się podczas pokazów na Paryskich Salonach Lotniczych w Le Bourget (3 czerwca 1961 i 15 czerwca 1965, odpowiednio trzy i jedna ofiara). 8 grudnia 1964 w kolizji w bazie w Bunker Hill w stanie Indiana zapalił się B-58A (nr 60-1116) 305. Skrzydła z ładunkiem 4 bomb wodorowych B43 i ładunkiem termojądrowym w zasobniku. Nie doszło do wybuchu, lecz ładunki uległy uszkodzeniu, powodując lokalne skażenie terenu.
B-58 pobił w 1961 kilka światowych rekordów prędkości, w różnych warunkach. Pokonał też w 1961 trasę z Nowego Jorku do Paryża w 3 godziny 19 minut i 58 sekund.
Konstrukcja.
Metalowy średniopłat ze skrzydłem delta, w układzie bezogonowym, wykonany z duraluminium. Skrzydło o cienkim profilu (3%), prostej krawędzi natarcia o skosie 60° i ujemnym kącie krawędzi spływu -10°, wyposażone w sterolotki. Skośny statecznik pionowy.
Kadłub półskorupowy, zaprojektowany zgodnie z regułą pól, o owalnym przekroju. Trzyosobowa załoga zajmowała miejsca w kabinie w nosie kadłuba, w układzie tandem, wyposażona w fotele wyrzucane. W latach 1962-63 zamontowano na samolotach indywidualne rozkładane naokoło foteli katapultowych kapsuły ratunkowe, umożliwiające bezpieczniejsze katapultowanie się przy prędkości naddźwiękowej.
Podwozie główne: pojedyncze golenie z ośmiokołowymi wózkami (cztery koła na jednej osi) chowane hydraulicznie do skrzydeł w kierunku kadłuba, wózki chowane w kadłubie. Podwozie przednie: goleń z dwoma kołami, chowana do kadłuba przed kabiną, łamana przy chowaniu (z uwagi na zasobnik podkadłubowy). W tylnej części kadłuba spadochron hamujący.
Cztery silniki turboodrzutowe General Electric J79-GE-5 (ciąg 4536 kg/44,45 kN bez dopalania, 7080 kg/69,38 kN z dopalaniem). Silniki umieszczone były w pojedynczych gondolach pod skrzydłami, z ruchomymi stożkami we wlotach regulującymi ilość powietrza. Integralne zbiorniki paliwa w skrzydłach i zbiorniki w kadłubie, łącznie 41 350 l.
System celowniczy AN/ASQ-42 ze stacją radiolokacyjną z radiowysokościomierzem, komputerem i układem astronawigacyjnym KS-39.
System walki radioelektronicznej: urządzenie ostrzegające przed opromieniowaniem przez radar AN/ALR-12, urządzenie zakłóceń aktywnych AN/ALQ-16, wyrzutnik dipoli AN/ALE-16.

</doc>
<doc id="918826" url="https://pl.wikipedia.org/wiki?curid=918826" title="Ikonoklasta">
Ikonoklasta



</doc>
<doc id="918827" url="https://pl.wikipedia.org/wiki?curid=918827" title="Muzeum Historii Miasta Lublina">
Muzeum Historii Miasta Lublina

Muzeum Historii Miasta Lublina – oddział Muzeum Narodowego w Lublinie. Mieści się w budynku zabytkowej Bramy Krakowskiej. Powstał jako Dział Historyczny w 1965 roku. Zorganizowana tam wystawa stała „Historia miasta” przedstawia dzieje Lublina od okresu osadniczego (VI – VIII w.) do 1944 roku. Eksponaty rozmieszczono na czterech piętrach, wokół spiralnej klatki schodowej. Z ostatniej kondygnacji można oglądać panoramę miasta we wszystkich kierunkach.
Historia.
Oddział powstał jako pierwszy z rozlokowanych na terenie Lublina oddziałów Muzeum Lubelskiego. Początki sięgają 1961 r., kiedy w Muzeum Lubelskim powołano Dział Historyczny, który po czterech latach przeniesiono do odrestaurowanej Bramy Krakowskiej. Oddział od początku miał za zadanie gromadzenie pamiątek historycznych dotyczących historii regionu, a przede wszystkim miasta Lublina. Ze względu na charakter zbiorów w lipcu 1979 r. zmieniono nazwę na Muzeum Historii Miasta Lublina. Organizowano w nim wiele różnorodnych wystaw czasowych, głównie poświęconych znanym mieszkańcom Lublina lub ważnym miejscom i działalności nieistniejących już firm i instytucji, a także wystawy sztuki, w tym cykliczne ekspozycje sztuki współczesnej. Miejscem ekspozycji było nie tylko wnętrze Bramy Krakowskiej, ale również zewnętrzne krużganki.
Zbiory.
Muzeum posiada wiele zbiorów z przeszłości miasta – zabytki archeologiczne, dokumenty, fotografie, obrazy, czasopisma, pocztówki, wydawnictwa okolicznościowe, afisze, plakaty, druki ulotne oraz przedmioty użytkowe. Działy zbiorów to m.in.: zbiory artystyczno-historyczne, prasa, fotografie, zbiory dawnego Muzeum Trybunału Koronnego, zbiory dawnego Muzeum Historii Ruchu Robotniczego im. Bolesława Bieruta, dawna dokumentacja Muzeum Lubelskiego. Do cennych kolekcji należy zbiór pamiątek związanych z powstaniem styczniowym oraz zesłańcami syberyjskimi. Przechowuje również pamiątki po pierwszych latach działalności Muzeum Lubelskiego. Gromadzi również dokumentację współczesności, od lat 80. XX gromadzi materiały o ruchu „Solidarność”.
Kondygnacje.
Na I kondygnacji ekspozycja poprzez zbiory archeologiczne obrazuje najstarsze dzieje Lublina rozłożonego na czterech wzgórzach: Staromiejskim, Zamkowym, Czwartku i Grodzisku. Ponadto są tam również: kopia przywileju lokacyjnego Lublina z 5 sierpnia 1317 roku, dzwon zegarowy z 1585 roku, kafle z XIV – XVIII wieku.
Na II kondygnacji zorganizowano przekrój przez historię miasta od lokacji po wiek XVII: archiwalia, fragmenty najstarszego wodociągu miejskiego, lubelskie kafle renesansowe i Krzyż Trybunalski z XVII wieku. Na III kondygnacji pokazano dzieje Lublina od XVII do XIX stulecia, a wśród eksponatów są: XVII-wieczne malowidło na murze przedstawiające św. Teklę (przeniesione z kamienicy na Starym Mieście), XVIII-wieczne zegary kaflowe, symboliczne klucze miasta, pamiątki po powstaniach listopadowym i styczniowym, obrazy przedstawiające Lublin z przełomu XIX i XX wieku.
Na IV kondygnacji zilustrowano historię Lublina w XIX i XX wieku. Wystawiono tam portrety znanych Lublinian, reklamówki przedsiębiorstw lubelskich z XIX/XX wieku, mechanizm zegarowy z 1903 roku, fotografie z I wojny światowej, eksponaty odnoszące się do szkolnictwa. W historię II wojny światowej wprowadzają: grypsy, kenkarty, przedmioty wykonane przez więźniów Zamku Lubelskiego. Na V kondygnacji, obok fotogramów ukazujących przedwojenny Lublin, znajduje się taras widokowy.

</doc>
<doc id="918829" url="https://pl.wikipedia.org/wiki?curid=918829" title="Lubkowice">
Lubkowice

Lubkowice (do 1945 niem. "Johannisberg") – wieś, położona w województwie zachodniopomorskim, w powiecie kołobrzeskim, w gminie Gościno. 
Według danych z 30 czerwca 2014 wieś miała 35 stałych mieszkańców .
Dawny XVIII wieczny folwark, należał do Rady Miejskiej w Kołobrzegu. Od lat 70. XIX w. należał do rodziny Hindenburg, pozostając w ich władaniu do końca II wojny światowej. Bezstylowy dwór wybudowano w 2. połowie XIX w., przebudowano w znacznym stopniu po roku 1945, przez co zatracił w znacznym stopniu swój pierwotny charakter.
Lubkowice współtworzą „Sołectwo Gościno”.

</doc>
<doc id="918833" url="https://pl.wikipedia.org/wiki?curid=918833" title="Legionariusze Chrystusa">
Legionariusze Chrystusa



</doc>
<doc id="918834" url="https://pl.wikipedia.org/wiki?curid=918834" title="Muzeum Lubelskie">
Muzeum Lubelskie



</doc>
<doc id="918835" url="https://pl.wikipedia.org/wiki?curid=918835" title="Myślino">
Myślino

Myślino – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno, nad strugą Gościnką.
Według danych z 30.06.2014 wieś miała 142 stałych mieszkańców.
Historia wsi liczy sobie ponad 680 lat, została ona wymieniona w dokumencie z 1323 r. określającym uposażenie kościoła w Gościnie. Przez następne cztery wieki była lennem rodu von Blanckenburg. W 1768 r. właścicielem dóbr myślińskich został Franciszek Wolf ze Szczecina. Od 1859 r. Myślino przeszło we władanie rodziny von Gelsdorff i było w jej posiadaniu do końca II wojny światowej.
Wieś tworzy "Sołectwo Myślino", obejmujące tylko Myślino. Rada sołecka, która wspomaga sołtysa może się składać od 3 do 6 członków, a ich liczbę ustala zebranie wiejskie.
Mieszkańcy Sołectwa Myślino i Sołectwa Robuń wybierają wspólnie 1 z 15 radnych do Rady Gminy w Gościnie.

</doc>
<doc id="918836" url="https://pl.wikipedia.org/wiki?curid=918836" title="Gościno-Dwór">
Gościno-Dwór

Gościno-Dwór – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno. Miejscowość wchodzi w skład Sołectwa Gościno.
Według danych z 30.06.2014 wieś miała 147 stałych mieszkańców .

</doc>
<doc id="918841" url="https://pl.wikipedia.org/wiki?curid=918841" title="Kamica">
Kamica

Kamica (do 1945 niem. Kärmitz) – wieś w północno-zachodniej Polsce położona w województwie zachodniopomorskim, w powiecie kołobrzeskim, w gminie Gościno. Miejscowość wchodzi w skład sołectwa Pławęcino.
Według danych z 30.06.2014 wieś miała 59 stałych mieszkańców.
Kamica współtworzy "Sołectwo Pławęcino".

</doc>
<doc id="918842" url="https://pl.wikipedia.org/wiki?curid=918842" title="Mistrzostwa świata w samolotowym lataniu precyzyjnym">
Mistrzostwa świata w samolotowym lataniu precyzyjnym

Mistrzostwa świata w samolotowym lataniu precyzyjnym rozgrywane są od 1975 roku, po raz pierwszy rozegrano je w Szwecji. Mistrzostwa odbywają się na ogół co dwa lata, pod auspicjami Międzynarodowej Federacji Lotniczej (FAI).
Gospodarze pierwszych mistrzostw – Szwedzi odnosili na początku największe sukcesy, wkrótce jednak dominować zaczęli Polacy, biorący udział w Mistrzostwach od 1977. Polscy piloci, począwszy od roku 1981 dzięki swoim umiejętnościom zdobyli 13 złotych medali indywidualnych i 14 drużynowych na 20 edycji Mistrzostw oraz liczne medale srebrne i brązowe (stan na 2011), startując przez dłuższy czas, do niedawna, na polskich samolotach PZL-104 Wilga. Dopiero w pierwszej dekadzie XXI wieku konkurować z Polakami zaczęli piloci czescy.
Medaliści mistrzostw świata w samolotowym lataniu precyzyjnym:
Indywidualnie.
Multimedaliści
Drużynowo.
Multimedaliści

</doc>
<doc id="918843" url="https://pl.wikipedia.org/wiki?curid=918843" title="Skronie">
Skronie

Skronie (niem. "Krühne") – wieś w Polsce położona w województwie zachodniopomorskim, w powiecie kołobrzeskim, w gminie Gościno. Miejscowość wchodzi w skład sołectwa Mołtowo.
Według danych z 30 czerwca 2014 wieś miała 11 stałych mieszkańców.
Skronie współtworzą „Sołectwo Mołtowo”.
Ok. 500 metrów na północ od wsi w lesie znajduje się cmentarzysko kurhanowe złożone z ponad 100 kopców, od południa oddzielone wałem ziemnym.

</doc>
<doc id="918844" url="https://pl.wikipedia.org/wiki?curid=918844" title="Proces liczący">
Proces liczący

Proces liczący – proces stochastyczny formula_1 zliczający zdarzenia które zaszły przed pewną chwilą formula_2 tzn.:
W przypadku, gdy spełnia on dodatkowo warunki:
wówczas proces taki jest nazywany procesem Poissona.

</doc>
<doc id="918845" url="https://pl.wikipedia.org/wiki?curid=918845" title="Jeziorki (powiat kołobrzeski)">
Jeziorki (powiat kołobrzeski)

Jeziorki – osada w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno. Miejscowość wchodzi w skład Sołectwa Gościno.
Według danych z 30.06.2014 wieś miała 12 stałych mieszkańców.

</doc>
<doc id="918846" url="https://pl.wikipedia.org/wiki?curid=918846" title="Narząd błędnikowy">
Narząd błędnikowy



</doc>
<doc id="918847" url="https://pl.wikipedia.org/wiki?curid=918847" title="Sikorzyce (województwo zachodniopomorskie)">
Sikorzyce (województwo zachodniopomorskie)

Sikorzyce – osada w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno.
Według danych z 30.06.2014 osada miała 8 stałych mieszkańców .
Sikorzyce współtworzą "Sołectwo Ramlewo".

</doc>
<doc id="918848" url="https://pl.wikipedia.org/wiki?curid=918848" title="Wierzbka Dolna">
Wierzbka Dolna

Wierzbka Dolna – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Gościno.
Według danych z 30.06.2014 wieś miała 41 stałych mieszkańców .
Wierzbka Dolna współtworzy "Sołectwo Dargocice".

</doc>
<doc id="918849" url="https://pl.wikipedia.org/wiki?curid=918849" title="Wierzbka Górna">
Wierzbka Górna

Wierzbka Górna – osada w północno-zachodniej Polsce położona w województwie zachodniopomorskim, w powiecie kołobrzeskim, w gminie Gościno. 
Według danych z 30.06.2014 wieś miała 37 stałych mieszkańców .
Wierzbka Górna współtworzy "Sołectwo Dargocice".

</doc>
<doc id="918855" url="https://pl.wikipedia.org/wiki?curid=918855" title="Mistrzostwa Europy w samolotowym lataniu precyzyjnym">
Mistrzostwa Europy w samolotowym lataniu precyzyjnym

Mistrzostwa Europy w samolotowym lataniu precyzyjnym rozgrywane są od 1982 roku. Mistrzostwa odbywają się na ogół co dwa lata, z ramienia Międzynarodowej Federacji Lotniczej (FAI). Najlepsze rezultaty odnosili w nich piloci polscy, startując przez dłuższy czas na samolotach PZL-104 Wilga. Ostatnie Mistrzostwa odbyły się w 2005 (stan na 2007), w 2007 Mistrzostw nie było.
Medaliści mistrzostw Europy w samolotowym lataniu precyzyjnym:

</doc>
<doc id="918856" url="https://pl.wikipedia.org/wiki?curid=918856" title="Pochodnia">
Pochodnia



</doc>
<doc id="918860" url="https://pl.wikipedia.org/wiki?curid=918860" title="David Hockney">
David Hockney

David Hockney (ur. 9 lipca 1937 w Bradford, Yorkshire, Anglia) – angielski malarz, rysownik, grafik, fotograf oraz scenograf, którego prace cechuje oszczędność techniki, zainteresowanie zagadnieniem światła w obrazie i zaczerpnięty z pop-artu i fotografii realizm w ukazywaniu zwyczajnych, prozaicznych tematów.
Życiorys.
Hockney studiował w Bradford College of Art (1953-57) i Royal College w Londynie (1959-62), gdzie uzyskał złoty medal w konkursie dyplomów. W 1961 odwiedził Stany Zjednoczone, dokąd powrócił w 1964 na trzy lata i gdzie wykładał na uniwersytetach stanowych Iowa, Kolorado i Kalifornii, a następnie przebywał na zmianę w USA i Anglii, by w końcu zamieszkać w 1978 roku w Los Angeles. Intensywnie, rażące światło, charakterystyczne dla tego miasta, i „nowoczesna estetyka kalifornijska” wywarły duży wpływ na jego malarstwo. Jest orientacji homoseksualnej. W roku 1966 poznał kalifornijskiego fotografa Petera Schlesingera, wówczas studenta sztuki, który został jego kochankiem oraz ulubionym modelem.
Twórczość.
W pracach Hockneya przeważa tematyka autobiograficzna; najwięcej jest portretów, autoportretów i pogodnych scen kameralnych, których bohaterami są jego przyjaciele i znajome wnętrza (np. "Portret Artysty", 1971). Charakterystyczna dla nich swobodna elegancja i niezmącona świetlistość dominują także w martwych naturach Hockneya. Poszukiwana w zakresie fotografii w latach 80. zaowocowały "Autostradą Pearblossom" 11–18 kwietnia 1986 i in. fotokolażami. Hockney wydał kilka cykli graficznych w formie albumów, jak np. ilustracje do "Six Fairy Tales of the Brothers Grimm" (1970) i "The Blue Guitar" (1977). Osiągnął także wysoką pozycję międzynarodową jako scenograf operowy i baletowy. Wydał wiele książek, m.in. "Hockney by Hockney" (1976), "Travels With Pen, Pencil and Ink" (1978), "Paper Pools" (1980), "David Hockney Photographs" (1982), "China Diary" (1983) oraz "Hockney Paints the Stages" (1983). W 2012 roku został uhonorowany przez królową Elżbietę II Order of Merit. 15 listopada 2018 r. obraz Hockneya z 1972 "Portrait of an Artist (Pool with Two Figures)" został wylicytowany w domu aukcyjnym Christie’s za kwotę 90,3 miliona dolarów (z opłatami), stając się najdroższym sprzedanym dziełem żyjącego artysty. Rekord ten został pobity w maju 2019 r. wraz z wylicytowaniem "Królika" Jeffa Koonsa za kwotę 91,1 miliona dolarów.
W Polsce ukazały się jego książki:
W 2017 roku reżyser Phil Grabsky zrealizował film dokumentalny "Hockney. Pejzaże, portrety i martwe natury" ("Exhibition on Screen: David Hockney at the Royal Academy of Arts"), w którym wystąpił malarz.

</doc>
<doc id="918861" url="https://pl.wikipedia.org/wiki?curid=918861" title="Ponikiew Mała (kolonia)">
Ponikiew Mała (kolonia)

Ponikiew Mała – zniesiona osada w Polsce położona w województwie mazowieckim, w powiecie ostrołęckim, w gminie Goworowo.
W latach 1975–1998 miejscowość należała administracyjnie do województwa ostrołęckiego.
Miejscowość pod nazwą Ponikiew Mała z nadanym identyfikatorem SIMC jest w zestawieniach archiwalnych TERYT. W roku 2008 miejscowość została usunięta z rejestru TERYT.

</doc>
<doc id="918870" url="https://pl.wikipedia.org/wiki?curid=918870" title="Łuczywo (ujednoznacznienie)">
Łuczywo (ujednoznacznienie)

Zobacz też: pochodnia

</doc>
<doc id="918874" url="https://pl.wikipedia.org/wiki?curid=918874" title="Pochodnia (ujednoznacznienie)">
Pochodnia (ujednoznacznienie)

Zobacz też: pochodnie słoneczne

</doc>
<doc id="918878" url="https://pl.wikipedia.org/wiki?curid=918878" title="Sorana Cîrstea">
Sorana Cîrstea

Sorana Mihaela Cîrstea (wym. []; ur. 7 kwietnia 1990 w Bukareszcie) – rumuńska tenisistka, reprezentantka kraju w Pucharze Federacji.
Kariera tenisowa.
Status profesjonalny uzyskała w 2006 roku. Przez pierwsze dwa lata kariery grała tylko w turniejach ITF. Zwyciężała w nich trzy razy. W WTA Tour zadebiutowała w sierpniu 2006 roku na kortach w Sztokholmie. Przebijając się przez eliminacje doszła do pierwszej rundy (w trzeciej rundzie kwalifikacji pokonała Agnieszkę Radwańską). W kolejnym starcie w turnieju WTA w Zurychu przegrała w pierwszej rundzie eliminacji. Sezon 2006 zakończyła na 348. miejscu.
W 2007 rozpoczęła od startów w turniejach niższej rangi. Dzięki dzikiej karcie wystąpiła w eliminacjach do turnieju w Budapeszcie. Doszła tam do finału pokonując m.in. Martinę Müller i Eleni Daniilidu. W decydującym meczu przegrała z Giselą Dulko. Po tym turnieju awansowała na 169. miejsce – wówczas najwyższe w karierze. W maju 2008 w marokańskim Fez zdobyła pierwszy w karierze tytuł WTA, wygrywając debla w parze z Anastasiją Pawluczenkową.
Na przełomie września i października 2008 grając w turnieju IV kategorii WTA Tour w stolicy Uzbekistanu Taszkencie i będąc rozstawioną z nr 3 wygrała swój pierwszy turniej w grze pojedynczej. Osiemnastoletnia wówczas Rumunka pokonała w finale Niemkę Sabine Lisicki 2:6, 6:4, 7:6(4). Sezon 2008 zakończyła na 37. miejscu w rankingu.
W 2009 doszła do ćwierćfinału French Open, pokonując między innymi Caroline Wozniacki (z którą występowała wtedy w deblu) i Jelenę Janković. W meczu o półfinał przegrała z Samanthą Stosur 6:1, 6:3. Kolejny sukces odniosła w turnieju kategorii Premier w Los Angeles, gdzie doszła do półfinału, w którym ponownie została pokonana przez Stosur, po drodze eliminując Caroline Wozniacki i Agnieszkę Radwańską. Po kolejnym turnieju w Cincinnati awansowała na wówczas najwyższe w karierze 23. miejsce w rankingu singlowym WTA.
Sezon 2012 zakończyła na 27. miejscu w rankingu, osiągając między innymi półfinał turnieju w Stanford.
W sierpniu 2013 odniosła największy sukces w karierze, dochodząc do finału turnieju w Toronto. Po drodze pokonała dwie byłe liderki rankingu WTA – Caroline Wozniacki i Jelenę Janković – oraz dwie triumfatorki turniejów wielkoszlemowych – Petrę Kvitovą i Li Na. W meczu o mistrzostwo uległa wynikiem 2:6, 0:6 Serenie Williams. Ten wynik pozwolił jej awansować na najwyższe w karierze 21. miejsce w rankingu.
Pod koniec 2014 roku Cîrstea w parze z Andreją Klepač osiągnęły finał zawodów w Tiencinie, w którym uległy wynikiem 7:6(7), 2:6, 8–10 Ałłie Kudriawcewej i Anastasiji Rodionowej.
W 2017 roku Cîrstea dotarła do 4 rundy w Melbourne eliminując po drodze Irinę Chromaczową 6:2, 6:1, Carlę Suárez Navarro rozstawioną z nr. 10 wynikiem 7:6(1), 6:3 i Alison Riske 6:2, 7:6(2), następnie uległa Garbiñe Muguruzie rozstawionej z nr. 7 wynikiem 2:6, 3:6.

</doc>
<doc id="918885" url="https://pl.wikipedia.org/wiki?curid=918885" title="Gdybym wiedział to co wiem">
Gdybym wiedział to co wiem

Gdybym wiedział to co wiem – maxisingel Kazika Staszewskiego promujący album "Melassa". Singel został wydany w 2000 roku przez wytwórnię muzyczną S.P. Records.

</doc>
<doc id="918886" url="https://pl.wikipedia.org/wiki?curid=918886" title="Fada N’Gourma">
Fada N’Gourma

Fada N’Gourma – miasto we wschodniej Burkinie Faso, stolica regionu Wschodniego i prowincji Gurma. Przez miasto przebiega główna trasa z Wagadugu do Niameyu w Nigrze.
Fada N’Gourma jest ośrodkiem wyrobu tekstyliów, a okoliczne wsie słyną z produkcji miodu. W samy mieście działa ponadto szpital. Znajduje się tu też duże centralne targowisko i dworzec autobusowy – regularne autobusy zmierzają stąd do Wagadugu i Niameyu, taksówki zbiorowe zapewniają połączenia z mniejszymi miejscowościami w regionie, a także z Beninem.

</doc>
<doc id="918888" url="https://pl.wikipedia.org/wiki?curid=918888" title="Fada N'gourma">
Fada N'gourma



</doc>
<doc id="918898" url="https://pl.wikipedia.org/wiki?curid=918898" title="Polska płonie">
Polska płonie

Polska płonie – wydany w 2004 roku przez wytwórnię muzyczną S.P. Records singel Kazika Staszewskiego promujący jego album "Czterdziesty Pierwszy".

</doc>
<doc id="918907" url="https://pl.wikipedia.org/wiki?curid=918907" title="Dob Baer Meisels">
Dob Baer Meisels



</doc>
<doc id="918911" url="https://pl.wikipedia.org/wiki?curid=918911" title="Los się musi odmienić (singel)">
Los się musi odmienić (singel)

Los się musi odmienić – wydany w czerwcu 2005 roku przez wytwórnię muzyczną S.P. Records singel Kazika Staszewskiego promujący album o tym samym "tytule". Singel ukazał się w kartonowej okładce przyjaznej dla środowiska. Jego nakład był limitowany. Teledysk do tytułowej piosenki został nagrodzony na Yach Film 2005 Festival.

</doc>
<doc id="918912" url="https://pl.wikipedia.org/wiki?curid=918912" title="Pomnik Praskiej Kapeli Podwórkowej">
Pomnik Praskiej Kapeli Podwórkowej

Pomnik Praskiej Kapeli Podwórkowej – pomnik znajdujący się u zbiegu ulic Floriańskiej i ks. I.Kłopotowskiego w dzielnicy Praga-Północ w Warszawie.
Opis.
Pomysłodawcą monumentu był arcybiskup Sławoj Leszek Głódź, który, gdy otrzymał honorowe obywatelstwo m. st. Warszawy, postanowił zrewanżować się miastu pomnikiem ks. Ignacego Skorupki przed katedrą praską, odsłoniętym w 2005 roku. Oprócz tego postanowił też uhonorować zwykłych warszawiaków – stąd powstał pomysł pomnika warszawskiej kapeli podwórkowej z mosiądzu. Monument wystawiła Fundacja Pomnik Praski.
Pomnik autorstwa rzeźbiarza Andrzeja Renesa składa się z pięciu postaci: skrzypka, akordeonisty, gitarzysty, bandżolisty i bębniarza. Został odsłonięty 17 września 2006 roku. Uroczystość odsłonięcia pomnika uświetnił jego pomysłodawca oraz występ autentycznych kapel podwórkowych: "Kapeli Praskiej", "Różyc Orchestra" i wykonująca folklor wiejski "Cepelia Kurpianka" – kapela kurpiowska z Kadzidła.
Pierwotnie po wysłaniu SMS-a można było wysłuchać jednej ze 100 piosenek, w tym okupacyjnych i typowo warszawskich. Jednak system okazał się być awaryjny i nie jest to już możliwe.

</doc>
<doc id="918919" url="https://pl.wikipedia.org/wiki?curid=918919" title="W Polskę idziemy">
W Polskę idziemy

W Polskę idziemy – singel Kazika Staszewskiego promujący album pod tytułem "Los się musi odmienić" wydany w październiku 2005 roku przez wydawnictwo muzyczne S.P. Records. Tytułowy utwór dotarł do 14. miejsca Listy przebojów Programu Trzeciego.

</doc>
<doc id="918925" url="https://pl.wikipedia.org/wiki?curid=918925" title="Bit error ratio">
Bit error ratio



</doc>
<doc id="918926" url="https://pl.wikipedia.org/wiki?curid=918926" title="Jan Czeraszkiewicz">
Jan Czeraszkiewicz

Jan Czeraszkiewicz (ur. 27 stycznia 1867 w Jurborku nad Niemnem, zm. 7 czerwca 1924 w Miłowodach) – polski adwokat, nauczyciel, dyrektor Państwowego Gimnazjum im. Mikołaja Kopernika w Łodzi. Patron Łódzkiego Oddziału PTTK.
Dzieciństwo, lata szkolne, studia.
Jan Czeraszkiewicz urodził się 27 stycznia 1867 w Jurborku nad Niemnem, w dawnym powiecie rosieńskim na Żmudzi. Ojciec Jana Czeraszkiewicza, Alfons, ożeniony z Marceliną z domu Węgrzecką, był rzemieślnikiem pochodzącym z Dyneburga, wokół którego istniało jedno ze znaczniejszych skupisk ludności polskiej na terenie historycznych Inflant Polskich.
Pierwsze lata życia Jana Czeraszkiewicza upływały w środowisku, w którym trwała pamięć o powstańcach 1863 r. i ofiarach poniesionych w walce z rosyjskim zaborcą. Uczył się w gimnazjum rządowym w Częstochowie i tam zdał maturę. Utrzymywał się z udzielanych korepetycji.
Dyplom ukończenia studiów na wydziale prawnym Uniwersytetu Warszawskiego nosił datę 23 listopada (6 grudnia) 1896 i numer 3904.
Adwokatura.
Po odbyciu praktyki i aplikacji przygotowującej do adwokatury, w styczniu 1900 nawiązał współpracę z Aleksandrem Mogilnickim w jego kancelarii adwokackiej. W 1902 otworzył w Zgierzu własną kancelarię.
Praca nauczycielska w Zgierzu.
Pracę adwokata łączył z rolą wykładowcy w 7-klasowej męskiej szkole handlowej powstałej w 1898 z inicjatywy Zgromadzenia Kupców Miasta Zgierza. Jan Czeraszkiewicz w zgierskiej szkole handlowej uczył prawa handlowego i ekonomii politycznej. 9 (22) lutego 1905 Wydział Naukowy Ministerstwa Skarbu w Petersburgu wydał reskrypt poświadczający jego uprawnienia do wykładów w zakresie wymienionych specjalności w szkołach handlowych podległych Ministerstwu Skarbu, a 21 marca (3 kwietnia) 1906 zatwierdził go na stanowisku nauczyciela etatowego, z ważnością od 9 (22) lutego 1905. 
Ustępstwa caratu pozwoliły na otwieranie szkół, w których nauczanie odbywało się po polsku, dlatego Rada Opiekuńcza Szkoły przedstawiła władzom kandydaturę Jana Czeraszkiewicza na dyrektora szkoły. Wydział Naukowy Ministerstwa Handlu i Przemysłu 15 (28) kwietnia 1906 mianował Jana Czeraszkiewicza dyrektorem szkoły. Praca w szkolnictwie spowodowała, że ograniczył, a z czasem zakończył praktykę adwokacką. 
Działalność społeczna w PTK.
Był członkiem powstałego w 1906 Polskiego Towarzystwa Krajoznawczego - stowarzyszenia, którego oficjalnym celem było gromadzenie wiadomości o geografii i przyrodzie kraju. W rzeczywistości zamierzeniom tym towarzyszyła myśl Aleksandra Janowskiego, aby organizować wycieczki po kraju i budzić miłość do ojczystej ziemi. Poznawanie kraju i zabytków przeszłości dawało podstawowy zasób wiedzy o dziejach ojczystych. Myśl przewodnią zawierało hasło: "Przez poznanie do umiłowania, przez umiłowanie do czynów ofiarnych".
Jan Czeraszkiewicz został członkiem PTK w 1907 w Oddziale Warszawskim, a od 1909 należał do Oddziału Łódzkiego. W ramach obchodów pierwszej rocznicy założenia Oddziału zorganizowano 6 marca 1910 wycieczkę do Zgierza. Uczestników wycieczki gościł dyr. J. Czeraszkiewicz w swojej szkole handlowej, w której zwiedzano "bogate muzeum szkolne z ciekawymi zbiorami z dziedziny flory i fauny krajowej oraz kolekcję najrozmaitszych minerałów. Zaznaczono, że jednym ze współtwórców tych zbiorów był J. Czeraszkiewicz".
Praca w Łodzi.
W 1911 Towarzystwo "Uczelnia" w Łodzi otrzymało koncesję na prowadzenie szkoły. W 1912 Czeraszkiewicz rozpoczął pracę jako dyrektor i nauczyciel w Gimnazjum Polskim.
W 1914 został wybrany prezesem Zarządu Oddziału PTK, przyczynił się do utworzenia nowej sekcji Miłośników Przyrody dla badania flory i fauny okolic Łodzi. J. Czeraszkiewicz jako prezes przyczynił się do tego, że Oddział Łódzki PTK przetrwał w ciągu lat I wojny światowej, a po 1918 rozwinął się. J. Czeraszkiewicz łączył działalność w PTK z pracą dyrektora gimnazjum Towarzystwa "Uczelnia". Wkrótce po odzyskaniu niepodległości Towarzystwo "Uczelnia" zwróciło się do Ministerstwa Wyznań Religijnych i Oświecenia Publicznego o upaństwowienie gimnazjum. Władze oświatowe przyjęły propozycję Jana Czeraszkiewicza nadania szkole patronatu Mikołaja Kopernika. Państwowym Gimnazjum im. Mikołaja Kopernika w Łodzi kierował dyrektor Jan Czeraszkiewicz aż do śmierci w 1924 r. 
Lucjan Nowosielski, absolwent gimnazjum w 1923, w swoich wspomnieniach, przedstawił postać J. Czeraszkiewicza jako pedagoga, który "dał się poznać jako człowiek oddany młodzieży, pragnący jej dobra, przepojenia jej patriotyzmem i przekonaniem, że tylko głęboka wiedza nabyta w szkole, a później rozwinięta na wyższych uczelniach przysposobi ją do wypełnienia zadań, jakie czekały w zniszczonym i zacofanym wskutek długiej niewoli kraju.(...) Był jednak pedagogiem bardzo wymagającym, w szczególności bardzo czułym na odcinku subordynacji, karności, rzetelności, punktualności i sprawiedliwości, co przejawiało się w jego stosunku zarówno do uczniów, jak i do personelu nauczycielskiego".
Działalność w innych stowarzyszeniach.
Należał do Polskiej Macierzy Szkolnej, był prezesem Łódzkiego Koła Towarzystwa Nauczycieli Szkół Średnich i Wyższych. Należał do Towarzystwa Muzeum Nauki i Sztuki, sprawującego opiekę nad Muzeum Nauki i Sztuki.
Był członkiem Łódzkiego Towarzystwie Entomologicznym, wchodził w skład redakcji wydawanego przez wspomniane Towarzystwo kwartalnika "Entomolog Polski", w którym zamieszczał artykuły. Zgromadzone przez J. Czeraszkiewicza zbiory entomologiczne po jego śmierci wzbogaciły Muzeum Towarzystwa Przyrodniczego im. S. Staszica.
J. Czeraszkiewicz zmarł 7 czerwca 1924 w zakładzie leczniczym w Miłowodach w Poznańskiem.
Uroczystości pogrzebowe, którym przewodniczył biskup łódzki Wincenty Tymieniecki, odbyły się w Łodzi 12 czerwca.
Został pochowany Starym Cmentarzu w Łodzi przy ul. Ogrodowej, w części katolickiej.
Od 6 marca 1979 jego imię nosi Łódzki Oddział PTTK. W uroczystości nadania imienia i odsłonięcia tablicy pamiątkowej uczestniczyła siostra Jana Czeraszkiewicza. Kilka lat temu tablica została skradziona.

</doc>
<doc id="918928" url="https://pl.wikipedia.org/wiki?curid=918928" title="Thomas Cech">
Thomas Cech

Thomas Robert Cech (ur. 8 grudnia 1947 w Chicago) – amerykański chemik, laureat Nagrody Nobla.
Pochodził z rodziny czeskich emigrantów, jego dziadek Josef (szewc) przyjechał do USA w 1913 roku. Dzieciństwo spędził w Iowa City. Pod wpływem ojca (fizyka), zainteresował się nauką, a zwłaszcza geologią. Po ukończeniu Grinnell College w 1970, kontynuował studia na Uniwersytecie Kalifornijskim w Berkeley. W 1975 uzyskał stopień doktora i rozpoczął staż w Massachusetts Institute of Technology. W 1978 podjął pracę na University of Colorado at Boulder, a od 2000 kieruje Howard Hughes Medical Institute.
Głównym obszarem zainteresowań naukowych Cecha był proces transkrypcji zachodzący w jądrach komórkowych. W latach 70. XX wieku badał splicing RNA u jednokomórkowego organizmu "Tetrahymena thermophila". Stwierdził wówczas, że w RNA wycinanie intronów zachodzi samoczynnie, nawet w nieobecności białek. Biokatalizatorem reakcji był sam RNA. Była to pierwsza niebiałkowa substancja, działająca podobnie jak enzym, z tego względu nazwano ją rybozymem. Wyniki swoich badań opublikował w 1982.
Drugą dziedziną tematyczną, którą zajmował się Thomas Cech było badanie struktury i funkcji telomerów oraz telomerazy.
W 1989 roku otrzymał (wraz z Sidneyem Altmanem, który prowadził badania niezależnie) Nagrodę Nobla w dziedzinie chemii za odkrycie właściwości katalitycznych RNA. Odkryli oni, że RNA, uważany dotąd za cząsteczkę biernie przenoszącą informację genetyczną, może pełnić także funkcje enzymu, katalizując, czy też ułatwiając przebieg istotnych dla życia, wewnątrzkomórkowych reakcji chemicznych. Wcześniej uważano, że aktywność enzymatyczną wykazują tylko białka. Cech pierwszy wykazał, że cząsteczka RNA może katalizować reakcję chemiczną. Wyniki swoich badań opublikował w 1982. W 1983 Altman, którego wcześniejsze badania wyraźnie potwierdzały tę hipotezę, wykazał ostatecznie aktywność enzymatyczną cząsteczki RNA.
W 2002 roku Uniwersytet Karola w Pradze przyznał mu tytuł doktora honoris causa.

</doc>
<doc id="918930" url="https://pl.wikipedia.org/wiki?curid=918930" title="George Zamka">
George Zamka

George David „Zambo” Zamka (ur. 29 czerwca 1962 w Jersey City) – amerykański astronauta pochodzenia kolumbijsko-polskiego, pilot wojskowy, pułkownik Korpusu Piechoty Morskiej Stanów Zjednoczonych.
Wykształcenie i służba wojskowa.
Jako pilot wylatał ponad 5000 godzin na ponad trzydziestu typach samolotów.

</doc>
<doc id="918931" url="https://pl.wikipedia.org/wiki?curid=918931" title="Thomas R. Cech">
Thomas R. Cech



</doc>
<doc id="918935" url="https://pl.wikipedia.org/wiki?curid=918935" title="Mogolskie kobierce">
Mogolskie kobierce

Mogolskie kobierce – kobierce wytwarzane ręcznie w Indiach (w XVI i XVII w.) na potrzeby cesarzy z dynastii Wielkich Mogołów i ich dworu. Obok wzornictwa w stylu perskim prezentują wzory typowo indyjskie, w tym rodzajowe i pejzażowe, motywy zoomorficzne o niezwykłej dynamice oraz wyrafinowane, ażurowe motywy architektoniczne w stylu włoskim, z wzorami roślinnymi. Zachowało się też kilka wspaniałych modlitewników z dominującym, centralnym motywem kwitnącej rośliny. Dla ornamentów roślinnych charakterystyczne jest powszechne wykorzystywanie wzorów wydłużonych kiści winogron.
Liczne kobierce, w tym modlitewniki, powstałe prawdopodobnie w późniejszym czasie w Kaszmirze, pokrywa gęsty wzór roślinny. Doskonałej jakości kobierce mogolskie z osnową w pasach kontrastujących kolorów i wełną tak znakomitą, że czasami brano ją za jedwab, wiązane są najściślejszym i najdelikatniejszym węzłem spośród wszystkich zabytkowych kobierców orientalnych. Przykładowo w modlitewnikach z centralnym motywem kwitnącej rośliny na 1cm kwadratowy przypada ok. 300 węzłów, a we fragmentarycznie zachowanym kobiercu z ażurowym motywem kraty (w Textile Museum, Waszyngton) – 375 węzłów. Większość kobierców mongolskich ma osnowę bawełnianą. Produkowano je w Lahaurze, Agrze i prawdopodobnie w Fatehpur Sikri. Jednym z najbardziej znanych jest kobierzec zw. Girdlers' Carpet z Girdlers' Hall w Londynie.

</doc>
<doc id="918938" url="https://pl.wikipedia.org/wiki?curid=918938" title="Eugene Charles Catalan">
Eugene Charles Catalan



</doc>
<doc id="918941" url="https://pl.wikipedia.org/wiki?curid=918941" title="Przypuszczenie Catalana">
Przypuszczenie Catalana



</doc>
<doc id="918945" url="https://pl.wikipedia.org/wiki?curid=918945" title="Mindaros">
Mindaros

Mindaros (zm. 410 p.n.e.) – wódz spartański.
W czasie II wojny peloponeskiej pełnił funkcję naczelnego wodza floty spartańskiej. W 411 p.n.e. dowodząc 86 okrętami opanował ważne greckie pozycje w Hellesponcie. Utracił je w bitwie pod Kynossema przegrywając z flotą ateńską dowodzoną przez Trazybula i Tryzyllosa.
Drugą klęskę poniósł w 410 p.n.e. w bitwie pod Kyzikos, pokonany przez okręty ateńskie pod wodzą Alkibiadesa.

</doc>
<doc id="918949" url="https://pl.wikipedia.org/wiki?curid=918949" title="Oficerska Szkoła Topografów">
Oficerska Szkoła Topografów

Oficerska Szkoła Topografów – uczelnia Wojska Polskiego II Rzeczypospolitej.
Historia szkoły.
W styczniu 1918 dowództwo Polskiej Siły Zbrojnej (PSZ) (Polnische Wehrmacht) w porozumieniu z niemieckim Urzędem Pomiarowym utworzyło w Warszawie Wojskową Szkołę Mierniczą. Zadaniem Szkoły było przygotowanie oficerów wojskowej służby geograficznej do pomiarów topograficznych na ziemiach polskich. Kierownictwo Szkoły składało się z oficerów niemieckich – topografów i triangulatorów. Słuchaczami byli wyłącznie Polacy – oficerowie armii zaborczych i Legionów, w większości po studiach technicznych, podlegający dowództwu PSZ. W Szkole działały 3 sekcje: triangulacyjna, topograficzna i fotogrametryczna. Wykłady były po niemiecku. Tempo nauczania w trybie wojennym. Po czterech miesiącach wykładów oficerów kierowano do prac w polu. Szkoła przetrwała do listopada 1918 roku, do czasu rozbrojenia Niemców. 
12 listopada 1918 roku zgodnie z rozkazem ówczesnego kierownika Ministerstwa Spraw Wojskowych pułkownika Jana Wroczyńskiego Szkoła rozpoczęła działalność pod kierownictwem polskiego dowództwa pod taką samą nazwą. Była to pierwsza wojskowa szkoła techniczna w odrodzonym Państwie. Zajęcia rozpoczęto 13 listopada. Obsadę Szkoły określał Rozkaz dzienny ministra Spraw Wojskowych nr 14 z 19 grudnia 1918. Dyrektorem nauk wyznaczono majora Józefa Kreutzingera. 6 lutego 1919 roku Szkołę przemianowano na Oficerskie Kursy Miernicze i podporządkowano szefowi Sztabu Generalnego. Komendantem został pułkownik Jan Morawski. W pierwszym kursie uczestniczyło 61 oficerów. 23 lipca 1919 roku Kursy przemianowano na Oficerską Szkołę Topografów i Geodetów, a 11 października tego roku na Oficerską Szkołę Topografów przy Instytucie Wojskowo-Geograficznym i podporządkowano kierownikowi Wydziału II Topograficznego, na prawach referatu. W czasie wojny polsko-bolszewickiej nauka w Szkole była przerwana. W walkach zginęło kilku oficerów skierowanych na front.
W 1922 roku Szkołę podporządkowano szefowi WIG. Nauka trwała w niej dwa lata. Okres nauki dzielił się na kurs zimowy – teoretyczny i kurs letni – praktyczny. W Szkole wykładali wybitni profesorowie: Edward Warchałowski, Stanisław Lenkiewicz, Franciszek Kępiński, Stanisław Staszewski. Wykładali też oficerowie Francuskiej Misji Wojskowej.
8 listopada 1923 roku na dwuletni kurs zostało odkomenderowanych 22 oficerów, w tym 13 z korpusu osobowego piechoty, 7 z artylerii oraz po jednym z jazdy i geografów.
W 1924 roku Szkoła otrzymała statut wyższej uczelni. 3 listopada 1924 roku na dwuletni kurs zostało powołanych 22 oficerów, w tym 10 z korpusu piechoty, 1 z korpusu kawalerii, 6 z korpusu artylerii, 3 z korpusu inżynierii i saperów, 1 z korpusu saperów kolejowych i 1 z korpusu geografów. 
W czerwcu 1925 roku Szkoła została przeorganizowana i otrzymała nazwę „Szkoła Służby Wojskowo–Geograficznej” przy WIG (kurs jednoroczny bez statusu wyższej uczelni). Pod tą nazwą funkcjonowała do 1927 roku. Z dniem 1 października 1925 na roczny kurs zostało przeniesionych służbowo 10 oficerów, w tym 3 z korpusu osobowego piechoty, 6 z artylerii i jeden z administracji.
W 1926 roku Szkoła wypuściła 22 oficerów, a w następnym – 32 oficerów.
W 1929 roku wznowiono działalność Szkoły Topografów w związku z nowymi zadaniami armii. Czas nauki został skrócony do 10 miesięcy. Do Szkoły przyjmowano tylko poruczników. Absolwenci byli przydzielani do WIG, gdzie przechodzili specjalizację topograficzną, triangulacyjną i fotogrametryczną. Po dwóch latach praktyki mogli przechodzić na etat WIG.
22 listopada 1934 roku Minister Spraw Wojskowych, marszałek Polski Józef Piłsudski przedłużył do dwóch lat okres nauczania w Oficerskiej Szkole Topografów, ustalił nowy program nauczania i zasady wykorzystania absolwentów. Ponadto ustalił, że kandydaci będą przyjmowani co drugi rok, począwszy od 1936 roku, oraz przedłużył (do dwóch lat) okres szkolenia słuchaczom przyjętym na kurs dziesięciomiesięczny w 1934 roku. Warunki przyjęcia pozostały bez zmian. Pierwszy rok studiów obejmował kurs topografii, natomiast drugi rok studiów obejmował kurs geodezji, kartografii i reprodukcji. Po ukończeniu szkoły absolwenci byli przydzielani, w zależności od indywidualnych uzdolnień, do wydziałów fachowych Wojskowego Instytutu Geograficznego. Po dwuletniej praktyce bądź w czasie jej trwania, absolwenci mogli być przeniesieni na wniosek szefa WIG do Instytutu w granicach obowiązującego etatu. 
23 sierpnia 1937 minister spraw wojskowych gen. dyw. Tadeusz Kasprzycki zatwierdził program studiów i warunki przyjmowania na dwuletni kurs 1937/39 Oficerskiej Szkoły Topografów przy Wojskowym Instytucie Geograficznym i następne kursy, rozpoczynące się co drugi rok.
Szkoła działała do września 1939 roku. Komendantem Szkoły był ppłk Mieczysław Szumański. W dwudziestoleciu międzywojennym przy Szkole były organizowane kursy kreślarzy i drukarzy.
23 września 1935 roku kierownik Ministerstwa Spraw Wojskowych, generał brygady Tadeusz Kasprzycki zatwierdził wzór i regulamin odznaki naukowej absolwentów Oficerskiej Szkoły Topografów. Odznaki były nadawane na podstawie zarządzenia ministra spraw wojskowych ogłoszonego w Dzienniku Personalnym MSWojsk. Pierwsze nadanie odznak zostało ogłoszone 11 listopada 1936 roku.

</doc>
<doc id="918950" url="https://pl.wikipedia.org/wiki?curid=918950" title="Harriet Lane">
Harriet Lane

Harriet Rebecca Lane (ur. w 1830 w Pensylwanii, zm. 3 lipca 1903 w Rhode Island) – siostrzenica 15. prezydenta USA Jamesa Buchanana. Pełniła funkcję pierwszej damy Stanów Zjednoczonych w latach 1857-1861. Jedna z dwóch pierwszych dam w historii USA niebędących żonami prezydenta (obok Marthy Jefferson Randolph).
Życiorys.
Harriet Lane urodziła się w 1830 roku, jako córka Elliota i Jane Lane’ów. W wieku 9 lat, została sierotą, którą zaopiekował się brat jej matki – James Buchanan. Wuj zadbał o jej edukację posyłając do szkół, a także zainteresował polityką. Gdy Buchanan przebywał na placówce dyplomatycznej w Wielkiej Brytanii, postanowił sprowadzić Harriet do Londynu. W 1854 roku przypłynęła do brytyjskiej stolicy, gdzie poznała później rodzinę królewską, a także Napoleona III i cesarzową Eugenię.
4 marca 1857 roku, James Buchanan został zaprzysiężony jako prezydent USA, a Harriet Lane przejęła obowiązki pierwszej damy. Dzięki doświadczeniu zdobytemu w Wielkiej Brytanii sprostała oczekiwaniom waszyngtońskiej elity – organizowała przyjęcia, na które zapraszała nie tylko polityków, ale także artystów. Z uwagi na dużą popularność, nazywano jej imieniem statki, kluby czy ubiory. Pierwsza dama chętnie podejmowała także członków brytyjskiej rodziny królewskiej – w 1860 roku w Waszyngtonie wizytował książę Walii, Edward (późniejszy król Wielkiej Brytanii). Podczas przyjęcia, wszyscy oczekiwali na tańce, jednak prezydent Buchanan zakazał tego, twierdząc, że społeczeństwo amerykańskie odnosi się do takich zwyczajów z dezaprobatą. Harriet Lane zrekompensowała to księciu Edwardowi podczas rejsu parowcem po Potomaku, gdzie odbyła się zabawa z tańcami. Po zakończeniu prezydentury przez Buchanana, Harriet z wujem powrócili do rodzinnej Pensylwanii.
11 stycznia 1866 roku poślubiła Henry’ego Johnsona. Z tego związku urodziło się dwóch synów, jednak obaj zmarli w wieku dziecięcym. Wkrótce potem zmarł także Johnson. Będąc wdową, Harriet Lane skupiła się na podróżach i na kolekcjonowaniu sztuki. Zmarła 3 lipca 1903 roku w Rhode Island.

</doc>
<doc id="918956" url="https://pl.wikipedia.org/wiki?curid=918956" title="Modele struktury przestrzennej miasta">
Modele struktury przestrzennej miasta

Modele struktury przestrzennej miasta są przedstawieniem procesów rozwoju i ich wpływu na kształtowanie się struktur przestrzennych. 
Szybkie rozprzestrzeniania się na wielką skalę zagrożeń związanych z rozwojem obszarów miejskich w XIX wieku, zaowocowało powstaniem teorii rozwoju struktury społecznej miast. Narastające problemy społeczne wykazały niezbędność interwencji władz miejskich. Spowodowało to konieczność przewidywania przeobrażeń struktur miejskich w celu odpowiedniego wykrywania nadchodzących (nieznanych, wynikających z niespotykanego nigdy wcześniej rozwoju gospodarczego i przemysłowego) zagrożeń. Do wykrywania wspomnianych problemów i poprawiania struktur miejskich, powstały modele struktury przestrzennej miasta. 
Model koncentryczny miasta.
Opracowany w Chicago przez Burgessa model koncentryczny miasta opierał się na koncepcji miasta jako pewnej sekwencji koncentrycznych stref otaczających obszar śródmiejski zwany centralnym obszarem działalności gospodarczej (Central Business District – CBD). 
Obszar centralny to ośrodek, wokół którego gromadziła się ludność. Tym ośrodkiem był port, ośrodek wymiany towarowej lub zakłady przemysłowe. W miarę jak miasto się rozwijało zaczynała powstawać druga strefa, która stanowiła obszary mieszkalne, zapewniająca lepsze warunki życia z dala od działalności gospodarczej. Z biegiem czasu następowała urbanizacja tych miejsc, powstawały firmy, rosły koszty życia. Następowało przemieszczenie miejsca zamieszkania do strefy 3, gdzie były lepsze warunki i więcej terenów. Strefę czwartą stanowiły podmiejskie dworki, strefa 5 miała charakter rolny. 
W modelu tym istniało 5 stref koncentrycznych:
Model klinowy (nazywany też modelem sektorowym) to model rozwoju miast zaproponowany w 1939 roku przez ekonomistę Homera Hoyta. Jest on modyfikacją modelu koncentrycznego.
Brak uwzględnienia odchyleń w poszczególnych strefach, Hoyt uznał za błąd Burgessa i zaproponował sektorowy model miasta. Założył, że miasta rozwijają się w formie sektorów, których przebieg opiera się na układzie promienistym. Strefy te są zróżnicowane funkcjonalnie. W tym ujęciu zakłady przemysłowe lokowane są w miejscach dogodnego transportu kolejowego lub kołowego. Ciągi komunikacyjne traktowane są jako główny czynnik miastotwórczy. Ponadto wewnątrz sektorów następują zmiany intensywności użytkowania, przy czym teren najintensywniej użytkowany znajduje się w pobliżu centrum. Dzielnice klasy robotniczej nie zajmują już terenu otaczającego centrum z uwagi na wysokie koszty, znajdują się tam mieszkania o wysokim standardzie.
Model ten powstaje zazwyczaj w wyniku podziałów klasowych, gdzie w wyniku grupowania się pewnych warstw społecznych nie powstają pierścienie, ale większe dzielnice. Najczęściej ludzie grupują się według typu miejsca pracy, osadnictwa, stopnia zamożności itp. Model ten wystąpił w Paryżu, gdzie dzielnice zachodnie są siedzibą klas średnich a na północy i wschodzie rozciągają się dzielnice robotnicze.
Gwieździsty model korytarzowy.
Jest pewna to odmiana modelu sektorowego. Jego koncepcja opiera się na stwierdzeniu, że rozwój miasta następuje wzdłuż linii transportowych, które stwarzają najlepsze warunki rozwoju przemysłu oraz lokalizacji usług i handlu. Wzdłuż tych korytarzy wykształcają się równoległe do nich strefy zamieszkane przez ludność uboższą, która lokalizuje się tam ze względu na łatwy dostęp do taniego transportu masowego i bliskości usług oraz miejsc pracy. Klasy średnie o wyższym poziomie dochodów zamieszkują w nieco odleglejszej strefie, która oddalona od transportu i centrum zapewnia lepsze warunki życia.
Na kształtowanie się miast według modelu korytarzowego miał rozwój systemów kolejowych w XIX w. Pierwsze aglomeracje w Polsce miały formę gwiazd, których ramiona rozwijały się wzdłuż linii kolejowych.
Model wieloogniskowy.
Opisany przez Harrisa i Ullmanna. Model ten opiera się na założeniu, że miasto nie musi wcale rozwijać się wokół jednego centrum w sposób koncentryczny czy sektorowy, lecz może tworzyć kilka niezależnych ośrodków.
Są 4 powody tego zjawiska:
Czynniki te powodują, że miasto może rozwijać się wokół kilku ośrodków centralnych.

</doc>
<doc id="918964" url="https://pl.wikipedia.org/wiki?curid=918964" title="John Lawler">
John Lawler

John Lawler, ps. Jon Fratelli (ur. 4 marca 1979) – wokalista i gitarzysta zespołu The Fratellis.

</doc>
<doc id="918968" url="https://pl.wikipedia.org/wiki?curid=918968" title="Dekanat piaseczyński">
Dekanat piaseczyński

Dekanat piaseczyński – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. Według stanu na maj 2020, dziekanem dekanatu był ks. prałat Andrzej Krynicki, proboszcz parafii Świętej Anny w Piasecznie. W skład dekanatu wchodzi 10 parafii:

</doc>
<doc id="918972" url="https://pl.wikipedia.org/wiki?curid=918972" title="Antoni Kolberg">
Antoni Kolberg

Antoni Karol Kolberg (ur. 13 czerwca 1815 w Machorach, zm. 19 grudnia 1882 w Warszawie) – artysta malarz.
Życiorys.
Antoni był synem kartografa Juliusza Henryka i Karoliny Fryderyki Henrietty Mercoeur, ewangelików, bratem Wilhelma i Oskara Kolbergów oraz Julii (1810–1817 Przysucha), Gustawa Alberta Karola Rudolfa (29.07.1821–13.12.1823) oraz Juliusza Adolfa (11.05.1818–26.05.1843).
W roku 1831 ukończył Liceum Warszawskie i podjął studia sztuk pięknych u Aleksandra Kokulara i Józefa Brodowskiego. W latach 1837–1840 kontynuował studia na Akademii Sztuk Pięknych w Berlinie. Po powrocie do Polski dostał złoty medal za obraz „Św. Emilia”, przyznano mu także stypendium na dwuletni pobyt w Italii, gdzie przebywał do roku 1843. W drodze powrotnej odwiedził w Paryżu przyjaciela z lat młodości w Warszawie, Fryderyka Chopina i namalował portret artysty, prawdopodobnie ostatni wykonany za jego życia (zniszczony w czasie Powstania Warszawskiego).
Na podstawie rysunku Antoniego Kolberga z 1832 przedstawiającego pokój w mieszkaniu Chopinów przy ulicy Krakowskie Przedmieście został później zrekonstruowany Salonik Chopinów w Warszawie.
Po powrocie z Włoch Kolberg osiadł na stałe w Warszawie, zajmując się malarstwem i dorabiając przy niepewnych dochodach artysty jako nauczyciel rysunku i malarstwa w stołecznych gimnazjach. Tworzył klasycystyczne obrazy religijne, rodzajowe i portrety, a także dekoracje ścienne, m.in. w kościele w Wilanowie (zachowane) i we wnętrzach Hotelu Europejskiego i Towarzystwa Kredytowego w Warszawie (zniszczone w czasie II wojny światowej).
Antoni Kolberg był dwukrotnie żonaty: 
Pochowany został obok rodziców i brata Wilhelma na cmentarzu ewangelickim w Warszawie (Al. 24 nr 34).

</doc>
<doc id="918973" url="https://pl.wikipedia.org/wiki?curid=918973" title="Concierto de Aranjuez">
Concierto de Aranjuez

Concierto de Aranjuez – utwór (koncert na gitarę solo i orkiestrę) autorstwa Joaquína Rodrigi, skomponowany w 1939 roku.
Rodrigo napisał ten koncert dla hiszpańskiego gitarzysty . Tytuł nawiązuje do ogrodów pałacu w Aranjuez, gdzie Rodrigo wraz z żoną spędzali miesiąc miodowy. Chociaż Rodrigo chciał w utworze zawrzeć klimat końca XVIII wieku na dworze Karola IV i Ferdynanda VII (torreadorzy, obrazy Goi), wyczuwalna jest również świadomość tego, co w 1939 roku przeżywał Rodrigo – lęk przed wojną, śmierć dziecka i ciężka choroba żony.
Budowa Koncertu.
Koncert skomponowany jest tradycyjnie i składa się z trzech części:
Koncert w kulturze masowej.
Część II, "Adagio", jest bardzo znana; wiele osób zna ją bez wiedzy o kompozytorze i tytule dzieła. Wykorzystywano ją w wielu filmach.
W 1974 roku Rodrigo opracował autorską transkrypcję utworu na harfę i orkiestrę.
Szczególnie popularny, melancholijny motyw z części drugiej był wielokrotnie wykorzystywany w utworach muzyków rozrywkowych. Opiera się na nim piosenka "Aranjuez, mon amour", którą w 1967 roku nagrał Richard Anthony, a w 1988 roku Jean-François Maurice. Motyw ten wykorzystał również José Feliciano („Aranjuez con Tu Amor”), jak i pianista jazzowy Chick Corea.
W 1982 roku "Adagio" zostało przearanżowane i dodano słowa. Autorami tej wersji są Herbert Kretzmer i Hal Shaper, a piosenkę pod tytułem "Follow me" zaśpiewał Demis Roussos. Utwór został również wykorzystany w japońskim anime z 2004 roku "Ghost in the shell 2: Innocence". "Follow me" zaśpiewała w nim Kimiko Itō (sama piosenka nagrana w 1989 roku).

</doc>
<doc id="918974" url="https://pl.wikipedia.org/wiki?curid=918974" title="Park Narodowy Taï">
Park Narodowy Taï

Park Narodowy Taï (fr. "Parc National de Taï") – park narodowy w południowo-zachodnim Wybrzeżu Kości Słoniowej, położony między rzekami Sassandra i Cavalla, niedaleko granicy z Liberią. Park założono w 1973 roku, a w 1982 roku wpisano go na listę światowego dziedzictwa UNESCO ze względu na dużą różnorodność form flory i fauny na jego obszarze.
Warunki naturalne.
Obejmuje ok. 3500 km² obszaru jednego z ostatnich pierwotnych lasów deszczowych w Afryce Zachodniej. Jest to największa enklawa leśna w tym regionie kontynentu. W południowej części parku lasy pokrywają lekko pofałdowaną równinę (najwyższy szczyt Niénokué, ok. 623 m n.p.m.). Występują tu
wysokie na 40-60 metrów drzewa oplatane lianami i porośnięte epifitami tworzące gęsty dach. Botanicy naliczyli 1300 gatunków roślin wyższych, z czego ponad połowa występuje tylko w tym parku. Żyje tu też wiele zagrożonych gatunków zwierząt, m.in. hipopotam karłowaty. Spotyka się też słonie, lamparty i liczne gatunki małp, ptaków i gadów.
Zagrożenia.
Ze względu na trwającą w kraju wojnę domową i związane z nią wzmożone kłusownictwo organizacja UNESCO w ostatnim czasie uznała park za miejsce zagrożone na liście dziedzictwa ludzkości. Szczególnie zagrożonymi zwierzętami w parku są słonie ze względu na cenny towar, jakim jest kość słoniowa. Populacja słoni zmalała w latach 1979-1999 z 1800 do zaledwie 100 osobników. Dodatkowo hipopotamy są dla tamtejszej ludności cennym źródłem mięsa, podobnie jak małpy i antylopy. Krokodyle i lamparty giną natomiast z uwagi na fakt, iż ich cenne skóry stanowią główne źródło zarobków dla wielu osób zamieszkujących obrzeża parku.
Dla ochrony parku przed osadnikami, drwalami i poszukiwaczami złota, park otoczono szeroką szosą, lecz to przyczynia się tylko do szybszej jego zagłady.
Ponadto teren ten jest narażony na katastrofalne powodzie, erozję gleby oraz 30% spadek ilości opadów.

</doc>
<doc id="918979" url="https://pl.wikipedia.org/wiki?curid=918979" title="Ulica Tłomackie w Warszawie">
Ulica Tłomackie w Warszawie

Ulica Tłomackie – ulica w dzielnicy Śródmieście w Warszawie.
Pochodzenie nazwy.
Nazwa pojawiła się w XVIII wieku, najpierw w przekazie ustnym. Tak nazywano tereny jurydyki Tłumackie założonej przez starostę Eustachego Potockiego na wykupionym fragmencie Leszna. Nazwa „na Tłomackiem” pochodzi od miejscowości Tłumacz, skąd wywodziła się rodzina Potockiego. Zanim zaczęto zapisywać tę nazwę, przymiotnik tłumacki w ścieśnionej formie tłómacki, utrwalił się jako tłomacki. W połowie XIX wieku kamienice w tych okolicach przypisane były do ulicy Bielańskiej, a tylko dla dokładniejszej lokalizacji dopisywano „na Tłomackiem”. 
W latach 60. XIX wieku nazwy Tłómackie, Tłomackie, Tłomacka zaczęły się pojawiać na różnych planach miasta, jednak na planie Kolberga jej nie ma. Wyraźnie oddzielona od Bielańskiej ulica pod nazwą Tłomacka widnieje na planie z 1879.
Historia.
Po włączeniu jurydyki w granice administracyjne Warszawy był w tym rejonie zabudowany zespół mieszkalny – niewielki plac, z ujęciem wody Grubą Kaśką w centralnym punkcie, z wychodzącymi ulicami Leszno i Bielańską. Na Tłomackiem osiedliła się w większości zamożna ludność żydowska. W 1878 wzniesiono tam Wielką Synagogę zaprojektowaną przez Leandra Marconiego w stylu klasycystycznym z elementami renesansowymi.
W latach 1928–1936 pod nr 3/5 wzniesiono budynek według projektu Edwarda Ebera na siedziby Głównej Biblioteki Judaistycznej oraz Instytutu Nauk Judaistycznych. W pobliżu, pod nr 13, działał Związek Literatów i Dziennikarzy Żydowskich; ulica Tłomackie stała się centrum kulturalnym i intelektualnym gminy żydowskiej. W czasie II wojny światowej w gmachu biblioteki mieściła się Żydowska Samopomoc Społeczna i jeden z ośrodków konspiracji z Emanuelem Ringelblumem – twórcą Konspiracyjnego Archiwum Getta Warszawskiego.
16 maja 1943 Wielka Synagoga została wysadzona w powietrze przez Jürgena Stroopa, jako symbol likwidacji getta warszawskiego. Po wojnie ul. Tłomackie znalazła się w ciągu wytyczonej Trasy W-Z i znikła z planów Warszawy.
W 1986 nazwę Tłomackie nadano zaułkowi na tyłach Błękitnego Wieżowca, łączącemu al. Solidarności z ul. Corazziego.
Z dawnej ulicy ocalało kilka budynków i obiektów. Należy do nich obecna siedziba Żydowskiego Instytutu Historycznego – dawna Główna Biblioteka Judaistyczna. Na dawnym miejscu, które teraz jest środkiem jezdni al. „Solidarności”, stoi odrestaurowany wodozbiór Gruba Kaśka. Ocalała też kamienica pod nr 1 zbudowana w stylu empire około 1830 (tzw. kamienica Lilpopa). Przed wojną była tam drukarnia Tomaszewskiego wydająca kalendarze. Dzisiaj kamienica ma adres al. Solidarności 75. Na miejscu synagogi wzniesiono Błękitny Wieżowiec.

</doc>
<doc id="918980" url="https://pl.wikipedia.org/wiki?curid=918980" title="Reta">
Reta

Reta (niem. "Retta, również: Reta Mikołowska") – nieformalna dzielnica Mikołowa. Położona na północ od centrum miasta, graniczy od północy z południową częścią sołectwa Śmiłowice - Retą Śmiłowicką. Leży po północnej stronie drogi krajowej nr Katowice – Wisła. Komunikację miejską zapewnia ZTM: linia (653) do Katowic (zawieszona), (41) do Gliwic, (982) do Rudy Śląskiej, (M18, 33 - linia zawieszona) do Gliwic oraz Tychów, (82) do Tychów oraz Rudy Śląskiej, (245) okrężnie po Mikołowie oraz linia mikrobusowa (J) Jamna – Śmiłowice. Niedaleko przebiega Szlak Bohaterów Wieży Spadochronowej.
W 2015 i 2017 odbyły się konsultacje społeczne na temat powołania jednostki pomocniczej Mikołowa - dzielnicy "Reta-Goj". Pomimo zdecydowanego poparcia mieszkańców dla tego projektu, jednostki takiej nie powołano.
W latach 2016-2019 Stowarzyszenie Reta organizowało corocznie "Dzień Rety".
Na terenie dzielnicy znajdują się dwa najwyższe bloki w mieście, które są widoczne z większości obszaru miasta, historycznie będące częścią dawnego folwarku mieszczańskiego, Kotulowca. Z uwagi na wysokość budynków, rejon bloków nazywany jest potocznie Manhattanem.
Kościoły.
Na terenie Rety znajduje się jeden kościół rzymskokatolicki pw. św Antoniego Padewskiego poświęcony 10 grudnia 2009 roku.

</doc>
<doc id="918982" url="https://pl.wikipedia.org/wiki?curid=918982" title="Święty Atanazy">
Święty Atanazy



</doc>
<doc id="918985" url="https://pl.wikipedia.org/wiki?curid=918985" title="Mary McElroy">
Mary McElroy

Mary Arthur McElroy (ur. 5 lipca 1841 w Greenwich, Nowy Jork, zm. 8 stycznia 1917 w Albany, Nowy Jork) – siostra prezydenta Stanów Zjednoczonych Chestera Arthura i amerykańska pierwsza dama w latach 1881-1885. Żona prezydenta, Ellen Arthur, zmarła jeszcze przed objęciem przez męża stanowiska. Tak więc Mary przejęła obowiązki pierwszej damy.
Jej rodzicami byli William i Malwina S. Arthur. Mary była najmłodszym z dziewięciorga dzieci. Ze swoim mężem Johnem McElroyem miała czwórkę dzieci.
Po skończeniu kadencji jej brata Mary zamieszkała w Albany, gdzie zmarła w wieku 75 lat.

</doc>
<doc id="918986" url="https://pl.wikipedia.org/wiki?curid=918986" title="Autodesk Inventor">
Autodesk Inventor

Inventor – program komputerowy typu CAD tworzony i rozpowszechniany przez firmę Autodesk. Jest to typ modelera bryłowego służący do zamodelowania projektowanego urządzenia jako modelu 3D. Na podstawie tego modelu możliwe jest wykonanie rysunków wykonawczych, złożeniowych, poglądowych i innych. Autodesk Inventor został zaprojektowany do pracy z zespołami sięgającymi kilkunastu tysięcy elementów.
Inventor powstał w 1999 roku jako konkurent dla takich programów CAD jak SolidWorks, Pro/ENGINEER oraz Solid Edge. Modelowanie części w programie Inventor realizowane jest w oparciu o jądro ShapeManager, które pozwala na wykorzystywanie hybrydowej techniki pracy, pozwalającej na łączenie brył i powierzchni w jednym modelu w celu uzyskania żądanych kształtów i uproszczenia edycji modelu.
Inventor używa specyficznych formatów plików dla części (.IPT), złożeń (.IAM) oraz widoków (.IDW). Jeżeli jednak zachodzi potrzeba, program odczytuje i zapisuje pliki w formacie DWG, DWF, IGS i inne. Jest kompatybilny z programem AutoCAD, tzn. ma możliwość eksportowania widoków (.IDW) do Autocada. Nie zawsze wszystko idealnie uda się przenieść, ale w większości przypadków po drobnych zmianach „kosmetycznych” plik jest gotowy do użytku. Od wersji 2008 zamiast plików IDW do generowania widoków można stosować pliki DWG. Pliki utworzone w ten sposób można bezproblemowo otwierać w AutoCAD. Zawierają one jedynie dwuwymiarową informację (brak modelu 3D). Całość informacji zawarta jest w tzw. Obszarze Papieru. Obszar Modelu jest pusty.
Aplikacja działa pod systemem operacyjnym Windows.
Podstawowe moduły programu to:
Dodatkowo moduł do tworzenia części ma możliwość sprawdzenia wytrzymałościowego pojedynczej części. Analiza ta oparta jest o solver ANSYS. W przygotowaniu jest moduł do analizy wytrzymałościowej złożeń. Natomiast moduł do tworzenia złożeń ma możliwość tworzenia animacji i renderingu.
Warto też wspomnieć o osobnym szablonie do gięcia blach. Ułatwia to pracę z częściami o stałej grubości. Od wersji 2010 rozbudowuje się moduł Mold Design do wytwarzania form wtryskowych.
Wersje oprogramowania.
Nazwy poszczególnych wersji programu początkowo pochodziły od znanych amerykańskich samochodów. Począwszy od wersji 11 kolejne odsłony noszą nazwy znanych uczonych i wynalazców ().

</doc>
<doc id="918987" url="https://pl.wikipedia.org/wiki?curid=918987" title="Ponyo">
Ponyo

 – pełnometrażowy film anime w reżyserii Hayao Miyazakiego, powstały w założonym przez niego Studiu Ghibli. Dystrybutorem filmu w Japonii jest Tōhō, w Polsce zaś Monolith Plus.
Opis fabuły.
Film opowiada o małej rybce, która ucieka ze swojego podwodnego królestwa. Wyrzucona na brzeg zostaje odnaleziona przez pięcioletniego Sōsuke, mieszkającego w domu na klifie. Chłopiec nadaje rybce imię Ponyo i obiecuje, że będzie się nią opiekował. Fujimoto, ojciec rybki, wzywa na pomoc duchy morza, które odbierają ją Sōsuke.
Po powrocie do domu Fujimoto rozmawia ze swoją córką, zwracając się do niej Brünnhilde. Rybka stwierdza, że nazywa się Ponyo i chce zostać człowiekiem, ponieważ zakochała się w Sōsuke. Zaniepokojony ojciec wzywa na pomoc matkę Ponyo, królową morza. Rybka, z pomocą swoich sióstr, ucieka ponownie, wykorzystując magię ojca, aby zamienić się w człowieka, co powoduje różne anomalie i wywołuje olbrzymi sztorm. Ponyo dociera do domu Sōsuke, gdzie wraz z nim i jego matką, Lisą, czekają na zakończenie sztormu. Lisa postanawia zostawić dwójkę dzieci i udać się do domu opieki społecznej, w którym pracuje, aby zająć się jego pensjonariuszami.
Granmamare, matka Ponyo, odbywa rozmowę z Fujimoto, podczas której stwierdza, że jeśli dziewczynka i Sōsuke przejdą test, rybka będzie mogła zamieszkać w ludzkim świecie, a wszelkie anomalie znikną. Sōsuke i Ponyo budzą się w domu na klifie, odkrywając, że wszystko, co znajduje się poniżej niego, zalane jest wodą. Dzieci, używając magicznie powiększonej przez Ponyo zabawkowej łódki, postanawiają dostać się do domu opieki, aby spotkać się z Lisą. Podczas podróży Ponyo traci magiczne zdolności i na powrót staje się rybką. Z pomocą Fujimoto dzieci docierają do znajdującego się pod wodą domu opieki, gdzie Granmamare pyta Sōsuke, czy kocha Ponyo nawet jako rybkę. Chłopiec odpowiada, że kocha ją pod każdą postacią, dzięki czemu królowa oceanu zamienia Ponyo w człowieka i pozwala jej zamieszkać z Sōsuke.
Produkcja.
Prace nad filmem rozpoczęły się w październiku 2006 roku. Pomysłodawcą fabuły i autorem scenariusza jest sam Hayao Miyazaki. Reżyser zdradził, że postać chłopca została wykreowana na wzór jego syna, Gorō. W przeciwieństwie do innych produkcji ze studia Ghibli, "Ponyo" została zrealizowana przy wykorzystaniu tradycyjnej animacji.
Premiera filmu w Japonii miała miejsce 19 lipca 2008 roku, wyświetlany był w 481 kinach, co było wynikiem rekordowym, ponieważ żaden japoński film nie był wcześniej wyświetlany w takiej ilości kopii. W pierwszym miesiącu dystrybucji kinowej film zarobił dziesięć miliardów jenów (ok. 260 milionów złotych), zaś przez pierwszych czterdzieści jeden dni wyświetlania obejrzało go dziesięć milionów widzów. 3 lipca 2009 roku film wydany został w Japonii na DVD, zaś 14 sierpnia zadebiutował w USA.
Dystrybutorem filmu w Polsce, podobnie jak w przypadku większości poprzednich filmów Studia Ghibli, został Monolith Plus. Początkowo film trafić miał do kin w maju 2009 roku, pod patronatem medialnym serwisu anime.com.pl, jednakże premierę wielokrotnie przekładano. Ostatecznie na początku 2010 roku film wydany został na DVD w wersji z lektorem.
W 2009 r. film otrzymał pięć nagród na ósmych Międzynarodowych Tokijskich Targach Anime, m.in. za najlepsze anime roku i dla najlepszego reżysera.
Wersja polska.
Wersja polska: Studio Sonica
Tekst: Aleksandra Dobrowolska
Reżyseria: Miriam Aleksandrowicz
Dźwięk: Maciej Brzeziński
Czytali: Joanna Pach i Tomasz Kozłowicz.

</doc>
<doc id="918989" url="https://pl.wikipedia.org/wiki?curid=918989" title="Park Narodowy Tai">
Park Narodowy Tai



</doc>
<doc id="918990" url="https://pl.wikipedia.org/wiki?curid=918990" title="Korneliusz Jemioł">
Korneliusz Jemioł

Korneliusz Jemioł (imię cywilne Stanisław; ur. 1 maja 1914 we wsi Jedlnia k. Radomia, zm. 8 lutego 1996 w Żarkach-Leśniowie) – zakonnik, paulin, od 1 sierpnia 1957 do 23 marca 1959 przeor klasztoru na Jasnej Górze, prześladowany przez Służbę Bezpieczeństwa PRL.
Życiorys.
Młodość.
Był synem Tomasza i Józefy z domu Warchoł. Urodził się w rodzinie wielodzietnej: miał brata Jana oraz 6 sióstr. W wieku 3 lat, zmarła mu matka. Ukończył siedmioklasową szkołę w Jedlni. 29 sierpnia 1928 wstąpił do zakonu paulinów w Krakowie i został przyjęty do drugiej klasy gimnazjum. 23 maja 1929 w Krakowie otrzymał sakrament bierzmowania z rąk biskupa Stanisława Rosponda. W roku szkolnym 1932/1933 ukończył VI klasę Gimnazjum im. Henryka Sienkiewicza w Krakowie. Po wakacjach, 18 lipca 1933 przybył do Leśnej Podlaskiej.
Postulat odbył 13 sierpnia 1933 i po odprawieniu dziesięciodniowych rekolekcji został obleczony w habit pauliński w Leśnej Podlaskiej przez o. Piotra Markiewicza, przeora klasztoru i otrzymał imię: Korneliusz. O tym wydarzeniu napisał w swoim życiorysie: Jako nowicjusz i kleryk cieszył się dobrą opinią przełożonych. Wyróżniał się wśród innych uzdolnieniami artystycznymi i często powierzano mu przygotowywanie różnych dekoracji.
Nowicjat odbył pod opieką o. Stanisława Nowaka. Mistrz nowicjatu stwierdził: Zarzucił mu zarozumiałość, drażliwość, skłonność do przewodzenia innymi. Nie lubił też pozostawać w cieniu i zapomnieniu, dążył do samodzielności myślenia i bał się upokorzeń. Był jednak zawsze chętny do pracy i usług. Wobec braci był ustępliwy i zgodny, a w spełnianiu obowiązków dokładny i sumienny. Pierwsze śluby zakonne złożył 14 sierpnia 1934 w Leśnej Podlaskiej. Studia filozoficzno-teologiczne odbył w Instytucie Teologicznym księży Misjonarzy w Krakowie w latach 1936–1938.
II wojna światowa.
Od września 1939 kontynuował naukę na Jasnej Górze w tajnym Wyższym Seminarium Duchownym. 29 czerwca 1940 złożył profesję wieczystą na ręce o. Augustyna Jędrzejczyka – wikariusza generalnego zakonu na Jasnej Górze. 29 czerwca 1941 na Jasnej Górze otrzymał święcenia kapłańskie z rąk bp. Antoniego Zimniaka. Pierwszą jego placówką duszpasterską była Leśna Podlaska (1941–1945), gdzie dał się poznać jako bardzo gorliwy katecheta w Liceum Pedagogicznym – w Seminarium Nauczycielskim i innych szkołach. Tu zaraził się tyfusem plamistym służąc chorym i partyzantom AK.
Polska Ludowa.
W latach 1945–1946 pełnił funkcję prefekta kleryków na Jasnej Górze, a przez następne lata do 1948 był opiekunem ministrantów i różnych bractw. W latach 1949–1951 był przeorem w Leśniowie, a od 27 lutego 1952 administratorem w Krakowie. W latach 1952–1957 został pierwszym paulińskim proboszczem i zarazem przeorem w Brdowie (woj. wielkopolskie), gdzie cieszył się wyjątkowym uznaniem. Paulini ponownie objęli sanktuarium i parafię św. Wojciecha w Brdowie 2 lipca 1952 – za zgodą ks. Franciszka Korszyńskiego – mimo niechęci władz komunistycznych. O. Korneliusz zabrał się do odnowy kościoła i klasztoru. Zorganizował ministrantów, chór w parafii, Kółko Rolnicze, otworzył cegielnię i punkt apteczny. Zadbał o grób powstańców z 1863. Zorganizował pielgrzymkę autokarową na Jasną Górę. Na wakacje do Brdowa przyjeżdżali każdego roku klerycy, zwłaszcza z paulińskiego klasztoru z Warszawy oraz bp Zdzisław Goliński z Częstochowy.
Przeor Jasnej Góry.
Parafianom w Brdowie trudno było się pogodzić z decyzją nowego generała o. Ludwika Nowaka, który o. Korneliusza mianował przeorem na Jasnej Górze 1 sierpnia 1957. Tu go czekała bolesna „droga krzyżowa”, która na stałe wycisnęła znamię na jego zdrowiu psychicznym. O. Korneliusz zapoczątkował w Prymasowskim Instytucie Ślubów Narodu drukowanie ulotek i materiałów duszpasterskich, przy pomocy powielaczy – dla potrzeb pielgrzymów.
Prześladowanie przez SB.
21 lipca 1958 podczas nieobecności o. Korneliusza, funkcjonariusze UB i MO wozem pancernym rozbili wieczorem zamknięte bramy jasnogórskie, zabrali wszystkie broszury i zapieczętowali wszystkie powielacze. Uczyniono to pod kierunkiem Jana Bobonia z nakazu prokuratury katowickiej. Nie obyło się bez aresztowań, procesów i złośliwej propagandy, zwłaszcza gazety „Polityka”, w której umieszczono artykuły ośmieszające działalność duszpasterską Jasnej Góry, nazywając ją „fabryką złudzeń”.
4 sierpnia 1958 przygotowano okólnik Ministerstwa Oświaty o odsunięciu osób zakonnych od nauczania religii. W związku z rewizją prowadzono śledztwo, przesłuchano kilkadziesiąt osób. Wprowadzono psychiczny terror, a następnie parodię procesu sądowego. Wyroki objęły m.in. o. Korneliusza Jemioła, o. Pawła Kosiaka, br. Tarsycjusza Łuczyńskiego i br. Juliana Cieślińskiego. Głównemu oskarżonemu o. Korneliuszowi zarzucano, że:
1) dopuścił do powielania materiałów wykraczających poza sprawy duszpasterskie,
2) dokonał wznowień dwóch książek, a w jednej z nich znalazł się opis „cudu nad Wisłą”,
3) nie zarejestrował dwóch powielaczy, nie notował ilości nabytego papieru itp.
Konwent, po zasięgnięciu opinii prawników i za poradą prymasa Stefana Wyszyńskiego złożył 25 lipca protest do Rady Państwa przeciw tej skandalicznej akcji, jednak bez skutku. Terroryzm milicji, przemęczenie spowodowane troską o funkcjonowanie sanktuarium okazały się ponad nadwerężone siły o. Korneliusza i tak rozpoczęła się jego choroba psychiczna. Podjął on uciążliwe i długotrwałe leczenie. Dzięki fachowej pomocy prof. Antoniego Kępińskiego powracał do zdrowia, ale angażował się z kolei w pracę duszpasterską i znowu wracał do choroby. Przeor o. Korneliusz wyjaśniał, że we wszystkich sprawach zostawił wolną rękę swemu podwładnemu o. Pawłowi Kosiakowi, a ten z kolei działał w ścisłym porozumieniu z prymasem Wyszyńskim i jego Instytutem. Prokurator Rydzio i jego zastępca Józef Krzemiński nie dali wiary tym zeznaniom.
Leczenie.
Na pierwszym przesłuchaniu przeor nie wytrzymał presji śledczego i wpadł w atak furii, której zlękli się wszyscy obecni. Przewieziono go do szpitala, otoczono opieką, a po kilku dniach zlecono ją klasztorowi. Stan chorobowy pogłębiał się wraz z przekazywaniem wezwań do sądu, tak że przestano je okazywać choremu. Lekarz kliniki psychiatrycznej w Krakowie dr E. Brzezicki, wraz z przełożonymi zakonu prosili o zakończenie sprawy i wyłączenie chorego z oskarżenia, by przestał czuć lęk przed sfabrykowaniem procesu, wyszedł ze stanu depresji i mógł wrócić do normalnego życia. W tym czasie zwolniono go z obowiązków przeora. W zaocznym procesie w Sądzie Powiatowym w Częstochowie pod przewodnictwem sędziego S. Wiadowskiego i przy udziale zespołu ławników: Z. Ziemniaka, J. Pluty i T. Iwaszko, skazano o. Jemioła na 6 miesięcy więzienia z zawieszeniem na 2 lata, co ostatecznie zdeterminowało jego zły stan psychiczny. Po wniesieniu apelacji do Sądu Najwyższego sprawa została skierowana do ponownego rozpatrzenia przez Sąd Wojewódzki w Katowicach, który wyrok uchylił. 8 maja 1962 unieważniono również proces w Sądzie Powiatowym w Częstochowie (sygn. akt Ka 3/62 z 8 maja 1962). Dzięki temu o. Korneliusz wracał do normalnego stanu, organizował pielgrzymki, pisał materiały duszpasterskie i historyczne. Ilekroć jednak wracał do sprawy śledztwa, na widok milicji lub w czasie relacji o procesach, następował atak choroby, który kończył się powrotem do kliniki. Przez blisko 40 lat przebywał pod stałą kontrolą lekarzy w Krakowie. Gdy udało się prof. Antoniemu Kępińskiemu lub jego współpracownikom opanować chorobę, o. Korneliusz swą pracą duszpasterską zjednywał sobie serca ludzi. Tak było, gdy przebywał wśród górali na Bachledówce w latach 1959–1969, organizował tam ministrantów, pielgrzymki, orkiestrę itp. Długo przebywał w Krakowie na Skałce, gdzie nazywał się „kustoszem” sanktuarium św. Stanisława biskupa i męczennika. Organizował tu również pielgrzymki autokarowe na Jasną Górę, podejmował różne akcje charytatywne i wydawnicze. Po rocznicy 300-lecia przybycia obrazu Matki Bożej Leśniańskiej zaczął gromadzić absolwentów Liceum Pedagogicznego w Leśnej Podlaskiej tzw. „leśniaków”. Owocem tego jest od 1992 wydawane „Echo Leśniaków”.
Nasilenie choroby.
Po życiu intensywnym, naznaczonym sukcesami duszpasterskimi, nastały dla o. Korneliusza czasy cichego apostolstwa i upokarzającego cierpienia. Z jego ust nie można było usłyszeć żadnej skargi, chociaż przebywał w Zakładzie Psychiatrycznym im. Babińskiego w Kobierzynie, w zakładzie specjalnym braci albertynów. Dzięki inicjatywie o. Stanisława Knapka przeora i o. Czesława Bielenia magistra nowicjatu, ostatnie trzy lata spędził w klasztorze w Leśniowie, otoczony troską i opieką nowicjuszy. W ostatnich latach dokuczała mu bezsenność. Spędzał czasem po kilka godzin dziennie w kaplicy klasztornej i w kościele, a kiedy już nie mógł się podnieść z łóżka, wypowiadał krótkie akty strzeliste. Tak było do ostatnich chwil życia. Pozostawił po sobie wiele modlitw o szczęśliwą śmierć.
Śmierć.
Po nieszczęśliwym upadku, który spowodował złamanie nogi, nie mógł ani spać, ani jeść. Opiekujący się nim nowicjusze byli przekonani, że cierpienie ofiaruje za zakon i nowicjat. Zmarł 8 lutego 1996 o godz. 3:30.

</doc>
<doc id="918991" url="https://pl.wikipedia.org/wiki?curid=918991" title="Convair XFY-1">
Convair XFY-1

Convair XFY Pogo – eksperymentalny myśliwiec pionowego startu. Startował z pozycji pionowej stojąc na ogonie. Pogo miał skrzydła typu delta oraz dwa śmigła obracające się w przeciwnych kierunkach (inaczej podczas startu samolot kręciłby się z uwagi na działanie momentu pędu) napędzane przez silnik turbośmigłowy o mocy 5500 KM. Docelowo miał być to wielozadaniowy myśliwiec zdolny do startu z małych statków.
Historia.
Po zakończeniu II wojny światowej zaostrzająca się zimna wojna pobudziła armię amerykańską do rozwoju technologii pionowego startu. W maju 1951 Convair i Lockheed podpisały kontrakty na zaprojektowanie i zbudowanie po dwóch myśliwców zdolnych do pionowego startu i lądowania. Chociaż w kontrakcie zapisane było zbudowanie dwóch egzemplarzy, obie ekipy zdołały wykonać po jednej sztuce – Lockheed XFV i Convair XFY potocznie nazwanego „Pogo”.
Testy.
29 kwietnia 1954 pilot testowy Convair podporucznik James F. Coleman wykonał pierwszy lot tym samolotem. Na początku latano ze specjalną zacumowaną liną, która miała zapobiec utracie kontroli nad samolotem. Pierwszy swobodny lot odbył się 2 listopada 1954. Podczas kolejnych lotów zostały wykryte wady konstrukcyjne. Z powodu braku hamulców aerodynamicznych Pogo miał poważne problemy ze skutecznym wytracaniem prędkości. Kolejnym problemem było lądowanie. Niedogodna pozycja pilota nie pozwalała mu w pełni kontrolować samolotu podczas podchodzenia do lądowania. Z powodu tych trudności dalsze prace nad projektem zostały wstrzymane. Convair wrócił do projektu i kolejny test odbył się 19 maja 1955 roku. Jego wyniki daleko odbiegały od oczekiwanych w wyniku czego 1 sierpnia tegoż roku projekt został oficjalnie zamknięty. Pogo odbył ostatni lot w listopadzie 1956 roku.
Czasy dzisiejsze.
Chociaż Pogo mógłby być uznany za porażkę z powodu niedoprowadzenia konstrukcji do używalności, doświadczenie zebrane podczas jego budowy okazało się być bardzo pomocne przy konstruowaniu kolejnych samolotów pionowego startu i lądowania takich jak Hawker Siddeley Harrier. Jedyny wyprodukowany egzemplarz XFY został przeniesiony w 1973 do muzeum w Silverhill, Maryland.

</doc>
<doc id="918995" url="https://pl.wikipedia.org/wiki?curid=918995" title="Dekanat warecki">
Dekanat warecki

Dekanat warecki – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. 
W skład dekanatu wchodzi 10 parafii:

</doc>
<doc id="918997" url="https://pl.wikipedia.org/wiki?curid=918997" title="Timea Bacsinszky">
Timea Bacsinszky

Timea Bacsinszky (ur. 8 czerwca 1989 w Lozannie) – szwajcarska tenisistka, srebrna medalistka igrzysk olimpijskich z Rio de Janeiro (2016) w grze podwójnej. Najwyżej sklasyfikowana na 9. pozycji w rankingu gry pojedynczej, w deblu zaś na 36. miejscu.
Profesjonalistką była od października 2004. Zwyciężyła w czterech turniejach WTA w grze pojedynczej, natomiast w trzech docierała do finału. Trzynastokrotnie triumfowała w imprezach ITF. W grze podwójnej wygrała w pięciu turniejach WTA Tour – w Budapeszcie, w Pradze, dwukrotnie w Luksemburgu (2010, 2014) oraz w Petersburgu, ponadto pięciokrotnie występowała w innych finałach. Osiągnęła też dwa finały zawodów cyklu WTA 125K series w grze podwójnej, z czego jeden wygrała. Reprezentantka kraju w Pucharze Federacji i Igrzyskach Olimpijskich w Pekinie. 16 lipca 2021 ogłosiła zakończenie kariery tenisowej.
Kariera.
Kariera juniorska.
Bacsinszky rozpoczęła swoją karierę w turnieju w Beaulieu, gdzie po przejściu eliminacji przegrała w finale. Dzięki „dzikiej karcie” zadebiutowała w Wielkim Szlemie – podczas French Open 2002, odpadając w pierwszej rundzie. W lipcu 2002 zwyciężyła w imprezie w Berlinie.
W styczniu 2003 przegrała w ćwierćfinale w San Jose z Michaëllą Krajicek. Podczas French Open odpadła w 1/8 finału, zostając pokonana przez Annę-Lenę Grönefeld. Dwa tygodnie później, doszła do drugiej rundy Wimbledonu. W 2004 przegrała w półfinale Australian Open i French Open, zaś w US Open w trzeciej rundzie. Podczas mistrzostw Europy juniorek w Klosters zdobyła srebrny medal (w grze podwójnej również przegrała w finale).
Na początku 2005, po przegranej z Wiktoryją Azaranką w finale turnieju w Melbourne i półfinale Australian Open w singlowym rankingu ITF awansowała na 13. miejsce – najwyższe w karierze.
Kariera seniorska.
2003-2005.
Pierwszy seniorski turniej, w którym zagrała Bacsinszky, była impreza ITF w Vaduz. Skreczowała wówczas przy stanie 2:5 w meczu pierwszej rundy z Caroline Maes. W deblu również przegrała w pierwszym pojedynku (grała w parze z Rominą Oprandi). W Dublinie, po przejściu eliminacji, przegrała w drugiej rundzie, zaś we Wrexham, również jako kwalifikantka, wygrała cały turniej. W październiku zagrała pierwszy raz w turnieju WTA, w Zurychu – została pokonana w drugiej rundzie kwalifikacji.
Sezon 2004 rozpoczęła od zwycięstwa w turnieju w Dinan, pokonując Cipporę Obziler w finale. Następnie, odpadła w drugiej rundzie w Biarritz i w pierwszej rundzie w Strasburgu. W sierpniu, wygrała trzeci turniej ITF w karierze, w Martina Franca. W Zurychu, została pokonana w pierwszym meczu przez Nathalie Dechy. Tydzień później, przegrała w 1/4 finału w Stambule. W ostatnim występie w 2004 przegrała w II rundzie kwalifikacji w Poitiers.
Podczas Australian Open 2005 zadebiutowała w seniorskich rozgrywkach Wielkiego Szlema, przegrywając z Galiną Woskobojewą w pierwszej rundzie. Następnie, grając z dziką kartą, doszła do drugiej rundy w Dinan. W kwietniu, przegrała w finale turnieju w Biarritz. W imprezie w Stambule została pokonana przez Oksanę Lubcową. Po przejściu eliminacji przegrała w 1/4 finału w Deauville.
2006.
Rok 2006 rozpoczęła od udanych eliminacji do ITFu w Sztokholmie, przegrywając później w pierwszej rundzie. W grze podwójnej, w parze z Aurélie Védy wygrała cały turniej. Następnie, w Biberach, również po przejściu kwalifikacji, została pokonana w drugiej rundzie. W kwietniu, w Dinan odniosła czwarte zwycięstwo turniejowe, wygrywając w finale z Jarosławą Szwiedową. Miesiąc później, grając jako kwalifikantka, w turnieju głównym pokonała m.in. Julianę Fedak i Aravane Rezaï, wygrała kolejny turniej w karierze.
W maju, dzięki „dzikiej karcie” od organizatorów, zagrała w turnieju WTA w Strasburgu. W pierwszej rundzie pokonała Lisę Raymond 5:7, 6:2, 6:1, by w drugiej przegrać z Nicole Vaidišovą. Dwa tygodnie później, w Gorizii, doszła do 1/2 finału. W eliminacjach do imprezy w Stuttgarcie przegrała w drugiej fazie.
Podczas turnieju WTA w Zurychu wygrała trzy mecze kwalifikacyjne i awansowała do turnieju głównego. W I rundzie pokonała Anastasiję Myskinę 6:3, 6:3. W drugiej wygrała ze Francescą Schiavone, po kreczu rywalki przy stanie 6:4. W 1/4 finału została pokonana przez Mariję Szarapową, późniejszą zwyciężczynię. W dwóch ostatnich turniejach, w Bratysławie i Poitiers odpadała w drugich rundach.
2007.
Kolejny sezon rozpoczęła od przegranej z Renatą Voráčovą w trzeciej rundzie eliminacji do Australian Open. W Paryżu odpadła w pierwszej rundzie kwalifikacji. Na kortach ziemnych w Dinan została pokonana w ćwierćfinale przez Karin Knapp. Podczas turnieju w Cagnes-sur-Mer odniosła 6. zwycięstwo w karierze. W drodze po tytuł pokonała m.in. rozstawioną z „dwójką” Jelenę Wiesninę.
W eliminacjach do imprezy w Pradze w pierwszej rundzie pokonała Nehę Uberoi, by w drugiej przegrać z Andreą Hlaváčkovą. Dwa tygodnie później, w Fez doszła do II rundy. Po przejściu eliminacji do French Open przegrała w drugiej rundzie z rozstawioną z numerem 23., Francescą Schiavone 3:6, 6:7(5). Po tym turnieju została pierwszy raz sklasyfikowana w pierwszej setce rankingu – na 89. miejscu.
W Barcelonie odpadła w pierwszej rundzie, po porażce z Émilie Loit.
Podczas Ordina Open w ’s-Hertogenbosch odpadła w drugiej rundzie eliminacji. Na Wimbledonie została pokonana w pierwszej rundzie przez Wierę Duszewinę. W kolejnym turnieju zagrała miesiąc później, na US Open, przegrywając z turniejową „siódemką”, Nadieżdą Pietrową. W Denain, grając jako najwyżej rozstawiona, odpadła w 1/2 finału. Tydzień później, w Bordeaux, przegrała w drugiej rundzie.
W kolejnych turniejach, w Luksemburgu i w Stuttgarcie, odpadała w drugiej rundzie kwalifikacji. Grając dzięki „dzikiej karcie”, w Zurychu zagrała od razu w turnieju głównym – przegrała w pierwszej rundzie z Aloną Bondarenko 6:1, 3:6, 3:6. Podczas Generali Ladies Linz została wyeliminowana w II rundzie kwalifikacji. Na początku listopada, przegrała w drugiej rundzie w Deauville.
2008.
Rok 2008 rozpoczęła w Gold Coast, turniejem Mondial Australian Women’s Hardcourts. Po przejściu eliminacji, odpadła w pierwszej rundzie. Tydzień później, w Sydney, przegrała w II fazie kwalifikacji. W Australian Open, po wygraniu trzech meczów eliminacyjnych, doszła do drugiej rundy turnieju głównego, gdzie przegrała z Hinduską Sanią Mirzą w trzech setach.
Po występie w Melbourne, po raz pierwszy awansowała do pierwszej setki rankingu WTA – na 93. miejsce. Na początku lutego zagrała w Paryżu. Odpadła wówczas w drugiej rundzie eliminacji. Siedem dni później, grając jako kwalifikantka doszła do półfinału turnieju w Antwerpii. Po drodze pokonała, sklasyfikowaną wtedy na 8. miejscu w klasyfikacji singlistek, Danielę Hantuchovą. W walce o finał, przegrała z najwyżej rozstawioną zawodniczką – Justine Henin. W kolejnych czterech turniejach – w Dubaju, Miami, Amelia Island oraz Charleston – przegrywała w pierwszej rundzie.
Pod koniec kwietnia, w pierwszej rundzie turnieju Grand Prix de SAR w Fez pokonała Nadię Lalami, zaś w drugiej rundzie została pokonana przez Petrę Cetkovską. W turniejach w Berlinie oraz Rzymie przegrywała w eliminacjach. Na kortach ziemnych w Strasburgu, po pokonaniu Jeleny Dokić, Yan Zi oraz Alony Bondarenko, doszła do 1/2 finału. W wielkoszlemowym French Open, dzięki wysokiemu rankingowi, zagrała od razu w turnieju głównym. W pierwszej rundzie wygrała z Tamirą Paszek, aby w drugiej przegrać z Patty Schnyder.
Kolejnym występem Bacsinszky był trzeci w tym sezonie turniej Wielkiego Szlema – Wimbledon. Odpadła w drugiej rundzie, po przegranej z Jeleną Diemientiewą. Tydzień później, w Budapeszcie, została pokonana w pierwszym meczu. W sierpniu, reprezentowała Szwajcarię podczas Letnich Igrzyskach Olimpijskich w Pekinie. W pierwszej rundzie przegrała z turniejową „siódemką”, Amerykanką Venus Williams.
Tydzień później, przegrała w pierwszej rundzie Forest Hills Tennis Classic w Forest Hills. Podczas US Open doszła do trzeciej rundy, w której przegrała z późniejszą półfinalistką, Dinarą Safiną. W ostatnich dwóch występach, w Zurychu i Luksemburgu, odpadała w pierwszej rundzie.
2009.
Sezon 2009 Bacsinszky rozpoczęła turniejem Open Gaz de France w Paryżu. Odpadła tam w pierwszej rundzie, pokonana przez Monicę Niculescu. Na początku marca, doszła do 2. rundy BNP Paribas Open w Indian Wells, przegrywając z turniejową „dziewiątką”, Caroline Wozniacki. W Miami przegrała w pierwszej rundzie. Grając jako rozstawiona z numerem trzecim, odpadła w drugiej rundzie eliminacji do turnieju w Barcelonie.
Podczas drugiego turnieju wielkoszlemowego w tym roku, French Open odpadła w 1/64 finału (drugiej rundzie), po przegranej z rozstawioną z 25., Li Na. Podczas turnieju ITF w Marsylii została pokonana przez Masę Zec Peškirič w półfinale. Po drodze wygrała m.in. z najwyżej rozstawioną zawodniczką, Monicą Niculescu. Na Wimbledonie przegrała w drugiej rundzie z Marion Bartoli. W turnieju w Budapeszcie, po przejściu eliminacji, odpadła w 1/4 finału. Tydzień później, w Pradze, również grając jako kwalifikantka, doszła do półfinału, gdzie przegrała z turniejową „jedynką”, Francescą Schiavone. Podczas Istanbul Cup w Stambule przegrała w półfinale z Wierą Duszewiną.
W kolejnym turnieju Bacsinszky zagrała dopiero pod koniec sierpnia – podczas ITF-u w Bronksie. Przegrała tam w drugiej rundzie. Podobnie było również podczas US Open, gdzie przegrała w tej fazie z Danielą Hantuchovą. Dwa tygodnie później, w Sofii, odpadła w pierwszej rundzie. W Saint-Malo zagrała jako rozstawiona z „piątką”. Doszła tam do półfinału, gdzie została pokonana przez Alexandrę Dulgheru. Pod koniec września, w Atenach przegrała w II rundzie. Podczas FORTIS Championships Luxembourg w Luksemburgu odniosła pierwsze zwycięstwo w karierze w cyklu WTA Tour, pokonując w finale Sabine Lisicki. Tydzień później, w Urtijëi przegrała w 2. rundzie.
W grze podwójnej wygrała w trzech turniejach ITF – w Sofii, Saint-Malo i Urtijëi. Za każdym razem jej partnerką była Tathiana Garbin. Odpadła w dwóch finałach: w Marsylii (partnerowała jej Jelena Bowina) i w Atenach (w parze z Garbin). Zagrała w jednym turnieju Wielkiego Szlema, US Open, gdzie w parze z Alizé Cornet przegrały w pierwszej rundzie.
2010.
Pierwszym turniejem Bacsinszky w 2010 był Brisbane International w Brisbane. Doszła tam do drugiej rundy, w której przegrała z późniejszą półfinalistką, Aną Ivanović. Tydzień później, w Sydney, startując jako szczęśliwa przegrana („lucky loser”) odpadła w pierwszej rundzie. Podczas pierwszego turnieju wielkoszlemowego, Australian Open, została pokonana w pierwszym meczu przez Yvonne Meusburger.
Na początku lutego zagrała w Open GDF Suez, w Paryżu. Odpadła tam w pierwszej rundzie z Karoliną Šprem. W kolejnym turnieju, w Dubaju, również odpadła w pierwszej fazie turnieju głównego. Podczas BNP Paribas Open w Indian Wells przegrała w pierwszej rundzie z Kirsten Flipkens. Dwa tygodnie później, w Miami doszła do IV rundy, po drodze pokonując rozstawioną z „ósemką” Li Na.
W pierwszym turnieju w sezonie na nawierzchni ziemnej, Barcelona Ladies Open w Barcelonie odpadła w ćwierćfinale gry pojedynczej, zaś w deblu, grając w parze z Tathianą Garbin, doszła do finału, gdzie przegrały z Sarą Errani i Robertą Vinci. Trzy tygodnie później, w Rzymie, doszła do drugiej rundy, w której została pokonana przez liderkę rankingu, Serenę Williams. Podczas Mutua Madrileña Madrid Open w Madrycie odpadła w pierwszej rundzie eliminacji, w których była najwyżej rozstawiona. Tydzień później, w Warszawie przegrała w drugiej fazie turnieju głównego, z późniejszą zwyciężczynią Alexandrą Dulgheru. We French Open doszła do 2. rundy, gdzie przegrała z Dulgheru. W grze podwójnej, grając w parze z Garbin, przegrały w pierwszej rundzie z rozstawionymi z „dziewiątką”, Bethanie Mattek-Sands i Yan Zi.
W czerwcu, podczas Wimbledonu odpadła w pierwszej rundzie, po przegranej z Ediną Gallovits. Dwa tygodnie później, w Budapeszcie, przegrała w drugiej rundzie z Alizé Cornet. W Pradze była rozstawiona z numerem trzecim. Została pokonana w I rundzie przez Monicę Niculescu. W obu turniejach, grając w parze z Tathianą Garbin, odniosła zwycięstwa. W finale Gaz de France Budapest Grand Prix pokonały Soranę Cîrsteę i Anabel Medinę Garrigues, zaś w meczu finałowym ECM Prague Open wygrały z Monicą Niculescu i Ágnes Szávay. Tydzień później, w Bad Gastein, grając jako rozstawiona z „dwójką”, doszła do drugiego finału turniejowego w karierze. Przegrała w nim z Julia Görges w dwóch setach.
Podczas turnieju w Montrealu w pierwszej rundzie wygrała z Aleksandrą Wozniak, zaś w drugiej przegrała ze Swietłaną Kuzniecową. Podczas Pilot Pen Tennis w New Haven została pokonana w drugiej rundzie przez Mariję Kirilenko. W US Open odpadła w 1 rundzie singla, przegrywając z rozstawioną z numerem 21., Zheng Jie. W gry podwójnej, w parze z Garbin, po pokonaniu rozstawionych z 16. Hsieh Su-wei i Peng Shuai, doszły do trzeciej rundy, gdzie przegrały z późniejszymi finalistkami, Liezel Huber i Nadią Pietrową.
Dzięki „dzikiej karcie” od organizatorów, zagrała w turnieju ITF we francuskim Saint-Malo. Doszła do ćwierćfinału, gdzie oddała walkowerem mecz z Virginie Razzano. Tydzień później, w Tokio, przegrała w pierwszej rundzie z rozstawioną z numerem 13., Szachar Pe’er. W kolejnym turnieju, China Open w Pekinie, w pierwszym meczu pokonała Julię Görges. W drugiej rundzie wygrała z turniejową „ósemką”, Wiktoryją Azaranką, po kreczu rywalki przy stanie 3:2 w drugim secie. W 1/8 finału zwyciężyła z Jeleną Wiesniną, zaś w ćwierćfinale przegrała z Peer. W grze podwójnej, w parze z Garbin, odpadły w drugiej rundzie, przegrywając z późniejszymi triumfatorkami, Chuang Chia-jung i Olgą Goworcową.
Tydzień później, w imprezie ITF w belgijskim Torhout, doszła do 1/2 finału, gdzie przegrała z Simoną Halep. W ostatnim turnieju, FORTIS Championships Luxembourg w Luksemburgu odpadła w pierwszej rundzie gry pojedynczej, w której została pokonana przez Barborę Záhlavovą-Strýcovą. W grze podwójnej, wraz z Garbin, będąc turniejową „dwójką”, odniosły zwycięstwo, pokonując w finale Benesovą i Záhlavovą-Strýcovą – najwyżej rozstawione.
2011.
Sezon 2011 rozpoczęła turniejem Medibank International Sydney, gdzie przegrała w pierwszej fazie eliminacji z Rebeccą Marino. Podczas Australian Open została pokonana w I rundzie przez Monicą Niculescu. W grze podwójnej, wraz z Tathianą Garbin były rozstawione z numerem 16. Odpadły w drugiej rundzie z Alexandrą Dulgheru i Magdaléna Rybárikovą. Po tym turnieju Garbin zakończyła sportową karierę.
Na początku lutego, podczas Open GDF Suez w Paryżu, odpadła w pierwszych rundach gry pojedynczej oraz gry podwójnej, w której grała z Aurélie Védy. Podczas Dubai Tennis Championships przegrała w 2. rundzie z Marion Bartoli. Tydzień później, w Ad-Dauha, grając jako „lucky loser”, została pokonana przez Peng Shuai. W pierwszej rundzie w Indian Wells pokonała Olgę Goworcową. W drugiej przegrała z rozstawioną z numerem 3., Wierą Zwonariową. W zawodach w Nassau doszła do 1/4 finału. Podczas Sony Ericsson Open doszła do 2. rundy, gdzie została pokonana przez Dominiką Cibulkovą.
Pod koniec marca Bacsinszky wycofała się ze wszystkich turniejów z powodu kontuzji lewego kolana.
2012.
Do gry powróciła podczas turnieju w Acapulco, gdzie przegrała w pierwszej rundzie. W Indian Wells doszła do drugiej rundy, gdzie w meczu ze Swietłaną Kuzniecową musiała skreczować z powodu kontuzji prawego ramienia. Również w II rundzie odpadła w Fezie. Podczas Internazionali BNL d’Italia skreczowała w meczu z Sarą Errani.
2015.
Na początku tego sezonu szwajcarska tenisistka dotarła do finału turnieju kategorii WTA International Series w Shenzhen, jednak przegrała z Simoną Halep. W Australian Open dotarła do trzeciej rundy, w której uległa Garbiñe Muguruzie. Na przełomie lutego i marca zwyciężyła w dwóch turniejach singlowych, w Acapulco i Monterrey, dwukrotnie pokonując w finale Caroline Garcię. Dzięki temu w rankingu WTA Tour awansowała na 26. miejsce, wówczas najwyższe w karierze. Podczas turnieju w Indian Wells Szwajcarka kontynuowała kolejne zwycięskie spotkania, by ulec w ćwierćfinale Serenie Williams.
We French Open ponownie przegrała ze starszą z sióstr Williams, ale dotarła do najlepszej czwórki turnieju, a Wimbledon zakończyła na ćwierćfinale.
W ostatnim wielkoszlemowym turnieju US Open Bacsinszky odpadła w 1. rundzie z Barborą Strýcovą. W październiku zanotowała finał rozgrywek WTA Tour w Pekinie, lecz w nim przegrała z Garbiñe Muguruzą 5:7, 4:6.
2016.
Ten sezon Szwajcarka zainaugurowała turniejami w Australii (Brisbane i Sydney), jednakże występ każdego z nich kończyła po 1. rundzie. Poprawę formy nie przyniósł jej także start w wielkoszlemowym Australian Open, w którym odpadła w pojedynku o trzecią rundę z Anniką Beck.
Tenisistka w przerwie między startami w WTA Tour wystąpiła podczas wygranego pojedynku z Niemkami 3:2 w ćwierćfinale Pucharu Federacji, ale żadnego pojedynku nie wygrała.
W Dosze zawodniczka pokonała dwie rywalki.
Znaczna poprawa dyspozycji Bacsinszky nastąpiła w trakcie marcowych zawodów rangi Mandatory w Indian Wells i Miami, w którym dochodziła odpowiednio do 1/8 finału i półfinału, w drugim z nich pokonując po drodze m.in. Agnieszkę Radwańską.
W połowie kwietnia zawodniczka ponownie znalazła się w składzie półfinałowego spotkania Fed Cup z Czeszkami, ale w dwóch pojedynkach przegrała. Pod koniec tego samego miesiąca Bacsinszky triumfowała w Rabacie, tracąc w turnieju zaledwie jednego seta.
Puchar Federacji.
W Pucharze Federacji Bacsinszky zadebiutowała w 2004 roku, podczas meczu Szwajcaria – Kanada. Rozegrała wówczas trzy mecze: jeden wygrała (z Marie-Ève Pelletier) oraz dwa przegrała (z Aleksandrą Woźniak i parą Mélanie Marois i Pelletier). Szwajcarki pokonały Kanadę 3:2. Drugi raz w barwach Szwajcarii zagrała rok później, w ćwierćfinale drugiej Grupy Światowej, ze Słowaczkami, zdobywając wszystkie trzy punkty. W lipcu, w pojedynku z Austrią wygrała z Yvonne Meusburger i przegrała z Tamirą Paszek.
Podczas 1/4 finału Grupy Światowej II w 2006, Szwajcaria – Japonia, rozgrywanym w Tokio, zdobyła jedyny punkt dla Szwajcarek, wygrywając z Shinobu Asagoe. W meczu o utrzymanie z Australijkami, przegrała trzy pojedynki: z Nicole Pratt, Samanthą Stosur i duetem Alicia Molik/Rennae Stubbs (grała w parze ze Stefanią Boffą). W 2007 zagrała obydwu meczach grupowych w Strefie Euroafrykańskiej. Z Dunkami wygrała mecz deblowy, zaś z Rumunkami przegrała z Mădăliną Gojneą. Dwa lata później, w Zurychu, przegrała dwa mecze singlowe w pojedynku z Niemkami – z Sabine Lisicki i Anną-Leną Grönefeld.
Łącznie w reprezentacji rozegrała 53 mecze, 39 w grze pojedynczej i 14 w grze podwójnej. Wygrała dwadzieścia osiem pojedynków, zaś przegrała dwadzieścia pięć.
Życie prywatne.
Timea Bacsinszky zaczęła grać w tenisa w wieku 3 lat pod wpływem matki, Suzanne – dentystki pochodzenia węgierskiego. Jej ojciec, Igor, jest pochodzącym z Siedmiogrodu instruktorem tenisa. Ma troje rodzeństwa – dwie siostry, Sophie i Melindę, oraz brata, Daniela. Włada pięcioma językami: włoskim, francuskim, węgierskim, niemieckim i angielskim. Preferowała grę na kortach twardych. Lubi słuchać muzyki i grać w piłkę ręczną. Jej ulubioną piosenkarką jest Pink.

</doc>
