<doc id="919007" url="https://pl.wikipedia.org/wiki?curid=919007" title="United Hockey League">
United Hockey League

United Hockey League (UHL) – rozgrywki hokeja na lodzie w Stanach Zjednoczonych z siedzibą w Lake St. Louis, działająca od 1991 do 2010. Liga funkcjonowała o klasę niżej od American Hockey League i o dwie klasy niżej od National Hockey League. 
Od 1991 do 1997 liga istniała pod nazwą Colonial Hockey League, a od 2007 do 2010 jako International Hockey League.
Za zwycięstwo w sezonie zasadniczym IHL/UHL przyznawano trofeum: zwane od 1994 Tarry Cup, od 2007 przemianowane na Huber Trophy. Za zwycięstwo w fazie play-off przyznawano trofeum Colonial Cup, w 2007 przemianowane na Turner Cup.
Po likwidacji UHL część uczestników przystąpiło do rozgrywek Central Hockey League.

</doc>
<doc id="919008" url="https://pl.wikipedia.org/wiki?curid=919008" title="Paryfraza">
Paryfraza



</doc>
<doc id="919010" url="https://pl.wikipedia.org/wiki?curid=919010" title="UHL">
UHL



</doc>
<doc id="919012" url="https://pl.wikipedia.org/wiki?curid=919012" title="Zespół Schwartza-Barttera">
Zespół Schwartza-Barttera

Zespół Schwartza-Barttera, zespół nieprawidłowego wydzielania hormonu antydiuretycznego, zespół nieadekwatnego wydzielania wazopresyny, SIADH (od ang. "syndrome of inappropriate antidiuretic hormone secretion") – choroba wywoływana nadmiernym uwalnianiem hormonu antydiuretycznego (wazopresyny) przez tylny płat przysadki mózgowej lub wydzielaniem ektopowym, objawiająca się hiponatremią i hipoosmolalnością płynów ustrojowych.
Mechanizm powstawania.
Mechanizm powstawania zespołu Schwartza-Barttera jest złożony:
Rozpoznanie i leczenie.
Podstawą rozpoznania jest potwierdzenie hiponatremii z małą osmolalnością osocza i wydalania sodu z moczem powyżej 20 mmol/l, przy prawidłowej czynności nerek, nadnerczy i tarczycy. Stwierdzenie hipo- lub hiperwolemii (przewodnienia) uniemożliwia rozpoznanie.
Leczenie polega na usunięciu przyczyny choroby i ograniczeniu podawania płynów do 500–1000 ml/dobę oraz podaniu 3% roztworu chlorku sodowego. Stężenie sodu w surowicy zwiększa się powoli (1–2 mmol/l/h, lecz nie więcej niż 10 mmol/l/dobę). Gwałtowne zwiększenie stężenia sodu w surowicy grozi zespołem osmotycznej demielinizacji mostu, natomiast w celu natychmiastowej zmiany osmolalności osocza można stosować diuretyki pętlowe.

</doc>
<doc id="919014" url="https://pl.wikipedia.org/wiki?curid=919014" title="Microsoft SharePoint Designer">
Microsoft SharePoint Designer



</doc>
<doc id="919015" url="https://pl.wikipedia.org/wiki?curid=919015" title="Corona 49">
Corona 49

Corona 49 – amerykański satelita rozpoznawczy. Był jedenastym statkiem serii Keyhole-4 "ARGON" tajnego programu CORONA. Jego głównym zadaniem było wykonanie wywiadowczych zdjęć Ziemi. Zdjęcia był tylko minimalnie uszkodzone przez działanie ładunków elektrostatycznych i promieniowanie. Statek zaś wykazywał drobne chaotyczne zmiany wysokości lotu.
Udane misje serii KH-4 wykonały łącznie 101 743 zdjęcia na prawie 72 917 metrach taśmy filmowej.

</doc>
<doc id="919016" url="https://pl.wikipedia.org/wiki?curid=919016" title="Discoverer 49">
Discoverer 49



</doc>
<doc id="919017" url="https://pl.wikipedia.org/wiki?curid=919017" title="Anomalochromis thomasi">
Anomalochromis thomasi



</doc>
<doc id="919019" url="https://pl.wikipedia.org/wiki?curid=919019" title="Akademia Wychowania Fizycznego im. Polskich Olimpijczyków we Wrocławiu">
Akademia Wychowania Fizycznego im. Polskich Olimpijczyków we Wrocławiu

Akademia Wychowania Fizycznego im. Polskich Olimpijczyków we Wrocławiu (AWF we Wrocławiu) – państwowa szkoła wyższa powstała w 1946 roku jako Studium Wychowania Fizycznego Uniwersytetu i Politechniki we Wrocławiu.
Historia.
Początki dzisiejszej Akademii Wychowania Fizycznego im. Polskich Olimpijczyków we Wrocławiu związane są z powołaniem do życia w 1946 roku Studium Wychowania Fizycznego przy Wydziale Lekarskim Uniwersytetu i Politechniki Wrocławskiej, której pierwszych 58 absolwentów ukończyło naukę w 1949 roku. W 1950 roku Studium przekształcono w trzyletnią Wyższą Szkołę Wychowania Fizycznego, której pierwszym rektorem został prof. Andrzej Klisiecki. W 1956 r. szkoła uzyskała uprawnienia do nadawania stopni magisterskich i przeszła na czteroletni cykl nauczania. W 1966 roku jako druga po warszawskiej Akademii Wychowania Fizycznego uzyskała uprawnienia do nadawania stopnia doktora, a od 1990 roku doktora habilitowanego z nauk o kulturze fizycznej.
W 1972 roku uczelnia została podniesiona do rangi Akademii Wychowania Fizycznego i trzy lata później przejęła od miasta Stadion Olimpijski. W 1977 roku powstał drugi wydział na uczelni – Wydział Turystyki i Rekreacji, jednak został on zlikwidowany cztery lata później. W następnych latach zdecydowano o powołaniu Wydziału Fizjoterapii.
Podczas stanu wojennego (1981–1983) zostało internowanych sześciu pracowników AWF jako jedyni pracownicy tego rodzaju uczelni w kraju. Na obecną chwilę prace badawczo-naukowe nakierowane są na rozwój kultury fizycznej dzieci i młodzieży oraz ich sprawność fizyczną; rozwój morfologiczny dzieci wiejskich, wysiłku fizycznego, biomechaniki ruchów celowo ukierunkowanych; koordynację ruchową człowieka; historię wf; szkolenie nauczycieli wf i sportowców. Dodatkowo zapoczątkowano korzystanie z takiej formy rehabilitacji jakim jest krioterapia. Od początku istnienia do 2005 roku uczelnię ukończyło ponad 12 tysięcy osób.
Od 2011 roku Akademia współpracuje z klubem Śląsk Wrocław w ramach szkolenia trenerskiego studentów oraz piłkarskiego młodzieży.
Poczet rektorów.
Wyższa Szkoła Wychowania Fizycznego (1950–1972)
Akademia Wychowania Fizycznego (od 1972)
Kierunki kształcenia.
Od roku akademickiego 2016/17 uczelnia daje możliwość podjęcia nauki na ośmiu kierunkach I i II stopnia:
Posiadane uprawnienia.
Akademia Wychowania Fizycznego im. Polskich Olipijczyków we Wrocławiu powsiada następujące uprawnienia jako uczelnia publiczna do:
Kampus.
W skład kampusu Akademii Wychowania Fizycznego im. Polskich Olimpijczyków we Wrocławiu wchodzą obiekty położone na terenie wrocławskiego Śródmieścia, na terenie dzielnicy Sępolno:

</doc>
<doc id="919020" url="https://pl.wikipedia.org/wiki?curid=919020" title="Syndrom oblężonej twierdzy">
Syndrom oblężonej twierdzy

Syndrom oblężonej twierdzy – zjawisko polegające na wzbudzaniu poczucia zagrożenia ze strony mniej lub bardziej zmyślonego wroga. Grupa społeczna przejawiająca wysoki poziom poczucia zagrożenia o wiele chętniej rezygnuje z indywidualizmu, dążąc do homogeniczności, i oddaje władzę nad sobą osobom, które deklarują grupie zapewnienie bezpieczeństwa.
Syndrom oblężonej twierdzy jest często wykorzystywany przez polityków, którzy wzbudzają poczucie zagrożenia elektoratu, a następnie oferują ratunek z wyimaginowanej opresji. Elektorat, aby zredukować nieprzyjemne poczucie zagrożenia odda głos na polityka. W tym sensie posługiwanie się syndromem oblężonej twierdzy jest psychomanipulacją.

</doc>
<doc id="919021" url="https://pl.wikipedia.org/wiki?curid=919021" title="Biertułtowy">
Biertułtowy

Biertułtowy () – część miasta Radlin, będąca jego centrum administracyjnym. Znajduje się tu m.in. Urząd Miasta, Miejski Ośrodek Kultury oraz Miejski Ośrodek Sportu i Rekreacji.
Historia.
Biertułtowy były wzmiankowane już w 1305 r. jako "Bertholdi villa". Stanowiły odrębną gminę jednostkową w powiecie Rybnik; w 1871 roku gmina Birtultau liczyła 826 mieszkańców.
Od 1922 w Polsce i województwie śląskim, w powiecie rybnickim. W 1931 roku liczyły już 4583 mieszkańców. 1 września 1932 zniesiono gminę Biertułtowy, włączając ją do gminy jednostkowej Radlin.
W latach 1945–1950 należały do zbiorowej gminy Radlin z ośrodkiem administracyjnym w Biertułtowach, w 1954 w gromadzie Radlin, 1954–75 w mieście Radlin, 1975–96 w mieście Wodzisław Śląski. W 1997 po pozostaniu historycznego Radlina (Radlin II) w granicach Wodzisławia, Obszary wraz z Głożynami i Obszarami utworzyły miasto Radlin.

</doc>
<doc id="919024" url="https://pl.wikipedia.org/wiki?curid=919024" title="Central Hockey League">
Central Hockey League

Central Hockey League (CHL) – rozgrywki hokeja na lodzie w Stanach Zjednoczonych.
Liga powstała w 1992. Właścicielem ligi został Global Entertainment Corporation. Każdego roku zwycięzca ligi otrzymywał trofeum Ray Miron President’s Cup. Obecnie liga liczy 17 zespołów. Niektóre zespoły podlegały klubom z wyższych lig. W październiku 2014 rozgrywki CHL zostały zlikwidowane, wówczas część klubów przeszły do ligi East Coast Hockey League.

</doc>
<doc id="919036" url="https://pl.wikipedia.org/wiki?curid=919036" title="Salustios">
Salustios

Salustios (Σαλούστιος, Saturninus Sallustius Secundus) - żyjący w IV w. n.e. neoplatoński filozof ze szkoły pergamońskiej. Współpracował z cesarzem Julianem w odnawianiu pogaństwa w cesarstwie. W 361 roku n.e. został mianowany prefektem Wschodu. 
Myśl.
W traktacie "O bogach i świecie" (362 r. n.e.) przedstawiał i uzasadniał wierzenia pogańskie, które zgodnie z polityką przywrócenia politeizmu cesarza Juliana, miały być alternatywą dla wierzeń chrześcijańskich. Wskazywał, że wiedza o tym, że bogowie istnieją jest czymś naturalnym, natomiast ateizm jest swego rodzaju karą. Karą za to że człowiek poznał bogów i nimi pogardził, więc w kolejnym życiu odebrana mu jest wiedza o bogach. 
Salustios wierzył także w opatrzność, dotyczącą narodów, miast, a także poszczególnych ludzi. Według niego nic nie jest złe z natury, a staje się jedynie złe ze względu na działania ludzi. Zło bierze się z błędu poznawczego, ponieważ człowiek bierze zło za dobro i je czyni. Zło powstaje więc ze względu na fałszywą ocenę. 

</doc>
<doc id="919038" url="https://pl.wikipedia.org/wiki?curid=919038" title="Wojciech Wieteska">
Wojciech Wieteska

Wojciech „Wojtek” Wieteska (ur. 1964 w Warszawie) – polski fotograf, operator i reżyser.
Życiorys.
Ukończył studia na Wydziale Operatorskim i Realizacji TV na PWSFTviT w Łodzi. W latach 1983–1985 studiował historię sztuki w Paryżu, na Sorbonie IV oraz na Uniwersytecie Warszawskim (1985–1987). Doktorat w 2015 na macierzystej uczelni w dyscyplinie sztuk filmowych na podstawie pracy "Jestem z Polski – gdzie jest dzisiaj fotografia". 
Od 1993 realizuje filmowe i fotograficzne kampanie reklamowe i społeczne; a także projekty dla instytucji państwowych i prywatnych. 
Publikuje w prasie. 
Jest autorem albumów i książek fotograficznych.
Pisze o fotografii i zajmuje się wystawami fotograficznymi w charakterze kuratora. 
W latach 2000–2015 wykładał w Europejskiej Akademii Fotografii oraz w Akademii Teatralnej w Warszawie i w PWSFTviT w Łodzi.
Od 2015 wykłada w Warszawskiej Szkole Filmowej oraz Warszawskiej Wyższej Szkole Humanistycznej.
Z dziennikarką Agatą Passent ma syna Kubę Wieteska (ur. 2006).
Jego projekty indywidualne wystawiane były m.in. w Galerii Starej ZPAF, CSW, w Muzeum Sztuki i Techniki Japońskiej „Manggha”, w galerii Lumas w Berlinie, w galerii Atlas Sztuki w Łodzi, w Galerii Le Guern, w Yours Gallery, w Leica Gallery Warszawa.
Jego fotografie artystyczne znajdują się w państwowych i prywatnych kolekcjach w Polsce, Francji, Japonii, Norwegii, Niemczech, Szwajcarii, Szwecji i Stanach Zjednoczonych.
Mieszkał w Berlinie Wschodnim (1969–1970), w Paryżu (1972–1977 oraz 1980–1985) i w Nowym Jorku (1990). Mieszka i tworzy w Warszawie.

</doc>
<doc id="919042" url="https://pl.wikipedia.org/wiki?curid=919042" title="Litotrypsja">
Litotrypsja

Litotrypsja, ESWL (z ang. "extracorporeal shock wave lithotripsy") – zabieg urologiczny polegający na skruszeniu kamienia w pęcherzu moczowym, moczowodzie lub nerce.
Urządzeniem terapeutycznym jest litotryptor, generujący fale ultradźwiękowe prowadzące do wytworzenia fali uderzeniowej i rozkruszenia złogów, których fragmenty wydalane są z moczem drogą naturalną.
Zastosowanie nieurologiczne.
Za pomocą fali uderzeniowej można też kruszyć kamienie śliniankowe, żółciowe, a także leczyć takie schorzenia jak łokieć tenisisty, zespół bolesnego barku z odkładającymi się złogami wapniowymi w ścięgnach mięśni w stawie barkowym czy ostrogi piętowe.

</doc>
<doc id="919043" url="https://pl.wikipedia.org/wiki?curid=919043" title="Emile Francis Trophy">
Emile Francis Trophy

Emile Francis Trophy – nagroda przyznawana corocznie w lidze American Hockey League najlepszemu zespołowi w Dywizji Atlantyckiej w sezonie zasadniczym. W sezonach 2001/2002 i 2002/2003 najlepszej drużynie Dywizji Północnej. Nazwa trofeum pochodzi od nazwiska kanadyjskiego trenera Emila Francisa. Przez pierwsze dwa sezony od przyznawania przyznawano ją najlepszemu zespołowi w North Division. Trofeum to nie jest równoznaczne z Emile Francis Award.

</doc>
<doc id="919045" url="https://pl.wikipedia.org/wiki?curid=919045" title="Ameliusz">
Ameliusz

Ameliusz - (właściwe imię Gentilianus) urodzony w Etrurii, żyjący w III w. n.e. filozof neoplatoński ze szkoły rzymskiej, uznawany za najbardziej oddanego ucznia Plotyna.
Ameliusz spędził w szkole Plotyna 24 lata (od 246 roku n.e. do 269 roku n.e), a pod koniec życia przeniósł się do Apamei w Syrii.
Oprócz wpływu Plotyna, na myśl Ameliusza wpłynęły również medioplatonizm i nauczanie Numeniosa. Wychodząc od trzech hipostaz Plotyna, podzielił drugą hipostazę (Umysł) na trzy części:

</doc>
<doc id="919047" url="https://pl.wikipedia.org/wiki?curid=919047" title="Elipsa (figura retoryczna)">
Elipsa (figura retoryczna)



</doc>
<doc id="919048" url="https://pl.wikipedia.org/wiki?curid=919048" title="Państwo złożone">
Państwo złożone

Państwo złożone – państwo składające się z mniejszych jednostek składowych (np. stany, landy), posiadających określoną samodzielność. Jednostki te mogą posiadać własny system prawny i organy władzy politycznej.

</doc>
<doc id="919050" url="https://pl.wikipedia.org/wiki?curid=919050" title="Chryzantemy">
Chryzantemy



</doc>
<doc id="919051" url="https://pl.wikipedia.org/wiki?curid=919051" title="Jezioro Mokre (województwo kujawsko-pomorskie)">
Jezioro Mokre (województwo kujawsko-pomorskie)

Jezioro Mokre – jezioro w woj. kujawsko-pomorskim, w pow. mogileńskim, w gminie Dąbrowa, leżące na terenie Pojezierza Gnieźnieńskiego.
Otoczone obszarami rolniczymi. Pobliskie miejscowości to: Mokre, Nowa Wieś Pałucka, Obudno i Dąbrowa.
Dane morfometryczne.
Powierzchnia zwierciadła wody wynosi 5,0 ha.

</doc>
<doc id="919054" url="https://pl.wikipedia.org/wiki?curid=919054" title="Circuit bending">
Circuit bending

Circuit bending to kreatywne wykorzystywanie zwarć układów instrumentów elektronicznych (o niskim napięciu) - np. zabawek, małych syntezatorów zasilanych bateriami - w celu stworzenia nowego typu brzmienia. Powstający dźwięk jest przypadkowy (trudno powtórzyć idealnie to samo brzmienie), muzyka zaś aleatoryczna. Circuit bending stosuje się często podczas tworzenia tak zwanej „noise music”, jak również awangardowej muzyki współczesnej (na taśmę lub live).

</doc>
<doc id="919055" url="https://pl.wikipedia.org/wiki?curid=919055" title="Halina Piasecka">
Halina Piasecka

Halina Piasecka z domu Kopeć (ur. 1914, zm. 14 sierpnia 1944 w Warszawie) – podporucznik Armii Krajowej, uczestniczka powstania warszawskiego.
Życiorys.
Córka Tadeusza Kopcia i Wandy z domu Patzer. W 1932 zdała egzamin maturalny w gimnazjum żeńskim im. Cecylii Plater-Zyberkówny, następnie uczęszczała do Institut Français w Warszawie. Od 1933 r. studiowała w Wyższej Szkole Dziennikarskiej. Studia przerwała na roku w 1935 kiedy to wyjechała na roczny kurs języka angielskiego w Wielkiej Brytanii. Studia dziennikarskie ukończyła w 1936 r. i rozpoczęła pracę w dzienniku "Kurier Warszawski" oraz tygodniku "Kwadrat". 
W czasie okupacji niemieckiej działała w harcerstwie. Od 1940 roku należała do Konfederacji Narodu, w której pełniła funkcję łączniczki, kolporterki i maszynistki. Została przydzielona do służby w VIII Uderzeniowym Batalionie Kadrowym, w nocy z 26 na 27 lipca 1942 r. brała udział w uwolnieniu żołnierzy KN z więzienia przy ul. Daniłowiczowskiej. W późniejszym czasie została kierowniczką działu opieki dla rodzin osób aresztowanych. Podczas powstania była łączniczką ppłk. Jana Mazurkiewicza (ps. „Radosław”).
Zginęła 14 dnia powstania na Starym Mieście przenosząc rozkazy do odciętego
oddziału Zgrupowania. Została pochowana w grobie zbiorowym. Po zakończeniu działań wojennych jej ciało zostało ekshumowane i pochowane na cmentarzu na Powązkach w Warszawie (kw. 216-VI-33/34).
Życie prywatne.
Była żoną Bolesława Piaseckiego (ps. „Sablewski”), z którym miała dwoje dzieci – Bohdana (ur. 1941) i Jarosława (ur. 1943). 

</doc>
<doc id="919056" url="https://pl.wikipedia.org/wiki?curid=919056" title="Borki (powiat piaseczyński)">
Borki (powiat piaseczyński)

Borki – wieś w Polsce położona w województwie mazowieckim, w powiecie piaseczyńskim, w gminie Góra Kalwaria. Leży na lewym brzegu Wisły.
W latach 1975–1998 miejscowość należała administracyjnie do województwa warszawskiego.
Położenie.
Borki to maleńka, otoczona przez sady miejscowość położona nad Wisłą, przy drodze między Czerskiem a Podgórą. 

</doc>
<doc id="919058" url="https://pl.wikipedia.org/wiki?curid=919058" title="Obóz jeniecki pod Strzałkowem">
Obóz jeniecki pod Strzałkowem

Obóz jeniecki pod Strzałkowem – obóz jeniecki Wojska Polskiego w Strzałkowie.
Historia.
Obóz został założony na przełomie 1914 i 1915, jako niemiecki obóz dla jeńców z frontów I wojny światowej. Od 1919 był polskim obozem jenieckim i obozem dla internowanych.
Obóz był położony przy granicy dwóch państw zaborczych – Cesarstwa Niemieckiego i Imperium Rosyjskiego – przy drodze łączącej dwie przygraniczne miejscowości: Strzałkowo po stronie pruskiej i Słupcę po stronie rosyjskiej (połączonych współcześnie drogą krajową nr 92). Po zakończeniu I wojny światowej podjęto działania zmierzające do jego likwidacji, jednak w związku z wybuchem wojny polsko-bolszewickiej, od 12 maja 1919 zaczął funkcjonować jako obóz dla jeńców Armii Czerwonej. 11 lipca 1919 rozporządzeniem Ministerstwa Spraw Wojskowych nadano mu nazwę "Obóz Jeniecki Nr 1 pod Strzałkowem". W maju 1920 obóz otrzymał nazwę "Obóz Jeńców i Internowanych Nr 1 w Strzałkowie". Po wejściu w życie zawieszenia broni w wojnie polsko-bolszewickiej 18 października 1920, obóz został przekształcony w miejsce przetrzymywania osób internowanych, w tym żołnierzy Armii Ukraińskiej Republiki Ludowej. Ostatecznie obóz przestał funkcjonować 31 sierpnia 1924.
Przy obozie jenieckim położony był cmentarz, który jako zabytek istnieje do chwili obecnej.
Hasło „Strzałkowo"” bywa dziś często używane propagandowo przez Rosję jako odpowiedź na polskie żądania ukarania winnych zbrodni katyńskiej jako część propagandowej akcji Anty-Katyń. Większość więźniów, która spoczywa na cmentarzu jenieckim w Strzałkowie, umarła wskutek epidemii tyfusu.

</doc>
<doc id="919059" url="https://pl.wikipedia.org/wiki?curid=919059" title="Convair XFY">
Convair XFY



</doc>
<doc id="919061" url="https://pl.wikipedia.org/wiki?curid=919061" title="Stéphane Udry">
Stéphane Udry

Stéphane Udry (ur. 1961 w Sionie) – szwajcarski astronom związany z Uniwersytetem Genewskim, zajmujący się obecnie przede wszystkim poszukiwaniem planet pozasłonecznych.
Życiorys.
Początkowo badacz zajmował się dynamiką galaktyk. Po otrzymaniu w 1992 r. doktoratu spędził dwa lata na Uniwersytecie Rutgersa w New Jersey. Po powrocie do Genewy podjął współpracę z Michelem Mayorem, odkrywcą 51 Pegasi b – pierwszej poznanej pozasłonecznej planety krążącej wokół gwiazdy ciągu głównego.
Obecnie astronom koncentruje się na analizie odchyleń prędkości radialnych gwiazd. W rezultacie badań miał współudział w odkryciu 84 pozasłonecznych planet.
Razem z zespołem odkrył w 2007 r. odległą od nas o 20 lat świetlnych prawdopodobnie ziemiopodobną planetę Gliese 581 c krążącą wokół gwiazdy Gliese 581 w takiej odległości, gdzie temperatura powierzchni planet pozwala na istnienie wody w stanie ciekłym, a co za tym idzie istnieją na niej warunki dogodne do powstania życia tlenowego.
4 kwietnia 2007 r. otrzymał nominację profesorską.

</doc>
<doc id="919063" url="https://pl.wikipedia.org/wiki?curid=919063" title="Likon">
Likon

Likon – filozof perypatetycki okresu hellenizmu.
Urodził się na początku III wieku p.n.e. w Troadzie. Około 270 r. p.n.e. został przywódcą Perypatu jako następca Stratona. Kierował nim do ok. 226/224 r. p.n.e. Jego dzieła były cenione ze względu na styl, jednak słabe jednak filozoficznie. Interesował się przede wszystkim etyką i zagadnieniami wychowawczymi. 
W filozofii Likona można zauważyć wyraźne wpływy stoicyzmu, polegające m.in. na ograniczaniu wpływu (zwłaszcza negatywnego) zjawisk zewnętrznych na duszę i tym samym na szczęście człowieka.

</doc>
<doc id="919064" url="https://pl.wikipedia.org/wiki?curid=919064" title="Nadwrażliwość kontaktowa">
Nadwrażliwość kontaktowa

Nadwrażliwość kontaktowa - nadwrażliwość na różne substancje kontaktujące ze skórą i błonami śluzowymi (metale i ich stopy, lateks, leki, żywice, rozpuszczalniki oraz materiały takie jak jedwab, wełna, skóra, substancje pochodzenia roślinnego, kosmetyki).
Nadwrażliwość kontaktową można podzielić na:
Fazy nadwrażliwości.
Występują dwie fazy tej nadwrażliwości:

</doc>
<doc id="919065" url="https://pl.wikipedia.org/wiki?curid=919065" title="Chronobiologia">
Chronobiologia

Chronobiologia ( ‘czas’) – dział biologii, zajmujący się badaniem rytmów biologicznych, czyli periodycznych (cyklicznych) zjawisk w organizmach, zachodzących pod wpływem czynników wewnętrznych (związanych z fizjologią) oraz zewnętrznych (np. pory roku, sekwencja światła i ciemności).

</doc>
<doc id="919069" url="https://pl.wikipedia.org/wiki?curid=919069" title="Eryksimachos">
Eryksimachos

Eryksimachos – grecki lekarz, żyjący w IV wieku p.n.e., syn Akumenosa. Postać z dialogu Platona pt. Uczta.
Podobnie jak ojciec, należał do rodu i kasty zaprzysiężonych Asklepiadów, uprawiających medycynę jeszcze od czasów mitycznych przodków Asklepiosa. Zarówno ojciec jak i syn znani byli powszechnie ze wstrzemięźliwości, a Eryksimachos zasłynął kazaniami dotyczącymi tego tematu.
W dialogu Platona pojawia się jako osoba wypowiadająca swoje racje sucho, zawile; często nudzi rozmówców. Żyje w przyjaźni z Fajdrosem, z którym wymyka się gdy pijatyka zaczyna się na dobre.

</doc>
<doc id="919071" url="https://pl.wikipedia.org/wiki?curid=919071" title="Hieronim z Rodos">
Hieronim z Rodos

Hieronim z Rodos - (III w p.n.e.) urodzony na Rodos filozof perypatetycki, bliski epikureizmowi. 
Nauczał, że cierpienie jest złem, a największym dobrem jest brak cierpienia. Z powodu silnych wpływów epikureizmu w jego filozofii, niektórzy autorzy (m.in. Cyceron) uznawali, że niesłusznie uważał się za arystotelika.

</doc>
<doc id="919072" url="https://pl.wikipedia.org/wiki?curid=919072" title="Kępa Radwankowska">
Kępa Radwankowska

Kępa Radwankowska – wieś w Polsce położona w województwie mazowieckim, w powiecie piaseczyńskim, w gminie Góra Kalwaria. Leży na lewym brzegu Wisły.
W latach 1975–1998 miejscowość należała administracyjnie do województwa warszawskiego.

</doc>
<doc id="919076" url="https://pl.wikipedia.org/wiki?curid=919076" title="Droga wojewódzka nr 635">
Droga wojewódzka nr 635

Droga wojewódzka nr 635 (DW635) – droga wojewódzka prowadząca z Radzymina przez Ciemne, Stary Janków, Czarną i Zagościniec do Wołomina.
W przyszłości przebieg drogi zostanie zmieniony tak, że z miejscowości Czarna poprowadzi przez węzeł Wołomin z drogą ekspresową S8 w Wołominie, a w przyszłości dalej do Słupna i Marek. Specjalnie do tego ma powstać nowy odcinek trasy. Węzeł został zbudowany w ramach budowy obwodnicy Marek.
W czerwcu 2018 roku ma zakończyć się przygotowywanie dokumentacji potrzebnej do ogłoszenia przetargu na budowę łącznika między miastem Wołomin a węzłem Wołomin na obwodnicy Marek.
W styczniu 2019 r. wojewoda mazowiecki wydał pozwolenie na budowę łącznika a 11 maja 2020 podpisano umowę z wykonawcą, który ma 24 miesiące na ukończenie inwestycji.

</doc>
<doc id="919077" url="https://pl.wikipedia.org/wiki?curid=919077" title="Konrad Waldhauser">
Konrad Waldhauser

Konrad Waldhauser (właśc. Waldhausen, ur. 1326, zm. 8 grudnia 1369 w Pradze) – austriacki kaznodzieja, augustianin, myśliciel, jeden z prekursorów husytyzmu.
Atakował demoralizację Kościoła, jego uczestnictwo w życiu publicznym i posiadanie majątków ziemskich i symonię. Piętnował także nierówność majątkową.
Początkowo głosił kazania w księstwach austriackich. W 1363 występował w Pradze, gdzie z racji popularności jego głoszone po niemiecku kazania tłumaczono na język czeski. W stolicy Czech kazań słuchał m.in. król Karol.

</doc>
<doc id="919080" url="https://pl.wikipedia.org/wiki?curid=919080" title="Ariston z Keos">
Ariston z Keos

Ariston z Keos (gr. Ἀρίστων ὁ Κεῖος, III w. p.n.e.) – urodzony w Julidzie na Keos, hellenistyczny filozof perypatetycki. Uczeń Likona, po którym objął kierownictwo Perypatu. Zainteresowany był m.in. charakterologią. Jego filozofia (według świadectwa Cycerona) cechowała się elegancją, lecz była słaba spekulatywnie.

</doc>
<doc id="919081" url="https://pl.wikipedia.org/wiki?curid=919081" title="Ługówka">
Ługówka

Ługówka – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
W latach 1975–1998 miejscowość należała administracyjnie do województwa warszawskiego.

</doc>
<doc id="919083" url="https://pl.wikipedia.org/wiki?curid=919083" title="Artykuły praskie">
Artykuły praskie



</doc>
<doc id="919084" url="https://pl.wikipedia.org/wiki?curid=919084" title="Wenera 2MW-1 No. 4">
Wenera 2MW-1 No. 4

Wenera 2MW-1 No. 4 (również: Sputnik 20) – radziecka niedoszła sonda Wenus. Celem misji było wejście w atmosferę i lądowanie na powierzchni Wenus. Z powodu nieotwarcia się zaworu paliwa (w 61,5 minuty po starcie) w ostatnim członie rakiety, sonda nie opuściła orbity okołoziemskiej

</doc>
<doc id="919088" url="https://pl.wikipedia.org/wiki?curid=919088" title="SIADH">
SIADH



</doc>
<doc id="919091" url="https://pl.wikipedia.org/wiki?curid=919091" title="Rob Cavallo">
Rob Cavallo

Rob Cavallo – producent muzyczny, pracujący dla wytwórni Reprise Records.
Cavallo urodził się w Waszyngtonie; jego ojciec Bob Cavallo pracował w przemyśle muzycznym jako menadżer. Kiedy młody Rob miał około 10 lat, wyprowadził się razem z rodziną do Los Angeles. Jako nastolatek grał w lokalnych zespołach, a po ukończeniu szkoły wyższej zaczął pracować w wytwórni muzycznej jako dźwiękowiec. We wczesnych latach 90. rozpoczął pracę z zespołem The Muffs jako producent.
Największym sukcesem Cavalla było rozpoczęcie współpracy z zespołem Green Day dla wytwórni Reprise. Po przesłuchaniu taśmy demonstracyjnej w swoim samochodzie, od razu postanowił zająć się zespołem. Radość z tego faktu była obopólna, gdyż członkowie Green Day byli bardzo zadowoleni z pracy, jaką Cavallo włożył w albumy The Muffs.
Cavallo jest głównym producentem zespołu Green Day. Był współproducentem prawie każdego ich albumu od bestsellerowego Dookie, po American Idiot. Cavallo wyprodukował także nagrania dla zespołów Jawbreaker, Goo Goo Dolls, Chrisa Isaaka, Paramorei Alanis Morissette, do tego parę soundtracków.
Cavallo był również współproducentem trzeciego albumu My Chemical Romance noszącego nazwę "The Black Parade", który został wydany 23 października 2006.
Cavallo jest także producentem dwóch ostatnich albumów amerykańskiego hardrockowego zespołu Shinedown: "The Sound Of Madness" wyd. w 2008 roku oraz "Amaryllis", który miał premierę w marcu 2012 roku i zadebiutował ma 4. miejscu listy „Billboard 200” oraz na pierwszych miejscach list: Billboard Alternative Albums Chart, Billboard Rock Albums Chart i Billboard Hard Rock Albums Chart.
Lider i zarazem wokalista Brent Smith, jak i pozostali członkowie grupy, we wszystkich wywiadach bardzo chwalą współpracę z Robem Cavallo zarówno podczas nagrywanie poprzedniego, jak i ostatniego albumu.

</doc>
<doc id="919094" url="https://pl.wikipedia.org/wiki?curid=919094" title="Kritolaos">
Kritolaos

Kritolaos – hellenistyczny filozof Perypatu.
Urodził się w Faselis w Licji, ok. 200 r. p.n.e. Zmarł mając 82 lata. W 156/155 roku p.n.e. przebywał w Rzymie wraz z kierownikiem Akademii Karneadesem, oraz ze stoikiem Diogenesem. Był przywódcą Perypatu po Aristonie.
Chociaż starał się trzymać nauki Arystotelesa, broniąc idei wieczności świata, myśl jego zdradza wyraźne wpływy stoickie. Nauczał, że przyjemność jest złem, a cnota, czyli dobro duszy, są znacznie ważniejsze od dóbr zewnętrznych i dobra ciała. Utożsamiał też psyche z eterem, czyli twierdził, że dusza jest materialna.

</doc>
<doc id="919095" url="https://pl.wikipedia.org/wiki?curid=919095" title="Messier 74">
Messier 74

Messier 74 (znana także jako M74, NGC 628 lub PGC 5974) – galaktyka spiralna w gwiazdozbiorze Ryb. W galaktyce znajdują się dwa dobrze widoczne ramiona spiralne. Niska jasność galaktyki powoduje, że jest to jeden z najtrudniejszych do obserwacji obiektów z katalogu Messiera dla astronomów amatorów, jednakże stosunkowo duża szerokość kątowa galaktyki oraz możliwość obserwacji całej tarczy galaktyki sprawia, że jest ona idealnym obiektem dla profesjonalistów do badania struktury ramion spiralnych. Galaktyka ta znajduje się niedaleko na północno-zachodni zachód od gwiazdy η Psc.
Historia.
M74 została odkryta przez Pierre’a Méchaina we wrześniu 1780 roku. Méchain wtedy powiadomił o swoim odkryciu Charles’a Messiera, który wpisał galaktykę do swojego katalogu.
Supernowe.
Trzy supernowe zostały zidentyfikowane w M74: SN 2002ap, SN 2003gd oraz SN 2013ej.
SN 2002ap zwróciła uwagę astronomów, ponieważ była ona jedną z niewielu supernowych typu Ic (zwanych czasem hypernowymi) obserwowanych w odległości mniejszej niż 10 Mpc w ostatnim czasie. Ta supernowa została wykorzystana do zweryfikowania teorii o powstawaniu podobnych supernowych typu Ic i teorii o związkach pomiędzy supernowymi a rozbłyskami gamma.
SN 2003gd to supernowa typu II-P. Typ II supernowych cechuje się stałą jasnością, więc mogą zostać użyte do dokładnego zmierzenia odległości. Zmierzony tą techniką dystans do M74 wynosi 9,6 ± 2,8 Mpc, czyli inaczej 31 ± 9 milionów ly. Dla porównania mierzone odległości za pomocą najjaśniejszych superolbrzymów wynoszą 7,7 ± 1,7 Mpc i 9,6 ± 2,2 Mpc. Ben E. K. Sugerman znalazł „echo światła” – odbicie eksplozji supernowej, która nastąpiła po samej eksplozji – powiązana z SN 2003gd. Jest to jedna z kilku supernowych, u których znaleziono takie odbicie. Odbicie to występuje przy płaskich chmurach pyłu, które leżą na wprost do supernowej, i może zostać wykorzystane do ustalenia składu chemicznego pyłu międzygwiezdnego.
Grupa galaktyk.
M74 to najjaśniejszy członek Grupy M74, grupy 5-7 galaktyk, do której zalicza się także osobliwą galaktykę spiralną NGC 660 i kilka galaktyk nieregularnych. Jednakże różne metody identyfikacji grup mogą konsekwentnie zaliczać i odrzucać wiele galaktyk, więc dokładna liczba galaktyk w tej grupie nie jest ustalona.
Czarna dziura.
Teleskop kosmiczny Chandra zaobserwował w galaktyce bardzo jasne źródło promieniowania rentgenowskiego (ULX) o okresie równym około 2 godziny, emitujące wielokrotnie więcej promieniowania X niż gwiazda neutronowa. Oszacowana masa tego źródła wynosi około 10 000 . Jest to prawdopodobnie czarna dziura o masie pośredniej. Źródło promieniowania rentgenowskiego ma przypisaną nazwę CXOU J013651.1+154547.

</doc>
<doc id="919096" url="https://pl.wikipedia.org/wiki?curid=919096" title="Julianów (gmina Góra Kalwaria)">
Julianów (gmina Góra Kalwaria)

Julianów – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
W latach 1975–1998 miejscowość należała administracyjnie do województwa warszawskiego.

</doc>
<doc id="919102" url="https://pl.wikipedia.org/wiki?curid=919102" title="Messier 73">
Messier 73

Messier 73 (również M73, NGC 6994) – asteryzm składający się z 4 gwiazd widocznych w gwiazdozbiorze Wodnika. Odkrył go Charles Messier 4 października 1780 roku. Jego jasność obserwowana wynosi 9, a średnica kątowa 2,8'. Jasność gwiazd wchodzących w skład asteryzmu wynosi od 10 do 12m. Messier 73 pierwotnie zaliczany był do gromad otwartych, jednak dokładne badania wykazały, że bliskość kątowa gwiazd jest przypadkowa i nie wynika z ich wzajemnego powiązania.

</doc>
<doc id="919104" url="https://pl.wikipedia.org/wiki?curid=919104" title="Santiago Dobles">
Santiago Dobles

Santiago Dobles (ur. 17 listopada 1976 w Miami w stanie Floryda, USA) – amerykański muzyk, gitarzysta i założyciel zespołu progresywnometalowego Aghora. Od 2010 roku występuje również w zespole Synkronizity. Natomiast od 2016 roku gra w holenderskiej formacji Pestilence. Uczęszczał do Berklee College of Music. Interesuje go taoizm i kultura tybetańska. Prowadzi kursy jogi. Jest właścicielem studia nagrań.
Mieszka z żoną Ingrid i dziećmi w Miami.

</doc>
<doc id="919106" url="https://pl.wikipedia.org/wiki?curid=919106" title="Internet Explorer 7">
Internet Explorer 7

Internet Explorer 7 (w skrócie nazywany IE7) – następca przeglądarki internetowej Internet Explorer 6 produkcji firmy Microsoft, opublikowana pod koniec 2006 dla Windows Vista, Windows XP SP2 i Windows Server 2003. Jest następcą Internet Explorer 6. Według danych z okresu 28 października – 3 listopada 2008 IE7 używa w Polsce 23,8% internautów. Dane dla świata z października 2008 wskazują na poziom 47,08%.
Od tej wersji oficjalna nazwa Internet Explorer została zmieniona z Microsoft Internet Explorer na Windows Internet Explorer.
Historia.
15 lutego 2005 szef Microsoftu zapowiedział, że nowa wersja przeglądarki zostanie zaprezentowana na Conference 2005 w San Francisco. Wersja Beta1 została opublikowana 27 lipca 2005 dla beta-testerów, a pierwsza wersja opublikowana dla szerszej grupy, czyli Beta2 31 stycznia 2006. A finalna wersja IE7 została opublikowana 18 października 2006. 5 października 2007, Microsoft usunął konieczność sprawdzania oryginalności systemu, przed ściągnięciem pliku instalacyjnego z Internet Explorerem 7.

</doc>
<doc id="919108" url="https://pl.wikipedia.org/wiki?curid=919108" title="Głożyny (Radlin)">
Głożyny (Radlin)

Głożyny (niem. "Glasin") – zachodnia część miasta Radlin, położona w pobliżu granicy z Rydułtowami, Pszowem i Wodzisławiem Śląskim.
Historia.
Głożyny podobnie jak Obszary, były folwarkiem należącym do Radlina Dolnego (część obecnego Radlina II) i od średniowiecza wchodziły w skład Wodzisławskiego Państwa Stanowego. Aż do 1945 były kolonią w gminie jednostkowej Radlin; w 1871 roku "Colonie Glasin" liczyła 255 mieszkańców. 
W czasie wojny obronnej we wrześniu 1939 roku miejsce starcia z wojskami niemieckimi, tzw. Bój w Głożynach.
W latach 1945–1950 należały do zbiorowej gminy Radlin, w 1954 w gromadzie Radlin, 1954–75 w mieście Radlin, 1975–96 w mieście Wodzisław Śląski. W 1997 po pozostaniu historycznego Radlina (Radlin II) w granicach Wodzisławia, Obszary wraz z Biertułtowami i Obszarami utworzyły miasto Radlin.
Religia.
Na Głożynach działalność prowadzi parafia pw. Niepokalanego Serca Maryi.

</doc>
<doc id="919112" url="https://pl.wikipedia.org/wiki?curid=919112" title="Tetrahymena">
Tetrahymena

Tetrahymena – rodzaj orzęsków. Występuje u niego 7 płci (oznaczanych I, II, III, IV, V, VI i VII), z których każda może współżyć z każdą inną. Orzęski różnej płci wyglądają tak samo, ale nie występują równie często. 
U "Tetrahymena" płeć kontroluje gen zwany "mat". Każdy jego allel nie decyduje o płci, tylko określa jej prawdopodobieństwo. W sumie jest co najmniej 14 alleli, podzielonych na 2 główne grupy: A i B. W grupie A możliwa jest każda płeć poza IV i VII, w B każda inna od I. 
"Tetrahymena" ma dwa jądra komórkowe: małe (mikronukleus) i duże (makronukleus). Makronukleus kontroluje codzienne funkcje życiowe, mikronukleus odpowiada za życie seksualne. Podczas połączenia dwóch orzęsków, zwanego koniugacją, mikronukleusy wymieniają geny. Po tej wymianie powstają nowe makronukleusy. Później zmodyfikowane koniugacją orzeski mogą się rozmnażać przez podział.
Jest pierwszym organizmem, u którego wykryto (w 1982 roku), a następnie opisano mechanizm autokatalitycznego wycinania intronów (tzw. self-splicing).

</doc>
<doc id="919113" url="https://pl.wikipedia.org/wiki?curid=919113" title="Sputnik 12">
Sputnik 12



</doc>
<doc id="919114" url="https://pl.wikipedia.org/wiki?curid=919114" title="Mgławica Małe Hantle">
Mgławica Małe Hantle

Mgławica Małe Hantle (również Messier 76, M76, NGC 650/651) – mgławica planetarna znajdująca się w gwiazdozbiorze Perseusza w odległości około 2100-2500-3400 lat świetlnych. Została odkryta 5 września 1780 roku przez Pierre’a Méchaina. Jedna z czterech mgławic planetarnych w katalogu Messiera.
Nazwa i odkrycie.
Mgławica została odkryta przez Pierre’a Méchaina w 1780 jako „obiekt kometo-podobny” i wpisana do katalogu Messiera pod numerem 76. Mgławica figuruje także w katalogu "New General Catalogue" pod numerami NGC 650 i NGC 651. Obiekt znany jest pod popularną nazwą Mgławica Małe Hantle. Nazwa ta wywodzi się od jej podobieństwa do odkrytej wcześniej mgławicy Hantle. Inne nazwy to: mgławica Korek ("Cork Nebula"), mgławica Motyl ("Butterfly Nebula") oraz mgławica Sztanga ("Barbell Nebula"). Początkowo sądzono, że obiekt składa się z dwóch, osobnych mgławic i dlatego otrzymał podwójne oznaczenie w katalogu NGC.
W 1891 Isaac Roberts zasugerował, że M76 może być obiektem podobnym do wcześniej odkrytej mgławicy Pierścień, ale widzianym pod innym kątem, niemniej za pierwszą osobę, która prawidłowo rozpoznała M76 jako mgławicę planetarną uchodzi astronom Heber Doust Curtis.
Charakterystyka.
Mgławica znajduje się w odległości szacowanej na 2100, 2500 i 3400 lat świetlnych od Ziemi i położona jest w gwiazdozbiorze Perseusza. Obiekt ma rozmiary kątowe 2,7' × 1,5', co przy założeniu odległości 2100 lat świetlnych oznacza, że ma średnicę wynoszącą ponad 1,2 roku świetlnego.
Wielkość pozorna mgławicy wynosi +10,2, a wielkość pozorna centralnej gwiazdy wynosi +15,9. Gorąca pozostałość po gwieździe ma temperaturę powierzchni wynoszącą około 88 400 K, emitowane przez nią promieniowanie ultrafioletowe rozgrzewa i rozpycha zewnętrzne warstwy tworzące mgławicę.
Mgławica porusza się w kierunku Ziemi z prędkością około 19 km/s.
Przez niektórych obserwatorów mgławica uważana jest za jeden z najtrudniejszych do obserwacji obiektów na liście Messiera.

</doc>
<doc id="919115" url="https://pl.wikipedia.org/wiki?curid=919115" title="Tetrahymena thermophila">
Tetrahymena thermophila



</doc>
<doc id="919117" url="https://pl.wikipedia.org/wiki?curid=919117" title="Sztuka mozarabska">
Sztuka mozarabska

Mozarabska sztuka – architektura i sztuka Mozarabów, tj. chrześcijan, którzy mieszkali na Półwyspie Iberyjskim po jego podboju przez Arabów w 711 roku. Podbici chrześcijanie byli tolerowani, ale nazywano ich "musta'rib" (zarabizowani; od tego określenia wywodzi się słowo mozarabska), choć zachowali tradycyjną wiarę. Kontakt z kulturą i sztuką islamu okazał się znaczący i sztuka mozarabska stała się syntezą obu tradycji, chrześcijańskiej i muzułmańskiej. Tematyka tej sztuki wywodzi się z chrześcijaństwa, ale w stylu widoczne jest przyswojenie islamskich motywów i form dekoracyjnych. Nawet ci Mozarabowie, którzy emigrowali na terytoria odbite muzułmanom lub do innych krajów, tworzyli sztukę i architekturę w stylu mozarabskim. Częściowo z powodu migracji Mozarabów wpływy arabskie dotarły na północ Europy.
Styl mozarabski rozróżnialny jest tylko w sztuce religijnej. W sztukach użytkowych, szczególnie tkaninach i ceramice (ceramicznych płytkach i garncarstwie), jest tak zbliżony do współczesnych dzieł sztuki islamskiej, że tylko tematyka chrześcijańska pozwala na stwierdzenie że artyści nie byli Arabami. Do najbardziej charakterystycznych dzieł sz.m. należy seria rękopisów zw. "Apokalipsą Beatusa".
Architektura mozarabska również wykazuje wpływ sztuki islamu, szczególnie w zastosowaniu podkowiastego łuku i żebrowanej kopuły. Restrykcje dotyczące budowania i odnawiania sanktuariów chrześcijańskich narzucały ograniczenia Mozarabom mieszkającym pod panowaniem muzułmańskim, ale zachowało się wiele kościołów z okresu od IX do XI wieku budowanych przez mnichów, którzy emigrowali na północ Hiszpanii, na terytoria znajdujące się poza zasięgiem islamu.

</doc>
<doc id="919119" url="https://pl.wikipedia.org/wiki?curid=919119" title="Felix von Hartmann">
Felix von Hartmann

Felix von Hartmann (ur. 15 grudnia 1851 w Münsterze, zm. 11 listopada 1919 w Kolonii) – niemiecki biskup rzymskokatolicki, biskup Münsteru w latach 1911–1912, arcybiskup metropolita Kolonii w latach 1913–1919, kardynał prezbiter od 1914.
Życiorys.
Święcenia kapłańskie przyjął w 1874. W 1911 został biskupem Münsteru, a w 1912 arcybiskupem Kolonii. 25 marca 1914 papież Pius X kreował go kardynałem z tytułem prezbitera bazyliki św. Jana w Łacińskiej Bramie. W 1916 został członkiem pruskiej Izby Panów. Podczas I wojny światowej jako wysłannik papieża pośredniczył w sprawach jeńców.

</doc>
<doc id="919121" url="https://pl.wikipedia.org/wiki?curid=919121" title="Radiowóz">
Radiowóz

Radiowóz, samochód policyjny – oznakowany w jednolity sposób samochód z zamontowanym systemem ostrzegania świetlnego i dźwiękowego (charakterystycznym dla pojazdów uprzywilejowanych) używany przez policję. Może to być pojazd produkowany seryjnie lub zmodyfikowany na specjalne zamówienie, wyposażony często w mocniejszy silnik i dodatkowe wyposażenie.
Według zaleceń Unii Europejskiej samochody policyjne na terenie państw członkowskich powinny być w kolorze srebrnym z niebieskim pasem odblaskowym. Ujednolicenie barw radiowozów ma ułatwić rozpoznawanie jednostek policji osobom przekraczającym granicę.
Radiowóz nieoznakowany.
Policjanci używają także radiowozów nieoznakowanych. W takich radiowozach lampy sygnalizacyjno-ostrzegawcze tymczasowo umieszczane są na dachach za pomocą magnesów znajdujących się w podstawach lamp. Nieoznakowanymi radiowozami z wideorejestratorami posługują się policjanci z wydziału ruchu drogowego, z wydziału kryminalnego i z wydziału dochodzeniowego.

</doc>
<doc id="919122" url="https://pl.wikipedia.org/wiki?curid=919122" title="Wilhelm III z Montferratu">
Wilhelm III z Montferratu

Wilhelm III (ur. ok. 970, zm. 1042) - margrabia Montferratu i hrabia Valdo od 991.
Był najstarszym synem i następcą Ottona I z Montferratu. W 1014 wraz ze swoim bratem Riprando uczynił nadania na rzecz opactwa w Fruttuaria.

</doc>
<doc id="919124" url="https://pl.wikipedia.org/wiki?curid=919124" title="NGC 628">
NGC 628



</doc>
<doc id="919125" url="https://pl.wikipedia.org/wiki?curid=919125" title="Antyrealizm">
Antyrealizm

Antyrealizm - przeciwieństwo realizmu epistemologicznego. Przekonanie, że świat zewnętrzny niezależny od podmiotu poznającego nie istnieje, a przynajmniej jest zupełnie inny niż podmiotowi poznającemu się wydaje.

</doc>
<doc id="919129" url="https://pl.wikipedia.org/wiki?curid=919129" title="Mars 2MW-3 No. 1">
Mars 2MW-3 No. 1

Mars 2MW-3 No. 1 (również: Sputnik 24) – radziecka sonda kosmiczna wystrzelona 4 listopada 1962, której zadaniem było wylądowanie na powierzchni Marsa.
W 260 sekundzie lotu nastąpiła usterka w systemie ciśnieniowym. Spowodowała kawitację w rurociągu utleniacza i pompie ciekłego tlenu, oraz uszkodzenie pompy paliwa w 292 sekundzie lotu. Jakkolwiek sonda i stopień ucieczkowy (Block L) osiągnęły orbitę parkingową, silne wstrząsy trzeciego stopnia spowodowały wypadnięcie bezpiecznika i niemożność odpalenia silnika stopnia ucieczkowego. Radary amerykańskiego systemu wczesnego ostrzegania przed pociskami balistycznymi zaobserwowały pięć dużych fragmentów sondy i członów rakiet. Ostatnie pozostałości sondy spaliły się w atmosferze Ziemi 19 stycznia 1963.
Masa sondy wraz z członem ucieczkowym wynosiła 6500 kg, natomiast sama sonda miała masę 890 kg.
Gdyby misja się powiodła, sonda doleciałaby do Marsa 21 czerwca 1963.

</doc>
<doc id="919131" url="https://pl.wikipedia.org/wiki?curid=919131" title="DW635">
DW635



</doc>
<doc id="919132" url="https://pl.wikipedia.org/wiki?curid=919132" title="NGC 651">
NGC 651



</doc>
<doc id="919133" url="https://pl.wikipedia.org/wiki?curid=919133" title="NGC 650">
NGC 650



</doc>
<doc id="919134" url="https://pl.wikipedia.org/wiki?curid=919134" title="Podmiot poznający">
Podmiot poznający

Podmiot poznający (podmiot poznania) - byt, który poznaje, czyli obserwuje to, co dzieje się wokół niego (albo w nim samym). Podmiotami poznania z konieczności mogą być tylko obiekty wyposażone w aparat poznawczy. To, co jest poznawane nazywa się przedmiotem poznania.

</doc>
<doc id="919135" url="https://pl.wikipedia.org/wiki?curid=919135" title="Messier 76">
Messier 76



</doc>
<doc id="919136" url="https://pl.wikipedia.org/wiki?curid=919136" title="Cukrownia Gosławice">
Cukrownia Gosławice

Cukrownia Gosławice – osiedle Konina położone w północnej części miasta, nad brzegiem Jeziora Pątnowskiego, około 10 km na północ od centrum prawobrzeżnego Konina. Osiedle jest częścią dzielnicy Łężyn.
W latach 1910–1912 w południowej części wsi Łężyn wybudowano istniejącą do 2008 r. cukrownię, przy której utworzono niewielką osadę robotniczą. Było to zaczątkiem dzisiejszego osiedla, które włączono w obręb miasta w 1976 roku.
W latach 1954-1967 miejscowość należała i była siedzibą władz gromady Cukrownia Gosławice, po jej zniesieniu w gromadzie Gosławice. 

</doc>
<doc id="919137" url="https://pl.wikipedia.org/wiki?curid=919137" title="Alfred Hartmann">
Alfred Hartmann

Alfred Hartmann (ur. 1 stycznia 1814 na zamku Thunstetten w kantonie Berno, zm. 10 grudnia 1897 w Solurze) – pisarz szwajcarski. 
Pochodził z dawno osiadłej w kantonie Berno i cieszącej się prawami obywatelskimi rodziny, posiadającej od końca XVIII w. zamek Thunstetten. Jego ojciec Sigismund Emanuel Hartmann był wysokim urzędnikiem w Aarwangen. Po przeprowadzce rodziny do Solury w 1827 Alfred Hartmann pobierał nauki w tamtejszym kolegium. Studiował prawo na uniwersytetach w Berlinie, Heidelbergu i Monachium. Po powrocie z Paryża do Solury w 1836 rozpoczął działalność na polu literatury, wydając najpierw efemerydalne czasopismo „Der Morgenstern. Eine Zeitschrift für Litteratur und Kritik”, w 1841 periodyk „Alpina. Schweizerisches Jahrbuch für schöne Litteratur”, wreszcie objął dział literacki w „Wochenblatt für Freunde der Litteratur und vaterländischen Geschichte”. W latach 1845—1875 wydawał pismo humorystyczne „Der Postheiri” (od 1847 wychodzące jako osobny periodyk). W międzyczasie (w 1855) uzyskał prawa obywatelskie Solury. Autor wielu opowiadań i powieści z fabułą często osadzoną w tradycji jego rodzinnego regionu, m.in. "Erzählungen aus der Schweiz" (1863), "Der gerechte Branntweinbrenner" (1881), "Auf Schweizererde" (1883–1885). Także autor powieści historycznych, w tym najbardziej znanej "Meister Putsch und seine Gesellen" (1958), z fabułą osadzoną w połowie XIX w. oraz "Junker Hans Jakob vom Staal" (1861), "Junker und Bürger" (1864) i "Die Denkwürdigkeiten des Kanzlers Hory" (1876). Pisał też biografie zebrane w dwóch tomach "Gallerie berühmter Schweizer der Neuzeit" (1863–1871).

</doc>
<doc id="919138" url="https://pl.wikipedia.org/wiki?curid=919138" title="Podmiot poznania">
Podmiot poznania



</doc>
<doc id="919142" url="https://pl.wikipedia.org/wiki?curid=919142" title="Entelecheia">
Entelecheia



</doc>
<doc id="919143" url="https://pl.wikipedia.org/wiki?curid=919143" title="NGC 6994">
NGC 6994



</doc>
<doc id="919147" url="https://pl.wikipedia.org/wiki?curid=919147" title="Radoszowy (Rydułtowy)">
Radoszowy (Rydułtowy)

Radoszowy – osiedle w Rydułtowach.
Radoszowy graniczą z Rybnikiem i Gaszowicami. Do 1926 r. samodzielna wieś. W latach 1975-1991 były dzielnicą Wodzisławia Śląskiego.
Ze względu na historyczną przynależność poszczególnych części Radoszów wyróżnia się: Radoszowy Dolne, Radoszowy Górne i Radoszowy Królewskie - (nazewnictwo to przetrwało w języku mieszkańców).
Warunki geograficzne.
Radoszowy mają na swoim terenie żyzną glebę. Część terenu jest pokryta polami uprawnymi, jednakże nie jest to miejscowość typowo rolnicza, duże tereny zajmuje także zabudowa (głównie jednorodzinna). W dolinie płynie rzeka Nacyna.
Nazwa.
Nazwa wywodzi się od polskiej nazwy pozytywnej emocji ludzkiej - "„radości”". Niemiecki językoznawca Heinrich Adamy w swoim dziele o nazwach miejscowych na Śląsku wydanym w 1888 r. we Wrocławiu wymienia jako najstarszą zanotowaną nazwę - "Radoszów" podając jej znaczenie "„Angenehmer Ort, Fraudenort”" czyli po polsku "„Przyjemna, miła, radosna miejscowość”".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest jako osobna wieś założona na prawie polskim łac. "iure polonico" w zlatynizowanej formie "Rastow" we fragmencie "Rastow utroque solvitur decima more polonico". 
Historia.
Pierwszą wzmiankę o Radoszowach znaleźć można w dokumencie z 1228 r., w którym książę opolski i raciborski Kazimierz I daruje wieś "Radosevici" zakonowi Norbertanek w Czarnowąsach koło Opola. Kolejny łaciński dokument z 1288 r. notuje miejscowość jako "Radoscow". Radoszowy zostały prawdopodobnie założone już na przełomie XI i XII w. Nazwa wywodzi się prawdopodobnie od imienia założyciela (Radosz). Kiedy klasztor utracił w XV w. prawa do tych ziem - Radoszowy powróciły pod administrację książęcą. Od 1532 r. Radoszowy stały się częścią tak zwanego państwa rybnickiego. 
Wyludnione na skutek wojny trzydziestoletniej Radoszowy zaczęto ponownie zasiedlać pod koniec XVII w. Na części pustych gruntów został założony folwark. Tak powstały Radoszowy Dolne, które były niezależne od państwa rybnickiego. Istniało też tu wolne sołectwo, które dało początek Radoszowom Górnym. Gdy w 1788 r. państwo rybnickie przeszło na własność króla pruskiego ta część wsi, która poprzednio należała do tego państwa, otrzymała nazwę Radoszowy Królewskie. 
W 1926 r. całe Radoszowy zostały przyłączone do Rydułtów jako gmina. W latach 1975-1991 były dzielnicą Wodzisławia Śląskiego.

</doc>
<doc id="919152" url="https://pl.wikipedia.org/wiki?curid=919152" title="Estetyzm">
Estetyzm

Estetyzm – ruch intelektualny i artystyczny, powstały pod wpływem francuskim u schyłku XIX wieku w Wielkiej Brytanii, oparty na filozofii „sztuka dla sztuki”, akcentujący wyjątkową wartość sztuki i przyjemności znajdowanej w odkrywaniu rzeczy pięknych. Był kompilacją złożoną z wielu stylów. Główne źródła jego inspiracji to klasycyzm i sztuka japońska. Był popularny w latach 1870–1900.
Historia i założenia.
Estetyzm był częścią ruchu dekadenckiego. Wyrazicielami jego założeń w Wielkiej Brytanii byli pisarz Walter Pater i mieszkający w Londynie amerykański malarz James McNeill Whistler. W ślad za Baudelaire'em odrzucali oni przekonanie, że sztuka powinna służyć celom moralnym, politycznym i religijnym; podobnie jak John Ruskin i William Morris podkreślali oni znaczenie piękna w sztuce, ale negowali jego społeczny i moralny cel. Sloganem estetyzmu stało się hasło sztuka dla sztuki. Sztuka dekadencka znalazła swój silny wyraz w epoce fin de siècle. Tacy artyści jak Lawrence Alma-Tadema i Albert Joseph Moore byli zafascynowani skazanymi na porażkę dawnymi cywilizacjami, dziełami sztuki starożytnej Grecji i Rzymu, epoki ostatnich cesarzy i sztuką rokoka. Zgodnie z ich przesłaniem jedynym ratunkiem przed monotonią i upadkiem była hedonistyczna zmysłowość. 
Przedstawicielami estetyzmu byli także pisarz Oscar Wilde oraz ilustrator Aubrey Beardsley, który zdobył rozgłos w 1894 roku ilustracjami do dramatu "Salome" Wilde’a. Nowy styl Bearsleya, wywodzący się częściowo z japońskiej grafiki i obrazów prerafaelickiego malarza Edwarda Burne-Jonesa, miał się okazać decydującym czynnikiem w rozwoju secesji. Beardsley był przez krótki okres redaktorem periodyku „The Yellow Book”, publikującego prace wielu pisarzy i artystów związanych z dekadentyzmem i secesją. W połowie lat 90. XIX wieku dyskusje w sztuce zwróciły się od dekadentyzmu w kierunku symbolizmu, z towarzyszącym im przesunięciem akcentów ze zmysłowości na duchowość. Pewne elementy dekadentyzmu i estetyzmu – pojęcie artysty jako istoty wyższej, wiara w znaczenie sztuki jako takiej czy traktowanie sztuki jako formy religii – znalazły swą kontynuację w licznych ruchach awangardowych XX wieku.
Estetyzm w okresie Młodej Polski.
W okresie modernizmu estetyzm budził zdecydowane protesty wielu twórców, wybitnych krytyków literackich – choćby Stanisława Brzozowskiego. Wbrew powszechnym opiniom i uproszczeniom, w okresie Młodej Polski estetyzm wcale nie obejmował całej sztuki, ale jedynie wąski krąg zjawisk artystycznych, o których z reguły dość szybko zapomniano. Polemikę z estetami na gruncie polskim prowadzili Antoni Lange, Zenon Przesmycki oraz Stanisław Przybyszewski, choć sami czerpali z tego kierunku w swej twórczości.

</doc>
<doc id="919153" url="https://pl.wikipedia.org/wiki?curid=919153" title="Ellen Wilson">
Ellen Wilson

Ellen Louise Axson Wilson (ur. 15 maja 1860 w Savannah, zm. 6 sierpnia 1914 w Waszyngtonie) – pierwsza żona prezydenta USA Woodrowa Wilsona i pierwsza dama Stanów Zjednoczonych od 1913 roku do swojej śmierci.
Życiorys.
Ellen Axson urodziła się 15 maja 1860 roku w Savannah, jako córka pastora prezbiteriańskiego Samuela Edwarda Axsona. Miała troje rodzeństwa. W 1883 roku, przy porodzie ostatniego dziecka, zmarła matka Ellen w związku z czym przyszła pierwsza dama musiała zająć się opieką nad ojcem i młodszym rodzeństwem. Wkrótce potem Woodrow Wilson oświadczył się Ellen. W 1884 roku zmarł Samuel Axson, a Ellen wyjechała do Nowego Jorku, by studiować malarstwo w Art Students League. W tym samym czasie Wilson studiował politologię na Johns Hopkins University co opóźniło plany małżeńskie obojga. Ich ślub odbył się dopiero rok później, 24 czerwca 1885. Państwo młodzi w podróż poślubną udali się do Arden, a następnie zamieszkali w hrabstwie Delaware.
Małżeństwo Wilsonów często było narażone na długie rozłąki, gdyż Woodrow często wyjeżdżał z wykładami. W 1903 oboje udali się w podróż do Europy, którą określali jako drugą podróż poślubną.
W 1912 roku Wilson zwyciężył w wyborach prezydenckich i oboje wprowadzili się do Białego Domu. Zgodnie z zapowiedzią prezydenta, nowa pierwsza dama nie zorganizowała przyjęcia inauguracyjnego. Z jej inicjatywy do Kongresu wpłynął projekt ustawy (nazwany „Mrs. Wilson Bill” bądź „Alley Bill”), który wprowadzał program budowy tanich mieszkań dla ubogich Afroamerykanów. Ellen Wilson osobiście oprowadzała kongresmanów i senatorów po slumsach, żeby uświadomić im potrzebę wprowadzenia nowego prawa. Ustawa została wprowadzona w 1914 roku. Oprócz tego pierwsza dama działała na rzecz praw kobiet: m.in. domagając się budowy damskich toalet. Była zwolenniczką przyznania kobietom praw wyborczych, choć nie wyrażała tego publicznie. Ponadto malowała obrazy, które potem darowała organizacjom charytatywnym. W 1913 roku w Filadelfii odbyła się wystawa pięćdziesięciu pejzaży autorstwa Ellen Wilson.
W marcu 1914 roku upadła i przez dłuższy czas nie mogła odzyskać pełnej sprawności. Dwa miesiące później została sparaliżowana, a lekarze orzekli, że cierpi na chorobę Brighta. Zmarła 6 sierpnia 1914 w Waszyngtonie. Jej pogrzeb odbył się w Rome.
Życie prywatne.
Ellen Axson poślubiła Woodrowa Wilsona 24 czerwca 1885 w Savannah. Ślubu udzieliło im dwóch pastorów: ojciec pana młodego, Joseph Wilson i dziadek panny młodej, Isaac Axson. Mieli razem trzy córki: Margaret (ur. 30 kwietnia 1886), Jessie (ur. w 1887) i Eleonor (ur. w 1889). Należała do Kościoła prezbiteriańskiego.

</doc>
<doc id="919155" url="https://pl.wikipedia.org/wiki?curid=919155" title="Ellen Louise Axson Wilson">
Ellen Louise Axson Wilson



</doc>
<doc id="919157" url="https://pl.wikipedia.org/wiki?curid=919157" title="Stephane Udry">
Stephane Udry



</doc>
<doc id="919158" url="https://pl.wikipedia.org/wiki?curid=919158" title="Kateřina Böhmová">
Kateřina Böhmová

Kateřina Böhmová (Katerina Klapkova) (ur. 18 listopada 1986 w Ostrawie) – czeska tenisistka.
Jest zawodniczką profesjonalną. Gra lewą ręką z oburęcznym bekhendem. W 2006 osiągnęła najwyższe w karierze pozycje rankingowe, plasując się w drugiej setce, zarówno klasyfikacji deblowej, jak i singlowej. W 2004 razem z Michaëllą Krajicek wygrała turniej gry podwójnej juniorskiego French Open.
W październiku 2004 po raz pierwszy zagrała w turnieju singlowym WTA w Seulu, przegrywając w pierwszej rundzie z Chan Yung-jan. Na kolejny turniejowy występ czekała do lutego 2005, znów odpadając w pierwszej rundzie w Memphis. Seria nieudanych kwalifikacji turniejowych zakończyła się w maju, gdy Czeszka zagrała w Qatar Telecom German Open. I choć kwalifikacje były udane, meczu zawodowego ponownie nie wygrała – przegrała 7/6 3/6 6/7 z Eleni Daniilidu. W czerwcu zadebiutowała w zawodowym turnieju wielkoszlemowym w Londynie, ulegając w pierwszej rundzie Anastazji Myskinie. W Modenie przegrała z Jeleną Kostanić i był to jej ostatni występ turniejowy w 2005.
Czeszka pięła się w rankingu tenisowym dzięki udanym występom w turniejach ITF. Nie musiała grać kwalifikacji w Gold Coast, ale i tym razem nie nadeszło upragnione zwycięstwo – porażka z Sybille Bammer. W Bogocie uległa Flavii Penetcie. I dopiero w marcu udało się jej wygrać zawodowe spotkanie po raz pierwszy – pokonała Shinobu Asagoe w Acapulco. W drugiej rundzie uległa nieznanej Argentynce Gussoni. W maju wygrała kolejne zawodowe spotkanie przeciwko Arantxy Parry Santonji, ale znów odpadła w drugiej rundzie. Kolejne występy w 2006 kończyła na pierwszej rundzie.
W sezonie 2007 grała tylko w zawodowym turnieju w Bogocie, w większości jednak startowała w imprezach juniorskich.
25 kwietnia 2006 wraz z matką Böhmová dopuściła się kradzieży biżuterii i ubrań wartych w sumie około 450 dolarów amerykańskich. Miało to miejsce w Jacksonville, podczas trwającego w Amelia Island turnieju tenisowego. Zawodniczka zapłaciła kaucję i została zwolniona z aresztu.

</doc>
<doc id="919164" url="https://pl.wikipedia.org/wiki?curid=919164" title="Moritz Hartmann">
Moritz Hartmann

Moritz Hartmann (ur. 15 października 1821, w miejscowości Duschnik w Czechach, zm. 13 maja 1872 w Oberdöbling (obecnie część Wiednia) – austriacki pisarz, publicysta i polityk.
Życiorys.
Ukończył Gimnazjum w Pradze (1832/33) oraz Lateinschule (szkołę łacińską) prowadzoną przez zakon pijarów w Jungbunzlau (1833–37). Następnie studiował medycynę na Uniwersytecie Praskim. W 1840 roku wyjechał do Wiednia, gdzie poświęcił się twórczości literackiej.
Brał czynny udział w Wiośnie Ludów w 1848, solidaryzując się z czeskim ruchem narodowym. Reprezentował ugrupowanie lewicowe we Frankfurckim Zgromadzeniu Narodowym. Po rewolucji został deputowanym do parlamentu frankfurckiego z okręgu Leitmeritz. Był korespondentem licznych gazet niemieckich i austriackich. Podróżował do Anglii, Holandii, Belgii, Włoch, Szwajcarii, Niemiec jako korespondent periodyku "Kölnische Zeitung". W latach 1860-1863 wykładał literaturę niemiecką w Akademii Genewskiej. 
Moritz Hartmann był autorem utworów poetyckich o charakterze rewolucyjnym, do których zalicza się zbiór wierszy wydany w 1945 roku pt. „Kelch und Schwert” ("Kielich i miecz), za którego publikację władze austriackie aresztowały poetę-polityka. W 1847 ukazał się tom „Neuere Gedichte”, dwa lata później, „Reimchronik des Pfaffen Mauritius”.
Z innych jego utworów należy wymienić epos sielankowy „Adam und Eva” (1851), powieść „Der Krieg um den Wald” (1850), „Erzählungen eines Unstäten” (1858). 

</doc>
<doc id="919167" url="https://pl.wikipedia.org/wiki?curid=919167" title="Carlo Rossi (1775–1849)">
Carlo Rossi (1775–1849)

Carlo Rossi () (ur. 29 grudnia 1775 w Neapolu, zm. w Sankt Petersburgu) – rosyjski architekt pochodzenia włoskiego.
Studiował we Włoszech, a do Sankt Petersburga przybył, współpracując z Vincenzo Brenną przy budowie Pałacu Michajłowskiego w Sankt Petersburgu. Był ostatnim wielkim przedstawicielem rosyjskiego klasycyzmu. Stolica imperium zawdzięcza mu najwspanialsze budowle czasów Aleksandra I. Według jego projektów wzniesiono m.in.:
Rossi zaprojektował także neogotycką cerkiew św. Katarzyny dla monasteru Wniebowstąpienia w Moskwie; obiekt ten został zburzony w 1929.

</doc>
<doc id="919173" url="https://pl.wikipedia.org/wiki?curid=919173" title="Równina Kodeńska">
Równina Kodeńska

Równina Kodeńska (845.12) – mezoregion fizycznogeograficzny we wschodniej Polsce, północno-wschodni skraj Polesia Zachodniego, na zachód od Bugu. Rozpościera się między Sławatyczami a Terespolem.
Region jest równiną, pokrytą zdenudowaną gliną zwałową z częściowo zalegającymi zwydmionymi piaskami.
Główną miejscowością (od której pochodzi nazwa własna terenu) jest Kodeń; ważnym ośrodkiem jest też wieś gminna Sławatycze. Obie wsie gminne, dawne miasteczka, leżą nad Bugiem. Rzeka przepływa w sąsiedztwie, przez mezoregion Polesia Brzeskiego.

</doc>
<doc id="919175" url="https://pl.wikipedia.org/wiki?curid=919175" title="Jan Wojnarski (malarz)">
Jan Wojnarski (malarz)

Jan Józef Wojnarski (ur. 1 grudnia 1879 w Tarnowie zm. 14 października 1937 w Krakowie) – polski grafik, malarz, profesor ASP w Krakowie.
Życiorys.
Pochodził z rodziny kościelnego organisty. Od 1902 studiował na krakowskiej ASP pod kierunkiem prof. Floriana Cynka, Jana Stanisławskiego i Leona Wyczółkowskiego. W latach 1904–1905 odbył artystyczną podróż do Włoch. Po powrocie rozpoczął naukę grafiki warsztatowej w pracowni prof. Józefa Pankiewicza.
Od 1911 pracował na Akademii Sztuk Pięknych w Krakowie, początkowo jako młodszy asystent, potem asystent a od 1929 jako profesor na Wydziale Grafiki.
Jego pejzaże otrzymywały liczne wyróżnienia na krajowych i międzynarodowych wystawach. W 1937 zdobył złoty medal na międzynarodowej wystawie w Paryżu. 11 listopada 1937 został pośmiertnie odznaczony Krzyżem Oficerskim Orderu Odrodzenia Polski. 
Malarstwo Wojnarskiego to przede wszystkim pejzaże, najczęściej niewielkich formatów, zdradzające duży wpływ szkoły Jana Stanisławskiego.
Szczególnie znane są prace graficzne Wojnarskiego, wykonywane najczęściej technikami akwaforty, miedziorytu i litografii. Wykonana w latach dwudziestych XX w. barwna litografia "Portret własny" znajduje się w zbiorach Muzeum Brytyjskiego. Wiele prac Wojnarskiego znajduje się w Muzeum Narodowym w Krakowie i Muzeum Narodowym w Warszawie.
Żonaty z Kazimierą Musiałowicz, ojciec Jana i Krzysztofa.
Zmarł w Krakowie. Pochowany na Cmentarzu Rakowickim (kwatera GC-1-13).

</doc>
<doc id="919176" url="https://pl.wikipedia.org/wiki?curid=919176" title="Cöln">
Cöln



</doc>
<doc id="919177" url="https://pl.wikipedia.org/wiki?curid=919177" title="Huracan Bahia Blanca">
Huracan Bahia Blanca



</doc>
<doc id="919179" url="https://pl.wikipedia.org/wiki?curid=919179" title="Huracan Bahía Blanca">
Huracan Bahía Blanca



</doc>
<doc id="919180" url="https://pl.wikipedia.org/wiki?curid=919180" title="Oppidum ubiorum">
Oppidum ubiorum



</doc>
<doc id="919181" url="https://pl.wikipedia.org/wiki?curid=919181" title="CCAA">
CCAA



</doc>
<doc id="919182" url="https://pl.wikipedia.org/wiki?curid=919182" title="Colonia Claudia Ara Agrippinensium">
Colonia Claudia Ara Agrippinensium



</doc>
<doc id="919184" url="https://pl.wikipedia.org/wiki?curid=919184" title="Coellen">
Coellen



</doc>
<doc id="919185" url="https://pl.wikipedia.org/wiki?curid=919185" title="La Riffa">
La Riffa

La Riffa - włoski film z 1991 roku w reżyserii Francesca Laudadio. Opowiada historię samotnej matki z południa Włoch, w której rolę wcieliła się Monica Bellucci.

</doc>
<doc id="919187" url="https://pl.wikipedia.org/wiki?curid=919187" title="Olimpo Bahia Blanca">
Olimpo Bahia Blanca



</doc>
<doc id="919188" url="https://pl.wikipedia.org/wiki?curid=919188" title="Olimpo de Bahía Blanca">
Olimpo de Bahía Blanca



</doc>
<doc id="919189" url="https://pl.wikipedia.org/wiki?curid=919189" title="Wspólnota administracyjna Uttenreuth">
Wspólnota administracyjna Uttenreuth

Wspólnota administracyjna Uttenreuth – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Siedziba wspólnoty znajduje się w miejscowości Uttenreuth.
We wspólnocie zrzeszone są cztery gminy wiejskie "(Gemeinde)": 
Największym problemem czterech gmin jest sporna kwestia przebiegu południowej obwodnicy Erlangen, która przecinałaby gminę Buckenhof i las "Sebalder Reichswald".

</doc>
<doc id="919192" url="https://pl.wikipedia.org/wiki?curid=919192" title="Równina Parczewska">
Równina Parczewska

Równina Parczewska (845.13) – mezoregion fizycznogeograficzny we wschodniej Polsce, zachodnia część Polesia Podlaskiego położona między Zaklęsłością Łomaską a Sosnowicką.
Region jest równiną, charakteryzującą się naprzemianległymi wzniesieniami z gliny zwałowej, otoczonymi piaszczystymi równinami akumulacji wodnej.
Przez Równinę Parczewską przebiega środkowy odcinek Kanału Wieprz-Krzna. Najważniejszą miejscowością (od której pochodzi nazwa regionu) jest miasto Parczew.

</doc>
<doc id="919195" url="https://pl.wikipedia.org/wiki?curid=919195" title="Rytmy biologiczne">
Rytmy biologiczne



</doc>
<doc id="919196" url="https://pl.wikipedia.org/wiki?curid=919196" title="Marantów">
Marantów

Marantów – osiedle Konina położone w północnej części miasta, przy drodze do Ślesina. W obręb miasta została włączona 1 stycznia 1968,
Dzielnica o charakterze przemysłowym. Głównym zakładem jest Fabryka Urządzeń Górnictwa Odkrywkowego (FUGO). Została utworzona w 1962 roku jako zakład naprawczy Kopalni Węgla Brunatnego Konin. Fabryka stała się osobnym przedsiębiorstwem w 1966 roku przyjmując nazwę: Konińskie Zakłady Naprawcze PWB. W dzielnicy znajdowała się także wybudowana w latach II wojny światowej, a uruchomiona w 1945 roku brykietownia- jedyny w Polsce zakład przemysłowy produkujący brykiety z węgla brunatnego. Główne obiekty produkcyjne, w których znajdowały się zabytkowe maszyny produkujące brykiety, zostały rozebrane w 2007 r.
Na wschód od osiedla, w lesie niedaleko Rudzicy jesienią 1941 roku Niemcy zgładzili 1500 Żydów przywiezionych tutaj z gett wiejskich z rejonu Grodźca i Rzgowa. Zwłoki ofiar złożono w trzech zbiorowych mogiłach, w 1944 roku ciała wydobyto i poddano kremacji. Miejsce mordu upamiamiętnia krzyż i tablice pamiątkowe.
Obecnie tereny Marantowa znajdują się w obrębie dzielnicy Niesłusz. Znajduje się tu m.in. siedziba Nadleśnictwa Konin oraz schronisko dla zwierząt.

</doc>
<doc id="919197" url="https://pl.wikipedia.org/wiki?curid=919197" title="Buckenhof">
Buckenhof

Buckenhof – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Uttenreuth. Leży na wschód od Erlangen, nad rzeką Schwabach.
Polityka.
Rada gminy składa się z 16 członków:

</doc>
<doc id="919199" url="https://pl.wikipedia.org/wiki?curid=919199" title="Johannes Franz Hartmann">
Johannes Franz Hartmann

Johannes Franz Hartmann (ur. 11 stycznia 1865 w Erfurcie, zm. 13 września 1936 w Getyndze) – niemiecki astronom.
Życiorys.
Studiował w Tybindze, Berlinie i Lipsku. W 1896 roku został zatrudniony w Instytucie Astrofizyki w Poczdamie. W latach 1909–1921 był profesorem na Uniwersytecie w Getyndze i dyrektorem obserwatorium. Od 1921 do 1934 prowadził obserwatorium w La Plata, poszerzając jego działalność w zakresie astrofizyki. W 1934 roku powrócił, ze względu na stan zdrowia do Getyngi, gdzie dwa lata później zmarł.
Był odkrywcą trzech planetoid. Położył zasługi w astrospektroskopii i udoskonalił odpowiednie metody pomiarów. Znany jest ze swych wynalazków: mikrofotometru (1899), stereokomparatora (1904) i fotometru powierzchniowego. Napisał m.in. "Tabellen für das Rowlandsche und das Internationale Wellenlängensystem" (1916), tom „Astronomia” w wydawnictwie „Die Kultur der Gegenwart” (1921).
Upamiętnienie.
W uznaniu jego pracy jeden z kraterów księżycowych nazwano Hartmann. Z kolei nazwa planetoidy (3341) Hartmann nie pochodzi od niego, lecz od amerykańskiego astronoma o tym samym nazwisku – Williama Kennetha Hartmanna.

</doc>
<doc id="919201" url="https://pl.wikipedia.org/wiki?curid=919201" title="Marloffstein">
Marloffstein

Marloffstein – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Uttenreuth. Leży około 5 km na północny wschód od Erlangen.
Dzielnice.
W skład gminy wchodzą następujące dzielnice: 
Polityka.
Rada gminy składa się z 12 członków:

</doc>
<doc id="919203" url="https://pl.wikipedia.org/wiki?curid=919203" title="Garb Włodawski">
Garb Włodawski

Garb Włodawski (845.15) – mezoregion fizycznogeograficzny we wschodniej Polsce, część Polesia Podlaskiego, położona między Zaklęsłością Sosnowicką na północy a Równiną Łęczyńsko-Włodawską na południu.
Region jest płaską wysoczyzną polodowcową, stromo opadającą ku południu, łagodniej ku północy. Podłoże regionu zbudowane jest z zalegającej na kredzie zdenudowanej gliny zwałowej.
Główną rzeką regionu jest Bug. Najważniejszą miejscowością (od której pochodzi nazwa regionu) jest miasto Włodawa.

</doc>
<doc id="919204" url="https://pl.wikipedia.org/wiki?curid=919204" title="Architektura barokowa w Portugalii">
Architektura barokowa w Portugalii

W Portugalii barok rozwijał się pod mecenatem króla Jana V. Fascynacja króla architekturą włoską i napływające bogactwa z kolonii w Brazylii umożliwiło rozkwit tego stylu. Jan V był zwolennikiem powierzania zadań architektonicznych artystom pochodzenia włoskiego. Związki dworu z dynastią Habsburgów sprzyjały wpływom form architektonicznych z południowych Niemiec i obszaru Austrii.
W 1717 r., na zamówienie Jana V, architekt Johann Friedrich Ludwig (urodzony w Niemczech, uczeń rzymskiego rzeźbiarza Andrei Pozza, w Portugalii znany jako João Frederico Ludovice) podjął się budowy zespołu pałacowo-klasztornego w Mafrze koło Lizbony. Projekt połączył elementy występujące w klasztornych założeniach południowo-niemieckich (np. Weingarten) z narożnymi pawilonami architektury pałacowej i rzymskimi motywami inspirowanymi szkołą Carla Fontany.
Kolejnym ciekawym zabytkiem z fundacji króla Jana V jest Biblioteka Królewska uniwersytetu w Coimbrze. Bogato zdobione wnętrza powstały w latach 1716 – 1728. Sporną sprawą jest czy biblioteka została zaprojektowana przez Ludwiga czy Gaspara Ferreirę. Wiadomo, że przy wystroju wnętrz pracował przede wszystkim francuski rzeźbiarz Claude de Laprade.
Przedsięwzięciem zakrojonym na szerszą skalę było zamówienie niewielkiej kaplicy św. Jana Chrzciciela. Kaplicę wykonali w Rzymie architekci: Luigi Vanvitelli i Niccolò Salvi (w 1742 r.). Po jej poświęceniu przez papieża kaplica została przewieziona droga morska do Lizbony i ustawiona pod nadzorem Ludwiga przy jezuickim kościele św. Rocha. Typowo portugalski, przesadnie bogaty (choć nieco bardziej stonowany w porównaniu do sąsiadującej z Portugalią Hiszpanii) wystrój kaplicy złożony z inkrustacji kością słoniową, kamieniami lapis-lazuli, ametystami, agatami, onyksami w oprawie srebra i złoconego brązu sprawił, że kaplica opisywana jest jako najdroższy klejnot architektury na świecie.
Uczeń Ludwiga, Mateusz Vincente de Oliveira, w latach 1747 – 1752 zbudował królewską rezydencję pałacowo-ogrodową w Queluz. Do barokowo-rokokowej budowli w latach 1758 – 1760 dodano od strony ogrodu dwa skrzydła boczne zaprojektowane przez francuskiego artystę Jeana-Baptistę Robilliona.
Do cech charakterystycznych portugalskiego baroku należy zastosowanie w architekturze sakralnej rozwiązań z założeń pałacowo-ogrodowych świeckich rezydencji. Takim przeniesieniem były rozwiązania kościołów pielgrzymkowych sytuowanych wśród ogrodów. Przykładem są bogato zdobione schody, z bocznymi kaplicami mieszczącymi stacje Drogi Krzyżowej prowadzące do położonych na wzniesieniach kościołów pielgrzymkowych: 
Najważniejszym dziełem Niccolò Nasoni, architekta działającego w Porto, jest projekt kościoła São Pedro dos Clérigos (1732 – 1750). Połączył w nim elementy południowowłoskiej architektury z formami rokoko.
Po trzęsieniu ziemi w 1755 r., które zniszczyło Lizbonę, odbudowę miasta powierzono markizowi de Pombal. Wytyczono nowe, przecinające się pod kątem prostym ulice. Przy nich powstało wiele budowli w stylu będącym uproszczoną formą rzymskiego baroku nazywaną stylem pombalińskim. Głównymi architektami odbudowy byli: Eugénio dos Santos de Carvalho i Carlos Mardel.
Styl barokowy Portugalii wywarł spory wpływ na architekturę Brazylii, kolonię portugalską w Ameryce.

</doc>
<doc id="919206" url="https://pl.wikipedia.org/wiki?curid=919206" title="Spardorf">
Spardorf

Spardorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Uttenreuth. Leży około 4 km na północny wschód od centrum Erlangen.
Polityka.
Rada gminy składa się z 14 członków:

</doc>
<doc id="919209" url="https://pl.wikipedia.org/wiki?curid=919209" title="Ensar Arifovič">
Ensar Arifovič



</doc>
<doc id="919211" url="https://pl.wikipedia.org/wiki?curid=919211" title="Naród żydowski">
Naród żydowski



</doc>
<doc id="919212" url="https://pl.wikipedia.org/wiki?curid=919212" title="Colonial Cup">
Colonial Cup

Colonial Cup – trofeum przyznawane każdego sezonu zespołowi w United Hockey League, który zwycięży rozgrywki play-off. 

</doc>
<doc id="919213" url="https://pl.wikipedia.org/wiki?curid=919213" title="Tatra (piwo)">
Tatra (piwo)

Tatra – marka piwa produkowana przez Browar Elbląg, Browar Leżajsk i Browar Warka należące do Grupy Żywiec. Dostępne jest w butelkach 0,5 i 0,65 l i w puszkach 0,5 l.
Historia.
Piwo Tatra zaczęto produkować pod koniec lat 70. w browarze w Żywcu – jego pełna nazwa brzmiała Tatra Żywiec Lager. W kolejnej dekadzie stało się ono marką eksportową, przeznaczoną głównie na rynek brytyjski. Pod nazwą Tatra Pils Strong Lager zadebiutowało w Wielkiej Brytanii podczas The Great Western Beer Festival w 1980. Był to klasyczny Żywiec (o zawartości ekstraktu 12,5%) z wydłużonym do 6 miesięcy terminem przydatności do spożycia. Choć na początku na etykiecie Tatry widniała charakterystyczna dla żywieckich piw tańcząca para, wraz z rozpoczęciem eksportu wizerunek piwa odmieniono. Nową koncepcję etykiety opracował Adam Bogacz. Decyzja o umieszczeniu czarnej gotyckiej czcionki na żółtym tle podyktowana była faktem, że na Wyspach Brytyjskich dużą popularnością cieszyły się piwa niemieckie lub posiadające niemieckojęzyczne nazwy. W 1991 Tatrę jako jedno z pierwszych żywieckich piw zaczęto rozlewać do puszek. Tatrę warzono do roku 1992, następnie jej produkcję wznowiono w 1998. Zmieniona została zarówno oprawa graficzna etykiety, jak i samo piwo – eksportowy Żywiec zastąpiono piwem o zawartości ekstraktu 11% (Pils) oraz 15,1% (Mocne). W 2011 r. miała miejsce niewielka modyfikacja szaty graficznej. Utrzymano przy tym kolorystykę etykiety, a głównym elementem logotypu pozostał wizerunek górala, który na etykiecie piwa pojawił się w 2001, wraz z przeniesieniem jego produkcji do browaru w Leżajsku.
Charakterystyka.
Piwo Tatra produkowane jest lub było w 4 gatunkach:
Tatra Jasne Pełne to klasyczne piwo typu pilzneńskiego. Tatra Mocne ma większą zawartość alkoholu, wyraźną goryczkę i złocistą barwę.
Na początku XXI wieku markę Tatra promował tekst reklamowy zawierający zdanie „sakramencko dobre piwo”. Po protestach m.in. Związku Podhalan i starosty powiatu tatrzańskiego tekst ten na puszkach, butelkach i w spotach reklamowych zastąpiono innym, nie używającym słowa „sakramencko”, oprotestowanego jako obraźliwe.
Sponsoring.
Marka Tatra sponsoruje Górskie Ochotnicze Pogotowie Ratunkowe (GOPR) oraz klub hokejowy Podhale Nowy Targ.

</doc>
<doc id="919214" url="https://pl.wikipedia.org/wiki?curid=919214" title="Uttenreuth">
Uttenreuth

Uttenreuth – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, siedziba wspólnoty administracyjnej Uttenreuth. Leży około 5 km na ws od centrum Erlangen, nad rzeką Schwabach.
Dzielnice.
W skład gminy wchodzą następujące dzielnice: 
Polityka.
Rada gminy składa się z 17 członków:
Współpraca.
Miejscowość partnerska:

</doc>
<doc id="919215" url="https://pl.wikipedia.org/wiki?curid=919215" title="Pater Hartmann">
Pater Hartmann

Pater Hartmann (ur. 21 grudnia 1863 w Salurn, zm. 6 grudnia 1914 w Monachium) – kompozytor niemiecki, franciszkanin.
W sierpniu 1879 wstąpił jako nowicjusz do klasztoru franciszkanów w Salzburgu. W 1886 przyjął święcenia kapłańskie. W 1905 roku Uniwersytet w Würzburgu nadał mu honorowy doktorat teologiczny. Od 1906 mieszkał w klasztorze franciszkanów św. Anny w Monachium. Otrzymał od Leona XIII. papieski krzyż honorowy „Pro Ecclesia et Pontifice”
Napisał oratoria:

</doc>
<doc id="919216" url="https://pl.wikipedia.org/wiki?curid=919216" title="Architektura baroku w Portugalii">
Architektura baroku w Portugalii



</doc>
<doc id="919221" url="https://pl.wikipedia.org/wiki?curid=919221" title="Kelly Cup">
Kelly Cup

The Patrick J. Kelly Cup – puchar będący przechodnim trofeum w rozgrywkach hokeja na lodzie East Coast Hockey League. 
Historia.
Przyznawany od 1997. Wcześniej za zwycięstwo w lidze dostawano Riley Cup. Nazwa trofeum została nadana na cześć pierwszego komisarza w historii ligi Patricka J. Kelly'ego. Puchar trzykrotnie zdobyły dwie drużyny Hampton Roads Admirals, South Carolina Stingrays, a kolejne dwie zdobyły dwa razy to trofeum. Łącznie puchar zdobyło 15 drużyn. Ostatnim zwycięzcą w roku 2009 została drużyna South Carolina Stingrays, która w finale pokonała Alaska Aces 4:3.

</doc>
<doc id="919223" url="https://pl.wikipedia.org/wiki?curid=919223" title="Heßdorf">
Heßdorf

Heßdorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, siedziba wspólnoty administracyjnej Heßdorf. Leży około 8 km na północny zachód od Erlangen, przy autostradzie A3 (zjazd 81; Erlangen West).
Dzielnice.
W skład gminy wchodzą następujące dzielnice: Hannberg, Dannberg, Klebheim, Niederlindach, Röhrach, Hesselberg, Mittelmembach, Untermembach i Obermembach.
Polityka.
Rada gminy składa się z 16 osób:

</doc>
<doc id="919227" url="https://pl.wikipedia.org/wiki?curid=919227" title="Großenseebach">
Großenseebach

Großenseebach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Heßdorf. Leży około 10 km na północny zachód od Erlangen.
Polityka.
Rada gminy składa się z 14 członków:

</doc>
<doc id="919229" url="https://pl.wikipedia.org/wiki?curid=919229" title="Get on with It">
Get on with It

Get On With It to pochodzący z 2006 roku, koncertowy album brytyjskiej anarchopunkowej grupy Chumbawamba. Na krążku znajdują się dobrze znane utwory zespołu, nagrane podczas akustycznych koncertów w Anglii w 2006 roku.

</doc>
<doc id="919234" url="https://pl.wikipedia.org/wiki?curid=919234" title="Ray Miron President’s Cup">
Ray Miron President’s Cup

Ray Miron President's Cup – nagroda przyznawana w każdym sezonie za zwycięstwo w rozgrywkach hokeja na lodzie Central Hockey League. Została nazwana na cześć Raya Mirona.

</doc>
<doc id="919236" url="https://pl.wikipedia.org/wiki?curid=919236" title="Cmentarz wojskowy w Koninie">
Cmentarz wojskowy w Koninie

Cmentarz wojenny z okresu I wojny światowej w Koninie znajduje się przy ulicy Szpitalnej, w południowej części miasta.
Został założony w 1918 (według innych źródeł w 1916). Spoczywają tu prochy żołnierzy niemieckich i rosyjskich poległych w okolicach Konina i zmarłych w pobliskim szpitalu. Pochowano tam łącznie 193 ciała żołnierzy, w tym 119 Rosjan. Zdecydowana większość z nich poległa w listopadzie i grudniu 1914 roku, gdy w rejonie miasta toczyły się walki. Pojedyncze nagrobki pochodzą też z 1915 i 1917 roku. Część z ofiar była nieznanej tożsamości. Do dziś zachowało się jedynie 117 tablic nagrobkowych. Cmentarz jest wpisany do rejestru zabytków województwa wielkopolskiego pod numerem 28/Wlkp/A.

</doc>
<doc id="919237" url="https://pl.wikipedia.org/wiki?curid=919237" title="Polesie Brzeskie">
Polesie Brzeskie

Polesie Brzeskie (845.17) - mezoregion fizycznogeograficzny na Białorusi, na Ukrainie i we wschodniej Polsce, część Polesia Podlaskiego położona na wschód od Równiny Kodeńskiej, Zaklęsłości Sosnowickiej, Garbu Włodawskiego, Równiny Łęczyńsko-Włodawskiej i Pagórów Chełmskich. Na północy styka się z Podlaskim Przełomem Bugu a na południu z Obniżeniem Dubieńskim.
Na terytorium Polski, Polesie Brzeskie stanowi długi (od Woli Uhruskiej po Terespol) i bardzo wąski pas, ciągnący się doliną Bugu wzdłuż granicy polsko-białoruskiej.
Głównymi miastami Polesia Brzeskiego są Brześć (od którego pochodzi nazwa regionu) i Terespol.

</doc>
<doc id="919240" url="https://pl.wikipedia.org/wiki?curid=919240" title="Jan Wojnarski">
Jan Wojnarski



</doc>
<doc id="919242" url="https://pl.wikipedia.org/wiki?curid=919242" title="Twierdzenie Pascala">
Twierdzenie Pascala

Twierdzenie Pascala – twierdzenie geometryczne udowodnione przez Blaise’a Pascala w wieku 16 lat.
Twierdzenie to jest dualne w geometrii rzutowej do twierdzenia Brianchona (co oznacza, że twierdzenia te są równoważne). Najbardziej elementarny dowód twierdzenia Pascala wykorzystuje twierdzenie Menelaosa. Jego szczególnym przypadkiem jest twierdzenie Pappusa.
Twierdzenie.
Niech dane będzie sześć punktów formula_1 leżących na krzywej stożkowej, zaś formula_2 oznaczają punkty przecięcia odpowiednio prostych formula_3 oraz formula_4 formula_5 oraz formula_6 formula_7 oraz formula_8 Wówczas punkty formula_2 są współliniowe.
W szczególności, dla każdego sześciokąta wpisanego w krzywą stożkową trzy punkty będące przecięciami jego przeciwległych boków leżą na jednej prostej.
Uwagi.
W ogólności dotyczy ono stożkowych, jednak ponieważ przekształcenia rzutowe zachowują współliniowość punktów, to tezę można sprowadzić do przypadku, gdy krzywa stożkowa jest okręgiem.
Uogólnienia.
August Ferdinand Möbius w 1847 roku uogólnił twierdzenie Pascala do postaci:

</doc>
<doc id="919243" url="https://pl.wikipedia.org/wiki?curid=919243" title="Sabinka">
Sabinka

Sabinka – przystanek kolejowy w Starym Opolu, w województwie mazowieckim, w Polsce.
W roku 2017 stacja obsługiwała 100–149 pasażerów na dobę.
Połączenia bezpośrednie.
Na przystanku zatrzymują się wyłącznie pociągi osobowe.

</doc>
<doc id="919244" url="https://pl.wikipedia.org/wiki?curid=919244" title="Naturally 7">
Naturally 7

Naturally 7 - nowojorska grupa muzyczna wykonująca utwory Vocal Play. Śpiewają R&amp;B z intensywnym wykorzystaniem beatboxu - wszystkie dźwięki są wykonywane głosem, bez użycia jakichkolwiek instrumentów. Skład zespołu zmieniał się znacząco na przestrzeni czasu. Najbardziej istotne było odejście Jamala Reeda w 2010 roku, którego w składzie Naturally 7 zastąpił Polo Cummings.
Stali się małą internetową sensacją po tym jak na YouTube pojawiło się video z coverem "In the Air Tonight" Phila Collinsa wykonanym przez nich w paryskim metrze.
Wystąpili w Polsce 23 kwietnia 2012 w Ergo Arenie w Gdańsku, 4 listopada 2014 na Arenie Kraków jako support koncertu Michaela Bublé'a, oraz 13 sierpnia 2016 roku podczas Solidarity Of Arts w Gdańsku.
Styl.
Cytat z profilu na MySpace:

</doc>
<doc id="919252" url="https://pl.wikipedia.org/wiki?curid=919252" title="Jezioro Wolickie">
Jezioro Wolickie

Jezioro Wolickie – jezioro w woj. kujawsko-pomorskim, w powiecie żnińskim, w gminie Barcin, leżące na terenie Pojezierza Gnieźnieńskiego.
Jezioro połączone niewielkim przesmykiem z Jeziorem Kierzkowskim. Do wschodniego i zachodniego brzegu akwenu przylegają łąki. Nad północnym położona jest miejscowość Pturek, a od południa linia kolejowa. Miejscowości w pobliżu to: Pturek, Młodocin, Wolice i Knieja.
Dane morfometryczne.
Powierzchnia zwierciadła wody według różnych źródeł wynosi od 237,5 ha do 243,5 ha.
Zwierciadło wody położone jest na wysokości 74,5 m n.p.m. lub 75,0 m n.p.m. Średnia głębokość jeziora wynosi 4,9 m, natomiast głębokość maksymalna 15,4 m.
W oparciu o badania przeprowadzone w 2005 roku wody jeziora zaliczono wody jeziora zaliczono do wód pozaklasowych i poza kategorią podatności na degradację.
W roku 2000 wody jeziora również zaliczono do wód pozaklasowych, natomiast w 1973 wody jeziora zaliczono do III klasy czystości.

</doc>
<doc id="919256" url="https://pl.wikipedia.org/wiki?curid=919256" title="Gravity Probe B">
Gravity Probe B

Gravity Probe B (GP-B) – amerykańska misja badawcza rozpoczęta w 2004, której celem było zmierzenie krzywizny czasoprzestrzeni w okolicach Ziemi, w szczególności tensora napięć-energii, co pozwoliło na przetestowanie dokładności ogólnej teorii względności. Zmierzony efekt geodezyjny „wynosił” −6601,8±18,3 milisekund kątowych/rok, a efekt wleczenia czasoprzestrzeni za Ziemią −37,2±7,2 milisekund kątowych/rok, gdy tymczasem wartości przewidywane przez OTW to odpowiednio −6606,1 milisekund kątowych/rok i −39,2 milisekund kątowych/rok.
Gravity Probe B był finansowany przez NASA, realizowany przez firmę Lockheed Martin i zarządzany przez wydział fizyki Stanford University.
Zasada działania.
Eksperyment został przeprowadzony za pomocą czterech żyroskopów umieszczonych na satelicie oraz teleskopu referencyjnego, skierowanego na IM Pegasi, układ podwójny w gwiazdozbiorze Pegaza. Ponieważ orbita satelity przebiega nad biegunami, zakrzywienie i wleczenie wywołują efekty w dwóch prostopadłych kierunkach, to zmierzono je niezależnie.
Same żyroskopy są najbardziej kulistymi obiektami wytworzonymi przez ludzkość. Wykonane są z kwarcu pokrytego cienką warstwą niobu. Ich średnica wynosi 1,5 cala (niecałe 4 cm), a nierówności na ich powierzchni mają wysokość poniżej 40 atomów.
Obracały się w termosie (o pojemności 2500 litrów) z nadciekłym helem, w temperaturze 1,65 K (−271,5 °C). Minimalizowało to szum termiczny i sprawiało, że odpowiednie elementy żyroskopów były w stanie nadprzewodzącym. Odchylenia osi obrotu były mierzone za pomocą urządzeń SQUID.
Odizolowanie żyroskopów od wszelkich zaburzeń pozwoliło zmierzyć, jak czasoprzestrzeń jest zakrzywiona przez Ziemię, oraz, co istotniejsze, czy i jak obracająca się Ziemia „wlecze” czasoprzestrzeń wokół siebie, wywołując efekty grawitomagnetyczne, analogiczne do magnetycznych w elektrodynamice. Wcześniejsze eksperymenty LAGEOS przeprowadzone w 1997 i 2004 roku potwierdziły za pomocą pomiarów laserowych efekt wleczenia układów inercjalnych z dokładnością kolejno około 20 i 10 procent.
Wyniki.
W lutym 2007 kierownictwo misji ogłosiło, że duża ilość nieoczekiwanych sygnałów utrudnia analizę danych. W efekcie ogłoszenie ostatecznych wyników przesunięto początkowo na grudzień 2007. W kwietniu ogłoszono wstępne wyniki, potwierdzające efekty zakrzywienia przestrzeni z zakładaną dokładnością 1%.
Satelita został wyłączony w grudniu 2010, natomiast ostateczny raport potwierdzający einsteinowskie teorie został ogłoszony w 2011 roku.

</doc>
<doc id="919259" url="https://pl.wikipedia.org/wiki?curid=919259" title="Joris Van Hout">
Joris Van Hout

Joris van Hout (ur. 10 stycznia 1977 w Mol) – belgijski piłkarz występujący na pozycji napastnika. W czasie swojej kariery zawodniczej mierzył 186 centymetrów oraz ważył 76 kilogramów
Życiorys.
Swoją piłkarską karierę zaczynał w Dessel Sport, gdzie występował przez 5 sezonów, a następnie przeniósł się do KV Mechelen i rozegrał tam 3 sezony (w każdym po 33 mecze). W 2001 roku, po spadku Mechelen do 2 ligi Joris przeszedł do Anderlechtu i to był jego ostatni klub przed wyjazdem do Niemiec. Pierwszym jego klubem w Niemczech była Borussia Mönchengladbach, do której przeszedł z Brukseli za 500 000 euro. W Bundeslidze debiutował 10 sierpnia, w meczu z Bayernem Monachium. Zszedł z boiska w 77. minucie spotkania. Natomiast w 3 kolejce van Hout strzelił swojego pierwszego gola w barwach Borussii. Był to mecz przeciwko 1. FC Kaiserslautern, a Belg wpisał się na listę strzelców w 23. minucie. W Mönchengladbach rozegrał jeszcze dwa sezony, po czym został zawodnikiem VfL Bochum, grającego wówczas w 2. Bundeslidze. Jednak piłkarze Marcela Kollera szybko awansowali z powrotem w szeregi Bundesligi. Latem 2007 roku Van Hout przeszedł do KVC Westerlo. W latach 2012-2014 grał ponownie w Dessel Sport.

</doc>
<doc id="919260" url="https://pl.wikipedia.org/wiki?curid=919260" title="Un (album)">
Un (album)

Un to pochodzący z 2004 roku album brytyjskiej anarchopunkowej grupy Chumbawamba. Płyta utrzymana jest w etniczno-folkowych klimatach.

</doc>
<doc id="919261" url="https://pl.wikipedia.org/wiki?curid=919261" title="Pelykozaury">
Pelykozaury

Pelykozaury (Pelycosauria) – parafiletyczna grupa synapsydów (gadów ssakokształtnych), które pojawiły się w późnym karbonie i osiągnęły szczyt rozwoju we wczesnym permie. W zapisie kopalnym znane do środkowego permu.
Tradycyjnie pojmowane pelykozaury obejmowały wszystkie synapsydy nienależące do terapsydów (w tym do ssaków). Jednak terapsydy są potomkami tak definiowanych pelykozaurów, które – nie obejmując terapsydów – stawały się grupą parafiletyczną. Z tego powodu obecnie generalnie nie wyróżnia się tej grupy. Tradycyjnie pojmowane pelykozaury wchodzą w skład dwóch siostrzanych kladów synapsydów: Caseasauria, obejmującego rodziny Caseidae i Eothyrididae, oraz Eupelycosauria, obejmującego nie tylko wszystkie pozostałe pelykozaury (m.in. rodzaje "Dimetrodon", "Edaphosaurus", "Ophiacodon" czy "Varanops"), ale i wszystkie terapsydy (w tym ssaki).
Pelykozaury cechowały się masywną budową ciała, nie osiągały jednak szczególnie dużych rozmiarów – największe gatunki niewiele przekraczały 3 metry długości.
Niektóre wykształciły swoisty sposób termoregulacji ciała, mianowicie miały na grzbietach wysoki żagiel z wydłużonych kręgów między którymi rozpostarta była dobrze ukrwiona skóra. Wystarczyło, że zwierzę ustawiało się bokiem do wschodzącego słońca by większą powierzchnią chłonąć ciepło a układ krwionośny rozprowadzał je po całym ciele szybko ożywiając zwierzę. Dawało to im przewagę nad innymi zwierzętami zmiennocieplnymi gdyż wcześniej stawały się aktywne. Żagiel ten mógł prawdopodobnie służyć też do oddawania nadmiaru ciepła w gorącej porze dnia.
Pod wieloma względami ich szkielety przypominały szkielety pierwotnych ssaków i z tego powodu umieszczono je w grupie gadów ssakokształtnych.
Skamieniałości pelykozaurów były znajdywane głównie w Europie i Ameryce Północnej.
Systematyka.
W tradycyjnej systematyce wyróżnia się podrzędy pelykozaurów:
Systematyka według BioLib:

</doc>
<doc id="919262" url="https://pl.wikipedia.org/wiki?curid=919262" title="Rare Bird">
Rare Bird

Rare Bird - zespół z gatunku rocka progresywnego, który powstał w latach 60. XX wieku. Został założony w Wielkiej Brytanii, ale miał więcej sukcesów w innych krajach europejskich. Jedynym większym przebojem zespołu był utwór "Sympathy".
Początkowy skład zespołu przedstawiał się jak niżej; pierwsi dwaj członkowie pozostawali w RB od początku do końca.
Zespół rozpadł się w połowie lat 70. W Polsce ukazała się kompilacja jego nagrań, zatytułowana nazwą zespołu.
Dyskografia.
Kompilacje:

</doc>
<doc id="919263" url="https://pl.wikipedia.org/wiki?curid=919263" title="9Dragons">
9Dragons

9Dragons – darmowa trójwymiarowa gra MMORPG wyprodukowana przez firmę Indy21, a następnie obsługiwana na rynku zachodnim przez Acclaim. Interfejs użytkownika napisany jest w języku angielskim. Sukcesywnie dodawane są nowe elementy gry. Z dniem 26 sierpnia 2010 gra została zawieszona tymczasowo. Przyczyną tej decyzji było odsprzedanie praw do gry portalowi GamersFirst, który we wrześniu odwiesił projekt.Potem grę przejęła firma GamesCampus. 15 lutego 2016 firma GamesCampus zakończyła wspieranie gry i nie jest ona już dostępna na oficjalnych serwerach.
Chi-Breathing (Medytacja Chi).
Każdy Stopień Wtajemniczenia Cheng składa się z 12 mniejszych poziomów. Na początku każdego nowego Stopnia Wtajemniczenia gracz musi nauczyć się nowej Techniki Medytacji Chi (zanim oficjalnie osiągnie ten Stopień). Wraz z postępami w nauce Technik Medytacji Chi zwiększa się cyrkulacja Chi gracza, która pozwala na poznawanie nowych, coraz mocniejszych technik walki. Kiedy osiągnie się 12 poziomów Cheng (12 poziom i awans), na ekranie pojawia się okno z propozycją nauki kolejnej Techniki Medytacji Chi. Po akceptacji rozpocznie się mini-gra umożliwiająca naukę Medytacji Chi. Jeśli gracz ukończy mini-grę popełniając jedynie minimalne błędy i mieszcząc się w określonym limicie czasowym – przejdzie na następny Stopień Wtajemniczenia; jeśli nie, będzie miał kolejną okazję do ukończenia mini-gry. Gracze, którzy zaliczą mini-grę szybciej, zostaną nagrodzeni Chi (Doświadczeniem). Podczas Medytacji Chi można otrzymać śmiertelne rany (jeśli grający zostanie zaatakowany), dlatego należy upewnić się, że bohater przebywa w bezpiecznym miejscu przed przystąpieniem do mini-gry.

</doc>
<doc id="919267" url="https://pl.wikipedia.org/wiki?curid=919267" title="Okocim (piwo)">
Okocim (piwo)

Okocim – polska marka piwa należąca do duńskiego koncernu piwowarskiego Carlsberg A/S. Większość produktów tej marki jest wytwarzana w Polsce.
Historia.
W 1845 r. przybył do Okocimia Jan Ewangelista Goetz (1815–1893). Wywodził się on z bawarskiego rodu browarników. Pierwsze piwo w browarze należącym do spółki Neumann-Goetz uwarzono wiosną 1846 roku. Receptura oparta była o metodę bawarską, zgodnie z najnowszymi trendami i osiągnięciami sztuki browarniczej. Gdy zmarł jego wspólnik, Jan Ewangelista Goetz samodzielnie kontynuował przedsięwzięcie. Ówczesna receptura opierała się na była na trzech składnikach: wodzie, słodzie jęczmiennym i chmielu. 
Spadkobiercą J. E. Goetza został jego syn Jan Albin Goetz, który w roku 1911 przyjął polskie nazwisko Okocimski i od tego czasu znany był jako baron Jan Goetz-Okocimski (1864–1935) z dewizą herbową „Pracą i Prawdą”. Jego życie to rozwój browaru i czas świetności Okocimia. Browar należał wtedy do dużych zakładów przemysłowych, zatrudniał ponad 500 osób. Na terenie browaru i osady fabrycznej działały m.in. kasa zapomogowo-pożyczkowa, teatr, orkiestra dęta, straż pożarna, oraz kręgielnia. Poza klasycznym lagerem, warzono Marcowe i Bocka (koźlaka). 
Pierwsza wojna światowa zahamowała rozwój firmy. Po odzyskaniu niepodległości przez Polskę w 1918 r. Goetz zaczął przywracać przedwojenną pozycję przedsiębiorstwa na rynku. W browarze warzono wtedy pięć gatunków piwa, starając się odzyskać rynek: Leżak, Marcowe, Exportowe, Porter i Świętojańskie. 
Jeszcze przed wybuchem II wojny światowej Okocimski Browar zaczął ekspansję na rynek Stanów Zjednoczonych. Po wojnie na podstawie dekretu PKWN (Polski Komitet Wyzwolenia Narodowego) o reformie rolnej z 1944 r., browar został przejęty przez państwo, a starania rodziny Goetzów o odzyskanie majątku okazały się bezskuteczne.
W 1996 roku strategicznym akcjonariuszem Browaru Okocim został Carlsberg Breweries A/S. Po przejęciu dokonano szeregu ważnych inwestycji. Obecnie Browar Okocim to nie tylko największy browar Grupy Carlsberg w Polsce, lecz również jeden z największych browarów Grupy Carlsberg Breweries A/S w Europie.
Odmiany piwa Okocim.
Produkowane w Polsce.
Produkowane poza Polską

</doc>
<doc id="919273" url="https://pl.wikipedia.org/wiki?curid=919273" title="Google Finance">
Google Finance

Google Finance – serwis internetowy skupiający się na wiadomościach biznesowych i informacjach finansowych, uruchomiony 21 marca 2006 przez Google. Serwis przedstawiający najnowsze informacje o wielu firmach, takie jak ich finansowe decyzje i wydarzenia oraz kursy akcji. Pozwalający oglądać bieżące, jak i byłe notowania giełdowe korporacji. Strona wyświetla także wiadomości z blogów związane z firmą i zawiera mini-forum dla przedsiębiorstw.
Google uruchomił ulepszoną wersję Google Finance 12 grudnia 2006 zawierającą nowy wygląd strony głównej, która pozwalała użytkownikom oglądać bieżące informacje, wyniki sektorów amerykańskiego rynku, listy spółek osiągających największy wzrost wartości akcji i ważne wiadomości dnia. Została dodana także lista najbardziej popularnych przedsiębiorstw bazująca na Google Trends. Zmiana dotyczyła również wykresów zawierających od tamtej pory do 40 lat danych o amerykańskich akcjach i bogatszych opcji portfolio.
Blog Google Finance został zamknięty w sierpniu 2012 roku. Aplikacja mobilna Google Finance została usunięta ze Sklepu Google Play w 2015 r. 22 września 2017 firma Google potwierdziła, że witryna jest w trakcie remontu - funkcje portfolio nie będą dostępne po 15 listopada 2017. Serwis został ponownie uruchomiony w 2020 roku.
Krytyka.
Główna krytyka Google Finance, oraz innych najpopularniejszych stron zawierających informacje giełdowe, dotyczy zbytniego skupienia serwisu na amerykańskiej gospodarce. Informacje o innych krajach są minimalne, lub w ogóle nie istnieją.
15 grudnia 2006 Hitwise opublikował raport ukazujący minimalny udział Google Finance na rynku informacji giełdowych, wynoszący 0,78% przy udziale Yahoo! równym 37,3%.

</doc>
<doc id="919275" url="https://pl.wikipedia.org/wiki?curid=919275" title="Kölle">
Kölle

Osoby:
Niemcy:
Zobacz też:

</doc>
<doc id="919277" url="https://pl.wikipedia.org/wiki?curid=919277" title="Windows Seven">
Windows Seven



</doc>
<doc id="919278" url="https://pl.wikipedia.org/wiki?curid=919278" title="Aviz (dynastia)">
Aviz (dynastia)



</doc>
<doc id="919281" url="https://pl.wikipedia.org/wiki?curid=919281" title="Michael Peca">
Michael Peca

Michael Anthony "Mike" Peca (ur. 26 marca 1974 w Toronto) - kanadyjski hokeista, reprezentant Kanady, olimpijczyk.
Kariera.
Uczestniczył w turniejach mistrzostw świata w 2001 (jako kapitan) oraz na zimowych igrzyskach olimpijskich 2002.
W styczniu 2010 zakończył karierę zawodniczą.

</doc>
<doc id="919283" url="https://pl.wikipedia.org/wiki?curid=919283" title="Nimba">
Nimba

Nimba lub Mont Richard-Molard (fr. "Mont Nimba", ang. "Mount Nimba") – góra w Afryce Zachodniej na granicy Wybrzeża Kości Słoniowej i Gwinei. Wysokość bezwzględna wynosi 1752 m n.p.m., co czyni górę najwyższym szczytem obu tych krajów. Góra jest częścią Masywu Nimba w obszarze terytoriów Gwinei, Wybrzeża Kości Słoniowej i Liberii. W Liberii najwyższym szczytem kraju, położonym także w masywie Nimba, jest Guest House Hill (1385 m n.p.m.).
Obszar masywu (z wyjątkiem części w Liberii) od 1944 roku objęty jest ochroną – Rezerwat Ścisły Góry Nimba (fr. "Réserve Intégrale du Mont Nimba") zajmuje obecnie obszar 180 km². W 1981 roku wpisany został na listę światowego dziedzictwa UNESCO, a od 1992 uznawany jest za dziedzictwo zagrożone ze względu na wzmożone kłusownictwo. Około 130 km² parku znajduje się w granicach Gwinei, pozostałe 50 km² w granicach Wybrzeża Kości Słoniowej.
Masyw tworzą paleozoiczne skały magmowe (głównie bazaltowe i gabrowe). Odkryto tu złoża rudy żelaza. Po stronie liberyjskiej prowadzono dawniej intensywną eksploatację, aż do wyczerpania złóż na tamtym obszarze w 1989 roku.

</doc>
<doc id="919285" url="https://pl.wikipedia.org/wiki?curid=919285" title="Mont Nimba">
Mont Nimba



</doc>
<doc id="919286" url="https://pl.wikipedia.org/wiki?curid=919286" title="Mount Nimba">
Mount Nimba



</doc>
<doc id="919287" url="https://pl.wikipedia.org/wiki?curid=919287" title="Góra Nimba">
Góra Nimba



</doc>
<doc id="919288" url="https://pl.wikipedia.org/wiki?curid=919288" title="Masyw Nimba">
Masyw Nimba



</doc>
<doc id="919290" url="https://pl.wikipedia.org/wiki?curid=919290" title="Michael Mols">
Michael Mols

Michael Alexander Mols (ur. 17 grudnia 1970 w Amsterdamie), piłkarz holenderski grający na pozycji napastnika.
Kariera klubowa.
Pochodzący z Amsterdamu Mols rozpoczynał karierę w klubach z tego miasta. Jeszcze jako junior kopał piłkę w małych klubach z tego miasta, czyli w Geuzenveld, Eendracht '82 oraz Blauw-Wit. Następnie trafił do szkółki Ajaksu Amsterdam, a w sezonie 1990/1991 widniał nawet w kadrze pierwszego zespołu, jednak nie zadebiutował w Eredivisie i latem 1991 trafił do drugoligowego SC Cambuur. W Eerstedivisie Mols zadebiutował 9 października w zremisowanym 1:1 meczu z Helmond Sport. W Cambuur spędził półtora sezonu, ale spisywał się na tyle dobrze, że już zimą 1993 przeszedł do pierwszoligowego FC Twente. Tam miał pewne miejsce w składzie i spędził 3,5 sezonu, po czym latem 1996 przeszedł do FC Utrecht. W klubie z Utrechtu zdobywał więcej goli jak w Twente, i z roku na rok powiększał swój dorobek bramkowy. W sezonie 1996/1997 zdobył ich 13, w 1997/1998 – 16, a w 1998/1999 aż 20, dzięki czemu zajął 4. miejsce w klasyfikacji strzelców Eredivisie.
Latem 1999 Mols za 4 miliony funtów przeszedł do Rangers. Do zespołu ściągnął go jego rodak, menedżer Dick Advocaat. Spotkał tam także innych Holendrów, Arthura Numana, Giovanniego van Bronckhorsta, a niedługo potem Berta Kontermana, Ronalda de Boera oraz Fernando Ricksena. Początek w Rangersach miał wyjątkowo udany, gdy w pierwszych 9 spotkaniach Scottish Premier League strzelił 9 goli, ale w meczu Ligi Mistrzów z Bayernem Monachium po zderzeniu z Oliverem Kahnem doznał ciężkej kontuzji kolana, która wyeliminowała go z gry do końca sezonu, a z czasem przystopowała jego rozwijającą się karierę. W kolejnych sezonach przez ciągle odnawiającą się kontuzję grał mało. W 2002 roku wywalczył zarówno Puchar Szkocji jak i Puchar Ligi Szkockiej. Natomiast w 2003 roku Mols sięgnął z Rangersami po potrójną koronę: mistrzostwo, puchar i puchar ligi (27 meczów i 13 goli w sezonie). Rok 2004 to jednak okres dominacji Celtiku i właśnie po tamtym sezonie Mols odszedł z Glasgow.
Michael wrócił do FC Utrecht, ale nie osiągnął dawnej formy i strzelił zaledwie 1 gola w sezonie. W 2005 roku przeszedł do ADO Den Haag, w którym grał przez 2 sezony, ale w 2007 roku zajmując ostatnią pozycję zespół został zdegradowany do drugiej ligi. Po spadku ADO Mols przeszedł do Feyenoordu. W Feyenoordzie grał przez 2 lata i 2009 roku zakończył karierę.
Kariera reprezentacyjna.
W reprezentacji Holandii Mols zadebiutował za kadencji Dicka Advocaata, 18 stycznia 1995 roku w przegranym 0:1 meczu z Francją. W kadrze Holandii występował sporadycznie w latach 1998-1999. Łącznie wystąpił w niej 6 razy nie zdobywając bramki.

</doc>
<doc id="919291" url="https://pl.wikipedia.org/wiki?curid=919291" title="Rezerwat Ścisły Góry Nimba">
Rezerwat Ścisły Góry Nimba



</doc>
<doc id="919296" url="https://pl.wikipedia.org/wiki?curid=919296" title="Heiko Butscher">
Heiko Butscher

Heiko Butscher (ur. 28 sierpnia 1980 w Leutkirch im Allgäu) - niemiecki trener i piłkarz, występuje na pozycji obrońcy. Obecnie pełni funkcję trenera juniorskiej drużyny klubu VfL Bochum.
Życiorys.
Zanim rozpoczął profesjonalną karierę, grał w klubach młodzieżowych, takich jak: SV Dietmanns, SV Ellwangen, SV Aichstetten, czy FC Wangen. Następnie trafił do Karlsruher SC, klubu, który występował wówczas w Oberlidze. W 2003 roku przeszedł do SV Sandhausen, a następnie do drugiej drużyny VfB Stuttgart i grał tam przez dwa sezony. W 2005 roku trafił do VfL Bochum i zaliczył 24 występy w 2. Bundeslidze. Podopieczni Marcela Kollera zajęli 1. miejsce i awansowali do Bundesligi. Od sezonu 2007/2008 Butscher reprezentował barwy klubu 2. Bundesligi, SC Freiburg. W 2012 roku odszedł do Eintrachtu Frankfurt.

</doc>
<doc id="919298" url="https://pl.wikipedia.org/wiki?curid=919298" title="Specjal">
Specjal

Specjal – marka piwa produkowanego przez Browar w Elblągu należący do Grupy Żywiec.
Historia i charakterystyka.
Pierwszy przywilej warzenia piwa został nadany mieszczanom elbląskim w 1309 roku. W XVI wieku angielscy kupcy założyli na tych ziemiach, przy krystalicznie czystym źródle, osadę o nazwie Angielski Zdrój, w której zaczęli warzyć piwo. Za przełomowy w historii elbląskiego piwowarstwa uważa się rok 1872 – powstało wtedy Towarzystwo Akcyjne Browar Elbląski, które przejęło będący pod auspicjami władz miejskich Angielski Zdrój. Od 1880 roku aż do zakończenia II wojny światowej elbląski browar działał właśnie pod tą nazwą. W tym czasie warzył różne gatunki piw, m.in.: słodowe zwyczajne i karmelowe, jasne bawarskie i białe berlińskie, pilzneńskie niemieckie, eksportowe ciemne, porter niemiecki, koźlak. Były one wielokrotnie nagradzane na wystawach i konkursach. Pierwszym piwem wyprodukowanym w elbląskim browarze po wojnie był Eksport Bałtycki, natomiast bezpośrednim poprzednikiem dzisiejszego Specjala Jasnego Pełnego, który powstał w 1978 roku, był Specjal Pils słynący z dużej klarowności, jasno-bursztynowej barwy i łagodnej goryczki.
W 2010 „Wprost” podał, iż Specjal był wówczas najpopularniejszym piwem w północno-wschodniej Polsce oraz największą marką regionalną w Europie. W skład marki Specjal wchodzi pięć odmian:
Piwo to jest dostępne w butelce 0,5 l i w puszce 0,5 l oraz keg 30 l.
Sponsoring.
Przy finansowym wsparciu i pod patronatem marki Specjal odbywają się:
Specjal wspiera również drużyny sportowe:

</doc>
<doc id="919303" url="https://pl.wikipedia.org/wiki?curid=919303" title="Skarb z Loch Arkaig">
Skarb z Loch Arkaig

Skarb z Loch Arkaig, znany też jako złoto Jakobitów – tym sformułowaniem określa się dużą sumę pieniężną, dostarczoną przez Hiszpanię w celu sfinansowania powstania Jakobitów w Szkocji w 1745 r. Plotki głoszą, że skarb jest nadal ukryty w jeziorze Loch Arkaig w Lochaber.
Tło historyczne.
W 1745 roku książę Karol Edward Stuart (zwany także "Bonnie Prince Charlie") przybył do Szkocji z Francji, roszcząc pretensje do tronu Szkocji, Anglii oraz Irlandii w imieniu swojego ojca, Jakuba Franciszka Edwarda Stuarta. Karol zapewniał, że jego starania są wspierane przez króla Francji, Ludwika XV Burbona oraz że nadejście wojsk francuskich jest bliskie. W rzeczywistości Francja miała niewielki interes w angażowaniu się w sprawy Stuartów. Natomiast, pewne finansowe wsparcie zostało dostarczone przez Hiszpanię oraz papieża Benedykta XIV.
Hiszpania zobowiązała się łożyć 400 000 liwrów na miesiąc na sprawę Jakobitów. Jednakże, dostarczenie tych pieniędzy do powstańczej armii sprawiało trudność. Pierwsza rata (posłana przez brata Karola, Henryka, mieszkającego we Francji) została wysłana w 1745 r. Francuski slup "Hazard" (przemianowany na "Prince Charles") szczęśliwie dobił do brzegu na zachodnim wybrzeżu Szkocji. Na nieszczęście dla Jakobitów, bogactwa zostały niedługo potem przechwycone przez członków klanu Mackay, lojalnych wobec króla Jerzego.
Skarb na szkockiej ziemi.
W kwietniu 1746 r. statki "Mars" i "Bellona" przybyły do Szkocji z 1 200 000 liwrów (następna hiszpańska rata powiększona o francuski dodatek). Jednakże mając na uwadze porażkę wojsk Jakobitów 16 kwietnia w bitwie pod Culloden, 30 kwietnia statki odpłynęły pozostawiając tylko hiszpańskie pieniądze w Loch nan Uamh w Arisag (w tym samym miejscu w którym książę Karol wysiadł na szkocki ląd rok wcześniej i z którego później odpływał do Francji). W ten sposób siedem szkatuł z hiszpańskim złotem znalazło się w Szkocji. W tym czasie sprawa Jakobitów była już przegrana, armia pozostawała w rozsypce a książę i jego porucznicy ukrywali się. Pieniądze służyły do wspierania jakobickich członków klanów (narażonych na wyjątkową brutalność ze strony wojsk rządowych pod wodzą księcia Williama, Duke'a of Cumberland) oraz były pomocne w ułatwieniu ucieczki czołowych Jakobitów na kontynent.
Sześć szkatuł (jedna została skradziona przez McDonalda) zostało zabranych nad Loch Arkaig (na północ od Fort William) i tam ukrytych. Ich sekret został powierzony Johnowi Murrayowi, jednemu z jakobickich zbiegów. Murray zaczął rozdział pieniędzy wśród naczelników klanów, ale kiedy został zatrzymany przez władze skarb został powierzony naczelnikowi klanu Cameron - Donaldowi Cameronowi, a później Macphersonowi of Cluny, głowie klanu Macpherson. Macpherson ukrywał się w jaskini w Ben Alder, która od tego czasu jest znana jako „"the cage"” ("klatka") i kiedy Karol wkrótce dołączył do niego, Macpherson uzyskał kontrolę nad pieniędzmi, które nadal były ukryte w Arkaig.
Poszukiwania.
Karol finalnie opuścił Szkocję na pokładzie francuskiej fregaty "L'Heureux" i przybył do Francji we wrześniu 1746 r. Jednak los skarbu nadal pozostaje nieznany. Uważa się, że Macpherson zachował kontrolę na pieniędzmi i podczas długich lat bycia zbiegiem uczestniczył w próbach mających na celu sfinansowanie kolejnych powstań. Faktycznie, pozostawał w ukryciu w swojej "klatce" w Highlands przez następne osiem lat. Tymczasem, borykający się z trudnościami finansowymi, Karol w dalszym ciągu poszukiwał swoich pieniędzy. Uważa się, że całość złota nigdy nie została znaleziona. Karol, lata później, oskarżył Macphersona o malwersację. Złoto stało się źródłem niezgody i pretensji wśród ocalałych Jakobitów.
W 1753 r. Archibald Cameron, sekretarz Jakuba Franciszka Edwarda Stuarta, został wysłany z powrotem do Szkocji w celu odnalezienia skarbu. Jednak podczas pobytu w Brenachyle nad Loch Katrine został zdradzony, najprawdopodobniej przez hanowerskiego szpiega Alestaira Ruadha MacDonnella, i aresztowany. Został oskarżony za udział w powstaniu z 1745 roku i 7 czerwca 1753 r. powieszony w Tyburn (był ostatnim zgładzonym Jakobitą).
Dalsza historia skarbu pozostaje niejasna. Dokumenty Stuartów (obecnie w posiadaniu Elżbiety II) zawierają wiele skarg, roszczeń i oskarżeń pomiędzy naczelnikami klanów z Highlands a pozostającymi na wygnaniu Jakobitami odnośnie do dalszych losów pieniędzy. Historyk Andrew Lang, jeden z pierwszych ludzi, którzy badali dokumenty od czasu kiedy Walter Scott zdobył je dla Korony, zanotował w swojej książce "Pickle the Spy" (1897) o nieczystych intrygach Karola i jego ojca mających na celu odzyskanie skarbu. Dokumenty Stuartów zawierają również, pochodzący z około 1750 roku, rachunek sporządzony w Rzymie przez Archibalda Camerona, który zaznaczał, że Macpherson nigdy się nie rozliczył (bądź nie mógł się rozliczyć) z pieniędzy.
Zgodnie z kronikami klanu Cameron, niektóre francuskie złote monety były znajdowane w ziemi w latach 50. XIX wieku.
Odniesienia literackie.
Sprawa "skarbu z Loch Arkaig" została wykorzystana przez Nigela Trantera w jego opowiadaniu "Gold for Prince Charlie".

</doc>
<doc id="919307" url="https://pl.wikipedia.org/wiki?curid=919307" title="Profesor Sprout">
Profesor Sprout



</doc>
<doc id="919309" url="https://pl.wikipedia.org/wiki?curid=919309" title="Gremsdorf">
Gremsdorf

Gremsdorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Höchstadt an der Aisch. Leży około 10 km na północny zachód od Erlangen, nad rzeką Aisch, przy autostradzie A3, drodze B470 i linii kolejowej Forchheim – Höchstadt an der Aisch.
Dzielnice.
W skład gminy wchodzą następujące dzielnice: Gremsdorf, Krausenbechhofen i Poppenwind.
Polityka.
Wójtem jest Waldemar Kleetz. Rada gminy składa się z 12 członków:
Oświata.
W gminie znajduje się 50 miejsc przedszkolnych (48 dzieci).

</doc>
<doc id="919310" url="https://pl.wikipedia.org/wiki?curid=919310" title="Esporte Clube Juventude">
Esporte Clube Juventude



</doc>
<doc id="919311" url="https://pl.wikipedia.org/wiki?curid=919311" title="Pani">
Pani

Pani – miesięcznik dla kobiet wydawany w Polsce przez Wydawnictwo Bauer.
Historia.
Magazyn "Pani" to jeden z najstarszych tytułów czasopism dla kobiet w Polsce. Na łamach pisma znajdują się reportaże i felietony. Oprócz tego znajdziemy tu artykuły poświęcone znanym postaciom świata kultury i sztuki, ciekawostki z dziedziny mody, urody a także artykuły z zakresu psychologii i zdrowia.
Z miesięcznikiem "Pani" współpracują znani publicyści oraz ludzie kultury: Krystyna Janda, Roma Ligocka, Monika Piątkowska, Janusz Leon Wiśniewski, Sylwia Chutnik, Krzysztof Materna, Katarzyna Bosacka, Dominika Wójciak i inni.

</doc>
<doc id="919313" url="https://pl.wikipedia.org/wiki?curid=919313" title="The Heartland Café">
The Heartland Café

The Heartland Café – ostatni długogrający album szwedzkiego zespołu Gyllene Tider, a zarazem pierwszy anglojęzyczny. Młodzi artyści chcieli w ten sposób zdobyć międzynarodową sławę. Po niepowodzeniu związanym z wydaniem tej płyty członkowie grupy postanowili zakończyć działalność w zespole.
Lista utworów.
Na podstawie źródła

</doc>
<doc id="919320" url="https://pl.wikipedia.org/wiki?curid=919320" title="Konstanty Bogumił Malcz">
Konstanty Bogumił Malcz

Konstanty Bogumił Malcz (ur. 1799 w Warszawie, zm. 1839 tamże) – adwokat warszawski.
Był synem Konstantego Bogumiła (1767–1809), lekarza pochodzącego z Saksonii i Anny Bandau (1775–1811), córki złotnika warszawskiego Jana Jerzego Bandau, ewangelików, rodzonym bratem znanego lekarza Wilhelma Malcza i złotnika Karola Filipa Malcza.
Ukończył Liceum Warszawskie i zapisał się na Uniwersytet Warszawski na studia prawnicze. W roku 1823 roku uzyskał magisterium obojga praw i zaczął działalność adwokacką. Od 1824 roku był adwokatem przy Trybunale Cywilnym, potem przy Sądzie Apelacyjnym, sprawując jednocześnie tę funkcję przy Sądzie Konsystorskim obu wyznań ewangelickich. Był także czynnym członkiem Rady Kościelnej warszawskiej parafii luterańskiej pw. Św. Trójcy.
Podczas powstania listopadowego otrzymał ważne zadanie zbadania papierów tajnej policji w. ks. Konstantego.
Żonaty z Julią Barczewską (1816–1882), miał z nią syna Ludwika Mieczysława (1838–1920), lekarza, muzyka i kompozytora.
Pochowany obok ojca i stryjów, Ehrenfrieda i Karola Augusta, obu z zawodu aptekarzy, na cmentarzu ewangelickim w Warszawie (Al.1 nr 6).

</doc>
<doc id="919325" url="https://pl.wikipedia.org/wiki?curid=919325" title="Jan Wojnarski (burmistrz)">
Jan Wojnarski (burmistrz)

Jan Wojnarski (ur. 18 lipca 1913 w Krakowie, zm. 21 kwietnia 1994 w Krakowie) – pierwszy powojenny burmistrz Oliwy.
Życiorys.
Syn malarza i grafika Jana Wojnarskiego, po którym odziedziczył swoje zainteresowania polską kulturą i krajobrazem. W Gdańsku Wojnarski był przed II wojną światową dwa razy, w 1922 r. oraz w 1932 r., pozostając pod wrażeniem piękna tych ziem.
Pierwszym transportem wojskowym, 30 marca 1945 r. przyjechał do Gdańska. Zamieszkał w Oliwie przy ul. Krzywoustego 15. 
Utworzył pierwszą powojenną, polską administrację samorządową w Oliwie. Był jej jedynym po wojnie burmistrzem do czasu włączenia Oliwy jako dzielnicy Gdańska. Opracował pierwszą wersję planu Oliwy z nowymi, polskimi nazwami ulic.
W 1946 r. zainicjował powstanie Oddziału Polskiego Towarzystwa Krajoznawczego. Działał w Komisji Badania Zbrodni Hitlerowskich. Założyciel biblioteki krajoznawczej w Klubie Turysty przy ul. Długiej 45 w Gdańsku. Brał udział w odbudowie miasta i przemysłu oraz w ratowaniu zabytków. Uczestniczył w przejęciu przez władze polskie katedry oliwskiej. W jego domu Niemki i autochtonki znajdowały często schronienie przed napaściami i gwałtami ze strony żołnierzy radzieckich. 
Współpracownikami Jana Wojnarskiego byli m.in. prof. Jan Kilarski, prof. Leon Ostaszewski, prof. Marian Pelczar i Franciszek Mamuszka.
8 sierpnia 2006 w Oliwie, przy ul.Obrońców Westerplatte 34, na budynku biblioteki publicznej została odsłonięta tablica upamiętniająca pierwszy powojenny samorząd miasta, i jego
przewodniczącego burmistrza Jana Wojnarskiego.

</doc>
<doc id="919328" url="https://pl.wikipedia.org/wiki?curid=919328" title="ASP w Warszawie">
ASP w Warszawie



</doc>
<doc id="919329" url="https://pl.wikipedia.org/wiki?curid=919329" title="Muszyki">
Muszyki

Muszyki – część wsi Dołha, położona w województwie lubelskim, w powiecie bialskim, w gminie Drelów.
W latach 1975–1998 miejscowość należała administracyjnie do województwa bialskopodlaskiego.

</doc>
<doc id="919331" url="https://pl.wikipedia.org/wiki?curid=919331" title="Apatheia">
Apatheia

Apatheia (, "apátheia", od "a" 'brak' i "páthos" 'doświadczenie) - w filozofii starożytnej stan lub postawa nieczułości, beznamiętności, niewzruszoności osiągany przez mędrca i któremu przypisywano wartość etyczną. 
W językach nowożytnych ze starożytnej "apathei" powstało pojęcie psychologiczne (apatia), mające jednak negatywne znaczenie i oznaczającę nieczułość i otępienie. 
Filozofia starożytna.
Już w epoce klasycznej, pod wpływem intelektualizmowi Sokratesa, namiętności i emocje były oceniane negatywnie, jako zagrożenie dla jasności osądu i samokontroli. W epoce hellenistycznej to nastawienie uległo radykalizacji i apatheia stała się ideałem w wielu nurtach ówczesnej filozofii, do którego powinien zdążać mędrzec.
Pojęcie "apathei" jest zbliżone do pojęcia "ataraksji", czasami (np. stoików), obu pojęć używa się zamiennie, a czasami można zauważyć różnice znaczeniowe czy związki pomiędzy nimi. Apatheia najczęściej wiązana jest z obojętnością wobec źródeł zamętu wewnętrznego (namiętności), natomiast ataraksja jest stanem braku takiego zamętu (pewną harmonią ducha). 
Immanuel Kant.
Oprócz późniejszego przeniesienia tego pojęcia (wraz ze zmianą znaczenia) na obszar psychologii, apatheia pojawia się również w filozofii Immanuela Kanta. W "Metafizyce moralności" "apatia moralna" ujmowana jest jako brak uczuć, które są wzbudzane przez wrażenia zmysłowe. Taka apatia jest warunkiem cnoty i dzięki osiągnięciu równowagi ducha, źródłem siły.

</doc>
<doc id="919333" url="https://pl.wikipedia.org/wiki?curid=919333" title="Władcy Prowansji">
Władcy Prowansji

Hrabiowie Prowansji.
Dynastia Walezjuszów andegaweńskich.
W 1481 nastąpiło zjednoczenie z Francją.
Margrabiowie Prowansji.
W 1271 nastąpiło zjednoczenie z Francją.

</doc>
<doc id="919338" url="https://pl.wikipedia.org/wiki?curid=919338" title="Coritiba FBC">
Coritiba FBC

Coritiba Foot Ball Club – brazylijski klub piłkarski z siedzibą w mieście Kurytyba, stolicy stanu Parana.
Historia.
W 1909 roku kilku młodych chłopców należących do społeczności niemieckiej Kurytyby zwykle spotykało się w "Clube Ginástico Teuto-Brasileiro", gdzie z ich udziałem odbywały się pokazy gimnastyczne. We wrześniu jeden z nich, Frederico Fritz Essenfelder, przyniósł do klubu skórzaną piłkę i wyjaśnił swym kolegom zasady gry w piłkę nożną. Nowy sport spodobał się i odtąd chłopcy ci rozgrywali mecze piłkarskie na boisku "Quartel da Força Pública". Jeszcze w tym samym roku, 12 października, założyli w "Teatro Hauer" klub piłkarski o nazwie Coritibano Football Club.
Swój pierwszy mecz Coritibano rozegrał 23 października 1909 roku w Ponta Grossa. Przeciwnikiem był miejscowy klub Club de Foot-Ball Tiro Pontagrossense założony przez angielskich pracowników linii kolejowej "Ponta Grossa". Mecz zakończył się wynikiem 1:0 dla gospodarzy. W pierwszym meczu w drużynie klubu Coritibiano zagrali założyciele klubu: Artur Hauer, Alfredo Labsch, Leopoldo Obladen, Robert Juchsch, Carlos Schlender, Fritz Essenfelder, Carl Maschke, Waldemar Hauer, Rudolf Kastrup, Adolpho Müller, Emílio Dietrich, Erothides Calberg oraz Arthur Iwersen.
Na pierwszym zebraniu zarządu 21 kwietnia 1910 roku zmieniono nazwę klubu na Coritiba oraz wybrano pierwszego prezesa klubu, którym został João Viana Seiler.
Pierwszy mecz w Kurytybie klub Curitiba rozegrał 12 czerwca 1910 roku na stadionie Campo do Prado w dzielnicy Guabirotuba. W meczu tym klub Coritiba zrewanżowal się klubowi Ponta Grossa Foot Ball Club (poprzednio Club de Foot-Ball Tiro Pontagrossense) wygrywając 5:3.
W roku 1916 klub Coritiba pierwszy raz w historii został mistrzem stanu (Campeonato Paranaense).
W roku 1985 Coritiba sięgnęła po największy sukces w swoich dziejach – mistrzostwo Brazylii (Campeonato Brasileiro Série A). W następnym roku Coritiba zadebiutowała w Copa Libertadores.

</doc>
<doc id="919341" url="https://pl.wikipedia.org/wiki?curid=919341" title="Pierre Marie Augustin Charpentier">
Pierre Marie Augustin Charpentier

Pierre Marie Augustin Charpentier (ur. 1852, zm. 1916) – francuski lekarz. Od jego nazwiska („złudzenie Charpentiera”) nazwanych zostało wiele złudzeń percepcyjnych:
Nazwa „Złudzenie Charpentiera” nie jest powszechnie używana.
Mówi się niekiedy także o opisowym prawie Charpentiera, które odnosi się do właściwości bodźców rzutowanych na dołek środkowy siatkówki oka.

</doc>
<doc id="919343" url="https://pl.wikipedia.org/wiki?curid=919343" title="Stary Gaj">
Stary Gaj



</doc>
<doc id="919347" url="https://pl.wikipedia.org/wiki?curid=919347" title="Uli Stielike">
Uli Stielike

Uli Stielike (ur. 15 listopada 1954 w Ketsch) – niemiecki piłkarz i trener.
Grał na pozycji obrońcy w takich klubach jak Borussia Mönchengladbach, Real Madryt i Neuchâtel Xamax. Jest mistrzem Europy (1980) i wicemistrzem świata (1982) w piłce nożnej. W latach 2006–2008 był trenerem reprezentacji Wybrzeża Kości Słoniowej.

</doc>
<doc id="919348" url="https://pl.wikipedia.org/wiki?curid=919348" title="Aretologia">
Aretologia

Aretologia, aretalogia ( "areté" – cnota + λόγος "logos" – słowo, myśl, rozum) – w starożytności gatunek literacki obejmujący opowieści o cnotach i cudownych czynach bóstwa lub wybitnej postaci; w filozofii także teoretyczne rozważania nad cnotami i wadami.
W literaturze.
Starożytne aretologie (lub aretalogie – obie nazwy poprawne) powstawały w Mezopotamii, Egipcie, Grecji i Rzymie, wywierając wpływ na późniejsze ukształtowanie się hagiografii chrześcijańskiej 
Wyróżnia się aretologie sakralne (religijne) i świeckie. Pierwsze miały za cel wychwalanie bóstwa i jego mocy nadprzyrodzonych. W ich tekstach występuje ono często w pierwszej osobie, opowiadając o swoich czynach i mocach, nierzadko w formie wypowiedzi zapoczątkowanych formułą „ja jestem…”. Za pośrednictwem aretalogii kierowano też do bóstwa wezwania, by udzieliło swej mocy, zesłało łaskę bądź objawienie. Aretalogie pełniły ważną rolę rytualną np. w kulcie Izydy, a szczególnie popularne były w epoce hellenistycznej. Charakterystycznym przykładem biblijnym jest m.in. Mądrość Syracha (Eklezjastyk), gdzie wyliczono cnoty boskie i ludzkie.
W Grecji aretalogie związane były np. z kultem Asklepiosa, którego w nich wzywano, by udzielił swej mocy leczenia. W późniejszym okresie wysławiały one także wysłanników bóstw czy postacie historyczne, którym przypisywano boską wielkość (wodzów, poetów, filozofów).
Aretologie świeckie były rodzajem biografii wielkich mężów. Sławiły ich wielkość i czyny jako gatunek sytuujący się pomiędzy mitem a późniejszym piśmiennictwem historycznym. Popularnym bohaterem takich aretologii był Apoloniusz z Tiany (np. Żywot Apolloniosa z Tyany autorstwa Flawiusza Filostrata). Swetoniusz podaje, że aretalodzy (łac. "aretalogus") zabawiali uczestników cesarskich uczt opowieściami o czynach i cnotach wielkich mężów.
W późniejszym okresie aretologiami nazywano samo wyliczenie i opis cnót danej osoby, np. Cyceron wyliczał cnoty Pompejusza w mowie "Pro Lege Manilia". W tej formie aretalogia została przeniesiona do chrześcijańskiego piśmiennictwa hagiograficznego.
W filozofii.
W innym znaczeniu aretologia oznacza dział etyki (filozofii moralnej) zajmujący się cnotami i wadami moralnymi (teoria cnót). Stawiając jako cel etyki pielęgnowanie cnót, aretologia przeciwstawiana jest eudajmonologii, która w centrum rozważań stawia problem szczęścia

</doc>
<doc id="919350" url="https://pl.wikipedia.org/wiki?curid=919350" title="Stary Gaj (województwo łódzkie)">
Stary Gaj (województwo łódzkie)

Stary Gaj – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.
Zobacz też: Stary Gaj

</doc>
<doc id="919353" url="https://pl.wikipedia.org/wiki?curid=919353" title="Gaj (powiat łęczycki)">
Gaj (powiat łęczycki)

Gaj – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.
Zobacz też: Gaj

</doc>
<doc id="919357" url="https://pl.wikipedia.org/wiki?curid=919357" title="Ruslan Chagayev">
Ruslan Chagayev

Ruslan Shamilovich Chagayev (uzb. cyr.: Руслан Шамилович Чагаев; ros.: Руслан Шамилович Чагаев, "Rusłan Szamiłowicz Czagajew"; tat.: Руслан Шамил улы Чагаев, "Ruslan Şamil ulı Çağaev"; ur. 19 października 1978 w Andiżanie) – uzbecki bokser pochodzenia tatarskiego, były zawodowy mistrz świata organizacji WBA w kategorii ciężkiej, amatorski mistrz świata w kategorii superciężkiej z 2001.
Kariera amatorska.
Pierwszy sukces odniósł w 1995, zdobywając złoty medal podczas mistrzostw Azji w Taszkencie. Rok później stanął na najniższym stopniu podium podczas mistrzostw świata juniorów w Hawanie. W tym samym roku reprezentował też Uzbekistan na olimpiadzie w Atlancie, ale swój udział w turnieju zakończył już w po pierwszej walce (porażka z Luanem Krasniqi).
W 1997 zdobył złoty medal na mistrzostwach świata w Budapeszcie, wygrywając w finale ze słynnym Félixem Savónem. Jednak tytuł mistrza świata został mu później odebrany, kiedy wyszło na jaw, że wcześniej stoczył w Stanach Zjednoczonych dwie zawodowe walki. Chagayev zachował status amatora, deklarując te walki jako pokazowe. Został jednak zawieszony na jeden rok przez AIBA.
W następnym roku, po odbyciu kary, zdobył złoty medal na igrzyskach azjatyckich, a w roku 1999 – następne mistrzostwo Azji. W tym samym roku przegrał w Houston w ćwierćfinale mistrzostw świata z Savónem. Także na ćwierćfinale zakończył swój udział na olimpiadzie w Sydney (porażka z Wladimerem Czanturią).
Ukoronowaniem jego amatorskiej kariery był tytuł mistrza świata w kategorii superciężkiej, wywalczony w 2001 w Belfaście.
Chagayev jest jedynym bokserem, który dwukrotnie zdołał pokonać Félixa Savóna – najpierw dokonał tego jako 19-latek w 1997 w finale mistrzostw świata (później odebrano mu tytuł), a następnie w 1999 w finale międzynarodowego turnieju w Płowdiwie. Savón wygrał z Chagayevem tylko raz, na mistrzostwach świata w 1999.
Kariera zawodowa.
"Prawdziwy" debiut Chagayev w boksie zawodowym (pierwsze dwie walki stoczył w 1997) nastąpił w 2001. Chagayev stopniowo i konsekwentnie awansował w rankingach organizacji bokserskich. Pokonał takich pięściarzy jak Wołodymyr Wirczis (na punkty decyzją większości – kilkanaście godzin przed tą walką matka Chagayeva przeszła operację serca) i Michael Sprott (techniczny nokaut w ósmej rundzie).
Jedyną jak dotychczas walką Uzbeka, która zakończyła się remisem, był pojedynek z 2002 z Robem Callowayem (walka przerwana w trzeciej rundzie z powodu kontuzji Amerykanina po przypadkowym uderzeniu głową).
W listopadzie 2006 stoczył pojedynek eliminacyjny organizacji WBA z Johnem Ruizem. Po wyrównanym pojedynku pokonał Amerykanina niejednogłośnie na punkty i dostał szansę walki o mistrzostwo świata. Zmierzył się o nie 14 kwietnia 2007 z niepokonanym Nikołajem Wałujewem. Rosjanin górował nad Uzbekiem warunkami fizycznymi – był blisko 30 cm wyższy i 40 kg cięższy. Mimo to po dwunastu rundach Chagayev wygrał przez decyzję większości i zdobył pas mistrzowski.
19 stycznia 2008, w pierwszej obronie tytułu, pokonał na punkty Matta Skeltona. Następnie z powodu kontuzji kilkakrotnie przekładał termin walki rewanżowej z Wałujewem, który w międzyczasie stał się oficjalnym pretendentem do tytułu. Ostatecznie WBA ogłosiła go "mistrzem w zawieszeniu" ("champion in recess"). Natomiast regularny tytuł mistrza WBA wywalczył Wałujew, pokonując w sierpniu 2008 Johna Ruiza.
Pierwszej porażki na zawodowym ringu Uzbek doznał 20 czerwca 2009, przegrywając przez TKO z Wołodymyrem Kłyczko. Walka odbyła się w Veltins-Arena w Gelsenkirchen i była oglądana na żywo przez około 60 tys. osób. Po 9. rundzie lekarz zadecydował, że mocno obity i zakrwawiony Chagayev nie może kontynuować walki.
26 maja 2010 Chagayev pokonał na punkty Australijczyka Kaliego Meehana, zdobywając status pretendenta do mistrzowskiego pasa WBA. 27 sierpnia 2011 zmierzył się z Aleksandrem Powietkinem o regularne mistrzostwo świata WBA, przegrywając jednogłośną decyzją.
11 lipca 2015 w Magdeburgu Rusłan pierwsza obrona tytułu mistrza świata wagi ciężkiej federacji WBA w wersji Regular znokautował pierwszej rundzie Włocha Francesca Pianetę (31-2-1, 17 KO).

</doc>
<doc id="919358" url="https://pl.wikipedia.org/wiki?curid=919358" title="Maciejów (powiat łęczycki)">
Maciejów (powiat łęczycki)

Maciejów – część wsi Nowy Gaj w Polsce, położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 Maciejów administracyjnie należał do województwa płockiego.

</doc>
<doc id="919359" url="https://pl.wikipedia.org/wiki?curid=919359" title="Głupiejew">
Głupiejew

Głupiejew – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.

</doc>
<doc id="919360" url="https://pl.wikipedia.org/wiki?curid=919360" title="Michael Sutton">
Michael Sutton

Michael Sutton (ur. 18 czerwca 1970 roku w Los Angeles, w stanie Kalifornia) – amerykański aktor telewizyjny i filmowy.
Życiorys.
Urodził się i dorastał w Los Angeles. Po ukończeniu Kalifornijskiego Uniwersytetu Stanowego w Northridge na wydziale sztuki filmowej produkcji i elementami reżyserii, zadebiutował na małym ekranie rolą zarażonego wirusem HIV Michaela 'Stone' Catesa w operze mydlanej ABC "Szpital miejski" (1993-1995), a za debiutancką rolę w 1996 roku zdobył nominację do nagrody Emmy dla najlepszego aktora drugoplanowego.
Jednocześnie rozpoczął drugą karierę idąc w ślady swojego ojca, legendarnego publicysty Freeman &amp; Sutton Public Relations Firm (jego klientami byli m.in. Martin Lawrence, Burt Reynolds, Christopher Walken, Elijah Wood, Patty Duke, Miramax, Oprah Winfrey i Amerykański Instytut Filmowy) i zajął się zawodowo promocją restauracji, barów, salonów i nocnych klubów. Zajął się także promocją filmu dokumentalnego Quincy'ego Jonesa III pt. "The Freshest Kids" (2002) i odnosił powodzenie w reklamie takich instytucji jak: "Bar One", "The Beverly Club", "On the Rox", "Guy's Bar", "Mamagaya", "Garden of Eden", "Billboard Live" (nowy "Key Club"), "Pop" przy Playroom (nowy "A.D."), "Chi &amp; The Roof" przez "Hyatt Hotel" i "The Hollywood Canteen". Współpracował z takimi firmami jak Bragman, Nyman i Cafarelli.

</doc>
<doc id="919367" url="https://pl.wikipedia.org/wiki?curid=919367" title="Janów (gmina Góra Świętej Małgorzaty)">
Janów (gmina Góra Świętej Małgorzaty)

Janów – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.
Zobacz też: Janów

</doc>
<doc id="919368" url="https://pl.wikipedia.org/wiki?curid=919368" title="Paweł Musiałowski">
Paweł Musiałowski

Paweł Musiałowski, ps. MrJedi (ur. 26 czerwca 1972 we Wrocławiu) – polski dziennikarz, wydawca, podróżnik, pisarz, recenzent, popularyzator mangi i anime. Współzałożyciel i redaktor magazynów komputerowych „PC-Shareware” i „CD-Action”. Od 1997 redaktor naczelny czasopisma „Kawaii”. W 2003 po zmianie wydawcy odszedł z „Kawaii” i założył dwumiesięcznik „Mangazyn”, którego redaktorem naczelnym był do zamknięcia magazynu w roku 2004. Następnie do kwietnia 2009 prowadził dział Vision Film Distribution o nazwie Anime Gate, zajmujący się wydawaniem anime i japońskich filmów aktorskich. W ramach pracy w Anime Gate, jest współautorem tłumaczenia m.in. "Magicznego kota" i "Słodkich, słodkich czarów". Od 9 lipca 2009 prowadzi swój mikroblog na Twitterze. Prowadzi także blog o współczesnej Japonii. W tym samym roku rozpoczął nową działalność – studio grafiki i reklamy oraz pośredniczenie w realizacji projektów związanych z Japonią i ogólnie Azją – pod nazwą Kawaii. W 2010 wziął udział w obradach 46 ministrów kultury krajów Unii Europejskiej i Azji – spotkanie ASEM (Asia-Europe Meeting) w Poznaniu – w ramach panelu Salonu Polityki nt. kultury popularnej, jej przepływach między Europą, Azją i resztą świata.
Opracowanie wersji polskiej.
Źródło:

</doc>
<doc id="919374" url="https://pl.wikipedia.org/wiki?curid=919374" title="Kosiorów (województwo łódzkie)">
Kosiorów (województwo łódzkie)

Kosiorów – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.

</doc>
<doc id="919376" url="https://pl.wikipedia.org/wiki?curid=919376" title="1 Dywizja Litewsko-Białoruska">
1 Dywizja Litewsko-Białoruska

1 Dywizja Litewsko-Białoruska (1 DLit.-Biał.) – wielka jednostka piechoty Wojska Polskiego w latach 1918–1921.
Formowanie.
Wraz z wycofywaniem się wojsk niemieckich z terytorium Imperium Rosyjskiego, na opuszczonych przez nich terenach zamieszkanych przez Polaków zaczęły formować się polskie Samoobrony kresowe. Polityczny mecenat nad nimi sprawował powstały w listopadzie 1918 Komitet Obrony Kresów Wschodnich pod prezesurą księcia Eustachego Sapiehy. Komitet w znacznym stopniu finansował te oddziały. Pojawiła się potrzeba włączenia ich w skład regularnego Wojska Polskiego. Cel ten miał zostać zrealizowany poprzez utworzenie Dywizji Litewsko-Białoruskiej.
Dywizja została sformowana zgodnie z rozkazem Naczelnego Wodza Wojska Polskiego Józefa Piłsudskiego nr 1132/I z 26 listopada 1918 roku:
Dywizja Litewsko-Białoruska miała skupiać ochotników z Kresów Wschodnich, przede wszystkim zgrupowanych w istniejących już Samoobronach kresowych. Jej dowódcą został gen. Wacław Iwaszkiewicz-Rudoszański. Szefem sztabu dywizji mianowano płk Edmunda Kesslera. Według rozkazu Dywizja miała mieć następującą strukturę:
Zakładano przy tym, że z czasem Dywizja rozwinie się w trzypułkowe brygady. Początkowo tempo jej tworzenia było powolne. Pierwszym sformowanym pułkiem był miński pułk piechoty, utworzony rozkazem z 10 grudnia 1918 roku. W jego skład weszło ok. 1000 ochotników z grupy mińskiej pod dowództwem płk. Fabiana Kobordo. Następnie, 19 grudnia, utworzono wileński pułk strzelców pod dowództwem płk. Kazimierza Skrzyszewskiego. Formowanie Dywizji nabrało tempa dopiero w styczniu 1919 roku, po licznym napływie ochotników ze wschodu, przede wszystkim członków samoobrony Litwy i Białorusi. Początkowo miejscem organizacji Dywizji była Ostrów Mazowiecka, następnie miał się nim stać Wołkowysk.
Działania zbrojne.
Jesienią 1918 roku, kiedy Wojsko Polskie było jeszcze bardzo nieliczne i już zaangażowane w walki z Ukraińcami w Galicji Wschodniej, Dywizja Litewsko-Białoruska była jedną z zaledwie dwóch grup polskich wojsk działających na północno-wschodnim pograniczu Polski. Początkowo otrzymała ona rozkazy o charakterze defensywnym. 11 stycznia 1919 roku ukazała się instrukcja Sztabu Generalnego WP, która dawała jej bardziej ofensywne zadania. Zgodnie z nią, Dywizja powinna kierować się na Prużanę, Kobryń, Wołkowysk i Grodno, przejmując terytoria od wycofujących się wojsk niemieckich, a tym samym zapobiegając ich zajęciu przez Armię Czerwoną. Zadanie to jednak przekraczało możliwości Dywizji, liczącej wówczas nieco ponad 2 tysiące żołnierzy.
Po reorganizacji Dywizja składała się z trzech brygad piechoty. W każdej brygadzie znajdowały się dwa pułki strzelców.
21 października 1919 na bazie dywizji sformowano dwie wielkie jednostki piechoty - 1 i 2 Dywizja Litewsko-Białoruska. W skład każdej z nich wchodziły dwie brygady złożone z dwóch pułków strzelców. Po reorganizacji struktura organizacyjna dywizji wyglądała następująco:
7 października 1920 dywizja „zbuntowała się” i zajęła Wilno, a następnie weszła w skład Wojska Litwy Środkowej i została zreorganizowana. Na jej bazie utworzono trzy samodzielne brygady. Brygady I i II pozostały w dotychczasowym składzie. Brygadę III utworzono z 5 Ochotniczego Pułku Strzelców i 6 Harcerskiego Pułku Strzelców.
W wyniku kolejnej reorganizacji Wojsk Litwy Środkowej utworzono 1, 2 i 3 Dywizję Litewsko-Białoruską. W skład każdej z nich włączono dwa pułki strzelców. 5 Ochotniczy Pułk Strzelców został rozformowany, a 6 Harcerski Pułku Strzelców stał się jednostką samodzielną.
12 października 1921 wszystkie dywizje i pułki przemianowano nadając im numerację obowiązującą w Wojsku Polskim. Równocześnie dywizje przeszły na „stopę pokojową”. W skład 1 Dywizji włączono Kowieński Pułk Strzelców. W skład 2 Dywizji włączono Słucki Pułk Strzelców i Białostocki Pułk Strzelców, a Grodzieński Pułk Strzelców podporządkowano 3 Dywizji. Skład 3 Dywizji uzupełnił 41 Suwalski Pułk Piechoty.
Obsada personalna dowództwa dywizji.
Dowódcy dywizji:
Stały pomocnik dowódcy dywizji:
Szefowie sztabu:
szefowie sanitarni:
oficerowie sztabu:

</doc>
<doc id="919377" url="https://pl.wikipedia.org/wiki?curid=919377" title="Mierczyn">
Mierczyn

Mierczyn – osada w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.

</doc>
<doc id="919378" url="https://pl.wikipedia.org/wiki?curid=919378" title="Borussia Monchengladbach">
Borussia Monchengladbach



</doc>
<doc id="919381" url="https://pl.wikipedia.org/wiki?curid=919381" title="Ulrich Stielike">
Ulrich Stielike



</doc>
<doc id="919383" url="https://pl.wikipedia.org/wiki?curid=919383" title="Parafia Świętych Archaniołów Rafała i Michała w Aleksandrowie Łódzkim">
Parafia Świętych Archaniołów Rafała i Michała w Aleksandrowie Łódzkim

Parafia Świętych Archaniołów Rafała i Michała w Aleksandrowie Łódzkim – parafia rzymskokatolicka w dekanacie aleksandrowskim archidiecezji łódzkiej.
Erygowana prawdopodobnie w 1818 przez biskupa warszawskiego Franciszka Malczewskiego. Od początku istnienia należała do archidiecezji warszawskiej jako parafia dekanatu zgierskiego. W 1865 r. został on zniesiony carskim ukazem, a parafia trafiła do dekanatu łódzkiego zamiejskiego. Od 1920 terytorialnie należała do diecezji łódzkiej. W 1925 reaktywowany został dekanat zgierski, w związku z czym Aleksandrów został do niego włączony. Później parafia znalazła się w nowo powstałym dekanacie Łódź-Zachód. W związku z reformą administracyjną Kościoła Katolickiego w Polsce w 1992 została utworzona archidiecezja łódzka, podległa bezpośrednio Stolicy Apostolskiej. Powstał też wtedy dekanat aleksandrowski, którego parafia św. Rafała stała się siedzibą.
Historia.
Początki parafii, budowa kościoła.
Po założeniu w 1816 przez dziedzica Rafała Bratoszewskiego przemysłowej osady miejskiej, przy trasie Zgierz-Lutomiersk, gdzie rozpoczęto produkcję tkanin wełnianych, czyli w czasie gdy powstawało miasto Aleksandrów, rozpoczęto budowę kościoła katolickiego (z uwagi na założyciela uzyskał wezwanie św. Rafała Archanioła), który został wzniesiony w latach 1816–1818 jako murowana, klasycystyczna świątynia o długości 23 m, szerokości 12 m i wysokości 7 m.
W 1824 pod posadzką kościoła pochowano założyciela miasta i fundatora kościoła – Rafała Bratoszewskiego.
W lutym 1922 roku Helena Kowalska (Św. Siostra Faustyna) przyjęła w parafii Sakrament Bierzmowania.
Remonty kościoła, plebanii.
Zaraz po powstaniu diecezji łódzkiej, w latach 1922–1926, dokonano generalnego remontu kościoła oraz powiększono go (według projektu architekta Józefa Kabana – dobudowano nawy boczne, przedłużono główną nawę o obecne stare prezbiterium). Kamień węgielny pod rozbudowę poświęcił 2 maja 1922 biskup Wincenty Tymieniecki. Po rozbudowie świątynia miała wymiary: długość – 29,5 m, szerokość – 21 m i wysokość – 13 m. Kościół konsekrowany 24 listopada 1926 przez biskupa Tymienieckiego.
Następnej przebudowy w latach 1933–1935 dokonano pod przewodnictwem ks. dr. Witolda Nadolskiego. Przebudowano front kościoła – w miejsce małej wieży wzniesiono dwie nowe 20 metrowe wieże w stylu neobarokowym, na których zawieszono dzwony. Pokryto kościół nowym tynkiem, rozebrano trzecią dzwonnicę w czasach istnienia świątyni.
Kolejną przebudowę kościoła wykonano w latach 1988–1993 według planów Witolda Millo, projektu arch. Mirosława Rybaka przy współudziale inż. Romana Chomiczewskiego i inż. Mirosława Wypłosza. Kamień węgielny poświęcił papież Jan Paweł II w czerwcu 1983 w Częstochowie.
Do istniejącego kościoła św. Rafała od strony południowej dobudowano nową świątynię św. Michała Archanioła o powierzchni 600 m², z dużym prezbiterium i dwoma kaplicami (Miłosierdzia Bożego z konfesjonałami i Eucharystyczna z tabernakulum). Podczas przebudowy zachowano stary styl i wystrój kościoła. Dokonano przy okazji gruntownego remontu starego kościoła, m.in. wzmocnienia fundamentów, pokrycia dachu blachą miedzianą, wymiany konstrukcji wież i niektórych krokwi i belek dachu, oblicowania cokołu kościoła gontem, wymiany posadzki, ocieplenia sufitu, wymiany instalacji elektrycznej i centralnego ogrzewania, oraz dokonano renowacji zabytkowej polichromii, wstawiono nowe ławki, ołtarz soborowy (umieszczając go w miejscu pierwszego prezbiterium kościoła). Nowy kościół poświęcony przez arcybiskupa Władysława Ziółka w 1993 i konsekrowany 29 września 1994.
Staraniem ks. Ruckiego w latach 1982–1983 wzniesiono dwupiętrowy dom parafialny (z mieszkaniami dla księży, kancelarią parafialną i salami duszpasterskimi), w 1995 wyremontowano starą XIX-wieczną plebanię, a także wybudowano nową kaplicę na cmentarzu katolickim.
Staraniem księdza Leszka Drucha trwała gruntowna przebudowa świątyni. W roku 2011 cały kościół został odmalowana z zewnątrz. Na początku 2012 roku naprawiono parkan okalający świątynię. Trwała też przebudowa „nowego kościoła”. Zamiast zniszczonych drewnianych oklein na słupach montowane są marmurowe płyty, wymieniana posadzka w prezbiterium. Kościół jest też w całości odmalowywany w środku. W miejscu dawnych malowideł powstają ołtarze (dwa boczne – kardynała S. Wyszyńskiego i Jana Pawła II oraz ołtarz główny). Ciąg dalszy remontów kontynuuje ksiądz Gabriel Kołodziej. Remontowane są salki spotkań, nagłośnienie kościelne oraz budowany jest ołtarz boczny poświęcony Św. Faustynie, która mieszkała w Aleksandrowie przez pewien okres i przyjęła w tej świątyni sakrament bierzmowania. Obecnie trwa remont starszej części kościoła.
Wydzielenie nowych parafii.
Ze względu na znaczną liczebność parafii i postępujący rozwój urbanizacyjny jej terytoriów, dołożono starań, aby w wydzielonych obszarach z parafii św. Rafała powstały nowe społeczności parafialne. W związku z tym w 1989 erygowana została parafia pw. Zwiastowania Pańskiego w Rąbieniu (w latach 1990–1995 powstał tam kościół, poświęcony w 1995 i konsekrowany 7 września 1997). Natomiast pod koniec 1990 powstała druga aleksandrowska parafia pw. Zesłania Ducha Świętego, z siedzibą przy ulicy Piłsudskiego. Funkcjonuje tam tymczasowa kaplica, wzniesiona w latach 1993–1995, a poświęcona 11 września 1994. Budowa kościoła rozpoczęła się w maju 2004.
Pomniki.
Z inicjatywy ks. Ruckiego odsłonięto na placu przykościelnym dwa pomniki: w 2000 monument upamiętniający papieża Jana Pawła II (autorstwa Anny Wierzchowskiej-Grabiwody) oraz w 2005 pomnik założyciela Aleksandrowa i fundatora parafii – Rafała Bratoszewskiego. Przed kościołem Zesłania Ducha Świętego odsłonięto zaś w 2002 pomnik (popiersie) Józefa Piłsudskiego. Kolejny pomnik Jana Pawła II powstał w 2005 przed kościołem w Rąbieniu.
Proboszczowie aleksandrowscy.
Ks. Norbert Rucki pochodził z parafii Świętego Wojciecha w Gawłuszowicach. Święcenia kapłańskie przyjął 9 października 1955 w Łodzi. Doktorat z teologii uzyskał 25 czerwca 1960 na KUL-u. Kanonik honorowy Archikatedralnej Kapituły Łódzkiej od 19 czerwca 1998. Kapelan Jego Świątobliwości od 17 listopada 1991. W 1964 był pierwszym opiekunem Duszpasterstwa Akademickiego „Piątka” w Łodzi. 18 listopada 1976 mianowany proboszczem parafii Świętego Rafała Archanioła. Był pierwszym dziekanem dekanatu aleksandrowskiego. Był aktywnym działaczem lokalnym i samorządowym. Od 1994 do 2006 sprawował funkcję radnego gminy Aleksandrów Łódzki.
Ks. Druch przez 11 lat pełnił funkcję proboszcza parafii Parzno oraz vice-dziekana dekanatu Zelów. Od sierpnia 2010 roku jako proboszcz i dziekan aleksandrowski. Do jego zasług zaliczyć należy liczne remonty w parafii. Zlikwidował też poprzedni wystrój ołtarza głównego podpisując umowę na wykonanie nowych ołtarzy. Decyzją księdza arcybiskupa metropolity łódzkiego z marca 2013 roku został zwolniony ze stanowiska dziekana i proboszcza parafii i przeniesiony do ośrodka rekolekcyjnego w Porszewicach. Następnie został rezydentem przy parafii Przemienienia Pańskiego w Łodzi. Od lipca 2014 roku pełni funkcję proboszcza parafii Św. Floriana w Sulejowie oraz dziekana dekanatu sulejowskiego. 
Ksiądz Bylinka w 1992 roku został proboszczem nowo powstającej parafii Najświętszego Imienia Maryi w Łodzi. Pełnił następnie funkcję dyrektora Caritasu. Od 1999 proboszcz parafii Moszczenica i vice-dziekan dekanatu wolborskiego. Decyzją księdza arcybiskupa z kwietnia 2013 roku mianowany proboszczem parafii farnej w Aleksandrowie Łódzkim oraz dziekanem dekanatu aleksandrowskiego. Decyzją arcybiskupa z czerwca 2014 r. został usunięty z urzędu proboszcza parafii oraz dziekana aleksandrowskiego i skierowany do parafii w Ujeździe.
Ks. Kołodziej pracował przez kilka lat jako wikariusz parafii w Chorzęcinie, następnie przez 13 lat jako wikariusz parafii farnej w Łasku. Był duszpasterzem młodzieży, opiekował się także przez wiele lat pielgrzymką łaską. Nadzorował też remonty kolegiaty łaskiej. Za zasługi decyzją księdza Arcybiskupa z czerwca 2014 roku mianowany proboszczem parafii Św. Archaniołów w Aleksandrowie oraz dziekanem dekanatu aleksandrowskiego.
Wyposażenie kościoła.
W starym kościele znajdują się 4 ołtarze i 10-głosowe organy klasycystyczne. W nowym kościele znajdują się 3 ołtarze w nawie głównej (poświęcony Janowi Pawłowi II, poświęcony Św. Faustynie oraz ołtarz główny, Św. Archaniołów), 32 -głosowe organy Viscount Unico (zakupione w 2018 roku), stacje Drogi Krzyżowej i pancerne tabernakulum oraz ołtarz bł. Jana Pawła II. Miejsc siedzących jest ponad 500.
Działalność duszpasterska parafii.
W parafii Świętych Archaniołów oprócz jednorazowych działań odbywają się również:
Zasięg parafii.
Do parafii należą wierni znacznej część miasta Aleksandrowa Łódzkiego (do 1 października 1989 całe miasto; wydzielono wtedy parafię Zwiastowania Pańskiego w pobliskim Rąbieniu, która objęła swą powierzchnią skrawek południowej części Aleksandrowa) oraz pobliskich wsi: Brużyca Kolonia, Brużyczka Mała, Księstwo, Łobódź, Nakielnica, Placydów, Ruda-Bugaj.
Po zmianach do parafii należą wierni z Aleksandrowa Łódzkiego mieszkający przy następujących ulicach: Bankowej, Stefana Batorego, Bielańskiej, Brużyca, Brzozowej, Bukowej, Fryderyka Chopina, Cisowej, Czerniaka, Ignacego Daszyńskiego, Dębowej, Długiej, Franciszkańskiej, Franin, Gerwazego, Głowackiego, Górnej, Grabowej, Grażyny, Goedla, Jałowcowej, Jana Kazimierza, Jana Olbrachta, Jana III Sobieskiego, Jankiela, Jasińskiego, Jesionowej, Jodłowej, Kaczeńcowej, Kasztanowej, Kątnej, Jana Kilińskiego, Klonowej, Hugo Kołłątaja, Kombatantów, Marii Konopnickiej, Konstytucji 3 maja, Augustyna Kordeckiego, Tadeusza Kościuszki, Ignacego Kraszewskiego, Króla Aleksandra, Krótkiej, Kwiatowej, Leśnej, Leszczyńskiego, 11 Listopada, Ludowej, Łąkowej, Łęczyckiej, Łomnik, 1 maja, Adama Mickiewicza, Modrzewiowej, Stanisława Moniuszki, Mikołajczyka, Gabriela Narutowicza, Juliana Ursyna Niemcewicza, Nowogrodzkiej, Nowokaliskiej, Noworudnej, Ogrodowej, Okrzei, Olchowej, Pabianickiej – do ul. Władysława Sikorskiego, Ignacego Paderewskiego, Parkowej, Piaskowej, Piotrkowskiej, Placydowskiej, Polnej, Południowej, Poniatowskiego, Protazego, Przejazd, Północnej, Pustej, Rafałki, Macieja Rataja, Władysława Reymonta, Rudnej, Rzecznej, Sienkiewicza, Sikorskiego (numery nieparzyste), Marii Skłodowskiej-Curie, Juliusza Słowackiego, Solarza, Jacka Soplicy, Sosnowej, Sportowej, Spółdzielczej, Stanisława Augusta, Stanisława Staszica, Strumykowej, 17 Stycznia, Szczęśliwej, Szatonia, ks. Piotra Ściegiennego, Świerkowej, Tadeusza, Targowej, Targowy Rynek, Telimeny, Torfowej, Konrada Wallenroda, Warszawskiej, Ludwika Waryńskiego, Wąskiej, Wierzbińskiej, Wincentego Witosa, Władysława IV, Wojska Polskiego, Wojskiego, Wolności, Wołodyjowskiego, Wrzosowej, Wschodniej, al. Wyzwolenia, Zachodniej, Zgierskiej, Zielonej, Zygmunta Augusta, Zygmunta Starego, Zygmunta III Wazy i Stefana Żeromskiego.

</doc>
<doc id="919386" url="https://pl.wikipedia.org/wiki?curid=919386" title="Stade Vélodrome">
Stade Vélodrome

Stade Vélodrome (od lipca 2016 Orange Vélodrome) – stadion piłkarski w Marsylii, stanowiący własność miasta, z czterema trybunami o łącznej pojemności 67 394 miejsc (2. miejsce wśród tego typu aren we Francji, po Stade de France), domowy obiekt Olympique Marsylia. Wybudowany w latach 1935–1937, a następnie kilkukrotnie przebudowywany (główne rozbudowy: 1971, 1983, 1997–1998, 2011–2014).
Na stadionie tym rozgrywano pojedynki pięciu wielkich turniejów piłkarskich: Mistrzostw Świata 1938 (2 spotkania), Mistrzostw Europy 1960 (2 spotkania), Mistrzostw Europy 1984 (2 spotkania), Mistrzostw Świata 1998 (7 meczów) oraz Mistrzostw Europy 2016 (6 meczów). W 2007 odbyły się na nim 6 spotkań Pucharu Świata w Rugby.
Historia.
Decyzja o budowie stadionu została podjęta przez władze Marsylii po przyznaniu Francji prawa organizacji Mistrzostw Świata 1938, a plan inwestycji został zatwierdzony w 1934. Zgodnie z nim, w przeciągu kilkunastu miesięcy miał powstać nowoczesny obiekt przy jednej z głównych alei miasta – "Le boulevard Michelet", prowadzącej od centrum na południe, w kierunku morza, na terenach dawnych koszar miejskich. Przyjęto założenie, że budowla będzie pełniła - bardzo wówczas modną - funkcję piłkarską i kolarską, dlatego futbolowe boisko otaczał betonowy tor do kolarstwa torowego (stąd nazwa obiektu). Prace wykonawcze rozpoczęto 28 kwietnia 1935, a zakończono w maju 1937. W ceremonii otwarcia wzięło udział ponad 30 000 widzów, a zwieńczyło ją towarzyskie spotkanie piłkarskie, w którym miejscowy Olympique pokonał włoskie Torino 2:1. Władze miasta zakładały, że obiekt powstaje z myślą o piłkarzach OM, którzy od 1904 rozgrywali swoje mecze na - o połowę mniejszym – Stade de l'Huveaune (ufundowanym częściowo przez kibiców). Mimo początkowej niechęci klubu, od 1937 Stade Vélodrome stanowi domowy stadion OM.
Oprócz meczów piłkarskich i wyścigów kolarskich na Stade Vélodrome organizowane były: walki bokserskie, mitingi lekkoatletyczne, spotkania rugby oraz koncerty muzyczne.
Pierwsza znacząca przebudowa miała miejsce przed Mistrzostwami Europy 1984. Podczas tego turnieju Stade Vélodrome był m.in. areną spotkania półfinałowego, w którym Francja pokonała Portugalię 3:2, dzięki czemu po raz pierwszy awansował do finału wielkiej imprezy. W 1985 usunięto ostatni element toru kolarskiego – eliptyczne łuki.
W latach 1997–1998 rozbudowano trybuny z myślą o Mistrzostwach Świata 1998. Stadion zyskał wówczas swą unikalną formę z trzema płaskimi, piętrzącymi się jeden nad drugim poziomami trybun. Wyjątkowy kształt i pojemność ponad 60 tys. miejsc przysporzyła mu sławy, ale wśród miejscowych budził mieszane uczucia. Oferował bowiem nie najlepszą widoczność, słabą akustykę i nie dawał ochrony przed ostrym słońcem oraz porywistym morskim wiatrem. Rozegrany tutaj premierowy mecz Francuzów podczas mundialu 1998 (wygrana 3:0 z RPA) był pierwszym spotkaniem reprezentacji „trójkolorowych” od półfinałowej potyczki z Portugalią w 1984.
Na początku XXI wieku ruszyło planowanie kolejnej modernizacji, obejmującej przede wszystkim zadaszenie trybun. Od 2003 nie udawało się wdrożyć żadnej z kilku koncepcji, a przełom dało dopiero zwycięstwo Francji w walce o Euro 2016. W pracowni SCAU powstał zwycięski projekt rozbudowy trybun wzdłuż boiska (zachodnia od podstaw), a także zadaszenia całości imponującym „parasolem”. Dynamicznie uformowany stadion był gotowy po trzech latach od rozpoczęcia prac, a jego koszt rozbudowy wyniósł 268 mln €. Wydatki poniósł prywatny operator, który jednak otrzymał gwarancję spłaty przez samorząd na przestrzeni 30 lat. Oficjalne ukończenie przebudowy nastąpiło w październiku 2014.

</doc>
<doc id="919393" url="https://pl.wikipedia.org/wiki?curid=919393" title="Nokia 5300">
Nokia 5300

NOKIA 5300 XpressMusic – telefon z serii Xpress Music, wyprodukowany przez firmę Nokia. Podobnie jak model 5200 jest to telefon muzyczny - umożliwia szybki dostęp do muzyki dzięki specjalnym klawiszom muzycznym.
Posiada niewielką obudowę rozsuwaną za pomocą mechanizmu ze sprężyną. Obsługiwane karty pamięci: microSD TransFlash (do 2 GB).
Jest to telefon z wbudowanym odtwarzaczem mp3, aparatem (8-krotny zoom), kamerą, edytorem fotografii, kartą pamięci. Jest dostępny w kolorach: czarnym, biało-czerwonym, biało-zielonym, biało-fioletowym, biało-niebieskim, biało-szarym i biało-czarnym.

</doc>
<doc id="919394" url="https://pl.wikipedia.org/wiki?curid=919394" title="120 dni Sodomy, czyli szkoła libertynizmu">
120 dni Sodomy, czyli szkoła libertynizmu



</doc>
<doc id="919405" url="https://pl.wikipedia.org/wiki?curid=919405" title="Gosford">
Gosford

Gosford – ważne miasto na środkowym wybrzeżu Nowej Południowej Walii, położonym około 50 km w linii prostej na północ od Sydney, jednakże z powodu kształtu wybrzeża droga prowadząca od jednego miasta do drugiego jest dłuższa o ponad 20 km. Administracyjnie należy do City of Gosford, którego jest głównym ośrodkiem. Często zaliczane jest do wielkiej aglomeracji Sydney.
Historia.
Gdy Europejczycy dotarli do dzisiejszych terenów Gosfordu, te były zamieszkiwane przez dwie grupy Aborygenów: Guringaich i Darkinjungów. Ci pierwsi byli rodowitymi mieszkańcami wybrzeża, podczas gdy ci drudzy tylko je okupowali.
Całe te tereny były odkrywane wraz z pierwszymi etapami osiedlania się w Sydney. Na początku XIX wieku Europejczycy zaczęli okupować ziemie dla wycinki drzew i produkcji limonek.
Gosford stał się miasteczkiem w latach 1830 i początkowo nosił nazwę Point Frederick. Jednak z biegiem czasu nadano mu nazwę Gosford, zaś Point Frederick używa się obecnie jako nazwy przedmieść. Dopóki żeglowanie statkami było pierwszorzędnym środkiem transportu, lokalizacja na północnym końcu Brisbane Water zapewniała dostęp do drzew pod wycinkę i innych źródeł dochodu. Pod koniec XIX wieku rolnictwo stało się bardziej różnorodne. W 1887 roku połączenie kolejowe z Sydney było ukończone. Wymagało to zbudowania mostu nad rzeką Hawkesbury i tunelu przez góry położone na wschód od Woy Woy. Szosa położona w 1930 roku wraz z linią kolejową przyczyniła się do szybkiego rozwoju gospodarczego tego regionu.
Od 1947 roku Gosford był częścią Erina Shire. W styczniu 1980 Gosford uzyskał prawa miejskie.
Czasy obecne.
Mimo tego, że Gosford znajduje się kilkadziesiąt kilometrów od Sydney, przez wielu uważany jest za część miasta Sydney.
W centrum miasta znajduje się deptak wraz z wieloma centrami handlowymi, takimi jak: Kibble Park, William Street Mall, Imperial Shopping Centre, Gosford Town Shopping Centre. Ponadto jest tam miejska biblioteka, mnóstwo kawiarni i banków, głównie wzdłuż William Street Mall. Przez ostatnie kilka lat w Gosfordzie zaczęto budować wysokie bloki mieszkalne, głównie na terenach położonych wyżej, na obrzeżach Gosfordu. Miasto znane jest także z tego, że wielu mieszkańców przetwarza energię słoneczną dla własnych celów (m.in. do podgrzewania wody w basenie).
W Gosfordzie znajduje się również:

</doc>
<doc id="919407" url="https://pl.wikipedia.org/wiki?curid=919407" title="Grupa warowna „Ludendorff”">
Grupa warowna „Ludendorff”

Grupa warowna „Ludendorff” – jedna z grup warownych niemieckich umocnień Łuku Odry-Warty (Oder-Warthe Bogen, Międzyrzeckiego Rejonu Umocnionego).
Budowę grupy rozpoczęto na przełomie 1935 i 1936 roku poprzez wzniesienie na szczycie tzw. Lisiej Góry, położonej w zakolu rzeki Obry na północ od miejscowości Stary Dworek schronu oznaczonego numerem 522. Wybudowano go w ramach rozbudowy tzw. Linii Nischlitz-Obra, będącej pierwszym etapem do budowy potężnych umocnień Frontu Ufortyfikowanego Łuku Odry-Warty. Ze schronem łączyły się dwie tzw. odosobnione wieże. Następnie na wzgórzu wzniesiono jeszcze 3 schrony. Wszystkim obiektom nadano propagandową nazwę Panzerwerków (dzieł pancernych, skrót Pz. W.) i jednolitą numerację. Schrony połączone zostały podziemnymi poternami. W podziemiach znajdowały się także koszary prawdopodobnie dla obsługi baterii artyleryjskiej znajdującej się nieopodal obiektów i magazyny.
Schrony podzielić można funkcjonalnie na:
Głównym uzbrojeniem grupy były karabiny maszynowe. Dwa umieszczone były w sześciostrzelnicowej kopule typu 20P7 zamontowanej w największym schronie nr 865 (522), trzy w trzystrzelnicowych kopułach typu 2P7 wież odosobnionych. Dalsze trzy znajdowały się za płytami pancernymi obydwu dużych panzerwerków, służąc do obrony wejść i tyłów obiektów. Obronę uzupełniał forteczny miotacz ognia oraz granatnik M19. Wyłącznie do obserwacji służyły dwie kopuły: zainstalowana w Pz. W. 864 oraz w odrębnym, obserwacyjnym Pz. W. 868.
Grupa traktowana była jako eksperymentalna, stąd spotkać tu można duże zróżnicowanie zastosowanych rozwiązań. W 1938 roku jedna z wież odosobnionych (Pz. W. 866) została rozbudowana o kazamatę dla armaty przeciwpancernej kalibru 37 mm. Był to jedyny taki obiekt zbudowany we wschodnich fortyfikacjach Niemiec. Możliwość rozbudowy o stanowisko broni przeciwpancernej posiadał również Pz. W. 865.
Dzięki swojemu położeniu i uzbrojeniu grupa, której w 1939 roku nadano imię gen. Ericha Ludendorffa, była jednym z najsilniejszych punktów oporu w niemieckiej fortyfikacji. Jako jedyna posiadała prócz broni piechoty elementy czynnej obrony przeciwpancernej.
W 1944 roku w czasie przygotowań całego O.W.B. do obrony na terenie grupy wzniesiono eksperymentalne stanowisko dla czeskiej armaty przeciwpancernej kalibru 47 mm.
Grupa została zdobyta przez 35 DP Gwardii dowodzoną przez płka N. Grigoriewa 30 stycznia 1945. Po wojnie wszystkie jej obiekty zostały wysadzone w powietrze i obecnie są zniszczone w różnym stopniu. Teren grupy jest opuszczony. Bardzo duże niebezpieczeństwo stanowią ruiny schronów, szczególnie otwarte szyby prowadzące do zasypanych podziemi. Na wzgórzu znajdują się również inne groźne pozostałości wojny, takie jak drut kolczasty i kablasty.

</doc>
<doc id="919410" url="https://pl.wikipedia.org/wiki?curid=919410" title="Lonnerstadt">
Lonnerstadt

Lonnerstadt – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Höchstadt an der Aisch. Leży około 20 km na północny zachód od Erlangen, nad ujściem rzeki Kleine Weisach do Aisch, przy drodze B470.
Dzielnice.
W skład gminy wchodzą następujące dzielnice: 
Polityka.
Rada gminy składa się z 12 członków:
Oświata.
W gminie znajduje się 75 miejsc przedszkolnych (73 dzieci) oraz szkoła podstawowa (10 nauczycieli, 323 uczniów).

</doc>
<doc id="919411" url="https://pl.wikipedia.org/wiki?curid=919411" title="Wszystkożerca">
Wszystkożerca



</doc>
<doc id="919413" url="https://pl.wikipedia.org/wiki?curid=919413" title="Mühlhausen (powiat Erlangen-Höchstadt)">
Mühlhausen (powiat Erlangen-Höchstadt)

Mühlhausen – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Höchstadt an der Aisch. Leży około 26 km na północny zachód od Erlangen, nad rzeką Reiche Ebrach, przy autostradzie A3 i linii kolejowej Bamberg – Schlüsselfeld.
Dzielnice.
W skład gminy wchodzą następujące dzielnice: 
Polityka.
Rada gminy składa się z 13 członków:

</doc>
<doc id="919418" url="https://pl.wikipedia.org/wiki?curid=919418" title="Gotyk brabancki">
Gotyk brabancki

Gotyk brabancki – rodzaj stylu gotyckiego w architekturze, który rozwinął się przede wszystkim w Niderlandach. Jego kolebką jest Brabancja, powstał około XIII wieku, pierwszym przykładem tego stylu jest katedra Sint-Romboutskathedraal w Mechelen (dzisiejsza Belgia).
Cechy charakterystyczne stylu.
Gotyk brabancki nawiązywał do klasycznego gotyku francuskiego: kościoły budowane były na planie krzyża z nawami bocznymi, ambitem i wieńcem kaplic, zachowany był wyraźny podział wertykalny nawy głównej – filary, triforium i latarnia.
Często triforium i okna latarni zachodziły na siebie. W zasadzie budowana była tylko jedna wieża zachodnia (wyjątki stanowią budowle w Antwerpii i Brukseli). W gotyku brabanckim stosowało się bogate zdobienia (rzeźby, posągi, wieżyczki, balkony), charakterystyczne było wykończenie okrągłych kolumn głowicą z wyrzeźbionymi liśćmi kapusty. Inną cechą tego stylu były masywne wieże przy wejściu głównym i po dwie przypory na rogach wież. Do budowy używano kamienia naturalnego.
W architekturze świeckiej najczęściej stosowano gotyk brabancki przy budowie ratuszy – często mają one kształt zbliżony do wielkiego relikwiarza z wieżyczkami bocznymi i bardzo bogato zdobioną fasadą.
Przykłady budowli w stylu gotyku brabanckiego.
Budowle świeckie.
Ratusze w:

</doc>
<doc id="919419" url="https://pl.wikipedia.org/wiki?curid=919419" title="Nowy Bychów">
Nowy Bychów

Nowy Bychów (biał. "Новы Быхаў") – wieś (agromiasteczko) na Białorusi nad Dnieprem, sąsiadująca ze Starym Bychowem. Miasto magnackie położone było w końcu XVIII wieku w hrabstwie bychowskim w powiecie orszańskim województwa witebskiego.
W XVI w. należała do Jana Karola Chodkiewicza, a później właścicielem jej był Jan Sapieha (od 1621). W 1654 miejscowość zdobyta została przez Iwana Zołotorenkę, który stąd czynił wycieczki i napady na Stary Bychów.
14 stycznia 1655 r. Nowy Bychów stał się głównym celem ofensywy armii WKL, wspomaganej przez silny korpus koronny. Oblężenie to nie przyniosło jednak spodziewanych efektów. Wojsko ponosiło znaczne straty w wyniku ciężkich warun­ków klimatycznych (bardzo niska temperatura) i kłopotów z aprowizacją, a dodatkowo osłabiły je problemy zdrowotne Janusza Radziwiłła. Wobec przerwania ofensywy koronnej na Ukrainie po nierozstrzygniętej bitwie pod Ochmatowem (29 stycznia – 2 lutego), 10 lutego zwinięto oblężenie i odmasze­ro­wano na północ.
W 1812 miejsce przeprawy przez Dniepr wojsk Bagrationa.

</doc>
<doc id="919423" url="https://pl.wikipedia.org/wiki?curid=919423" title="Vestenbergsgreuth">
Vestenbergsgreuth

Vestenbergsgreuth – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt, wchodzi w skład wspólnoty administracyjnej Höchstadt an der Aisch. Leży około 28 km na północny zachód od Erlangen.
Dzielnice.
W skład gminy wchodzą następujące dzielnice: Dutendorf, Frickenhöchstadt, Frimmersdorf, Kleinweisach i Vestenbergsgreuth.
Polityka.
Rada gminy składa się z 12 członków:
Współpraca.
Miejscowość partnerska:
Oświata.
W gminie znajduje się 75 miejsc przedszkolnych (67 dzieci) oraz szkoła podstawowa.

</doc>
<doc id="919424" url="https://pl.wikipedia.org/wiki?curid=919424" title="Znamiona śmierci">
Znamiona śmierci

Znamiona śmierci – zmiany w organizmie występujące po zgonie człowieka, pojawiające się z chwilą ustania krążenia. Poszczególne znamiona występują w różnym czasie i z różną szybkością ewoluują, ale łączy je to, że całkowicie wykształcają się w pierwszych 12 godzinach po zgonie, dlatego są nazywane wczesnymi cechami śmierci.
Znamiona śmierci:

</doc>
<doc id="919426" url="https://pl.wikipedia.org/wiki?curid=919426" title="Incydentaloma">
Incydentaloma

Incydentaloma (przypadkowiak, łac. "incydentaloma", ) – guz (stąd sufiks "-oma") znaleziony w badaniu obrazowym przypadkowo, któremu nie towarzyszą objawy kliniczne. Najczęstszymi bezobjawowymi guzami tej grupy są gruczolaki przysadki i nadnerczy. Liczba rozpoznań "incidentaloma" wzrasta, co jest związane z upowszechnianiem się dokładnych metod obrazowania całego ciała (przede wszystkim tomografii komputerowej), np. tego typu guzy nadnerczy są wykrywane u 0,4% pacjentów poddanych badaniu USG i u 2-4% obrazowanych za pomocą tomografu komputerowego.

</doc>
<doc id="919427" url="https://pl.wikipedia.org/wiki?curid=919427" title="II bitwa pod Chruśliną">
II bitwa pod Chruśliną

Bitwa pod Chruśliną – bitwa stoczona 4 sierpnia 1863 roku podczas powstania styczniowego.
Podpułkownik Michał "Kruk" Heydenreich dowodzący połączonymi oddziałami Krysińskiego, Wierzbickiego, Lutyńskiego, Jarockiego i Grzymały (1400 piechoty i 200 jazdy) przybył do Chruśliny, gdzie oczekiwał na mający przybyć z Galicji umówiony transport broni i amunicji. Gdy otrzymał wiadomość o zbliżającej się kolumnie rosyjskiej pułkownika Miednikowa (6 rot piechoty, kozacy - 1300 żołnierzy i 3 działa) uszykował swych żołnierzy do walki za wsią. Wojsko polskie ustawione zostało w dwa rzuty, przy czym pierwszym rzutem stojącym na skraju lasu dowodził major Jan Krysiński. Bitwa rozpoczęła się o godzinie 11:00. Pierwszy atak Rosjan przeprowadzony od czoła odparł Krysiński. Wówczas Rosjanie próbowali oskrzydlić wojska polskie, jednak zostali odparci przez majora Wagnera. Miednikow spróbował następnie uderzyć wszystkimi siłami na oba skrzydła polskie jednocześnie. Ze względu na silny ogień żołnierzy polskich trzeci atak Rosjan załamał się. O godzinie 19:00 Miednikow nakazał odwrót. Wycofujących się Rosjan zaatakowali kosynierzy i krakusi, którzy ścigali nieprzyjaciela aż do Urzędowa. Choć Miednikow wycofał się do Kraśnika, Polacy z braku amunicji nie zdecydowali się na zaatakowanie Urzędowa. W bitwie Polacy stracili 2 zabitych i 30 rannych. Pobici Rosjanie stracili aż 14 oficerów i nieznaną liczbę żołnierzy.

</doc>
<doc id="919429" url="https://pl.wikipedia.org/wiki?curid=919429" title="Plamy opadowe">
Plamy opadowe



</doc>
<doc id="919433" url="https://pl.wikipedia.org/wiki?curid=919433" title="Salvelinus">
Salvelinus

Salvelinus – rodzaj ryb z rodziny łososiowatych (Salmonidae).
Klasyfikacja.
Gatunki zaliczane do tego rodzaju:
W powyższym wykazie ujęto również gatunki wymarłe:

</doc>
<doc id="919434" url="https://pl.wikipedia.org/wiki?curid=919434" title="Emerich Coreth">
Emerich Coreth

Emerich Coreth SJ (ur. 10 sierpnia 1919 w Raabs an der Thaya, zm. 1 września 2006 w Innsbrucku) – austriacki filozof i teolog katolicki. Przedstawiciel tomizmu transcendentalizującego.

</doc>
<doc id="919435" url="https://pl.wikipedia.org/wiki?curid=919435" title="Avai Florianopolis">
Avai Florianopolis



</doc>
<doc id="919437" url="https://pl.wikipedia.org/wiki?curid=919437" title="Katastrofa lotu Air Florida 90">
Katastrofa lotu Air Florida 90

Katastrofa lotnicza w Waszyngtonie – katastrofa lotnicza samolotu Boeinga 737, należącego do amerykańskiego towarzystwa lotniczego Air Florida (rejs nr 90 – „Palm 90”), która wydarzyła się 13 stycznia 1982 roku w stolicy Stanów Zjednoczonych, Waszyngtonie. Zginęło w niej 78 osób, w tym cztery osoby przebywające na ziemi.
Wstęp.
13 stycznia 1982 roku Waszyngton znalazł się pod wpływem zimowej pogody: padał śnieg i było mroźno. W drugim tygodniu roku, całe wschodnie wybrzeże USA zostało sparaliżowane przez mrozy i zamiecie śnieżne z intensywnymi opadami. Z powodu pogody władze przerwały naukę w szkołach, urzędy wcześniej kończyły pracę. Dotyczyło to również prac Kongresu. Pogoda w stolicy USA miała wpływ na sytuację komunikacyjną na Florydzie.
O godzinie 11:00 port lotniczy w Miami opuścił rejs nr 95, towarzystwa Air Florida, kierując się w stronę Waszyngtonu. Trzynastoletni Boeing 737-222 B (nr rejestracyjny: N62AF) miał tego samego dnia powrócić lotem nr 90 na Florydę - do Fort Lauderdale, przez Tampę.
Opóźnienia.
O godzinie 13:29 samolot pilotowany przez kapitana Larry'ego Wheatona wylądował w porcie lotniczym Waszyngton Ronalda Reagana.
Maszyna zajęła miejsce przy bramce B12. W kolejny rejs miała udać się po 45 minutach, ale rozkład lotu uległ zmianie. Z powodu nieustających opadów śniegu lotnisko na krótko otwarte w południe ponownie zamknięto. Personel lotniska musiał odśnieżyć pas nr 18/36.
O godzinie 13:38 zamknięto krajowy port lotniczy na przedmieściach Waszyngtonu w hrabstwie Arligton Washington National Airport (lotnisko to obecnie nosi nazwę Ronalda Reagana). Czas otwarcia lotniska przewidywano na 14:30. W tym czasie gotowy do lotu samolot przy bramce B12 był pokrywał się śniegiem. Kapitan Larry Wheaton polecił odśnieżyć skrzydła i kadłub maszyny. 
O godzinie 14:20 personel naziemny rozpoczął odśnieżanie lewej partii Boeinga, ale chemiczna substancja - w formie ciekłego sprayu - służąca do usuwania pokrywy śnieżnej z kadłuba, została rozprowadzona jedynie na długości około trzech metrów, gdyż kapitan przerwał operację z powodu dalszego wydłużenia czasu postoju w Waszyngtonie. 
O godzinie 14:30 74 podróżnych zajęło miejsca w samolocie mającym odlecieć do Tampy. W kwadrans później kapitan ponownie zarządził odśnieżanie maszyny. Najpierw oczyszczono jej lewą stronę. Mechanicy nie zabezpieczyli jednak w żaden sposób silników samolotu. O godz. 15:10 uznano, że oczyszczanie samolotu zostało zakończone. Personel naziemny zgłosił jedynie warstwę "niewielkiego pyłu" śniegowego na skrzydłach. 
Port lotniczy został otwarty o 14:53. Na pokładzie znajdowało się m.in. troje dzieci i pięcioosobowa załoga. 
O godzinie 15:15 wszystkie wejścia do samolotu zostały zablokowane i po ośmiu minutach rozpoczęto wypychanie (ang. push-back). Maszyna kołowała za DC-9 nowojorskich linii lotniczych (New York Air) - była szesnastą w kolejce do odlotu. 
W trakcie procedur kołowania na pas, na kadłubie i skrzydłach Boeinga 737 w dalszym ciągu tworzyła się warstwa śniegu i lodu. Kapitan Wheaton zadecydował o użyciu gorącego strumienia gazów spalinowych, wylatujących z silników kołującego przed nim DC-9 jako sposobu na stopienia warstwy śniegu na swoim samolocie.
Start i katastrofa.
Godzina 15.38. Samolot skończył kołowanie, zajmując miejsce startowe na pasie nr 36. W tym momencie rejs nr 90 miał ponad półtorej godziny opóźnienia.
Godzina 15.57.42 Po starcie samolotu DC-9, przyszedł czas na rejs nr 90 Air Florida. W kokpicie maszyny, załoga sprawdziła tzw. checklistę, a chwilę później otrzymała pozwolenie na start.
O 15.58 maszyna zaczęła się rozpędzać. Lecz po chwili II pilot zauważył problemy, m.in. z osiągnięciem prędkości startowej. Problem ten zauważyli również niektórzy pasażerowie. Jeden z ocalałych stwierdził, iż maszyna wystartowała z prędkością mniejszą niż zwykle. Pomimo czterokrotnego zwrócenia uwagi kapitanowi o tym fakcie przez II pilota, kapitan nie przerwał procedury startu. 
W ciągu 45 sekund maszyna przemierzyła ok. 1,6 km pasa startowego. Dopiero po tym czasie osiągnęła prędkość startową. Podczas rutynowego startu samolot tego typu potrzebuje jedynie pół minuty i tylko jeden kilometr pasa, aby osiągnąć prędkość potrzebną do poderwania maszyny w powietrze.
Po oderwaniu się od pasa startowego, maszyna zaczęła się zbyt wolno wznosić. Po chwili dostała silnych wibracji kadłuba, jej dziób opadł, a w kokpicie pojawił się alarm przeciągnięcia. Tzw. "stick shaker" uruchomił się zaraz po oderwaniu kół podwozia Boeinga od ziemi. 
Odrzutowiec, lecąc zbyt nisko, zbliżył się do mostu na 14. Ulicy. Z powodu śnieżycy, na tej ulicy utworzył się korek. Kilka sekund później samolot runął na most ze stojącymi na nim samochodami.
Godzina 16.01. W kilka sekund po starcie, samolot uderzył i przeciął zachodnie bariery północnego przęsła mostu przy 14. Ulicy, 2 sekundy później maszyna rozbiła się o lodową pokrywę rzeki Potomak. Zerwane zostało 12 metrów konstrukcji i 29 metrów balustrady. Zmiażdżonych zostało 6 samochodów osobowych i ciągnik ciężarówki. W samolocie zginęły 74 osoby, na moście na miejscu zginęło 4 kierowców. Rannych zostało 9 osób (5 osób z samolotu i czterech z mostu), w tym jedna osoba odniosła rany zagrażające życiu. Podwozie maszyny minęło niektóre auta w odległości kilkunastu centymetrów.
Akcja ratownicza.
Katastrofę przeżyło 5 osób znajdujących się na pokładzie samolotu. Czworo z nich zawdzięcza życie innemu pasażerowi, Arlandowi D. Williamsowi Juniorowi, który - gdy przyleciał helikopter ratowniczy - nie skorzystał z możliwości ratunku, lecz kolejno podawał linę ze śmigłowca innym ocalałym. Sam zginął, utonąwszy zanim helikopter, po uratowaniu innych osób, zdążył wrócić po niego. 
Tożsamość Williamsa przez pewien czas pozostawała tajemnicą i był on określany jako "szósty pasażer". Ostatecznie został on zidentyfikowany, gdyż jako jedyny zginął na skutek utonięcia, a nie obrażeń powstałych w chwili katastrofy. 
Piąta z ocalałych osób została uratowana przez pracownika biura Kongresu, Lennego Skutnika, który skoczył do lodowatej wody i wyciągnął tonącą kobietę z rzeki.
Katastrofa lotu Air Florida nr 90, a konkretnie postawa Arlanda D. Williams Jr. i Lennego Skutnika, jest często ukazywana jako przykład odwagi i poświęcenia zwykłych ludzi w obliczu zagrożenia. Prezydent Ronald Reagan osobiście odznaczył Skutnika i wręczył pośmiertne odznaczenie rodzinie Williamsa. Ponadto, jednemu z mostów w Waszyngtonie nadano imię Arlanda D. Williamsa Jr.
Wydarzenia z tego dnia stały się podstawą do nakręcenia filmu fabularnego przez reż. Roberta Michaela Lewisa pt.: .
Po tragedii.
Za główną przyczynę katastrofy uznano poważne błędy popełnione przez kapitana Larry'ego Wheatona. Wielokrotnie naruszył on przewidziane procedury postępowania w czasie startu w trudnych warunkach atmosferycznych: 
Katastrofa lotu Air Florida nr 90 miała też skutki długofalowe. Linie lotnicze zaczęły zwracać większą uwagę na relacje między pilotami: dotychczas kapitan samolotu był jedynym i niepodważalnym autorytetem podczas całego lotu, a jego decyzje były ostateczne. Podczas kołowania i startu samolotu drugi pilot Roger Alan Pettit kilkukrotnie zwracał Wheatonowi uwagę, że odczyty z mierników siły ciągu są prawdopodobnie błędne, sugerując przerwanie startu i odlodzenie maszyny, kapitan Wheaton jednak całkowicie zignorował te uwagi. Po katastrofie lotu nr 90 znacznie zwiększono uprawnienia drugiego pilota: jeśli uznał sytuację za niebezpieczną, miał odtąd prawo podjąć działania na własną odpowiedzialność, nawet stricte wbrew poleceniom kapitana samolotu, jeśli uznał je za błędne w danej sytuacji.

</doc>
<doc id="919440" url="https://pl.wikipedia.org/wiki?curid=919440" title="Bitwa pod Piątkiem (1593)">
Bitwa pod Piątkiem (1593)

Bitwa pod Piątkiem (Piątką) – starcie zbrojne między prywatnymi wojskami magnatów polskich a Kozakami w czasie powstania Kosińskiego rozegrane 2 lutego 1593.
Po zdobyciu przez wojska Krzysztofa Kosińskiego miejscowości: Biała Cerkiew, Trypol, Perejasław i zameczku Ostropol oraz złupieniu majątków ziemskich należących do Ostrogskich, król Zygmunt III Waza ogłosił 16 stycznia 1593 uniwersał, zwołujący pospolite ruszenie szlachty województw: kijowskiego, bracławskiego i wołyńskiego.
Do bitwy doszło 2 lutego 1593 w okolicach miasteczka Piątka. Wojska Kosińskiego zostały rozbite przez wojska prywatne księcia Janusza Ostrogskiego, Wiśniowieckich i innych magnatów.
10 lutego Kosiński i inni przywódcy kozaccy podpisali kapitulację wobec zwycięskich magnatów. Sam Kosiński nie dotrzymał jednak warunków kapitulacji i zbiegł na Zaporoże, aby zebrać kolejny oddział Kozaków gotowych kontynuować walkę.

</doc>
<doc id="919446" url="https://pl.wikipedia.org/wiki?curid=919446" title="Suplement diety">
Suplement diety

Suplement diety – środek spożywczy, którego celem jest uzupełnienie normalnej diety, będący skoncentrowanym źródłem witamin lub składników mineralnych lub innych substancji wykazujących efekt odżywczy lub inny fizjologiczny nie będący lekiem. Są wprowadzane do obrotu w formie umożliwiającej dawkowanie, w postaci: kapsułek, tabletek, drażetek i w innych podobnych postaciach, saszetek z proszkiem, ampułek z płynem, butelek z kroplomierzem i w innych podobnych postaciach płynów i proszków przeznaczonych do spożywania w małych, odmierzonych ilościach jednostkowych, z wyłączeniem produktów posiadających właściwości produktu leczniczego w rozumieniu przepisów prawa farmaceutycznego.
Suplementy diety jako środki spożywcze muszą mieć cechy i spełniać kryteria, za pomocą których charakteryzuje się żywność pod względem jakości sensorycznej, wartości odżywczej i bezpieczeństwa dla zdrowia konsumenta.
Suplementy zazwyczaj są produkowane i wprowadzane do obrotu w formie umożliwiającej ich precyzyjne i łatwe dawkowanie, co w połączeniu z często spotykaną sprzedażą w aptekach może sugerować ich związek z lekami. Jednak w Unii Europejskiej suplementy diety nie były i nie są traktowane jak leki. W Polsce suplementy diety dopuszcza do obrotu Główny Inspektor Sanitarny i podległe mu urzędy (a nie Główny Inspektor Farmaceutyczny lub Urząd Rejestracji Leków i Produktów Biobójczych).
Istnieje bliski związek pomiędzy zdrowiem człowieka, długością i jakością jego życia, a charakterystyką jego odżywiania się. Do normalnego funkcjonowania komórek organizmu niezbędnych jest wiele mikroskładników, których część może być dostarczana w postaci suplementów diety. Jednakże badania naukowe wskazały, że suplementacja diety nie zapobiega rozmaitym chorobom, ani nie przynosi jakiekolwiek innych korzyści większości ludziom (przynajmniej w populacjach, gdzie dieta bogata w mikroelementy jest ogólnie dostępna, jak w USA).
Badania nad spożywaniem suplementów w Polsce.
Przeprowadzone przez OBOP (obecnie TNS Polska) badania z 2006 roku wykazują, że w ciągu roku 22% Polaków zażyło co najmniej jeden suplement diety. Wśród tej grupy większość stanowią kobiety. Respondenci stwierdzili, że stosowali suplementy najczęściej z powodu spadku sił fizycznych (31%) i choroby (30%). Profilaktycznie po suplementy sięgało 28% badanych.
Kolejne badanie przeprowadzone przez TNS Polska w 2014 r. wykazało, że wiedza na temat suplementów diety jest wśród Polaków na bardzo niskim poziomie. Co czwarty badany nie potrafił zdefiniować pojęcia „suplement diety”. Według badania wiele osób mylnie uznaje suplementy za „witaminy” (31% ankietowanych) lub „minerały” (8%), z kolei 41% badanych przypisało suplementom diety właściwości lecznicze, których te produkty nie posiadają. Ponadto 50% ankietowanych uważało, że suplementy są kontrolowane w taki sam sposób jak leki, a 37% – że skuteczność suplementów diety jest weryfikowana.
W 2015 r. Polacy wydali na suplementy diety 3,5 mld zł – kupując blisko 190 mln opakowań. Oznacza to, że statystyczny Polak nabył w ciągu roku 6 opakowań suplementów diety, wydając na nie ok. 100 zł. Od roku 2007 w rejestrze Głównego Inspektoratu Sanitarnego wpisano łącznie blisko 30 tys. suplementów diety. Szacuje się, że w latach 2017–2020 rynek ten będzie rozwijał się w tempie ok. 8% rocznie.
Wpływ niektórych suplementów diety na zdrowie.
Badania laboratoryjne zlecone przez Najwyższą Izbę Kontroli wykazały, że wiele suplementów diety nie posiadało cech deklarowanych przez producentów, a niektóre produkty były nawet szkodliwe dla zdrowia. W sprzedaży obok rzetelnych preparatów znajdowały się suplementy diety zawierające np. bakterie chorobotwórcze, substancje zakazane z listy psychoaktywnych lub substancje podobne strukturalnie do amfetaminy (działające jak narkotyki). Produkty te były dostępne zarówno w sprzedaży internetowej, jak i w sklepach stacjonarnych oraz w aptekach. NIK zwróciła również uwagę na problem prowadzenia przez producentów i dystrybutorów praktyk oszukańczych, polegających na reklamowaniu suplementów diety jako równoważnych produktom leczniczym. Raport NIK z 2017 r. stwierdza, że w obecnym stanie prawnym każdy może wprowadzić suplement diety do sprzedaży, deklarując jedynie jego skład organom sanitarnym. Kontrole prowadzone przez inspekcję sanitarną dotyczą zaledwie części rynku i mogą trwać nawet kilka lat, co w praktyce oznacza, że sprzedawane suplementy diety w wielu przypadkach nie są badane. Raport Najwyższej Izby Kontroli zawiera m.in. stwierdzenie, że „rynek suplementów diety w Polsce ocenić należy jako obszar wysokiego ryzyka zdrowotnego, niedostatecznie zdiagnozowanego i nadzorowanego przez służby państwowe odpowiedzialne za bezpieczeństwo żywnościowe”. Reklama suplementów diety, pomimo pewnych regulacji prawnych, bywa zwodnicza. Badania naukowe wskazują, że wysokie zaufanie do reklamy suplementów diety jest powiązane z niską wiedzą na temat tych produktów.
Regulacje prawne.
Przepisy różnych państw i organizacji w rozmaity sposób traktują suplementy diety, uznając je bądź za żywność, bądź za leki. Zbiór międzynarodowych norm żywnościowych Codex Alimentarius uznaje suplementy diety zawierające witaminy i mikroelementy za żywność.
Od 31 lipca 2003 państwa Unii Europejskiej zobowiązane są do dostosowania ustawodawstwa krajowego do prawa unijnego, które określa, które witaminy i składniki mineralne mogą być stosowane do produkcji suplementów, a także w jakiej postaci i formie można te suplementy wytwarzać. Komisja Europejska normuje liczbę dozwolonych w produkcji suplementów witamin i składników mineralnych, co ma służyć unifikacji norm dotyczących znakowania suplementów w poszczególnych krajach. Jednak wciąż otwarty pozostaje problem tzw. produktów pogranicza, które częściowo spełniają zarówno definicję produktu leczniczego, jak i suplementu diety – czyli żywności.

</doc>
<doc id="919448" url="https://pl.wikipedia.org/wiki?curid=919448" title="Morzysław (Konin)">
Morzysław (Konin)

Morzysław – dzielnica Konina położone we wschodniej, prawobrzeżnej części miasta, przy drodze do Sompolna i nad Kanałem Ślesińskim.
Pierwsza wzmianka o wsi Morzysław pochodzi z 1328 r. Wieś była własnością królewską.
W XIX wieku zaczęto wydobywać tu piaskowiec o własnościach podobnych do piaskowca brzezińskiego. Wydobywano też węgiel brunatny metodą gospodarczą. W 1941 roku Niemcy rozpoczęli budowę odkrywki do mechanicznego wydobycia węgla. Odkrywka "Morzysław" czynna była w latach 1942–1953.
W 1967 r. Morzysław włączono w skład miasta Konina. W dzielnicy tej Kanał Ślesiński łączy się z Wartą, znajduje się tu także śluza i przystań rybacka. W Morzysławiu jest też neobarokowy kościół pod wezwaniem św. Wojciecha, wybudowany w latach 1905–1914. Przy jego budowie wykorzystano fundamenty wcześniejszego kościoła z II połowy XVIII wieku. Na placu przy świątyni znajduje się barokowa rzeźba świętego Wojciecha z kamienia. Na cmentarzu parafialnym znajduje się pomnik przy mogile żołnierzy radzieckich poległych w 1945 roku w walce o miasto, zaś na cmentarzu komunalnym znajduje się głaz z 1979 roku (według projektu Józefa Kaliszana), ku czci poległych w walce z okupantem.

</doc>
<doc id="919450" url="https://pl.wikipedia.org/wiki?curid=919450" title="Miss Potter">
Miss Potter

Miss Potter – brytyjsko-amerykański dramat biograficzny z 2006 roku w reżyserii Chrisa Noonana. W rolach głównych wystąpili Renée Zellweger i Ewan McGregor. Biograficzna opowieść o życiu Beatrix Potter, popularnej angielskiej pisarki i ilustratorki książek dla dzieci.
Zdjęcia do filmu kręcono w Londynie oraz w hrabstwie Kumbria (m.in. w Keswick, Derwent Water, Coniston, Tarn Hows, wiadukt Arten Gill, Loughrigg Tarn, Loweswater, Whitehaven).

</doc>
<doc id="919453" url="https://pl.wikipedia.org/wiki?curid=919453" title="Page Kennedy">
Page Kennedy

Page Kennedy (ur. 23 listopada 1976 w Detroit, Michigan) – amerykański aktor.

</doc>
<doc id="919454" url="https://pl.wikipedia.org/wiki?curid=919454" title="Tatneft Arena">
Tatneft Arena

Tatneft Arena (ros. Татнефть-Арена) - hala sportowa znajdująca się w Kazaniu w Rosji. Została otwarta 26 grudnia 2005 roku. Na co dzień jest to lodowisko Ak Barsa Kazań. Tatneft Arena może pomieścić 10 000 kibiców.
W hali odbyły się Mistrzostwa świata do lat 18 w hokeju na lodzie mężczyzn w 2008 roku.
W sezonie KHL (2018/2019) 20 stycznia 2019 odbył się Mecz Gwiazd KHL.

</doc>
<doc id="919456" url="https://pl.wikipedia.org/wiki?curid=919456" title="F.G. „Teddy” Oke Trophy">
F.G. „Teddy” Oke Trophy

F.G. "Teddy" Oke Trophy – nagroda przyznawana każdego sezonu w lidze American Hockey League najlepszemu zespołowi północno-wschodniej dywizji w sezonie zasadniczym. Jest to najstarsze trofeum w AHL. Pierwsze trofeum przyznano w sezonie 1926-1927. Od początku wielokrotnie zmieniano za co przyznawane było to trofeum. Nagroda wzięła swoją nazwę od właściciela jednego z zespołów Canadian Professional Hockey League. 

</doc>
<doc id="919458" url="https://pl.wikipedia.org/wiki?curid=919458" title="Wachenroth">
Wachenroth

Wachenroth – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 10 km na północny zachód od Erlangen, nad rzeką Reiche Ebrach, przy linii kolejowej Bamberg – Schlüsselfeld. Do 31 grudnia 2007 należała do wspólnoty administracyjnej Höchstadt an der Aisch.
Dzielnice.
W skład gminy wchodzą następujące dzielnice: 
Polityka.
Rada gminy składa się z 14 członków:
Herb.
Na niebieskim srebrny mur ceglany. Na nim złoty herb z czarnym lwem za białym skosem. Powyżej srebrny trębacz w czerwonym ubiorze. Poniżej muru pole zielone przecięte srebrną rzeką z dwoma czerwonymi rakami zwróconymi przeciw sobie.

</doc>
<doc id="919460" url="https://pl.wikipedia.org/wiki?curid=919460" title="Zasada dualności">
Zasada dualności

Zasada dualności (lub dawniej "zasada dwoistości") – prawo geometrii rzutowej, mówiące, że dowolne prawdziwe twierdzenie na płaszczyźnie rzutowej zawierające tylko sformułowania:
jest równoważne twierdzeniu które można otrzymać, jeśli zamieni się w nim pojęcia "prosta" na "punkt" i odwrotnie (i odpowiednio "przechodzi przez" na "leży na") oraz zwrot "punkt należy do stożkowej" na "prosta jest styczna do stożkowej" i odwrotnie.
Przykłady.
Współliniowość i współpękowość punktów.
Do każdego twierdzenia mówiącego o współliniowości danych punktów rzutowych istnieje dualne twierdzenie o współpękowości odpowiadających im prostych dualnych.
Twierdzenie Brianchona i Pascala.
Przykładem twierdzeń dualnych są twierdzenie Brianchona i twierdzenie Pascala.
Twierdzenie Pappusa i Desargues’a.
Przykładem twierdzeń dualnych są twierdzenie Pappusa i twierdzenie Desargues’a.
Twierdzenie Sylvestera-Gallai.
Przykładem twierdzeń dualnych są twierdzenie Sylvestera-Gallai oraz dualne twierdzenie Sylvestera-Gallai.

</doc>
<doc id="919462" url="https://pl.wikipedia.org/wiki?curid=919462" title="Roman Stachoń">
Roman Stachoń

Roman Ignacy Stachoń, ps. "Konrad" (ur. 30 czerwca 1912 w Brzęczkowicach, zm. 24 marca 1987 w Katowicach) – polski inżynier, działacz socjalistyczny, związkowy i sportowy, poseł na Sejm Ustawodawczy oraz na Sejm PRL II, III, IV, V, VI, VII i VIII kadencji. Budowniczy Polski Ludowej.
Życiorys.
Syn Jana (1883–1945) i Marii z domu Kendziorczyk. Kształcił się w szkole ludowej, a następnie w gimnazjum w Mysłowicach. W 1927 został członkiem sekcji zapaśniczej i lekkoatletycznej Robotniczego Klubu Sportowego Siła Mysłowice, później był jego skarbnikiem, a w latach 1934–1938 prezesem. Oprócz zapasów uprawiał biegi i pchnięcie kulą. Za przynależność do lewicowego klubu został usunięty z gimnazjum. W 1933 zdał maturę w Humanistycznym Komunalnym Gimnazjum Koedukacyjnym w Roździeniu-Szopienicach, po czym do 1934 odbywał służbę wojskową, a następnie pracował w koncernie Wspólnota Interesów Górniczo-Hutniczych jako rewizor rachunków. W 1935 zdobył mistrzostwo Śląska w zapasach w wadze średniej. W 1937 otrzymał Robotniczą Odznakę Sportową I stopnia. Od 1945 aż do śmierci był honorowym prezesem klubu Siła Mysłowice, ponadto od 1978 do końca życia był prezesem Okręgowego Związku Piłki Nożnej w Katowicach (wcześniej od 1947 był jego wiceprezesem). W 1952 podjął pracę w Wojewódzkim Komitecie Kultury Fizycznej, potem był do 1960 jego przewodniczącym (zainicjował budowę stadionu w Chorzowie). W 1960 został przewodniczącym Wojewódzkiej Komisji Związków Zawodowych w Katowicach, a w 1962 zasiadł w Centralnej Radzie Związków Zawodowych, której od 1969 był wiceprzewodniczącym. Od 1962 do 1967 studiował wieczorowo na Politechnice Śląskiej, uzyskując tytuł inżyniera urządzeń sanitarnych. Był członkiem Rady Naczelnej ZBoWiD, zasiadał również w PKOl. Od stycznia do maja 1981 był szefem zespołu likwidacyjnego WKZZ w Katowicach, po czym przeszedł na emeryturę.
Od 1932 do 1939 działał w Polskiej Partii Socjalistycznej. W 1939 został członkiem Śląskiego Komitetu Robotniczego PPS w Katowicach. Podczas okupacji niemieckiej działał w konspiracji, przystąpił do PPS – Wolność, Równość, Niepodległość. Był m.in. dowódcą Gwardii Ludowej PPS Okręgu Śląskiego. Został aresztowany przez gestapo i był więziony w hitlerowskich obozach koncentracyjnych, m.in. w Auschwitz-Birkenau, Buchenwaldzie i Dora Ellrich. Po wyzwoleniu w 1945 wrócił na Górny Śląsk i został działaczem „lubelskiej” PPS. Objął funkcję kierownika Wydziału Propagandy Wojewódzkiego Komitetu PPS w Katowicach, a w latach 1946–1948 był sekretarzem Okręgowego Komitetu partii. W 1947 został I sekretarzem Wojewódzkiego Komitetu PPS i członkiem Rady Naczelnej partii. Od grudnia 1948 był członkiem Polskiej Zjednoczonej Partii Robotniczej, gdzie początkowo objął funkcję zastępcy kierownika Wydziału Organizacyjnego Komitetu Wojewódzkiego, pełniąc ją do 1952. W latach 1949–1981 był członkiem KW, od 1956 zasiadając także w jego egzekutywie. W latach 1964–1981 członek Komitetu Centralnego PZPR. Był także przez wiele lat radnym Wojewódzkiej Rady Narodowej (od 1948), zasiadał w prezydium Wojewódzkiego Komitetu Frontu Jedności Narodu. Poseł na Sejm Ustawodawczy w latach 1947–1952 oraz na Sejm PRL II, III, IV, V, VI, VII, VIII kadencji w latach 1957–1985.
Od 1948 był żonaty z Martą z domu Rogoń (1916–2009), miał syna Andrzeja i córkę Gabrielę. Pochowany został na cmentarzu ewangelickim przy ul. Francuskiej w Katowicach (kw. 7-I-13). Jego imię nosił Katowicki Park Leśny.

</doc>
<doc id="919463" url="https://pl.wikipedia.org/wiki?curid=919463" title="Malinowo (powiat bartoszycki)">
Malinowo (powiat bartoszycki)

Malinowo – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. Miejscowość wchodzi w skład sołectwa Dzikowo Iławeckie.
W latach 1975–1998 miejscowość administracyjnie należała do województwa olsztyńskiego.
W miejscowości brak zabudowy.

</doc>
<doc id="919472" url="https://pl.wikipedia.org/wiki?curid=919472" title="Syn pułku">
Syn pułku

Syn pułku – potoczne, później oficjalne określenie dzieci żołnierzy.
Historia.
Synami pułku nazywano w okresie wojen napoleońskich (1799–1815) dzieci, najczęściej sieroty po poległych żołnierzach lub markietanach ciągnących za wojskiem, przygarnięte przez oddziały wojskowe. Dzieci, najczęściej chłopcy, pełnili zwykle funkcje łączników, doboszów, wykonywali proste polecenia i sporadycznie przystępowali do bitew z bronią w ręku. W okresie II Rzeczypospolitej niektórym pułkom również zdarzało się adoptować sieroty które mieszkały w domu dziecka, ale były objęte patronatem wojska, między innymi chodziły do szkoły w mundurach jednostki opiekuńczej.
II wojna światowa.
Wojsko Polskie tworzone w Związku Radzieckim w czasie II wojny światowej (1939–1945) nierzadko roztaczało opiekę nad nieletnimi Polakami, pozbawionymi opieki, ratując ich w ten sposób przed prawdopodobnym w takiej sytuacji zagłodzeniem. Zależnie od wieku, różna była sytuacja synów pułku: starsi zazwyczaj brali udział w walce, natomiast młodszym dowództwo wojskowe starało się zapewnić opiekę, i wszędzie tam gdzie to tylko było możliwe, edukację. Z synów pułku rekrutowali się w dużej mierze uczniowie Junackiej Szkoły Kadetów powstałej w Palestynie przy Armii Andersa. Synami pułku nazywano też dzieci przygarnięte przez polskie oddziały partyzanckie, między innymi ocalałe po pacyfikacjach wsi. W pierwszych latach powojennych niektóre jednostki wojskowe kontynuowały tradycję podejmując zbiorową opiekę nad wojennymi sierotami.
Upamiętnienie.
W 1840 roku odbyła się premiera włoskiej opery komicznej "Córka pułku", autorstwa Gaetana Donizettiego. W 1968 roku ustanowiono odznakę pamiątkową „Syn Pułku” którą nadawano tym osobom, które jako dzieci żołnierze podczas II wojny światowej, nie mając ukończonych 17 lat brały udział w walkach z niemieckim okupantem w jednostkach ludowego Wojska Polskiego, Polskich Sił Zbrojnych na Zachodzie i w oddziałach partyzanckich. W 1996 roku w gdańskim parku Akademickim odsłonięto pomnik w formie głazu narzutowego, upamiętniający synów pułku, z napisem o treści: „W hołdzie najmłodszym żołnierzom walczącym na wszystkich frontach ojczyzny w latach 1939-1945”. 

</doc>
<doc id="919476" url="https://pl.wikipedia.org/wiki?curid=919476" title="Roger Bart">
Roger Bart

Roger Bart (ur. 29 września 1962 w Norwalk w Connecticut w USA) – amerykański aktor.

</doc>
<doc id="919478" url="https://pl.wikipedia.org/wiki?curid=919478" title="Puchar Wysp Owczych w piłce nożnej (2007)">
Puchar Wysp Owczych w piłce nożnej (2007)

Puchar Wysp Owczych jest imprezą, która odbywa się cyklicznie od 1955 roku pomiędzy klubami archipelagu. Przez pierwszą fazę eliminacyjną w roku 2007 przebić musiały się zespoły z niższych lig – B68 Toftir, TB Tvøroyri, LÍF Leirvík ("1.deild – druga liga"), FS Vágar 2004, Fram Tórshavn, MB Miðvágur ("2.deild – trzecia liga"), Undri FF oraz NÍF Nólsoy ("3.deild – czwarta liga"). Awans do kolejnej fazy mają zapewniony drużyny z Formuladeildin.
Pierwsza Runda Eliminacyjna.
10 marca 2007
11 marca 2007
Druga Runda Eliminacyjna.
17 marca 2007
21 marca 2007
24 marca 2007
25 marca 2007
Ćwierćfinały.
17 maja 2007
Pierwsze Półfinały.
13 czerwca 2007
Drugie Półfinały.
11 lipca 2007
Finał.
15 sierpnia 2007

</doc>
<doc id="919481" url="https://pl.wikipedia.org/wiki?curid=919481" title="SxS">
SxS

SxS – rodzaj pamięci flash przeznaczonej do szybkiego zapisu w sprzęcie profesjonalnym, głównie kamerach cyfrowych wysokiej rozdzielczości z rodziny XDCAM EX oraz XDCAM PXW. Jej twórcami i deweloperami są firmy Sandisk i Sony.
Standardowy transfer (Express Card) na poziomie 800 megabitów na sekundę oraz maksymalną szybkość do 3,5 Gb/sek. Obecnie maksymalna pojemność kart SxS PRO+ to 256 GB.

</doc>
<doc id="919482" url="https://pl.wikipedia.org/wiki?curid=919482" title="Parafia św. Wojciecha w Gawłuszowicach">
Parafia św. Wojciecha w Gawłuszowicach

Parafia pw. św. Wojciecha – rzymskokatolicka parafia należąca do diecezji sandomierskiej. Jej siedziba mieści się w Gawłuszowicach, wsi gminnej w powiecie mieleckim, w województwie podkarpackim.
Historia parafii.
Parafia została uposażona 12 marca 1215 r. przez Krystyna z Obichowa miejscowego właściciela majątku. Obecny kościół jest trzecim z kolei. Został zbudowany w 1677 roku pod kierunkiem cieśli Stanisława Karkutowicza. Do parafii, oprócz kościoła parafialnego, zabytku klasy 0, należą dwie kaplice w Brzyściu i w Rożniatach.
Parafia posiada akta parafialne od 1830 r. Liczy obecnie ok. 2800 wiernych. Przy wspólnocie działają liturgiczna służba ołtarza, schola, koło żywego różańca, koła Radia Maryja, Apostolstwo Dobrej Śmierci, Legion Maryi oraz chór parafialny "Gaudete". Szczególnie uroczyście 13 każdego miesiąca w okresie od kwietnia do października odprawiane są nabożeństwa do Najświętszej Maryi Panny. Odpust w parafii odbywa się na św. Wojciecha (niedziela po 23 kwietnia).
Zasięg parafii.
Do parafii należą wierni z następujących miejscowości: Brzyście, Gawłuszowice, Kliszów, Krzemienica, Ostrówek, Rożniaty, Wola Zdakowska

</doc>
<doc id="919484" url="https://pl.wikipedia.org/wiki?curid=919484" title="Ilham Alijew">
Ilham Alijew



</doc>
<doc id="919485" url="https://pl.wikipedia.org/wiki?curid=919485" title="Hajdar Alijew">
Hajdar Alijew



</doc>
<doc id="919486" url="https://pl.wikipedia.org/wiki?curid=919486" title="Abulfaz Elczibej">
Abulfaz Elczibej



</doc>
<doc id="919487" url="https://pl.wikipedia.org/wiki?curid=919487" title="Kościół św. Wojciecha w Gawłuszowicach">
Kościół św. Wojciecha w Gawłuszowicach

Kościół św. Wojciecha w Gawłuszowicach – zabytkowy, drewniany kościół w Gawłuszowicach, w województwie podkarpackim, w powiecie mieleckim, w gminie Gawłuszowice. Do rejestru zabytków został wpisany 06.04.1934 r. pod numerem A-536. Był uznawany za zabytek klasy 0. Należy on także do budynków Szlaku Architektury Drewnianej (trasa IX). Kościół jest jednonawowy, konstrukcji zrębowej. Zbudowany jest z drzewa modrzewiowego i kryty gontem.
Położenie.
Kościół znajduje się centrum wsi, w pobliżu skrzyżowania drogi wojewódzkiej nr 982 z drogą z Gawłuszowic do Mielca. Przed kościołem znajduje się duży parking, przy nim pomnik św. Wojciecha. W pobliżu znajduje się także plebania z 1863, wpisana do rejestru zabytków województwa podkarpackiego 2.09.2009 pod numerem A-340. Podczas powstania styczniowego była ona punktem zbornym, z którego major Edward Dunajewski wyruszył na pomoc powstańcom.
Historia.
Kościół fundacji Maksymiliana Hieronima i Michała Sieciecha Ossolińskich zbudowany został w 1677. Prace ciesielskie wykonali Stanisław Karkutowicz z Cichej oraz Stanisław Praskowic, snycerskie zaś Woyciech Maykowski. Jest trzecim kościołem w historii parafii. Pierwszy kościół zbudowano w 1215 w miejscu, w którym według legendy nauczał św. Wojciech. Biskup Mikołaj Oborski pobłogosławił go 2 października 1685 r. W 1871 r. kościół przebudowano: Zbudowano wolnostojącą dzwonnicę w kształcie arkady, a pełniącą do tej pory tę funkcję wieżę kościoła rozebrano i postawiono w jej miejscu kruchtę. W latach 1968-1975 kościół przeszedł generalny remont.
Architektura.
Bryła budynku.
Jednonawowy kościół o konstrukcji zrębowej, kryty gontem zbudowany jest z drzewa modrzewiowego.
Wystrój wnętrza.
Polichromia.
Pokrywająca cały strop oraz ściany świątyni polichromia ornamentalna została wykonana w 1924 roku przez Vlastimila Hofmana, odnowiona zaś w latach 1975–1976 przez Marię Cichorzewską-Drabik, Kompozycja polichromii jest ciągła, bez podziału na część ołtarzową i nawową. Dominujące kolory: brązy, ugry, zieleń chromowa oraz spłowiałe błękity tworzą zgaszoną kolorystykę harmonizującą z zabytkowym wnętrzem świątyni. Większość namalowanych ornamentów i symboli jest mocno uproszczona, schematyczna, malowana jakby z użyciem szablonów. Wyjątek stanowi umieszczony na północnej ścianie prezbiterium wizerunek Chrystusa stojącego w wypełnionej krwią kamiennej, czworobocznej studni, z której trzema kanalikami wypływa woda. Chrystus przedstawiony jest z rozłożonymi ramionami, na głowie ma koronę cierniową oraz perizonium na biodrach. Otoczony jest pnączami winnego grona, nad znajduje się napis: „Dla ciebie człowiecze dał Bóg przekłuć sobie ręce, nodze obie krew święta szła z Boga na zbawienie Tobie”. Wizerunek ten nawiązuje do uważanych za starotestamentową zapowiedź eucharystii wersetów z Księgi Izajasza (Iz, 63, 2) oraz Księgi Rodzaju (Ks. Rodz., 49, 11). Na ścianach prezbiterium znajdują się także medaliony z symbolami ewangelistów. Po stronie północnej są to anioł i byk, a po stronie południowej: lew i orzeł. Tematykę polichromii pokrywającej strop kościoła stanowią symbole związane z prawdami wiary. Od ołtarza głównego w kierunku chóru, po stronie północnej są to: grecka litera alfa, monogram AMR (Ave Maria Regina), gołębica (symbol Ducha Świętego), korona (symbol Marii jako królowej), trzy kłosy zboża (symbolizują one przemianę ciała w chleb oraz zmartwychwstanie), kotwica (nawiązuje do Navis Ecclesiae, statku symbolizującego Kościół), a po stronie południowej: grecka litera omega, monogram IHS, kielich pomiędzy słońcem i księżycem (symbol Ostatniej Wieczerzy, a także jako kielich cierpienia modlitwy Chrystusa w Ogrójcu), skrzyżowane klucze (symbol pełnomocnictwa, jakiego udzielił św. Piotrowi Jezus Chrystus), dłoń w geście błogosławieństwa, róża z napisem CARITAS (symbolizują cierpienie i miłosierdzie Matki Bożej). Symbole te umieszczone są w ciemnych, zaokrąglonych na bokach medalionach, obwiedzione są dookoła koronkowymi obłokami oraz wychodzącymi z nich promieniami. Medaliony znajdują się w 12 prostokątnych polach obwiedzionych bordiurami z przekształconego ornamentu astragalowego. W narożnikach pól znajdują się stylizowane kwiaty oraz liście akantu. Zarówno w nawie, jak i w prezbiterium ściany między pilastrami ozdobione są stanowiąca obramowanie dla okien ostrołukową arkadę, ściętą na szczycie, w górnej części ozdobionej gwiazdą, po bokach zaś bluszczopodobną wicią roślinną.
Ołtarze.
W kościele znajdują się trzy rokokowe ołtarze z drugiej połowy XVIII wieku oraz obraz Chrystusa na krzyżu z XVIII wieku.
Ambona.
Podwieszana ambona, której korpus w kształcie dzwonu podzielony jest lizenami pochodzi z II połowy XVIII wieku. Przykryta jest baldachimem z lambrekinami. Krzyż, znajdujący się na ambonie został dodany w XIX wieku.
Chrzcielnica.
Drewniana chrzcielnica została wykonana w II połowie XVII wieku. Ma kształt kielicha z puklowaną czarą. Na pokrywie chrzcielnicy znajduje się rzeźbą przedstawiająca chrzest Chrystusa w Jordanie.
Chór.
Chór muzyczny pochodzi z XVIII wieku. Wsparty jest na sześciu słupach, dwa z nich posiadają rzeźbione kapitele. Parapet chóru z płycinami, w części centralnej jest półkoliście wygięty. 
Organy.
Prospekt organowy pochodzi z XIX wieku. Organy były gruntownie remontowane w latach dziewięćdziesiątych XX wieku. Ostatni remont organy przeszły w 2019 roku.
Dyspozycja instrumentu
Dzwonnica i dzwony.
Przy bramie na przykościelnym placu znajduje się dzwonnica wolnostojąca z 1871 r. w formie arkady, na której wiszą 3 dzwony. Przeszła ona gruntowny remont w 1977 r. W czasie II wojny światowej dzwony zostały zabrane przez Niemców. Pierwszy dzwon wykonany z brązu miał szerokość 95 cm i był wykonany w Odlewni dzwonów Karol Schwabe w 1921 r. Nosił imię św. Wojciech i na górnym pasie ozdobnym miał wybity napis „Gawł”. Drugi dzwon brązowy miał 70 cm szerokości i wykonany był w tej samej odlewni co i pierwszy. Miał wybity napis ,Dar rodaków z Ameryki" i również na górnym pasie ozdobnym „Gawł”. Trzeci dzwon brązowy o szerokości 45cm odlany został w 1738 r. i nosił imię „Zygmunt”. Poświęcenie nowych dzwonów odbyło się 10 VI 1946 r. w drugi dzień Zielonych Świąt. Nowe Dzwony zostały odlane w Odlewni Dzwonów Ludwika Felczyńskiego w 1946 r.
Parafia ma nietypową tradycję dzwonienia - dzwoni się w godzinach 6.00, 12.00, 18.00 na wszystkie trzy dzwony aż do dnia pogrzebu, a w dniu w którym został zgłoszony pogrzeb zaraz włącza się je by oznajmić śmierć. Dzwony są poruszane napędami łańcuchowymi założonymi w latach 50 ubiegłego wieku.

</doc>
<doc id="919488" url="https://pl.wikipedia.org/wiki?curid=919488" title="Muzeum Regionalne w Siedlcach">
Muzeum Regionalne w Siedlcach

Muzeum Regionalne w Siedlcach – swoją siedzibę ma w ratuszu miejskim, należy do niedużych, ale wyjątkowo ciekawych, aktywnie rozwijających się instytucji naukowo-badawczych. Można tutaj zgłębić dzieje regionu od czasów prehistorycznych, ale też smak dawnej polskiej kultury, poszerzyć wiedzę w zakresie wojskowości okresu międzywojennego, a nawet znaleźć prawdziwe unikaty, takie jak fragmenty słynnej niemieckiej rakiety V2.
Historia Muzeum.
Pierwszy regionalny ośrodek muzealny w Siedlcach powstał już u schyłku pierwszej dekady okresu międzywojennego. Uchwała Rady Miejskiej w Siedlcach z 1928 r. powołała Muzeum Ziemi Podlaskiej. Nowa placówka natychmiast zyskała wyjątkowe miejsce, przydzielono jej bowiem pomieszczenia Starego Ratusza. Już sam zabytkowy budynek stanowi wizytówkę architektoniczną miasta. Ufundowany przez Aleksandrę Ogińską XVIII-wieczny ratusz wzniesiono w latach 1766–1771. Łączy klasyczne piękno z nowoczesną technologią. Największe zainteresowanie wzbudza figura wieńcząca wieżę zegarową, przedstawiającą Atlasa dźwigającego kulę ziemską. Od figury zwanej „Jackiem” bierze się popularne miano ratusza. Wedle legendy imię to nosił lokaj Ogińskich, który pozował do rzeźby. Jednak nie tylko „Jacek” przyciąga wzrok. Został tu też zainstalowany (w 1784 r.) jeden z pierwszych w Polsce piorunochronów, ledwie 32 lata po wynalezieniu tego urządzenia przez Beniamina Franklina. Jest to, podobnie jak bardzo nowoczesny w swoim czasie kurant na wieży, kolejny znak postępowości księżnej Aleksandry.
Jako główna regionalna placówka muzealna w Siedlcach musiała podjąć zróżnicowaną działalność. Rozpoczęła zatem gromadzenie zabytków archeologicznych, archiwaliów i pamiątek historycznych, eksponatów geologicznych, zbiorów etnograficznych, wreszcie dzieł sztuki. Muzeum bez uszczerbku przetrwało pierwsze lata II wojny światowej. Niestety, w lipcu 1944 r. niemal wszystkie pieczołowicie kolekcjonowane obiekty muzealne strawił ogień w czasie pożaru budynku ratusza. Na drugą szansę siedleccy muzealnicy musieli czekać ponad 20 lat. W okresie powojennym regionalną placówkę reaktywowano dopiero w 1967 r. pod nazwą Muzeum Ziemi Podlaskiej. Od tej pory ponownie rozpoczęło działalność, i to nie tylko muzealniczą, ale również naukowo-badawczą i oświatową. Pozostało instytucją wielowydziałową, prowadzącą działalność w zakresie historii, archeologii, etnografii, historii sztuki, kulturoznawstwa, a ponadto – poza szczególnym pielęgnowaniem kultury i pamiątek regionalnych – zaczęło wykształcać własną specjalizację. Jest nią sztuka portretowa oraz malarstwo polskie i grafika pejzażowa XIX i XX w.
Choć Muzeum Regionalne w Siedlcach jest dziś niewielką placówką, to budynek Starego Ratusza nie wystarcza na pomieszczenie jego pokaźnej i bogatej kolekcji. Potrafi nieustannie rozwijać i unowocześnić ofertę programową. Podejmuje też liczne działania edukacyjne i promocyjne. Oprócz stałych i czasowych wystaw organizuje spotkania, wykłady, prelekcje, wykłady naukowe, konkursy i imprezy przyciągające naukowców, specjalistów i pasjonatów, ale i uczniów. Okresowo wygłaszane są tutaj wykłady historyczne na temat dziejów regionu lub tematyczne dotyczące np. wojskowości II Rzeczypospolitej czy najciekawszych eksponatów bądź wystaw czasowych. Szczególną okazją do spotkań w muzeum są rocznice odzyskania przez Polskę niepodległości. Stale organizowane są lekcje muzealne uzupełnione m.in. slajdami czy nauką prostych rzemiosł. Placówka może się pochwalić ponad 20 tematami takich lekcji. Udostępnia również bibliotekę z bogatymi materiałami na temat historii, archeologii, etnografii, sztuki, kultury, muzealnictwa, gromadzi też miejscową prasę.
Oddziały.
Oddziały muzeum:

</doc>
<doc id="919490" url="https://pl.wikipedia.org/wiki?curid=919490" title="Mehcad Brooks">
Mehcad Brooks

Mehcad Jason McKinley Brooks (ur. 25 października 1980 w Austin) – amerykański aktor telewizyjny i filmowy, producent, asystent reżysera, były model.
Życiorys.
Urodził się i dorastał w Austin w Teksasie jako syn Alberty Phillips, redaktorki „Austin American-Statesman”, i Williama McKinleya „Billy’ego” Brooksa III, byłego zawodnika futbolu amerykańskiego na pozycji wide receiver w National Football League. Jego ojczymem był prawnik Gary Bledsoe. Miał brata Billy’ego. W wieku 15 lat zaczął występować w szkolnych i lokalnych sztukach. Po ukończeniu szkoły średniej L.C. Anderson High School w 1999, uczęszczał do School of Cinema-Television Uniwersytetu Południowej Kalifornii. Znakomity w sporcie szkolnym, został nazwany stanowym koszykarzem, lecz jednak odrzucił stypendia koszykarskie i oferty szkół Ivy League za wyjazd do USC. Następnie wyjechał, aby zapoczątkować karierę aktorską.
W latach 2005-2006 grał postać Matthew Applewhite w serialu ABC "Gotowe na wszystko" ("Desperate Housewives"). W 2010 pracował jako model dla linii bielizny Calvina Kleina. W lipcu 2010 pojawił się w magazynie „GQ” z Emanuelą de Paulą. 20 października 2017 wydał swój debiutancki singiel „Tears Away”. 

</doc>
<doc id="919495" url="https://pl.wikipedia.org/wiki?curid=919495" title="Kukup">
Kukup

Kukup – wieś rybacka, ok. 40 km na południowy wschód od Johor Bahru, region Johor, na wodach cieśniny Malakka, w Malezji. Słynie ze smacznych restauracji z owocami morza, budowane na palach na wodzie. Niektóre restauracje są regularnie odwiedzane przez grupy turystów, szczególnie z sąsiedniego Singapuru.
Kilkakrotnie dziennie, promy łączą Kukup z Tanjung Balai, w Indonezji, jak i z World Trade Center w Singapurze.

</doc>
<doc id="919498" url="https://pl.wikipedia.org/wiki?curid=919498" title="Halibut atlantycki">
Halibut atlantycki

Halibut atlantycki, halibut biały, kulbak biały, kulbak ("Hippoglossus hippoglossus") – gatunek morskiej ryby z rodziny flądrowatych (Pleuronectidae). Jest największym przedstawicielem tej rodziny.
Występowanie.
Północna część Atlantyku w rejonie okołoarktycznym, od wybrzeży Kanady i Grenlandii na północy, poprzez strefę północnego obszaru Morza Północnego po Morze Białe, oraz do północnych obszarów Zatoki Biskajskiej. Sporadycznie spotykany w rejonie Morza Bałtyckiego. 
Charakterystyka.
Budowa ciała asymetryczna. Ciało owalnie wydłużone i mięsiste. Szarobrązowe lub oliwkowoszare, natomiast od strony spodniej barwa ciała jest biała. Łuski małe o gładkiej powierzchni. Otwór gębowy duży, sięgający aż do wysokości środka oka. Płetwa grzbietowa długa, zaczyna się nad górnym okiem, zaopatrzona w ponad 100 promieni miękkich. Ryba osiąga ponad 3,5 m długości przy masie sięgającej do 300 kg. 
Tryb życia.
Prowadzi przydenny tryb życia odpoczywając na prawym boku. Przebywa na głębokości do 2500 m. z rzadka zapuszczając się w wyższe partie wody (poniżej 50 m). Najchętniej żyje w zimnych wodach, do 8 °C o dużym zasoleniu.
Odżywianie.
Głównym pokarmem jakim halibuty się odżywiają są małe ryby, ponadto inne zwierzęta związane ze środowiskiem występującym w bentosie, głównie głowonogi, skorupiaki (kraby, homary) i mięczaki (małże). 
Halibut biały sam także jest elementem łańcucha pokarmowego drapieżnych ssaków, np. morsów.
Rozród.
Tarło odbywa w okresie zimowym i wczesnej wiosny (grudzień-kwiecień). W tym czasie składa jaja w wodach pelagialnych, które swobodnie w niej się unoszą. Liczba jaj dochodzi do 3,5 miliona sztuk. Ikra duża, o 3–4 mm średnicy. Młode w pierwszym okresie (do 4 lat) są całkowicie białe i przebywają na głębokości dochodzącej do 100 m. 
Gatunkiem pokrewnym halibuta białego jest halibut czarny ("Reinhardtius hippoglossoides").
Znaczenie gospodarcze i wartości odżywcze.
Halibut atlantycki był uważany za ważną i cenną rybę w rybołówstwie. Znaczny spadek jego populacji spowodował, że jest gatunkiem zagrożonym wyginięciem.

</doc>
<doc id="919501" url="https://pl.wikipedia.org/wiki?curid=919501" title="Artur Rasi-Zade">
Artur Rasi-Zade



</doc>
<doc id="919503" url="https://pl.wikipedia.org/wiki?curid=919503" title="Killing Is My Business... and Business Is Good!">
Killing Is My Business... and Business Is Good!

Killing Is My Business... and Business Is Good! – debiutancki album thrashmetalowej grupy Megadeth, wydany w 1985 roku.

</doc>
<doc id="919505" url="https://pl.wikipedia.org/wiki?curid=919505" title="Zofia Hiszpańska">
Zofia Hiszpańska

Sofía de Todos los Santos de Borbón y Ortiz (ur. 29 kwietnia 2007 w Madrycie) – córka króla Hiszpanii Filipa VI i królowej Letycji, infantka, druga w linii sukcesji do tronu hiszpańskiego.
Życiorys.
Urodziła się w Międzynarodowej Klinice Ruber w Madrycie na skutek cesarskiego cięcia. Zofia jest pierwszą członkinią rodu hiszpańskich Burbonów o tym imieniu, które otrzymała na cześć swojej babki, królowej Zofii, zaś jej dodatkowe imię „de Todos los Santos” (Wszystkich Świętych), występowało niezwykle często w rodzinie Burbonów. 

</doc>
<doc id="919507" url="https://pl.wikipedia.org/wiki?curid=919507" title="Peace Sells... But Who’s Buying?">
Peace Sells... But Who’s Buying?

Peace Sells... But Who’s Buying? – drugi album zespołu Megadeth. Został wydany w 1986 roku. 

</doc>
<doc id="919509" url="https://pl.wikipedia.org/wiki?curid=919509" title="Håkon Brusveen">
Håkon Brusveen

Håkon Brusveen (ur. 15 lipca 1927 w Vingrom, zm. 21 kwietnia 2021 w Lillehammer) – norweski biegacz narciarski, dwukrotny medalista olimpijski.
Kariera.
Dwa razy startował w igrzyskach olimpijskich. Zadebiutował podczas zawodów w Cortinie d’Ampezzo w 1956, gdzie był piąty w biegu na 15 km oraz czwarty w sztafecie 4 × 10 km. Na igrzyskach w Squaw Valley zwyciężył w biegu na 15 km, a wspólnie z Haraldem Grønningenem, Hallgeirem Brendenem i Einarem Østbym wywalczył srebrny medal w sztafecie 4 × 10 km. Biegnąc na ostatniej zmianie nie wytrzymał ataku Veikko Hakulinena z Finlandii.
W 1954 wystartował na mistrzostwach świata w Falun, gdzie zajął wraz z kolegami czwarte miejsce w sztafecie. W 1958 Brusveen był uczestnikiem mistrzostw świata w Lahti, gdzie, podobnie jak na igrzyskach w Cortinie d’Ampezzo, był piąty w biegu na 15 km i czwarty w sztafecie.
Cztery razy zdobywał mistrzostwo Norwegii: w biegu na 15 km w 1957 i 1958 oraz w biegu na 30 km w 1953 i 1958. W 1958 wraz z norweską narciarką alpejską Inger Bjørnbakken został uhonorowany medalem Holmenkollen.
Po zakończeniu kariery pracował jako komentator radiowy NRK oraz ekspert transmisji telewizyjnych tego nadawcy. Zmarł w wieku 93 lat.

</doc>
<doc id="919510" url="https://pl.wikipedia.org/wiki?curid=919510" title="All The Right Reasons">
All The Right Reasons



</doc>
<doc id="919511" url="https://pl.wikipedia.org/wiki?curid=919511" title="Zlatan Bajramović">
Zlatan Bajramović

Zlatan Bajramović (ur. 12 sierpnia 1979 w Hamburgu) – piłkarz bośniacki grający na pozycji lewego lub środkowego pomocnika.
Kariera klubowa.
Rodzice Bajramovicia pochodzą z Bośni i Hercegowiny, ale on sam urodził się już w Hamburgu. Karierę rozpoczynał w tamtejszym klubie FC St. Pauli i 1 grudnia 1998 zadebiutował w jego barwach w 2. Bundeslidze przegranym 2:3 meczem z KFC Uerdingen 05. Początkowo grał w małej liczbie meczów, ale już w sezonie 2000/2001 przebił się do składu i awansował z Sankt Pauli do Bundesligi. Swój pierwszy mecz w pierwszej lidze rozegrał 29 lipca (1. kolejka ligowa), a klub z Hamburga zremisował bezbramkowo z Herthą BSC. Natomiast w 7. kolejce w meczu z Borussią Mönchengladbach (2:2) zdobył swoją pierwszą bramkę. St. Pauli zagrało jednak słabo i zdobywając zaledwie 22 punkty zajęło ostatnią pozycję i zostało zdegradowane do 2. Bundesligi.
Latem 2002 Bajramović opuścił Hamburg i przeszedł za darmo do Freiburga. Tam stał się jedną z gwiazd drużyny i swoimi 15 bramkami w lidze walnie przyczynił się do awansu klubu do ekstraklasy Niemiec. W sezonie 2003/2004 także był jednym z lepszych zawodników Freiburga, który jako beniaminek zajął 13. miejsce i zdołał utrzymać się w lidze. Jednak w sezonie 2004/2005 Zlatan wystąpił tylko w 15 spotkaniach, jednak już w sierpniu doznał kontuzji, która wyeliminowała go z gry na pół roku. Do gry wrócił w styczniu 2005, ale już wtedy strata Freiburga do innych drużyn była tak duża, że degradacja była niemal nieunikniona.
Dobra gra na wiosnę we Frebiurgu spowodowała, że latem 2005 Bajramović na zasadzie wolnego transferu przeszedł do jednej z czołowych drużyn w kraju, FC Schalke 04. W Schalke debiutował jeszcze w lipcu w Pucharze Ligi Niemieckiej, który klub z Gelsenkirchen zdobył wygrywając w finale 1:0 z VfB Stuttgart. W lidze natomiast Zlatan zadebiutował już w 1. kolejce, 7 sierpnia w wygranym 2:1 meczu z 1. FC Kaiserslautern. Wystąpił w 25 spotkaniach i zdobył 4 gole, a z Schalke grał także w fazie grupowej Ligi Mistrzów oraz dotarł do półfinału Pucharu UEFA, z którego niemiecki klub został wyeliminowany przez Sevillę. W lidze zajął z Schalke 4. miejsce. Od początku sezonu 2006/2007 Bajramović grał w pierwszym składzie swojego zespołu, z którym do ostatniej kolejki walczył o mistrzostwo Niemiec, ale to zespół VfB Stuttgart wywalczył prymat.
Kariera reprezentacyjna.
W reprezentacji Bośni i Hercegowiny Bajramović zadebiutował 27 marca 2002 roku w zremisowanym 4:4 meczu z Macedonią. W swojej karierze reprezentacyjnej brał już udział w nieudanych eliminacjach do Euro 2004, Mistrzostw Świata 2006 i Euro 2008.

</doc>
<doc id="919512" url="https://pl.wikipedia.org/wiki?curid=919512" title="Ewodia (imię)">
Ewodia (imię)

Ewodia — imię żeńskie pochodzenia greckiego, żeński odpowiednik imienia Ewodiusz, złożonego z członów "eu-" ("dobry") i "hodos-" ("droga"), i oznaczającego "człowiek dobrej drogi, mający powodzenie". Ewodia jest wspomniana w liście św. Pawła do Filipian. Kościół katolicki notuje sześciu świętych Ewodiuszów — patronów tego imienia. 
Ewodia imieniny obchodzi 25 kwietnia, 6 maja i 8 października.

</doc>
<doc id="919513" url="https://pl.wikipedia.org/wiki?curid=919513" title="Cezary Specht">
Cezary Specht

Cezary (Mariusz) Specht (ur. 7 października 1966) – profesor nauk technicznych w dyscyplinie geodezja i kartografia, profesor zwyczajny oraz kierownik Katedry Geodezji i Oceanografii Wydziału Nawigacyjnego Akademii Morskiej w Gdyni. Dyrektor Departamentu Edukacji Polskiej Agencji Kosmicznej (2015-2019). Uczestnik I wojny w Zatoce Perskiej, odznaczony Krzyżem Zasługi. Oficer rezerwy polskiej Marynarki Wojennej w stopniu komandora.
Służba wojskowa.
Urodził się 7 października 1966 roku w Opolu. Jest absolwentem I Liceum Ogólnokształcącego w Opolu (1985), Wydziału Nawigacji i Uzbrojenia Okrętowego Akademii Marynarki Wojennej im. Bohaterów Westerplatte w Gdyni. W okresie od 1990 do 1992 roku był oficerem nawigatorem na jednostkach pływających i brał wówczas udział w I wojnie w Zatoce Perskiej (Operacja Pustynna Burza) na pokładzie okrętu szpitalno-ewakuacyjnego ORP Wodnik. Następnie rozpoczął działalność naukowo-dydaktyczną w Akademii Marynarki Wojennej. Od 2003 do 2005 roku pełnił funkcję dyrektora Instytutu Nawigacji i Hydrografii Morskiej. W 2005 roku zastąpił kmdr. dr. hab. inż. Stanisława Kołaczyńskiego, prof. nadzw. AMW na stanowisku komendanta-dziekana Wydziału Nawigacji i Uzbrojenia Okrętowego. W dniu 17 sierpnia 2007 roku został prorektorem ds. dydaktycznych Akademii Marynarki Wojennej.
W 2004 roku decyzją ministra edukacji narodowej i sportu otrzymał Medal Komisji Edukacji Narodowej, natomiast postanowieniem Prezydenta Rzeczypospolitej Polskiej z dnia 9 listopada 2006 roku został odznaczony Srebrnym Krzyżem Zasługi. Służbę wojskową zakończył w dniu 31.10.2013 roku.
Praca naukowa.
Jest specjalistą w dziedzinie nawigacji i geodezji satelitarnej i urządzeń nawigacyjnych. Zajmuje się głównie badaniami charakterystyk eksploatacyjnych Globalnych Satelitarnych Systemów Nawigacyjnych (GNSS). W 1994 roku uczestniczył w uruchomieniu, testowaniu i wdrożeniu w Polsce systemu DGPS (ang. Differential Global Positioning System), różnicowej odmiany systemu nawigacji satelitarnej GPS (ang. Global Positioning System). Jest również autorem koncepcji modernizacji tego systemu (2006). W 1997 roku obronił doktorat nt. „analizy wielokryterialnej systemu DGPS w aspekcie osłony radionawigacyjnej Bałtyku Południowego” na Wydziale Nawigacji i Uzbrojenia Okrętowego Akademii Marynarki Wojennej im. Bohaterów Westerplatte w Gdyni. Stopień naukowy doktora habilitowanego nauk technicznych w dyscyplinie geodezja i kartografia uzyskał w 2003 roku na Wydziale Geodezji i Gospodarki Przestrzennej Uniwersytetu Warmińsko-Mazurskiego w Olsztynie, rozprawą traktującą o „modelu dostępności, niezawodności i ciągłości transmisji różnicowej GPS”. Za pracę habilitacyjną został wyróżniony w 2005 roku nagrodą Ministra Infrastruktury za „opracowanie oryginalnego modelu matematycznego dostępności, niezawodności i ciągłości transmisji różnicowej GPS”. Kierował 15 projektami naukowo-badawczymi, m.in. pt. "Analiza dostępności i niezawodności systemów różnicowych GPS” (2002-2003). Jest autorem i współautorem 3 monografii, ok. 160 publikacji naukowych oraz promotorem blisko 80 prac dyplomowych. W 2007 roku nakładem Wydawnictwa diecezji pelplińskiej Bernardinum wydał monografię "System GPS" z serii Biblioteka Nawigacji, której jest redaktorem. Wspomniana książka została wyróżniona nagrodą Ministra Infrastruktury za najlepszą książkę o tematyce transportowej wydaną w roku akademickim 2006/07 oraz „Książką Miesiąca Czasopisma Elektronika Praktyczna” w listopadzie 2007. W dniu 3 lipca 2012 roku otrzymał tytuł naukowy profesora w dziedzinie nauk technicznych i dyscyplinie geodezja i kartografia. Od 1 listopada 2013 roku pracuje w Akademii Morskiej w Gdyni, początkowo zajmując stanowisko profesora zwyczajnego Akademii Morskiej w Gdyni na Wydziale Nawigacyjnym w Katedrze Transportu i Logistyki, następnie obejmując stanowisko kierownika Katedry Geodezji i Oceanografii na tym samym wydziale.
W latach 2008-2014 był profesorem nadzwyczajnym Politechniki Gdańskiej na Wydziale Inżynierii Lądowej i Środowiska w Zakładzie/Katedrze Geodezji.
Członek Komitetu Geodezji Polskiej Akademii Nauk kadencji: 2007-2011, 2011-2015 i 2016-2020, Polskiego Towarzystwa Nautologicznego, Polskiego Forum Nawigacyjnego (ang. Polish Navigation Forum) oraz Międzynarodowego Stowarzyszenia Instytutów Nawigacji (ang. International Association of Institutes of Navigation). Przewodniczący Komisji Nawigacji i Hydrografii Komitetu Geodezji PAN kadencji 2011-2015.
Członek Akademickiego Klubu Obywatelskiego im. Prezydenta Lecha Kaczyńskiego w Gdańsku.

</doc>
<doc id="919514" url="https://pl.wikipedia.org/wiki?curid=919514" title="Zlatan Bajramovic">
Zlatan Bajramovic



</doc>
<doc id="919516" url="https://pl.wikipedia.org/wiki?curid=919516" title="Osiedle Kanonierów">
Osiedle Kanonierów

Osiedle Kanonierów – osiedle mieszkaniowe domów jednorodzinnych w zachodniej części Tomaszowa Mazowieckiego. 
W 2015 roku większość ulic osiedla została utwardzona. Wcześniej nawierzchnię asfaltową uzyskała jedynie ulica oddzielająca osiedle od jednostki wojskowej – ul. gen. J. Bema. Po drugiej stronie tej ulicy ciągnie się również las, zwany w XIX wieku "Lasem nad Gościńcem", przynależny obecnie do gminy Tomaszów Mazowiecki. 
Inne główne ulice: Kanonierów, Chodkiewicza, Sobieskiego, Żółkiewskiego, Batorego, Bezdomna, Smugowa i Ogrodowa. W okresie niemieckiej okupacji w latach 1939 - 1945 ul. Kanonierów oraz przedłużająca ją ul. Bezdomna zostały nazwane przez najeźdźców - Ernst-Udet-Straße na cześć niemieckiego pilota wojskowego Ernsta Udeta (1896-1941), jednego z asów lotniczych z czasów I wojny światowej. 
Od zachodu osiedle sąsiaduje z jednostką wojskową na której stacjonuje tomaszowska 25 Brygada Kawalerii Powietrznej. Na terenie jednostki znajduje się cmentarz z czasów I wojny światowej.
Na południe od Osiedla Kanonierów leży Osiedle Zielone.

</doc>
<doc id="919517" url="https://pl.wikipedia.org/wiki?curid=919517" title="Slobodan Aligrudić">
Slobodan Aligrudić

Slobodan Aligrudić (cyr. Слободан Алигрудић, ur. 15 października 1934 w Bitoli, zm. 13 sierpnia 1985 w Gradacu) – słynny serbski aktor znany z kilku najważniejszych ról w historii kina byłej Jugosławii.

</doc>
<doc id="919519" url="https://pl.wikipedia.org/wiki?curid=919519" title="So Far, So Good... So What!">
So Far, So Good... So What!

So Far, So Good... So What! – trzeci album grupy Megadeth z 1988 roku.

</doc>
<doc id="919524" url="https://pl.wikipedia.org/wiki?curid=919524" title="Rust in Peace">
Rust in Peace

Rust in Peace – czwarty album thrash metalowego zespołu Megadeth, wydany w 1990 roku.
Twórcy.
Megadeth (nagrania albumowe)
Megadeth (nagranie demo, edycja remasterowana)
Produkcja (wersja oryginalna)
Produkcja (edycja remasterowana)

</doc>
<doc id="919529" url="https://pl.wikipedia.org/wiki?curid=919529" title="Dinamo-Jantar Kaliningrad">
Dinamo-Jantar Kaliningrad

Dinamo-Jantar Kaliningrad ("ru. Динамо-Янтарь г.Калининград") – rosyjski klub siatkarski z Kaliningradu.
Sekcja mężczyzn.
Dinamo-Jantar Kaliningrad ("ru. Динамо-Янтарь г.Калининград") - rosyjski, męski klub siatkarski z Kaliningradu, występujący w Wyższej Lidze "A".
Klub bez żadnych znaczących sukcesów w Rosji, a także na arenie międzynarodowej.
W sezonie 2006/2007 w zespole z Kaliningradu występował w-ce Mistrz Świata z 2006 roku, Łukasz Żygadło.
Sekcja kobiet.
Dinamo-Jantar Kaliningrad ("ru. Динамо-Янтарь г.Калининград") - rosyjski, żeński klub siatkarski z Kaliningradu, występujący w Superlidze siatkarek. 

</doc>
<doc id="919531" url="https://pl.wikipedia.org/wiki?curid=919531" title="John Mott">
John Mott

John Raleigh Mott (ur. 25 maja 1865 w Livingstone Manor, Nowy Jork, zm. 31 stycznia 1955 w Orlando, Floryda) – wieloletni lider Związku Chrześcijańskiej Młodzieży Męskiej YMCA oraz World Student Christian Federation (WSCF). Otrzymał Pokojową Nagrodę Nobla w 1946 za działalność związaną z zakładaniem i umacnianiem międzynarodowych studenckich organizacji chrześcijańskich, których głównym celem było promowanie pokoju na świecie. Od 1895 do 1920 Mott był generalnym sekretarzem WSCF.
Studiował historię na Uniwersytecie Iowa, a od 1885 na Cornell University. W 1910 Mott, metodysta, przewodniczył Edynburskiej Konferencji Misjonarskiej, która zapoczątkowała ruchy misyjne oraz ekumeniczne. Od 1920 do 1928 był przewodniczącym WSCF. Był autorem 16 książek.
Na przełomie kwietnia i maja 1938 r. przebywał w Polsce goszcząc w Łodzi, Warszawie i Krakowie na zaproszenie Rady Krajowej Polskiej YMCA, dla kontroli realizacji inwestycji Polskiej YMCA za fundusze przekazane przez Amerykańską YMCA, w których gromadzeniu brał czyny udział.

</doc>
<doc id="919533" url="https://pl.wikipedia.org/wiki?curid=919533" title="Memmed Emin Resulzade">
Memmed Emin Resulzade



</doc>
<doc id="919534" url="https://pl.wikipedia.org/wiki?curid=919534" title="Corona 50">
Corona 50

Corona 50 – amerykański satelita rozpoznawczy. Był szóstym statkiem serii Keyhole-5 "ARGON" tajnego programu CORONA. Jego zadaniem miało być wykonanie wywiadowczych zdjęć Ziemi. Kapsułę z filmami zdeorbitowano po ponad czterech dniach misji. W wyniku zerwania spadochronu w trakcie przechwytywania przez samolot, kapsuła wpadła do oceanu i zatonęła.
Udane misje serii KH-5 wykonały łącznie 38 578 zdjęć na prawie 6859 metrach taśmy filmowej.

</doc>
<doc id="919536" url="https://pl.wikipedia.org/wiki?curid=919536" title="7 Pułk Lotnictwa Specjalnego Marynarki Wojennej">
7 Pułk Lotnictwa Specjalnego Marynarki Wojennej

7 Pułk Lotnictwa Specjalnego (7 pls) – oddział lotnictwa Marynarki Wojennej.
Historia pułku.
Na podstawie rozkazu Nr 0235/Org. Ministra Obrony Narodowej z dnia 22 listopada 1949 roku i rozkazu Nr 01/Org. dowódcy Marynarki Wojennej z dnia 12 stycznia 1951 roku został sformowany 30 Pułk Lotnictwa Marynarki Wojennej. Jednostka została zorganizowana w terminie do dnia 25 marca 1950 roku na bazie Samodzielnej Eskadry Lotnictwa Marynarki Wojennej i według etatu Nr 35/118.
Dowództwo pułku oraz eskadry: szturmowa, bombowo-rozpoznawcza i łącznikowa stacjonowały na lotnisku Słupsk-Redzikowo, natomiast eskadra myśliwska na lotnisku Wicku Morskim.
W niedzielę 27 sierpnia 1950 pełniący obowiązki dowódcy Marynarki Wojennej, kontradmirał Iwan Szylingowski wręczył pułkowi sztandar ufundowany przez społeczeństwo Katowic.
W listopadzie 1950 roku eskadra myśliwska została przebazowana na lotnisko Babie Doły. Na podstawie rozkazu Nr 041/Oper. dowódcy MW z dnia 13 kwietnia 1951 roku w następnym miesiącu pozostałe pododdziały pułku również zostały przeniesione do Babich Dołów.
W grudniu 1951 roku na bazie eskadry myśliwskiej przystąpiono do formowania 34 Pułku Lotnictwa Myśliwskiego (Jednostka Wojskowa Nr 3651) według etatu Nr 6/100 (rozkaz Nr 095/Org. MON z dnia 10 grudnia 1951 i rozkaz Nr 066/Org. dowódcy MW z dnia 31 grudnia 1951).
W okresie od 26 kwietnia 1954 roku do 10 sierpnia 1957 roku pułk stacjonował na lotnisku Gdańsk-Wrzeszcz, a następnie na lotnisku w Siemirowicach i wchodził w skład 33 Dywizji Lotnictwa MW.
Na podstawie zarządzenia Nr 0137/Org. szefa Sztabu Generalnego Wojska Polskiego z dnia 27 lipca 1957 i rozkazu Nr 034/Org. dowódcy Marynarki Wojennej z dnia 16 sierpnia 1957 roku jednostka została przeformowana w 30 Pułk Lotnictwa Szturmowego.
W grudniu 1960 roku oddział został przemianowany na 30 Pułk Lotnictwa Myśliwsko-Szturmowego.
Na podstawie rozkazu Nr 07/MON Ministra Obrony Narodowej z dnia 4 maja 1967 roku jednostka przejęła dziedzictwo tradycji 7 Pułku Lotnictwa Szturmowego oraz numer i nazwę – 7 Pułk Lotnictwa Myśliwsko Szturmowego.
15 lutego 1983 ponownie zmieniono nazwę jednostki na 7 Pułk Lotnictwa Myśliwsko-Bombowego.
Z dniem 1 lipca 1988 roku rozformowano 7 Pułk Lotnictwa Myśliwsko-Bombowego, 16 Pułk Lotnictwa Specjalnego MW i 15 Samodzielną Eskadrę Lotnictwa Rozpoznawczego MW, a na ich bazie sformowano 7 Pułk Lotnictwa Specjalnego. Pododdziały pułku bazowały na lotniskach w Siemirowicach i Darłowie.
1 kwietnia 1991 roku pododdziały pułku stacjonujące w Darłowie utworzyły odrębną jednostkę – 40 Eskadrę Zwalczania Okrętów Podwodnych i Ratownictwa.
W terminie do dnia 31 grudnia 1995 roku pułk został przeformowany w 3 Dywizjon Lotniczy i 5 Batalion Zabezpieczenia, które podporządkowano dowódcy Brygady Lotnictwa MW.

</doc>
<doc id="919537" url="https://pl.wikipedia.org/wiki?curid=919537" title="Lokomotiw Jekaterynburg">
Lokomotiw Jekaterynburg

Łokomotiw-Izumrud Jekaterynburg (ros. "ВК «Локомотив-Изумруд» Екатеринбург") – męski klub siatkarski z Rosji powstały w 1945 z siedzibą w Jekaterynburgu.
Bilans sezon po sezonie.
Poziom rozgrywek:
Linki zewnętrzne.
Oficjalna strona klubu

</doc>
<doc id="919539" url="https://pl.wikipedia.org/wiki?curid=919539" title="Kolokolo">
Kolokolo



</doc>
<doc id="919541" url="https://pl.wikipedia.org/wiki?curid=919541" title="Vampires Will Never Hurt You">
Vampires Will Never Hurt You

"Vampires Will Never Hurt You" to drugi singel i trzecia ścieżka z debiutanckiego albumu zespołu My Chemical Romance pt. "I Brought You My Bullets, You Brought Me Your Love". Piosenka została uznana przez fanów za kultową. Po wydaniu singla muzyka grana przez My Chemical Romance została zakwalifikowana jako goth rock i przez dłuższy czas chłopcy starali się udowodnić, że nie są grupą gotycką, grającą tylko w jednym stylu. Akcja teledysku ma miejsce w ciasnym pokoiku, gdzie zespół gra tę piosenkę. Kolorystyka jest bardzo ograniczona, główne kolory to biel, czerń, granat i czerwień.
Znaczenie słów.
Tekst piosenki można rozumieć dwojako:

</doc>
<doc id="919543" url="https://pl.wikipedia.org/wiki?curid=919543" title="Park Narodowy Jeziora Malawi">
Park Narodowy Jeziora Malawi



</doc>
<doc id="919545" url="https://pl.wikipedia.org/wiki?curid=919545" title="Prikamje Perm">
Prikamje Perm

Prikamje Perm (ros. "ВК «Прикамье» Пермь") — rosyjski męski klub siatkarski z siedzibą w Permie.
W sezonie 1999/2000 klub osiągnął najlepszy rezultat w historii, zajmując 6. miejsce w rozgrywkach o Mistrzostwo Rosji.
Bilans sezon po sezonie.
Poziom rozgrywek:

</doc>
<doc id="919548" url="https://pl.wikipedia.org/wiki?curid=919548" title="Tadeusz Kwapień">
Tadeusz Kwapień

Tadeusz Kwapień (ur. 25 lutego 1923 w Kościelisku, zm. 23 listopada 2012 w Zakopanem) – polski biegacz narciarski, kombinator norweski oraz lekkoatleta, trzykrotny olimpijczyk St. Moritz w 1948, Oslo w 1952 i Cortina d’Ampezzo w 1956, trener.
Kariera sportowa.
W 1945 roku zaczął uprawiać sport jako narciarz w klubie Wisła Zakopane i jako lekkoatleta w klubie Wisła Kraków. Założył i prowadził na Krzeptówkach filię klubu Wisła. Klub funkcjonował dzięki ofiarności Wojciecha Kwapienia piekarza (ojca Tadeusza) i pomocy siostry. Klub w Krzeptówkach wykształcił połowę reprezentantów Polski na olimpiadę Cortina d’Ampezzo w 1966 roku.
Tadeusz Kwapień trzykrotnie wziął udział w zimowych igrzyskach olimpijskich. W St. Moritz w 1948 był 47. w biegu na 18 km (od 12. kilometra biegł na pękniętej narcie), 10. w sztafecie 4 × 10 km oraz 25. w kombinacji norweskiej. W Oslo w 1952 zajął 41. miejsce w biegu na 18 km, a w Cortina d’Ampezzo w 1956 był 16. w biegu na 15 km, 12. na 30 km oraz 9. w sztafecie 4 × 10 km. Został zakwalifikowany na olimpiadę Squaw Valley 1960, ale start uniemożliwiła azjatycka grypa. Wyczynowe uprawianie sportu zakończył w roku 1960.
Startował w Mistrzostwach Świata w 1958 w Lahti, gdzie był 9. w sztafecie 4 × 10 km, 31. na 15 km, a biegu na 30 km nie ukończył. Zdobył złoty medal w Akademickich Mistrzostwach Świata w 1949 w biegu na 15 km.
Osiemnaście razy zdobył mistrzostwo Polski:
Był także dziesięciokrotnym wicemistrzem Polski.
Kwapień był także czołowym lekkoatletą Polski. Zdobył dwa tytuły mistrza Polski: w biegu na 1500 metrów w 1949 i na 5000 metrów w 1950, a także wicemistrzostwo na 1500 metrów w 1947 i 1948, srebro w sztafecie 3 x 1000 metrów (1947) oraz 4 brązowe medale – w 1950 na 1500 metrów, a w latach 1947–1949 na 5000 metrów. Dwukrotnie reprezentował Polskę w lekkoatletycznych meczach międzypaństwowych. W 1949 wystąpił na światowych igrzyskach studentów w Budapeszcie – był 8. na 1500 metrów oraz 10. na 5000 metrów.
Był odznaczony Złotym Krzyżem Zasługi. Został pochowany na cmentarzu przy ulicy Nowotarskiej w Zakopanem (kw. K1-1-55).
Życie prywatne.
Mieszkał w Zakopanem. Rodzice Wojciech i Adela z domu Danyszczak; żona Włodzimiera Janina Grząska; dwie córki Ewa ur. 1951 i Małgorzata ur. 1952 – wicemistrzyni Polski juniorek w biegu sztafetowym.

</doc>
<doc id="919549" url="https://pl.wikipedia.org/wiki?curid=919549" title="Rasul Gulijew">
Rasul Gulijew



</doc>
<doc id="919551" url="https://pl.wikipedia.org/wiki?curid=919551" title="Miecz poświęcany">
Miecz poświęcany

Miecz poświęcany, miecz papieski - ceremonialny miecz posyłany przez papieża wraz z ozdobnym kapeluszem z aksamitu i pasem rycerskim władcom, wodzom i arystokratom katolickim, którzy w szczególny sposób zasłużyli się chrześcijaństwu lub dla polityki biskupa Rzymu.
Historia.
Idea obdarowywania władców europejskich zaszczytem noszenia kapelusza i miecza poświęcanego narodziła się w okresie wypraw krzyżowych za pontyfikatu Aleksandra III. Zwyczaj ten zaczął zanikać w XVIII wieku, a zaniechano go ostatecznie po śmierci papieża Leona XII.
Pierwszym obdarowanym był doża Wenecji, Sebastian Ziani. Ostatnim, który dostąpił tego honoru - delfin Francji, Ludwik Antoni Burbon.
Ceremonia poświęcenia odbywała się zazwyczaj w wigilię Bożego Narodzenia w bazylice św. Piotra w Rzymie. W latach 1177-1726 wysłano dwadzieścia siedem mieczy poświęcanych. Najwięcej trafiło do rąk władców polskich.
Kilka mieczy papieskich stało się insygniami władzy. Miecz poświęcany ofiarowany Jakubowi IV Stuartowi od XVI wieku jest mieczem koronacyjnym królów Szkocji. Miecz Bogusława X był znakiem władzy książęcej Gryfitów. Miecz Jana III Sobieskiego był mieczem koronacyjnym króla Królestwa Polskiego, Mikołaja I.
Opis.
Miecze papieskie stanowiły jedynie oręż ceremonialny. Ich głownia mogła mieć ponad dwa metry długości. Były wytwornie dekorowane. Rękojeść zdobił herb papieża ofiarodawcy, a na głowni biegł napis z jego imieniem, rokiem pontyfikatu i datą nadania.
Należący do miecza kapelusz, symbolizujący hełm rycerski, miał kształt cylindryczny z dwiema zwisającymi z tyłu wstęgami. Wykonany był z czerwonego aksamitu i ozdobiony naszywanym perłami wyobrażeniem Ducha Świętego pod postacią gołębicy oraz haftem złotym w kształcie promienistego słońca symbolizującym Chrystusa.

</doc>
<doc id="919553" url="https://pl.wikipedia.org/wiki?curid=919553" title="Lake Malawi National Park">
Lake Malawi National Park



</doc>
<doc id="919554" url="https://pl.wikipedia.org/wiki?curid=919554" title="Bitwa pod Chruśliną">
Bitwa pod Chruśliną



</doc>
<doc id="919555" url="https://pl.wikipedia.org/wiki?curid=919555" title="Gazprom-Jugra Surgut">
Gazprom-Jugra Surgut

Gazprom-Jugra Surgut (ros. "ВK «Газпром-Югра» Сургут") — męski klub siatkarski z Rosji powstały w roku 1996 z siedzibą w mieście Surgut.
Obecnie zespół występuje w rozgrywkach Superligi.
W sezonie 2002/2003 klub zajął 6. miejsce w rozgrywkach o Mistrzostwo Rosji — jest to do tej pory najlepszy rezultat w historii Gazpromu. W sezonie 2006/2007 w drużynie Gazpromu występowali: Polak Robert Prygiel, a także brązowy medalista Mistrzostw Świata z 2006, Bułgar Płamen Konstantinow. Wcześniej w Gazpromie grali inni Polacy: Robert Prygiel i wicemistrz świata z 2006, Łukasz Kadziewicz. W sezonie 2009/2010 w ekipie z Surgutu występował Zbigniew Bartman, z kolei w sezonie 2010/11 w klubie grał Łukasz Kadziewicz.
Bilans sezon po sezonie.
Poziom rozgrywek:
Sukcesy.
Puchar CEV:

</doc>
<doc id="919556" url="https://pl.wikipedia.org/wiki?curid=919556" title="Park Narodowy Lake Malawi">
Park Narodowy Lake Malawi



</doc>
<doc id="919557" url="https://pl.wikipedia.org/wiki?curid=919557" title="Chōki Motobu">
Chōki Motobu

 - mistrz karate shōrin-ryū. Urodził się w 5 kwietnia 1870 w Shuri na wyspie Okinawa należącej do wysp Riukiu. "Saru" wywodził się z klanu Ryūkyū. Potomkowie tego klanu pochodzili od rodziny królewskiej, od księcia Shō Koshin (szóstego syna żyjącego w XVII w. króla Okinawy - Shō Shitsu).
Młodość.
Motobu urodził się jako trzeci syn w rodzinie, gdzie sztukę karate przekazywano jedynie pierworodnemu synowi. W tym przypadku uprzywilejowanym synem był Chōyu Motobu. Chōki odwiedzał wielu mistrzów, ci jednak w większości nie chcieli go trenować ze względu na jego agresywne usposobienie. Młody Motobu wdawał się w bójki. W końcu mistrz Kōsaku Matsumura zgodził się nauczyć go kilku kata, lecz odmówił pomocy, jeśli chodzi o kumite. Tak więc Motobu ćwiczył sam, podglądając treningi przez szparę w ścianie dojo oraz potajemnie obserwując swojego brata - Chōyu.
W późniejszych latach Motobu miał wielu nauczycieli byli to m.in.: Ankō Itosu (1831-1915) oraz Yabu Kentsu (1863-1937).
Dalszy życiorys.
Chōki Motobu zdobył sławę dopiero w 1920 r. w wieku 49 lat, kiedy przyjechał do Kioto (Japonia). Tam stoczył zwycięską walkę z zagranicznym bokserem. Bokser leżał nieprzytomny już po pierwszym ciosie zadanym otwartą dłonią. Zdarzenie zostało opisane w lokalnych gazetach, okryło ono Motobu sławą wielkiego wojownika. 
"Saru" słynął z licznych wygranych pojedynków stoczonych z przedstawicielami innych stylów karate oraz z wielu zwycięstw nad bokserami. W 1924 r. Chōki pokonał mistrza świata w boksie Johna Mette.
Motobu stracił resztki swej agresywności i stał się szanowanym mistrzem karate. Od jego nazwiska nazwy swe otrzymały niektóre style karate istniejące do dziś np.: Motobu-ryu (ten styl założył jego uczeń Seikichi Uehara).
Chōki Motobu jako jeden z pierwszych mistrzów rozpoczął stacjonarną naukę karate poza Okinawą w Osace w 1920 r. Opracował kata "Passai Guwa". 
Napisał jedną z pierwszych książek o karate "Okinawan Kempo" (1926). Był w gronie mistrzów (byli to m.in.: Choshin Chibana, Yabu Kensu, Chomo Hanashiro wszyscy ze stylu shōrin-ryū oraz Chojun Miyagi z goju-ryū), którzy zatwierdzili nazwę "karate" jako nazwę dla sztuki walki powstałej na Okinawie.
Mistrz Chōki "Saru" Motobu zmarł 15 kwietnia 1944 r. mając 73 lata. Do dziś ma wielu wielbicieli na całym świecie.
Przydomek "Saru".
"Saru" w języku japońskim oznacza "małpa". Z różnych źródeł można dowiedzieć się, iż Motobu trenował zręczność, refleks oraz siłę na gałęziach drzew, co mogło budzić skojarzenia z tymi zwierzętami, które na Dalekim Wschodzie są symbolem zręczności i sprawności. Chōki, mając 60 lat, był nadal bardzo wysportowanym i zręcznym człowiekiem. 
"Student karate bez duszy i umysłu wojownika jest jak głupiec, który przyszedł jeść, ale zapomniał pałeczek" - Chōki Motobu, maj 1926, Okinawa

</doc>
<doc id="919560" url="https://pl.wikipedia.org/wiki?curid=919560" title="I bitwa pod Chruśliną">
I bitwa pod Chruśliną

Bitwa pod Chruśliną – bitwa stoczona 30 maja 1863 roku podczas powstania styczniowego.
Bitwę koło Chruśliny stoczyły połączone oddziały polskie (180-200 żołnierzy) pułkownika Marcina "Lelewela" Borelowskiego i Zygmunta Koskowskiego z wojskami rosyjskimi. Polacy skutecznie odparli wszystkie ataki rosyjskie, tracąc 38 żołnierzy. Choć rosyjskie straty były większe, to jednak wobec znacznej przewagi Rosjan Polacy musieli się wycofać. Pułkownik "Lelewel" po połączeniu się z oddziałami Ruckiego i Krysińskiego ruszył lasami lubartowskimi pod Garwolin.

</doc>
<doc id="919561" url="https://pl.wikipedia.org/wiki?curid=919561" title="William Scranton">
William Scranton

William Scranton (ur. 19 lipca 1917 w Madison, zm. 28 lipca 2013) – amerykański polityk. 
Reprezentował 10. okręg Pensylwanii w Izbie Reprezentantów Stanów Zjednoczonych (1961–1963). W latach 1963-1967 był gubernatorem stanu Pensylwania. Od roku 1976 do 1977 był Ambasadorem Stanów Zjednoczonych przy ONZ.

</doc>
<doc id="919564" url="https://pl.wikipedia.org/wiki?curid=919564" title="Sandisk">
Sandisk



</doc>
<doc id="919569" url="https://pl.wikipedia.org/wiki?curid=919569" title="Kubera">
Kubera

Kubera (dewanagari: कुबेर, także Kuvera lub Kuber) – w mitologii indyjskiej król Jakszów, bóg bogactw ("Dhanapati"), opiekun kierunku północnego. 
Był synem mędrca Wiśrawasa. Żyjąc w ubóstwie i ascezie przez tysiąc lat, został wynagrodzony przez Brahmę nieśmiertelnością. Opuścił himalajską górę Kailasa i został królem Lanki (czasem utożsamianą z dzisiejszą Sri Lanką). Według legend używał tam wspaniałego latającego pojazdu zwanego Puspaka, który także używany był przez demona Rawanę w indyjskim poemacie epickim "Ramajana". Przebywa na górze Alaka z wielką armią jakszów i kinnarów. 
Jest również władcą podziemi i ciemności. 
Według Wisznupuranay pożyczył Wisznu pieniądze na jego ślub z Padmawati, z których do końca Kalijugi będzie pobierał odsetki.
Jego kult rozszerzył się z Indii do Chotanu, gdzie zyskał miano Wajśrawany. Z Chotanu kult został przeniesiony do Chin, a z Chin do Wietnamu i Japonii.

</doc>
<doc id="919574" url="https://pl.wikipedia.org/wiki?curid=919574" title="Amy Bruckner">
Amy Bruckner

Amy Bruckner, właściwie Amelia Ellen Bruckner (ur. 28 marca 1991 w Conifer, w stanie Kolorado) – amerykańska aktorka znana z roli Pim Diffy w serialu "Filip z przyszłości" nadawanym przez telewizję Disney Channel.

</doc>
<doc id="919575" url="https://pl.wikipedia.org/wiki?curid=919575" title="Lockheed XFV">
Lockheed XFV

Lockheed XFV – amerykański prototypowy samolot pionowego startu i lądowania. 
Silnik turbośmigłowy o mocy 5500 KM napędzał dwa obracające się w przeciwnych kierunkach śmigła. Ogon zbudowany był z czterech lotek w układzie X. Samolot w sumie wykonał 28 lotów demonstrujących przejście z lotu poziomego na pionowy. Samolot był zdolny do startów poziomych dzięki wyposażeniu go w podwozie. Z powodu niezadowalających rezultatów testów projekt został anulowany w 1955 roku.
Jedyny zbudowany prototyp znajduje się w muzeum lotnictwa na Florydzie

</doc>
<doc id="919576" url="https://pl.wikipedia.org/wiki?curid=919576" title="Lenart Kosiński">
Lenart Kosiński

Lenart Kosiński herbu Rawicz (ur. w XV wieku, zm. 1545 na Podlasiu) – podstarości brański, dworzanin królewski.
W 1506 r. otrzymał od Aleksandra Jagiellończyka dobra Dubno, które następnie zamienił w 1512 r. z Iwanemem Sapiehą na miejscowości Lisowo i Narojki. Lisowo stało się odtąd siedzibą rodu. Oprócz tych miejscowości Kosiński posiadał także Czaje i Grodzisk. W 1511 r. został dworzaninem królewskim oraz otrzymał od króla Zygmunta młyn pod Drohiczynem. Ok. 1521 r. był jednym z nadzorców myta pobieranego za przejazd mostem w Tykocinie. W latach 1533-1539 był podstarościm brańskim (pełnił funkcję faktora królowej Bony w Brańsku). Zmarł w 1545 r. na Podlasiu. Miał sześciu synów Adama, Feliksa, Leonarda, Stanisława, Mikołaja i Pawła. Jego najstarszy syn Adam został w 1569 r. kasztelanem podlaskim.

</doc>
<doc id="919577" url="https://pl.wikipedia.org/wiki?curid=919577" title="Mladen Krstajić">
Mladen Krstajić

Mladen Krstajić (cyr. Младен Крстајић; ur. 4 marca 1974 w Zenicy) – serbski trener i piłkarz występujący na pozycji obrońcy.
Kariera.
Mladen Krstajić rozpoczynał karierę w wieku 10 lat w klubie NK Čelik Zenica, gdzie występował do 1992 roku, kiedy to przeszedł do OFK Kikinda. W tym zespole Serb grał przez trzy lata, aż w 1995 roku przeszedł do Partizana Belgrad. W Belgradzie występował przez 5 lat, po czym został wytransferowany do Niemiec, a konkretnie do Werderu Brema. Następnym klubem w karierze obrońcy było FC Schalke 04, dla którego rozegrał 131 meczów w Bundeslidze. 5 czerwca 2009 roku Krstajić powrócił do ojczyzny i podpisał dwuletni kontrakt z Partizanem Belgrad. Po sezonie 2010/2011 ogłosił zakończenie sportowej kariery.
W reprezentacji Serbii debiutował w 5 września 1999 roku w wygranym 3:1 towarzyskim spotkaniu z Macedonią, lecz wtedy Serbia grała jeszcze jako Jugosławia. W 2006 roku Ilija Petković powołał Krstajicia na Mistrzostwa Świata, gdzie wraz z Goranem Gavranciciem, Nemanją Vidiciem i Ivicą Dragutinoviciem tworzył linię obrony. W sumie w kadrze Krstajić rozegrał 59 meczów i strzelił 2 gole.

</doc>
<doc id="919578" url="https://pl.wikipedia.org/wiki?curid=919578" title="Łuk Napoleona w Ślesinie">
Łuk Napoleona w Ślesinie

Łuk Napoleona w Ślesinie – łuk triumfalny znajdujący się w Ślesinie, przy drodze do Sompolna. Łuk został wzniesiony przez mieszkańców Ślesina w 1811 lub 1812 roku, ku czci Napoleona Bonapartego. Mieszkańcy liczyli, że właśnie tędy będzie przejeżdżał nacierając na Rosję. Cesarz przypuszczalnie nie widział budowli.
Łuk składa się z głównej, zamkniętej półkoliście arkady i dwóch niższych, bocznych przejść dla pieszych. Elewacje łuku zdobione są pilastrami, które wieńczą głowice jońskie. Na szczycie łuku znajduje się figura orła napoleońskiego.
Łuk został w 1972 roku mocno zniszczony przez przejeżdżającą ciężarówkę. Odrestaurowano go w latach 1976-1977, jednocześnie zmieniając układ komunikacyjny wokół budowli.

</doc>
<doc id="919583" url="https://pl.wikipedia.org/wiki?curid=919583" title="Kiki Musampa">
Kiki Musampa

Kiki Musampa, właśc. Kizito Musampa (ur. 20 lipca 1977 w Kinszasie) – holenderski piłkarz grający na pozycji lewego pomocnika.
Życiorys.
Musampa urodził się w Kinszasie, ówczesnej stolicy dawnego Zairu (obecnie Demokratyczna Republika Konga). Jako młody chłopiec wyemigrował z rodzicami do Holandii i rodzina Musampów osiadła w Amsterdamie. Tam młody Kizito trafił do piłkarskiej szkółki Ajaksu Amsterdam, a 12 lutego 1995 zadebiutował w jego barwach w Eredivisie, meczem z Feyenoordem (4:1). Był to jego jedyny mecz w lidze, a dla Ajaksu tamten rok był rokiem sukcesów, gdyż stołeczny klub wywalczył zarówno mistrzostwo kraju, jak i wygrał Ligę Mistrzów. Musampa w Ajaksie występował także przez kolejne dwa sezony, w trakcie których rozegrał 41 meczów i zdobył 6 bramek, a także jeden raz został mistrzem Holandii w 1996 roku.
Latem 1997 Musampa skorzystał z oferty francuskiego Girondins Bordeaux, a do zespołu ściągnął go ówczesny szkoleniowiec tego klubu, Guy Stéphan. Po słabych wynikach Stéphan został zwolniony i jego miejsce zajął Elie Baup, który w sezonie 1998/1999 wywalczył z klubem z Bordeaux mistrzostwo Francji. Przez 2 lata spędzone w Girondins Musampa nie należał do wyjściowej jedenastki, a w mistrzowskim sezonie rozegrał 17 meczów i zdobył 1 gola.
Latem 1999 Musampa trafił do Hiszpanii zostając piłkarzem klubu tamtejszej Primera División, Málaga CF. W pierwszych dwóch sezonach dość rzadko pojawiał się na boisku, ale już w sezonie 2001/2002 wywalczył miejsce w podstawowej jedenastce i spisał się przyzwoicie strzelając 9 goli w lidze i zajmując z Málagą 9. miejsce w lidze. Latem 2002 wystąpił ze swoim klubem w Pucharze Intertoto i dzięki jego wygraniu awansował do Pucharu UEFA. Tam Málaga spisywała się dobrze i awansowała aż do ćwierćfinału, z którego odpadła po dwumeczu z Boavistą FC.
Dobra gra w średniaku La Liga spowodowała, że latem 2003 Musampa za 3 miliony euro przeszedł do silniejszego Atlético Madryt. W stołecznym klubie zadebiutował 31 sierpnia w przegranym 0:1 wyjazdowym meczu z Sevillą. Grał w podstawowym składzie, wystąpił w 26 meczach i strzelił 2 gole, ale już w sezonie 2004/2005 usiadł na ławce rezerwowych i w rundzie jesiennej zagrał zaledwie w 8 meczach. Zimą 2005 Musampa został wypożyczony do Manchesteru City. W Premiership zadebiutował 2 lutego w zremisowanym 1:1 meczu z Newcastle United. W City występował w wyjściowej jedenastce i zajął 8. miejsce, a w czerwcu przedłużono wypożyczenie na kolejny rok. W grudniu jednak stracił miejsce w jedenastce, a następnie grał nieregularnie ostatecznie zajmując z Manchesterem 15. pozycję.
Latem 2006 Musampa wrócił do Madrytu, a niedługo potem za darmo przeszedł do tureckiego Trabzonsporu. Latem 2007 został zwolniony z klubu i na zasadzie wolnego transferu trafił do AZ Alkmaar, jednak 1 stycznia 2008 rozwiązano z nim kontrakt i zawodnik wyjechał do Korei Południowej, do klubu FC Seoul. W styczniu 2009 powrócił do Holandii, a konkretnie do Willem II Tilburg.

</doc>
<doc id="919589" url="https://pl.wikipedia.org/wiki?curid=919589" title="Hippoglossus hippoglossus">
Hippoglossus hippoglossus



</doc>
<doc id="919594" url="https://pl.wikipedia.org/wiki?curid=919594" title="Sławomir Pietrzak (muzyk)">
Sławomir Pietrzak (muzyk)

Sławomir Pietrzak (ur. 5 czerwca 1960) – polski muzyk, kompozytor, wokalista, producent muzyczny i multiinstrumentalista, a także reżyser teledysków, fotograf i wydawca, przedsiębiorca związany ze sceną muzyki rockowej. Członek Akademii Fonograficznej ZPAV. Dawniej grający na gitarze w zespole Kult. Od 1993 roku prowadzi własną niezależną wytwórnię muzyczną S.P. Records. Jest liderem zespołu Play (w związku z wejściem na polski rynek sieci komórkowej o tej samej nazwie, twórcy zostali zmuszeni do zmiany nazwy na PLAY FOREVER), w skład którego wchodzili m.in. Olaf Deriglasoff, DJ Feel-X, Andrzej Smolik i Tomasz Stańko Tom Horn.
Jako reżyser teledysków współpracował z takimi wykonawcami jak: Kult, Kazik Staszewski, Kazik na Żywo, Wzgórze Ya-Pa 3, Kaliber 44, T.Love czy Strachy na Lachy Oberschlesien, Echa. Dwukrotny laureat nagrody Yach Film. Laureat nagrody PL Music Video Awards 2018.

</doc>
<doc id="919596" url="https://pl.wikipedia.org/wiki?curid=919596" title="Luscinia megarhynchos">
Luscinia megarhynchos



</doc>
<doc id="919597" url="https://pl.wikipedia.org/wiki?curid=919597" title="Botanika leśna">
Botanika leśna

Botanika leśna – całokształt wiedzy o roślinach, obejmującej różne działy botaniki i zastosowany do potrzeb leśnictwa. Stanowi jedną z gałęzi botaniki stosowanej.
Na wiedzę z botaniki leśnej składają się wiadomości z: anatomii, morfologii, systematyki, ekologii, geografii, morfogenezy roślin drzewiastych i ochrony przyrody. 
Bardzo ważną częścią botaniki leśnej jest anatomia rozwojowa drzew, która ma za zadanie opisanie struktury drzew na różnym poziomie ich organizacji przy jednoczesnym uwzględnieniu procesów ich funkcjonalnego zróżnicowania. Botanika leśna ma na celu rozwiązywanie problemów leżących u biologicznych podstaw produkcji leśnej, a w szczególności produkcji surowca drzewnego.

</doc>
<doc id="919598" url="https://pl.wikipedia.org/wiki?curid=919598" title="Ceca">
Ceca



</doc>
<doc id="919603" url="https://pl.wikipedia.org/wiki?curid=919603" title="Puchar Czarnogóry w piłce nożnej 2006/2007">
Puchar Czarnogóry w piłce nożnej 2006/2007

Puchar Czarnogóry w piłce nożnej 2006/2007 jest to pierwszy turniej o puchar tego kraju. Zdobywca trofeum awansuje do eliminacji Pucharu UEFA. W tej edycji wystąpiło 32 drużyny.
Zwycięzcą została drużyna Rudar Pljevlja, która w finale pokonała Sutjeska Nikšić 2:1.
1/16 finału.
? 2006
1/8 finału.
18 października 2006 i 1 listopada 2006
Ćwierćfinały.
15 listopada 2006 i 29 listopada 2006
Półfinały.
25 kwietnia 2007 i 16 maja 2007
Finał.
30 maja 2007
Rudar Pljevlja zdobył Puchar Czarnogóry i awansował do eliminacji Pucharu UEFA.

</doc>
<doc id="919609" url="https://pl.wikipedia.org/wiki?curid=919609" title="Program Operacyjny Kapitał Ludzki">
Program Operacyjny Kapitał Ludzki

Program Operacyjny Kapitał Ludzki, POKL – jeden z programów finansowanych z Funduszy Europejskich realizowanych w Polsce w latach 2007–2013. Jest to program, w ramach którego m.in. organizacje pozarządowe, przedsiębiorcy, instytucje rynku pracy, jednostki administracji samorządowej i rządowej mogą realizować projekty przyczyniające się do zwiększenia kompetencji osób pracujących i prowadzących działalność gospodarczą, aktywizacji osób bezrobotnych, zwiększenia poziomu kształcenia, rozwoju ekonomii społecznej, wspierające osoby znajdujące się w trudnej sytuacji (np. niepełnosprawni, imigranci), czy ułatwiające rozpoczęcie własnej działalności gospodarczej.
Informacje ogólne.
Program Kapitał Ludzki to jeden z 6 programów krajowych Narodowych Strategicznych Ram Odniesienia. Finansowany jest ze środków Europejskich – z Europejskiego Funduszu Społecznego (85%) oraz ze środków budżetu państwa (15%). Jest on następcą Sektorowego Programu Operacyjnego Rozwoju Zasobów Ludzkich z okresu programowania 2004-2006. Budżet całego Programu wynosi 11 420 207 059,00 euro.
Dokument prezentujący założenia, cele, rodzaje wsparcia w ramach PO KL został zatwierdzony przez Komisję Europejską 28 września 2007 r. Od tego momentu Program jest realizowany w dwóch podstawowych trybach: systemowym, gdzie projekty realizują z góry ustalone podmioty, takie jak organy administracji rządowej oraz konkursowym, w ramach którego o dofinansowanie mogą ubiegać się wszystkie podmioty z wyłączeniem osób fizycznych.
Pierwsze wydatki kwalifikowane w ramach PO KL mogły być realizowane od 1 stycznia 2007 r., a datą końcową kwalifikowalności wydatków, a więc i trwania projektów jest 31 grudnia 2015 r. W ramach wydatków w PO KL dozwolony jest także "cross-financing", a więc dokonywanie drobnych wydatków inwestycyjnych (np. dostosowanie infrastruktury dla potrzeb osób niepełnosprawnych) z Europejskiego Funduszu Rozwoju Regionalnego. Poziom dofinansowania projektów najczęściej wynosi 100%, wkład własny wymagany jest w przypadku, gdy realizowane projekty dotyczą przedsiębiorców (zastosowanie mają przepisy dotyczące pomocy publicznej) lub w wypadku szczególnych zapisów dokumentacji danego konkursu.
Celem głównym Programu jest: wzrost zatrudnienia i spójności społecznej a do osiągnięcia tego celu przyczynia się realizacja sześciu celów strategicznych. Program Kapitał Ludzki jest wdrażany na poziomie centralnym (Priorytety I – V) oraz na poziomie regionalnym (Priorytety VI – IX).
Instytucje w POKL.
Najważniejszą instytucją, odpowiadającą za koordynowanie wdrażania POKL w Polsce jest Instytucja Zarządzająca (IZ). Jej rolę pełni Departament Zarządzania Europejskim Funduszem Społecznym w Ministerstwie Rozwoju Regionalnego (MRR).
Oprócz IZ są również instytucje, które pośredniczą w realizacji Programu – Instytucje Pośredniczące:
Na poziomie centralnym:
Na poziomie regionalnym:
Rolę tę pełnią najczęściej Urzędy Marszałkowskie lub wojewódzkie Urzędy Pracy.
Instytucje te odpowiadają za wdrażanie poszczególnych priorytetów Programu, współdziałając w tym zakresie z podległymi Instytucjami Wdrażającymi (Instytucjami Pośredniczącymi II stopnia – IP2).
W ramach POKL na poziomie centralnym działa osiem Instytucji Pośredniczących II stopnia. Są to:
Na poziomie regionalnym działa piętnaście Instytucji Pośredniczących II stopnia. Są to najczęściej Wojewódzkie Urzędy Pracy.
Beneficjenci.
Projekty składane w ramach programu PO Kapitał Ludzki, będą rozpatrywane na dwa sposoby:

</doc>
<doc id="919610" url="https://pl.wikipedia.org/wiki?curid=919610" title="Lockheed XFV-1">
Lockheed XFV-1



</doc>
<doc id="919611" url="https://pl.wikipedia.org/wiki?curid=919611" title="Andrew Lowe">
Andrew Lowe

Andrew Lowe (ur. 1959) – kanadyjski geofizyk oraz astronom amator. W latach 1976–2010 odkrył 509 planetoid i współodkrył kolejnych 5; jest jednym z 16 na świecie astronomów, których odkrycia rozciągnięte są w czasie na 4 dekady, oraz jedynym, który dokonywał ich z czterech różnych obserwatoriów.
Jego nazwiskiem nazwano planetoidę (4091) Lowe.

</doc>
<doc id="919615" url="https://pl.wikipedia.org/wiki?curid=919615" title="Hugo IV Cypryjski">
Hugo IV Cypryjski

Hugo IV Cypryjski, Hugo IV de Poitiers-Lusignan (ur. między 1293 a 1296, zm. 10 października 1359) – król Cypru od 1324 do 1359 i tytularny król Jerozolimy jako "Hugo II". Syn Gwidona z Lusignan (zm. 1303), konetabla Cypru i Eschiwy z Ibelinu, wnuk króla Hugona III. Hugo objął tron po swoim zmarłym wuju – Henryku Cypryjskim, co nastąpiło w 1324 roku.
Został koronowany na króla Cypru w katedrze Mądrości Bożej w Nikozji, dnia 15 lub 25 kwietnia 1324. W tym samym roku, 13 maja, został koronowany w katedrze Świętego Mikołaja w Famaguście na tytularnego króla Jerozolimy. Jako król podpisał porozumienie z Wenecją dotyczące weneckich kupców mieszkających na Cyprze. Porozumienie to spowodowało konflikt cypryjsko-genueński (Genua rywalizowała z Wenecją), ale i z Genueńczykami podpisał porozumienie w 1329. Hugo był świetnie wykształcony i interesował się sztuką, literaturą i filozofią. Miał letnią posiadłość w Lapithos i organizował tam spotkania filozoficzne. Giovanni Boccaccio podczas tworzenia swego dzieła o Cyprze i jego władcach, specjalnie dla Hugona opisał genealogię bogów. Hugon został pochowany w klasztorze Świętego Dominika.
Małżeństwa i potomstwo.
Hugo był dwukrotnie żonaty: najpierw z Marią z Ibelinu - córką Gwidona, "hrabiego Jafy". A następnie z Alicją z Ibelinu - córką Gwidona II, "seneszala Cypru".
Z pierwszego małżeństwa miał syna:
Z drugiego małżeństwa miał:
Z nieznanymi z imienia kochankami Hugon miał:

</doc>
<doc id="919616" url="https://pl.wikipedia.org/wiki?curid=919616" title="Marek Antoni Nowicki">
Marek Antoni Nowicki

Marek Antoni Nowicki (ur. 5 marca 1953 w Siemiatyczach) – polski adwokat, ekspert, publicysta, promotor praw człowieka.
Życiorys.
W 1975 ukończył studia prawnicze na Wydziale Prawa i Administracji Uniwersytetu Warszawskiego.
Działalność opozycyjna.
Jako urzędujący prokurator (Prokuratura Rejonowa Warszawa Praga-Północ) w styczniu 1981 został członkiem NSZZ „Solidarność” i podjął współpracę z Komisją Interwencji i Mediacji Regionu Mazowsze i Komisją Koordynacyjną NSZZ „Solidarność” Pracowników Prokuratury. 1 października 1981 został doradcą prawnym w Biurze Interwencji Ogólnopolskiego Komitetu Założycielskiego NSZZ Rolników Indywidualnych „Solidarność”. W 1982, po wprowadzeniu stanu wojennego, prowadził podziemną działalność opozycyjną jako współpracownik zdelegalizowanych struktur „Solidarności”. Uczestnik prac Centrum Obywatelskich Inicjatyw Ustawodawczych Solidarności. Pisał komentarze w prasie drugiego obiegu, głównie w piśmie „KOS”. Był jednym z współzałożycieli Komitetu Helsińskiego i współautorem wszystkich jego raportów wydanych w podziemiu, w tym raportu o łamaniu praw człowieka w PRL w okresie stanu wojennego, przygotowanego w 1983 na Konferencję KBWE w Madrycie. Był doradcą prawnym Międzyzakładowego Komitetu Strajkowego podczas najdłuższego w historii PRL robotniczego protestu – trwającego od 15 sierpnia do 3 września 1988 r. strajku okupacyjnego w kopalni „Manifest Lipcowy” w Jastrzębiu Zdroju. W grudniu 1988 został zaproszony do Nowego Jorku jako jeden z kilkunastu monitorujących przestrzeganie praw człowieka z różnych stron świata, na obchody 10-lecia organizacji Human Rights Watch. Reprezentował tam polski ruch praw człowieka.
Z ramienia NSZZ „Solidarność” brał udział w negocjacjach, które doprowadziły do zakończenia 16 marca 1989 strajku okupacyjnego komunikacji miejskiej w Płocku. Doradzał komitetom organizacyjnym NSZZ „Solidarność” m.in. Huty Katowice. W 1989, wspólnie z prof. Janem Rosnerem i prof. Pawłem Czartoryskim, był autorem tez do dyskusji podzespołu ds. górnictwa „Okrągłego Stołu”. Brał również udział w pracach przygotowawczych podzespołu ds. prawa i sądownictwa. Od jesieni 1988 był doradcą NSZZ „Solidarność” Regionów Śląsko-Dąbrowskiego i Mazowsza.
Z powodu jego działalności opozycyjnej władze PRL odmawiały mu uprawnień adwokackich. W 1987 r. został wpisany na listę adwokatów i został członkiem Izby Adwokackiej w Warszawie.
Działalność po 1989 roku.
W 1989 był współzałożycielem działającej już legalnie Helsińskiej Fundacji Praw Człowieka w Polsce, następnie przez wiele lat jej wiceprezesem, a w latach 2003–2008 – prezesem. W 2012 został przewodniczącym Rady Fundacji (do 2016 r.). W latach 1990–1993 członek władz Międzynarodowej Helsińskiej Federacji Praw Człowieka z siedzibą w Wiedniu (w latach 1991–1993 pełnił obowiązki jej prezydenta).
W 1991 był stypendystą Fundacji Kościuszkowskiej, "visiting fellow" w Human Rights Program Uniwersytetu Harvarda w USA.
W latach 1989–1991 był członkiem redakcji „Tygodnika Solidarność”, później regularnie pisał w „Rzeczpospolitej” oraz m.in. w „Tygodniku Powszechnym”, „Prawie i Życiu”, gazecie „Nowy Świat”, „Gazecie Prawnej”. Współpracuje z gazetą lokalną „Tygodnik Podlaski – Głos Siemiatycz”.
Uczestniczył w działaniach Rady Europy na rzecz przestrzegania praw człowieka w wielu konfliktach, które wybuchły na Starym Kontynencie w latach 90. XX wieku. Oceniał w imieniu Rady Europy stan przygotowań do członkostwa tej organizacji i przyjęcia Europejskiej Konwencji Praw Człowieka przez takie państwa, jak Federacja Rosyjska, Gruzja, Mołdawia i Azerbejdżan. Jest ekspertem Rady Europy, Europejskiej Komisji na rzecz Demokracji przez Prawo (tzw. "Komisja Wenecka")i Biura Instytucji Demokratycznych i Praw Człowieka Organizacji Bezpieczeństwa i Współpracy w Europie (OBWE).
W latach 1990–1992 współtworzył (z prof. Andrzejem Rzeplińskim i Markiem Nowickim) Kartę Praw i Wolności do polskiej konstytucji.
W 1990 założył Komisję Praw Człowieka przy Naczelnej Radzie Adwokackiej i przez dziesięć lat był jej przewodniczącym. W okresie 1995–1998 był członkiem Naczelnej Rady Adwokackiej. Od 1990 r. jest członkiem Komitetu Redakcyjnego pisma Adwokatury „Palestra”. Do 2013 był członkiem Rady Naukowej Ośrodka Badawczego Adwokatury. Od lat jest wykładowcą Izby Adwokackiej w Warszawie.
W 1990 był jednym z założycieli Polskiej Sekcji Międzynarodowej Komisji Prawników (International Commission of Jurists – ICJ) i przez pewien czas członkiem jej zarządu i wiceprzewodniczącym.
W latach 1993–1999 był sędzią w Europejskiej Komisji Praw Człowieka w Strasburgu (1997–1998, wiceprzewodniczący jednej z dwóch izb Komisji).
W latach 1995–2002 był członkiem Rady Doradczej European Roma Rights Centre (ERRC) (Budapeszt); w latach 1999–2013 był członkiem Rady Doradczej International Centre for the Legal Protection of Human Rights – INTERIGHTS (Londyn); w latach 1995–1999 był członkiem Rady Human Rights Institute, International Bar Association (HRI IBA) (Londyn).
10 lipca 2000 został powołany przez Szefa Misji ONZ w Kosowie, na propozycję OBWE, na stanowisko Międzynarodowego Rzecznika Praw Obywatelskich (International Ombudsperson) w Kosowie. Pełnił tę funkcję do końca 2005.
Na początku lat 2000 był, na zaproszenie dr. Janusza Kochanowskiego, członkiem Kolegium założonego przez niego pisma „Jus et Lex”.
Trzykrotnie, w latach 1998, 2002 i 2009, był jednym z trzech polskich kandydatów do Europejskiego Trybunału Praw Człowieka. W latach 2003–2006 był powołanym przez Komisję Europejską członkiem z ramienia Polski Sieci Niezależnych Ekspertów Unii Europejskiej ds. Praw Podstawowych.
W 2005 był jednym z trzech kandydatów przedstawionych przez Komitet Ministrów Zgromadzeniu Parlamentarnemu Rady Europy do wyboru Komisarza Praw Człowieka (w wyborach otrzymał drugą liczbę głosów z niewielką stratą do wybranego komisarza – Thomasa Hammarberga).
W styczniu 2007 z nominacji prezesa Europejskiego Trybunału Praw Człowieka został powołany przez ONZ w skład trzyosobowej Komisji Doradczej ds. Praw Człowieka w Kosowie (UNMIK Human Rights Advisory Panel), w której orzekał do końca jej istnienia, a więc do czerwca 2016. Od początku jej działalności był jej przewodniczącym.
W październiku 2008 został powołany do Kapituły Nagrody Praw Człowieka Zgromadzenia Parlamentarnego Rady Europy, a w lipcu 2013 do Kapituły nowej, zastępującej ją, Nagrody Praw Człowieka im. Vaclava Havla (do czerwca 2019 r.).
Autor wielu książek i artykułów o prawach człowieka publikowanych w Polsce i za granicą, w tym m.in. komentarza do Europejskiej Konwencji Praw Człowieka pt.: „Wokół Konwencji Europejskiej” mającego dotychczas siedem wydań drukowanych (ostatnie w kwietniu 2017) i jedno wyłącznie elektroniczne (w 2015), z których dwa zostały opublikowane również w języku albańskim w Tiranie. W latach 2007–2013 wykładał w Collegium Civitas w Warszawie, a w latach 2014–2015 oraz 2018–2019 w Krajowej Szkole Administracji Publicznej (KSAP). Jest ekspertem prawnym Rady Europy i OBWE, autorem wielu opinii i analiz na rzecz tych organizacji.
Od listopada 2017 r. do czerwca 2019 r. był ekspertem/doradcą w misji OBWE w Kosowie w procesie tworzenia z inicjatywy Prezydenta Kosowa Komisji Prawdy i Pojednania.
Order i nagrody.
W 1984 otrzymał nagrodę Polcul Foundation (z siedzibą w Australii) za wyjątkowy wkład w rozwój niezależnej kultury polskiej; w 1992 nagrodę Fundacji Krzyżanowskiego (USA) za promocję praw człowieka; w 1995 r. został odznaczony przez Naczelną Radę Adwokacką odznaką „Adwokatura Zasłużonym”; w 2008 r. otrzymał doroczną nagrodę „Złotego Paragrafu” przyznaną przez redakcję Gazety Prawnej za publikacje promujące prawa człowieka; otrzymał również nagrodę imienia Edwarda E. Wende „Salus Rei Publicae Suprema Lex Esto” za rok 2008 za wybitne zasługi dla obrony praw człowieka i umacniania demokracji. W 2014 r. wyróżniony przez Stowarzyszenie „Pamięć Jastrzębska” honorowym certyfikatem „Człowieka Wolności i Niepodległości” za „udział i zaangażowanie w walkę o wolną Rzeczpospolitą Polską i budowanie demokratycznej Ojczyzny”.
9 kwietnia 2009 r. został przez prezydenta Lecha Kaczyńskiego odznaczony Krzyżem Oficerskim Orderu Odrodzenia Polski „za wybitne zasługi w kształtowaniu państwa prawa, a w szczególności za działalność na rzecz zachowania praworządności w czasach PRL”. 22 lutego 2017 r. decyzją Szefa Urzędu do Spraw Kombatantów i Osób Represjonowanych otrzymał status działacza opozycji antykomunistycznej. 18 kwietnia 2017 r. został odznaczony przez prezydenta Andrzeja Dudę Krzyżem Wolności i Solidarności.

</doc>
<doc id="919617" url="https://pl.wikipedia.org/wiki?curid=919617" title="Pierre Charpentier">
Pierre Charpentier



</doc>
<doc id="919620" url="https://pl.wikipedia.org/wiki?curid=919620" title="Xiaolin">
Xiaolin



</doc>
<doc id="919625" url="https://pl.wikipedia.org/wiki?curid=919625" title="Mutsu (1920)">
Mutsu (1920)

 – pancernik japoński typu "Nagato". Stępkę pod jego budowę położono 1 czerwca 1918 r. w stoczni japońskiej Cesarskiej Marynarki Wojennej w Yokosuka. Wodowanie miało miejsce 31 maja 1920, a 24 października 1921 r. okręt został ukończony. W okresie międzywojennym okręt przeszedł dwie poważne modernizacje, które całkowicie zmieniły jego sylwetkę (usunięto przedni komin, całkowicie przebudowano główne nadbudówki i zastąpiono stary system kierowania ogniem), a także zwiększyły wyporność. Wymieniono kotły napędowe na maszyny o większej mocy i zainstalowano wyposażenie lotnicze (hangar, katapultę i trzy wodnosamoloty zwiadowcze).
Oprócz udziału w bitwie pod Midway, gdzie „Mutsu” wchodził w skład tyłowych tzw. Sił Głównych pod dowództwem adm. Isoroku Yamamoto oraz misji zaopatrzeniowej na wyspę Guadalcanal, pancernik nie wziął udziału w żadnej operacji wojennej. 
Wydobyta z morza lufa działa artylerii głównej znajduje się w zbiorach muzeum morskiego w Tokio

</doc>
<doc id="919629" url="https://pl.wikipedia.org/wiki?curid=919629" title="Skała z Medalionem">
Skała z Medalionem

Skała z Medalionem (niem. "Schattenstein") – ostaniec piaskowcowy o wysokości 14 metrów, położony w lesie w pobliżu drogi łączącej miejscowości Żerkowice i Skała w gminie Lwówek Śląski.
22 marca 1897 r. od południowej strony wmurowano medalion z wizerunkiem cesarza Wilhelma I, od którego pochodzi nazwa. W latach 80. XX wieku medalion został skradziony. W początkach XXI w. zamontowano w tym miejscu nowy medalion z herbem Lwówka Śląskiego. Na szczycie znajdował się dawniej punkt widokowy. Dziś można jeszcze zaobserwować pozostałości po metalowych barierkach i maszt flagowy. Obok skały prowadzi zielony szlak turystyczny. Skała jest przystosowana do wspinaczki, o czym świadczą zamocowane stałe punkty przelotowe (spity).
Obiekt znajduje się pod ochroną – w 1988 roku otrzymał status pomnika przyrody. Ponadto znajduje się na terenie obszaru mającego znaczenie dla Wspólnoty sieci Natura 2000 – „Żerkowice-Skała” PLH020077.

</doc>
<doc id="919631" url="https://pl.wikipedia.org/wiki?curid=919631" title="Sektorowy Program Operacyjny Rozwój Zasobów Ludzkich">
Sektorowy Program Operacyjny Rozwój Zasobów Ludzkich

Sektorowy Program Operacyjny Rozwoju Zasobów Ludzkich (SPO RZL) jest jednym z programów opracyjnych służących realizacji Narodowego Plany Rozwoju 2004-2006. Współfinansowany jest z Europejskiego Funduszu Społecznego oraz środków krajowych.

</doc>
<doc id="919634" url="https://pl.wikipedia.org/wiki?curid=919634" title="Puszczanie w obieg fałszywych pieniędzy">
Puszczanie w obieg fałszywych pieniędzy

Puszczanie w obieg fałszywych pieniędzy polega na puszczaniu w obieg przerobionego lub podrobionego pieniądza, innego środka płatniczego lub dokumentu uprawniającego do otrzymania sumy pieniężnej albo zawierającego obowiązek wypłaty kapitału, odsetek, udziału w zyskach albo stwierdzenie uczestnictwa w spółce albo przyjmowaniu, przechowywaniu, przewożeniu, przenoszeniu lub przesyłaniu w takim celu albo pomaganiu do jego zbycia lub ukrycia.
Sprawca, który puszcza w obieg sfałszowane przez siebie pieniądze, odpowiada wyłącznie za fałszowanie pieniędzy. Drugi czyn stanowi bowiem przestępstwo współkarane w ramach zbiegu pomijalnego przestępstw.
W przypadku mniejszej wagi sąd może zastosować nadzwyczajne złagodzenie kary.

</doc>
<doc id="919641" url="https://pl.wikipedia.org/wiki?curid=919641" title="Przypadek mniejszej wagi">
Przypadek mniejszej wagi



</doc>
<doc id="919642" url="https://pl.wikipedia.org/wiki?curid=919642" title="Ekologia lasu">
Ekologia lasu



</doc>
<doc id="919651" url="https://pl.wikipedia.org/wiki?curid=919651" title="Xiaolin Showdown">
Xiaolin Showdown



</doc>
<doc id="919656" url="https://pl.wikipedia.org/wiki?curid=919656" title="Black Watch">
Black Watch

The Black Watch Battalion, Czarna Straż, 3rd Battalion, The Royal Regiment of Scotland (3 SCOTS) – szkocki batalion piechoty.
Historia.
W 1725 roku powstało 6 kompanii szkockich wystawianych przez klany Campbell, Munro, Grant i Fraser. Kompanie rozlokowano po całej Szkocji, a ich zadaniem było niedopuszczenie do walk między klanami i egzekwowanie zakazu posiadania broni. Jedna z kompanii została utworzona w Aberfeldy. W 1739 roku utworzono 4 dodatkowe kompanie i z całości sformowano 42 pułk. Zasadą stało się rekrutowanie do niego tylko Szkotów.
Chrzest bojowy pułk przeszedł pod Fontenoy w 1745 roku, gdzie, pomimo przegranej Brytyjczyków, wyróżnił się walecznością. Następnie brał udział w działaniach zbrojnych przeciwko Indianom amerykańskim, walcząc m.in. pod Ticonderogą, oraz w wojnie o niepodległość Stanów Zjednoczonych.
W latach 1801–1815 42 pułk działał w składzie sił brytyjskich walczących przeciw Napoleonowi. Szlak bojowy rozpoczął w Egipcie, a skończył pod Waterloo. Następnie uczestniczył w wojnie krymskiej i działaniach w Indiach.
W 1881 roku 42 pułk połączony został z później powstałym 73 pułkiem z Perthshire, które stały się odpowiednio 1 i 2 batalionem nowo sformowanej jednostki o nazwie The Black Watch. W nowym składzie wziął udział w walkach w Egipcie w 1882 roku i II wojnie burskiej (1899–1902).
W czasie I wojny światowej pułk uczestniczył w działaniach bojowych we Francji, Flandrii, Palestynie i Mezopotamii. Wziął udział m.in. w bitwach nad Marną, pod Neuve-Chapelle, Arras, Ypres, Passchendeale, Loos oraz nad Sommą. 2 batalion brał udział w oblężeniu Al-Kut, zajęciu Bagdadu i w bitwie pod Megdido. Żołnierze pułku zyskali sobie przezwisko „Die Damen aus der Hölle” (Panie z piekła) z powodu swojej waleczności i noszonych w walce kiltów. W II wojnie światowej pułk wziął udział w składzie 51 Dywizji Piechoty (Highland) uczestnicząc w obronie Krety, bitwach pod El-Alamein i Tobrukiem, inwazji na Sycylię, lądowaniu w Normandii, bitwach pod Caen i Falaise. Uczestniczył także w powstrzymaniu kontrofensywy niemieckiej w Ardenach oraz w przekraczaniu Renu.
Po II wojnie światowej regiment brał udział w wojnie koreańskiej, tłumieniu powstania Mau Mau w Kenii oraz w konflikcie w Irlandii Północnej. Żołnierze pułku stacjonowali też w garnizonie w Hongkongu, który przekazali w 1997 roku Chińskiej Armii Ludowo-Wyzwoleńczej.
W marcu 2003 roku 1 batalion wziął udział w II wojnie w Zatoce Perskiej, uczestnicząc w zajęciu Az-Zubayr i Basry. W czerwcu 2003 roku batalion powrócił do kraju, jednakże w lipcu 2004 roku ponownie wysłano go do Iraku, gdzie uczestniczył w działaniach bojowych w rejonie Faludży.
W 2006 roku, w wyniku reformy sił zbrojnych pułk Black Watch został zredukowany do stanu batalionu i włączony w skład nowej jednostki – Royal Regiment of Scotland jako 3 batalion.
Współczesność.
Od 2006 roku Black Watch jest częścią Royal Regiment of Scotland jako 3 batalion (3 SCOTS). Wchodzi w skład 51 Brygady Piechoty. W 2007 roku przemieszczono go z Palace Barracks w Belfaście do Fort George w Inverness. 
Od 2009 roku batalion realizuje zadania w Afganistanie.
Główne koszary batalionu znajdują się w Fort George w Inverness. Batalion obejmuje trzy hrabstwa - Perthshire, Kinrossshire oraz Fife.
Batalion składa się z pięciu kompanii - 4 kompanie Armii Regularnej [Regular Army] oraz 1 kompanii Armii Terytorialnej [Territorial Army]. Identyczną nazwę nosi batalion kadetów - The Black Watch Battalion ACF, składający się z 4 kompanii (Alma, Burma, Korea oraz Ypres), swoich nowych członków rekrutuje w 3 hrabstwach, posiada 19 placówek.
Umundurowanie.
Wyróżnikiem pułku był tartan klanu Campbell zwany „Government” oraz granatowy beret (Balmoral bonnet) z czerwonym pióropuszem (red hackle).
Po 2006 roku żołnierze Black Watch, jako 3 batalionu RROS noszą standardowy dla pułku tartan "Government No.1A" oraz beret Glengarry. Do munduru polowego nosi się beret khaki Tam O’Shanter z czerwonym pióropuszem.

</doc>
<doc id="919657" url="https://pl.wikipedia.org/wiki?curid=919657" title="Sporysz (Żywiec)">
Sporysz (Żywiec)

Sporysz – dzielnica Żywca o charakterze mieszkalno-przemysłowym, położona w jego południowo-wschodniej części.
Położenie.
Sporysz położony jest w sąsiedztwie Kocurowa-Koleb, Śródmieścia i Zabłocia, nad rzeką Koszarawa.
Granice dzielnicy wyznaczają:
Przyroda.
Zbiorniki i cieki wodne.
Główną rzeką przepływającą przez Sporysz jest Koszarawa. 
Znajduje się tu również potok Młynówka, okrążający Fabrykę i Śrub i wpadający do Koszarawy. Południowo-zachodnią granicę dzielnicy, będącą również granicą oddzielającą Żywiec od wsi Trzebinia wyznacza potok Sporyszek, mający swoje źródła u podnóży wzgórza Kępa w Trzebini. Wpada on do potoku Trzebinia, który łączy się z rzeką Koszarawą w rejonie ulicy Isep.
Wzgórze Grojec.
Wzgórze Grojec znajduje się w widłach Soły i Koszarawy i ma wysokość 612 m n.p.m. 
Na jego wierzchołku prowadzone były prace archeologiczne, podczas których stwierdzono istnienie wcześniej drewnianego zamku. 
Na szczycie Małego Grojca (422 m n.p.m.) ustawiono stalowy krzyż – pamiątkę po wizycie w Żywcu papieża Jana Pawła II w dniu 22 maja 1995.
Flora.
W północnej części dzielnicy znajduje się Rezerwat przyrody Grapa. Został powołany w 1996 w celu ochrony naturalnych lasów liściastych. 
Historia.
Początki wsi Sporysz.
Na terenie Sporysza, na szczycie wzgórza Grójec, znajdowała się osada kultury łużyckiej. Na jej miejscu powstało wczesnośredniowieczna warownia, a następnie w XV wieku został tu zbudowany zamek Bożywoja i Włodka Skrzyńskich herbu Łabędź, którzy jako rycerze-rozbójnicy prowadzili stamtąd wypady na sąsiednie ziemie. Następnie zamek przeszedł w ręce Komorowskich herbu Korczak, sprzymierzonych z Królestwem Węgier, które sympatyzowało z zakonem krzyżackim. Forteca została zniszczona przez wojska Kazimierza Jagiellończyka w 1477.
W opublikowanym w 1477 spisie wsi państwa żywieckiego wymieniony został również Sporysz. Z obszaru miejscowości w 1562 kasztelan sądecki i oświęcimski Krzysztof Komorowski wyłączył wzgórze Łyska wraz z polem Okle i przekazał je Żywcowi. Mieszkańcy miasta uzyskali również zezwolenie na połowy ryb na terenie wsi w rzece Koszarawa przez dwa dni w tygodniu. Komorowski w 1567 założył folwark zamkowy „Obszar”, zlokalizowany częściowo na terenie Żywca oraz Sporysza.
W 1595 roku wieś położona była w powiecie śląskim województwa krakowskiego i pozostawała własnością kasztelana sądeckiego Krzysztofa Komorowskiego.
Folwark Obszar został powiększony w 1608 kosztem wsi przez Mikołaja Komorowskiego poprzez wywłaszczenie miejscowych gospodarzy.
W pierwszej połowie XVII wieku państwo żywieckie zostało podzielone na sześć kompleksów majątków ziemskich zwanych kluczami. Utworzony został klucz obszarski, który poza przysiółkiem folwarcznym Obszar obejmował również Sopotnię Małą, Sporysz, Świnną i Trzebinię, jak również Przyborów oraz położoną po zachodniej stronie w stosunku do Żywca Sienną. W 1667 klucz ten zamieszkiwało 267 osób. W 1672 została do niego przyłączona również powstała w tym okresie wieś Przyłęków.
W latach 1608–1626 większość gospodarstw rolnych w Sporyszu uległa znacznemu rozdrobnieniu, co związane było z zachodzącymi wówczas procesami demograficznymi i ekonomicznymi. Rolnicy korzystali z licznych przywilejów od właścicieli ziemskich, a kolejne mogli od nich również nabywać.
W okresie 1629–1667 liczba mieszkańców wsi zmniejszyła się o 456 osób, co związane było z odpływem ludności dzięki emigracji na Śląsk oraz Węgry, jak również wydarzeniami wojny polsko-szwedzkiej.
W 1816 Sporysz razem z Obszarem został sprzedany przez Adama Wielopolskiego na rzecz księcia Alberta Sasko-Cieszyńskiego.
Panowanie Habsburgów.
Po śmierci właściciela wsi Alberta Sasko-Cieszyńskiego w 1822 dobra te przeszły we władanie Karola Ludwika Habsburga. W 1832 na terenie folwarku działalność rozpoczęła kuźnia.
W 1834 na znajdującym się na terenie wsi Grojcu zostały ujawnione pokłady rudy żelaza, które w ocenie przybyłego tu wówczas w celu jej zbadania górnika z Ustronia były wystarczające do powstania w Sporyszu wielkiego pieca. 30 maja 1835 Obwodowy Sąd Górniczy w Wieliczce wydał pozwolenie na wydobywanie rudy na polu należącym do Franciszka Wieczorka.
Miejscowa kuźnia została przeformowana w hutę z walcownią i cynkownią blachy. Jej właścicielem był Fryderyk Habsburg. W latach 1936-1838 na terenie folwarku w Obszarze uruchomiono cztery świeżarki do przeróbki surówki żelaznej na żelazo kute, działy zakładu nosiły nazwę „Huta Wilhelma” oraz „Huta Fryderyka”. W 1869 powstała również walcownia blachy. Surówka do przerobu dostarczana tu była z hut w Węgierskiej Górce, Ustronia, Trzyńcu oraz Nowym Targu. Wraz z rozwojem przedsiębiorstwa postawiono 10 budynków mieszkalnych, szkołę, sklep i gospodę z łaźnią. Do 1895 oddano do użytku kolejne cztery budynki mieszkalne.
Z uwagi na zakaz osiedlania się Żydów na terenie Żywca, zamieszkiwali oni w miejscowościach sąsiednich, do których należał również Sporysz. Miejscowa społeczność żydowska zajmowała się przede wszystkim uprawą roli i należała do biedniejszych przedstawicieli tej grupy wyznaniowej. Należeli do powstałej w 1864 Gminy Wyznaniowej w Zabłociu.
W 1869 w Sporyszu znajdowało się 105 domów, w których zamieszkiwały 1023 osoby (z czego 483 mężczyzn i 540 kobiet). W 1880 było tu już 136 domów i 1260 mieszkańców (606 mężczyzn i 654 kobiety). 1204 osoby były wyznania rzymskokatolickiego, 47 było Żydami, a 9 – innego wyznania. 1230 osób przyznawało się do narodowości polskiej, a 30 było Niemcami. W 1880 z ogólnej liczby ludności wsi 623 osoby w 78 domach zamieszkiwały w centralnej części Sporysza, a należące do miejscowości przysiółki liczyły: 58 osób w 9 domach w przysiółku Grojec, 307 osób w 17 domach w przysiółku Obszar, 46 osób w 6 domach w przysiółku Sapińscy, 16 osób w 2 domach w przysiółku Świątkówka i 210 osób w 24 domach w przysiółku Wyszomieście. Wieś należała do parafii rzymskokatolickiej w Żywcu.
16 grudnia 1884 oddana do użytku została tu stacja kolejowa Friedrischshutte, która otrzymała nazwę od jednego z działów produkcyjnych zakładu przerobu surówki.
15 października 1885 Sporysz został włączony do żywieckiego okręgu szkolnego. 22 maja 1889 został wystosowany wniosek o utworzenie w miejscowości szkoły ludowej poprzez powołanie na jej terenie Szkoły Filialnej. 30 grudnia 1893 zwrócono się z prośbą do dyrekcji państwa żywieckiego o przyznanie na budowę placówki parceli przy Świątkowicach jako najkorzystniejszej lokalizacji dla Sporysza i Obszaru. Od dyrekcji otrzymano zgodę na zakup cegieł po obniżonej cenie. Kolejna propozycja lokalizacji budynku przy obecnej ul. Kopernika została przedstawiona 11 lutego 1894. Po budowie szkoły, już 16 czerwca 1901 powstał plan jej powiększenia. 8 stycznia 1908 zawnioskowano o przeformowanie placówki z dwuklasowej w czteroklasową. 
Sporysz w końcu XIX wieku dzielił się na:
W 1905 miała miejsce demonstracja robotnicza, w której udział wzięli pracownicy z Żywca oraz podmiejskich miejscowości w liczbie około 2000 osób. Manifestacja przeszła z miasta do okolic fabryki w Sporyszu.
5 grudnia 1907 z inicjatywy członków Kółka Rolniczego w Sporyszu powstała Ochotnicza Straż Pożarna. W latach 1924-1935 został wybudowany dla niej nowy budynek remizy, rozbudowany w latach 1984-1989.
W 1908 powstała w Sporyszu Arcyksiążęca Rafineria i Wolny Skład Spirytusu. Gorzelnia w latach 1914–1921 nie prowadziła produkcji z uwagi na działania wojenne, a później trudności w dostępie do potrzebnych do wytwarzania spirytusu produktów rolnych. Działalność wznowiła 1 stycznia 1922 dzięki umowie na dostawę płodów rolnych zawartej z Zarządem Państwowym Dóbr Żywieckich i od tej pory do końca 1926 zakład był dzierżawiony przez Fabrykę Wódek i Likierów Wilhelma Glasnera w Ispie. Zakład stał się częścią Ogólnopaństwowej Organizacji Przemysłu Spirytusowego.
W 1909 w związku z małą opłacalnością prowadzenie produkcji w sporyskim zakładzie przerobu surówki zostało wstrzymane. W 1910 fabryka została odkupiona przez oświęcimską spółkę i przekształcona w Pierwszą Galicyjską Fabrykę Śrub, Nitów i Nakrętek, która rozpoczęła działalność w 1911.
Sporysz pozostawał celem wycieczek poza miasto dla mieszkańców Żywca. Z uwagi na to organizowane tu były pikniki i zabawy z akompaniamentem orkiestry oraz działały restauracje plenerowe Za Grapą i w Kamieniołomie. Jadano również w restauracji „U Kubicy”. Z uwagi na rozciągające się z okolicznych gór panoramy widokowe, organizowano wyjścia na Grojec oraz Łyskę. Funkcjonowały także kręgielnie.
W 1921 powstał projekt przyłączenia do Żywca miejscowości Sporysz, Isep, Stary Żywiec i Zabłocie. Inicjatywie tej sprzeciwił się Wydział Powiatowy, który obawiał się utraty wpływów z podatków z tych miejscowości na rzecz Żywca, jak również również władze miejskie. W latach 1921–1939 nastąpiła parcelacja gruntów należących do Habsburgów, w tym majątku w Sporyszu. 
17 maja 1928 w Sporyszu powstał oddział Towarzystwa Uniwersytetu Robotniczego. Jego siedziba znajdowała się na terenie fabryki śrub i skupiał on tamtejszych pracowników. Oddział prowadził amatorskie kółko teatralne, które wystawiało przestawienia w miejscowej restauracji „U Kubicy”.
Sporysz do 1934 stanowił gminę jednowioskową. W 1934 roku utworzona została gmina Sporysz, w skład której poza siedzibą weszły wsie: Czernichów, Isep, Moszczanica, Międzybrodzie Żywieckie, Oczków, Pewel Mała, Przyłęków, Świnna, Trzebinia i Zadziele. 
II wojna światowa.
Po rozpoczęciu II wojny światowej we wrześniu 1939 w domu kapitana Wenancjusza Zycha miało miejsce zebranie organizacyjne w celu powołania konspiracyjnego związku walki zbrojnej przeciwko okupantowi, w którym wzięli udział również arcyksiążę Karol Olbracht oraz właściciel dóbr łodygowickich Otton Klobus. Organizacja powstała w listopadzie 1939 na kolejnym spotkaniu w domu kapitana Zycha jako jej dowódcy. Należeli do niej również podchorążowie: Jan Urbaniec (ps. Ponton"), Jan Bernacik, zbigniew Tyczkowski, i Karol Staszkiewicz, sierżanci: Stanisław Góra (ps. "Sęp") i Edward Miodoński (ps. "Longinus") oraz starszy sierżant Wojciech Galica (ps. "Jeleń"), Maria Zych (ps."Sołtysianka"), Aleksandra Zych (ps. "Kulka"), Wenancjusz Zych (ps. "Harnaś"), i Maria Gąsiorek (ps."Wierna").
Na czas okupacji 25 października 1939 Sporysz został włączony w granice miasta Żywiec, podobnie jak Isep i Zabłocie. Rozpoczęło się prześladowanie mniejszości żydowskiej, a ostatecznie wysiedlenie jej członków do getta w Suchej, a stamtąd do obozu zagłady Auschwitz-Birkenau.
W 1939 miejscowa szkoła powszechna została przekształcona w "Volksschule" z polskim językiem wykładowym. W budynku szkoły odbywały się również konspiracyjne spotkania członków Armii Krajowej. Kierownikiem placówki w okresie wojennym pozostawał Jan Mituś. Miało tu jednak także miejsce tajne nauczanie. Do grona nauczycielskiego należeli: Teodor Pawłowicz (matematyka, fizyka, łacina), Walenty Augustynowicz (biologia), dr Helena Podkulska (język polski), Kazimiera Białkówka (biologia, chemia).
Okres powojenny.
W 1945 po zakończeniu wojny fabryka śrub była w znacznym stopniu zniszczona i przystąpiono do jej remontu.
W 1946 uruchomiono kursy śrubiarskie i bursę. Na ich bazie 1 września 1947 we wsi powstała trzyletnia Szkoła Przyzakładowa Przysposobienia Przemysłowego, w której początkowo naukę rozpoczęło 60 uczniów. W 1949 było ich już 200. Od początku 1949 przystąpiono do budowy internatu, który otwarto 13 grudnia 1949. W 1951 nazwa szkoły została zmieniona na Państwową Szkołę Przemysłową. 3 czerwca 1951 dokonano otwarcia jej nowej siedziby przy ul. Grunwaldzkiej z sześcioma salami, warsztatami oraz szatnią. 1 września 1952 placówka została przekształcona w Technikum Mechaniczne i Zasadniczą Szkołę Metalową Ministerstwa Hutnictwa. W 1957 otwarto tu dodatkowo Technikum dla Pracujących, a w 1972 – Liceum Zawodowe i Zasadniczą Szkołę Zawodową Dokształcającą. Od 1973 doszły również dwuletnie klasy zawodowe przeznaczone dla absolwentów Szkoły Podstawowej Specjalnej. Z uwagi na rozwój placówki budynek stał się zbyt mały, w związku z czym szkoła w 1975 została przeniesiona ze Sporysza do kolejnej siedziby położonej na Osiedlu 700-lecia w dzielnicy Śródmieście, gdzie działa jako Zespół Szkół Mechaniczno-Elektrycznych. W dawnym internacie szkoły umieszczono biura Oddziału Zaopatrzenia Robotniczego (OZR) fabryki śrub.
W 1949 przy śrubiarni powstało przedszkole oraz Stacja Opieki nad Matką i Dzieckiem.
Sporysz jako dzielnica Żywca.
W 1950 wieś Sporysz została włączona w granice Żywca razem z miejscowościami Isep, Kocurów, Pawlusie i Zabłocie.
W lipcu 1952 przystąpiono do budowy kościoła Chrystusa Króla, w którą zaangażowany był ks. Zdzi­sław Dzidek, nauczyciel religii w Szkole Podstawowej nr 3 i duszpasterz kaplicy „Pod Obszarem”. 6 sierpnia 1958 Sporysz uzyskał w strukturach archidiecezji krakowskiej status rektoratu, który objął również Świnną i Trzebinię. W tym samym roku ukończona została budowa głównej części świątyni. 6 lipca 1967 rektorat został przekształcony w parafię.
W 1955 została otwarta baza PKS w Sporyszu. Przy niej w 1961 rozpoczęła działalność Szkoła Zawodowa Przyzakładowa PKS Oddział w Żywcu, której siedziba znajdowała się początkowo w nowym budynku Szkoły Podstawowej nr 3. Zajęcia praktyczne odbywały się w stacji obsługi Oddziału PKS. Następnie szkoła przeniosła się do pomieszczeń na parterze w starym budynku Szkoły Podstawowej nr 3 przy ulicy Kopernika, gdzie lekcje odbywały się do 1966. Wtedy Prezydium Powiatowej Rady Narodowej przeznaczyło dla Oddziału PKS parterowy budynek dawnej oficyny dworskiej przy ul. Grunwaldzkiej 10, wchodzącej w skład zabudowań historycznego majątku Obszar. Pełniła ona wcześniej funkcje mieszkalne – znajdowały się tam cztery dwupokojowe lokale. Po wyburzeniu części ścian wewnętrznych pozyskano dwie sale lekcyjne, biuro oraz skład pomocy naukowych. W 1967 rozpoczęto rozbudowę obiektu, a prowadzenie zajęć przeniesiono na ten czas do sali wydzielonej z części szatni pracowniczej PKS. Prace zakończono rok później. Dobudowane zostały dwa piętra, z których pierwsze mieściło sale lekcyjne, a drugie – hotel dla kierowców z mieszkaniem służbowym. Parter został przeznaczony na stołówkę zakładową i świetlicę. W 1975 utworzono dodatkowo Technikum dla Pracujących, a w 1978 działalność rozpoczęło Liceum Zawodowe. Wraz ze wzrostem liczby oddziałów szkolnych postanowiono o kolejnej rozbudowie. W 1979 rozpoczęto dobudowę nowej części budynku od strony północnej, zakończoną w 1982. Placówka pozyskała wówczas kolejne sześć sal lekcyjnych, pomieszczenia administracyjne, gabinet higienistki oraz dla obsługi. 12 kwietnia 1979 wszystkie jednostki szkolne zostały połączone w Zespół Szkół Samochodowych Oddziału Państwowej Komunikacja Samochodowej w Żywcu. W 1985 w skład zespołu weszło też nowo uruchomione Technikum Samochodowe. 
W dniach 21-22 czerwca 1955 z uwagi na wezbranie wody w rzece Koszarawa został zniszczony tzw. Most Sporyski zlokalizowany w ciągu ul. Sporyskiej. Do odbudowy przeprawy doszło w 1956. W 1957 otwarto remizę straży pożarnej przy Fabryce Śrub.
W 1958 rozpoczęta została budowa nowego obiektu dla szkoły podstawowej zlokalizowanej dotychczas przy ul. Kopernika. Nową siedzibę otwarto 4 grudnia 1960.
W lutym 1965 uruchomiono pierwszą część Zakładu Uzdatniania Wody przy ul. Kopernika. W latach 60. XX wieku na oberżach dzielnicy doszło także do budowy kilku pierwszych bloków mieszkalnych tworzących Osiedle Pod Grapą. W 1979 została tam otwarta filia nr 4 Miejskiej Biblioteki Publicznej, która powstała w wyniku adaptacji pralni w piwnicy jednego z budynków. Z powodów niespełniania wymogów lokalowych, została ona zlikwidowana w 1991. W 2004 biblioteka miejska, już pod nazwą Żywiecka Biblioteka Samorządowa, przejęła od domu kultury „Śrubka” prowadzenie tamtejszej biblioteki, która stała się jej filią nr 2 w Żywcu-Sporyszu.
W 1975 po przeniesieniu Technikum Mechanicznego do nowej siedziby w Śródmieściu, obiekt będący dotychczasowy miejscem jego działalności położony w Sporyszu przy ul. Grunwaldzkiej został przejęty przez Medyczne Studium Zawodowe, które prowadziło do tej pory zajęcia w baraku po dawnym internacie przy I Liceum Ogólnokształcącym. Studium zostało wówczas przekształcone w Zespół Szkół Medycznych, który tworzyły Medyczne Studium Zawodowe i Liceum Medyczne. Placówka pozyskała także internat przy ul. Kopernika. W 1991 zostało tu uruchomione dodatkowo II Liceum Ogólnokształcące. Liceum Medyczne zostało zamknięte w 1996 i od tej pory w skład Zespołu Szkół Medycznych wchodziło Medyczne Studium Zawodowe oraz II Liceum Ogólnokształcące. W 1997 dokonano zmiany nazwy na Zespół Szkół Medycznych i Ogólnokształcących. Medyczne Studium Zawodowe funkcjonowało do 31 stycznia 2003. Od tego czasu w budynku prowadziło działalność jedynie II Liceum Ogólnokształcące im. Jana Komorowskiego. W 2009 zostało zlikwidowane poprzez połączenie z I Liceum Ogólnokształcącym.
W 1995 na szczycie Grojca ustawiony został krzyż papieski, który podczas wizyty papieża Jana Pawła II znajdował się na Osiedlu 700 lecia.
11 marca 1999 na mocy decyzji Rady Miejskiej w Żywcu powstało tu Gimnazjum nr 3. 1 września 1999 rozpoczął się pierwszy rok nauki w nowej placówce, a 22 października 2002 roku odbyła się uroczystość nadania jej imienia Cypriana Kamila Norwida, przekazania sztandaru i ślubowania klas pierwszych. Siedziba gimnazjum znajdowała się na I i II piętrze budynku Szkoły Podstawowej nr 3 przy ul. Marii Curie-Skłodowskiej 2. Gimnazjum zostało zlikwidowane wraz z reformą systemu oświaty z 2017.
W 2003 do dawnego biurowca Fabryki Śrub w Sporyszu przy ul. Grunwaldzkiej 5 została przeniesiona z pomieszczeń Zespołu Szkół Drzewnych i Leśnych w Nowym Zamku Beskidzka Wyższa Szkoła Turystyki, działająca następnie od 1 września 2006 pod nazwą Beskidzka Wyższa Szkoła Umiejętności w Żywcu. Po likwidacji uczelni jej dotychczasowy budynek użytkuje Szkoła Podstawowa i Liceum Ogólnokształcące Mistrzostwa Sportowego Żywieckiej Akademii Piłki Nożnej.
8 października 2010 został otwarty nowy Most Sporyski w ciągu ul. Sporyskiej. Od 2 lipca 2012 trwały również prace w zakresie przebudowy Mostu Trzebińskiego, znajdującego się w śladzie ul. Isep, którego konstrukcja została naruszona podczas powodzi w 2010. Po zakończeniu prac został on udostępniony do ruchu 22 grudnia 2013.
W listopadzie 2015 rozpoczęła się budowa nowego Szpitala Powiatowego, zlokalizowanego w dzielnicy Sporysz. Otwarcie nowej siedziby placówki miało miejsce 21 września 2020, a 24 września rozpoczęto tu przyjmowanie pacjentów.
Zabytki.
Do zabytków na terenie dzielnicy wpisanych do rejestru Wojewódzkiego Urzędu Ochrony Zabytków w Katowicach należą ruiny zamku na Grojcu.
Ponadto w miejskiej ewidencji zabytków znajdują się obiekty z terenu dzielnicy niewpisane do rejestru wojewódzkiego, objęte ochroną konserwatorską. Należą do nich: kościół Chrystusa Króla wraz z plebanią, kaplica Podwyższenia Krzyża Świętego, kapliczka przy ul. Isep 9, dwie kapliczki przy ul. Kopernika, figura Chrystusa Nazareńskiego przy ul. Sporyskiej 136a , kapliczka „Upadający Chrystus” przy ul. Sporyskiej, budynki Fabryki Śrub przy ul. Grunwaldzkiej 9 oraz ul. Grobla 19, dawny piec wapienniczy przy ul. Grojec i stara siedziba Szkoły Podstawowej nr 3 przy ul. Kopernika 5.
Do miejskiej ewidencji zabytków wpisane są ponadto zabytkowe budynki mieszkalne i gospodarcze zlokalizowane przy ul. Curie-Skłodowskiej, ul. Grapa, ul. Grojec, ul. Grobla, ul. Grunwaldzkiej, ul. Habdasówka, ul. Isep, ul. Kilińskiego, ul. Kolistej, ul. Kopernika, ul. Kwiatowej, ul. Łąkowej, ul. Nad Stawem, ul. Okrężnej, ul. Partyzantów, ul. Piaskowej, ul. Podgórskiej, ul. Reja, ul. Reymonta, ul. Skargi, ul. Sporyskiej, ul. Wspólnej i ul. Żwirowej.
Turystyka.
Na terenie Sporysza znajdują się następujące szlaki turystyczne:
W mieście wytyczony został szereg szlaków spacerowych. Przez Sporysz przebiegają:
Przez dzielnicę biegnie także ścieżka dydaktyczno-przyrodnicza „Wzgórze Grojec” oraz wzdłuż brzegu Jeziora Żywieckiego i rzeki Soły. W celu ułatwienia ich zwiedzania, powstała dedykowana dla nich aplikacja mobilna.
Kultura.
Miejskie Centrum Kultury.
W Sporyszu prowadzą działalność dwie filie Miejskiego Centrum Kultury – Klub „Śrubka” oraz Klub „Globik/Senior+”.
Klub „Śrubka”.
Klub "Śrubka" znajduje się przy ul. Grunwaldzkiej 13. Zajmuje on budynek dawnej restauracji „U Kubicy”, gdzie od 1929 wystawiane były przedstawienia kółka teatralnego pracowników Fabryki Śrub, działającego w ramach Towarzystwa Uniwersytetu Robotniczego. W 1947 powstała świetlica zakładowa dla pracowników wraz z biblioteką. Jej pierwszym kierownikiem został Bronisław Olbert. Przy świetlicy działalność prowadził zespół teatralny, jak również teatr amatorski, zespoły muzyczne, chór, pracownia fotograficzna i modelarska oraz kino. W latach 50. XX wieku świetlica uzyskała status Domu Kultury. W latach 70. XX wieku powstał tu pierwszy na terenie miasta Kabaret „Drabina”, powołano Oddział Miejski Towarzystwa Kultury Teatralnej oraz studio piosenki i Amatorki Klub Filmowy „Nakrętka”. Wprowadzono zajęcia nauki tańca. W końcówce tego dziesięciolecia z uwagi na zły stan techniczny siedziby Domu Kultury, a w związku z tym zagrożenie likwidacją, przystąpiono do remontu budynku i jego rozbudowy o nowe piętro. Prace zakończono początkiem lat 80. XX wieku. Rozwinięto wówczas działalność placówki o organizowanie projekcji wideo, telewizję satelitarną, imprezy edukacyjne w zakresie turystyki „Biesiada Turystyczna”, wprowadzono także zajęcia z rytmiki, aerobiku i callaneticsu. Organizowano recitale, spektakle i spotkania ze znanymi artystami. W późniejszym czasie mieściła się tu również redakcja lokalnego radia „VIS”. W latach 90. XX wieku placówka przeszła pod zarząd Urzędu Miejskiego w Żywcu, po kilku latach weszła ona w skład należącego do miasta Żywieckiego Ośrodka Kultury. Następnie stała się częścią instytucji miejskiej o nazwie „Zespół Zamkowo–Parkowy”, by po jej likwidacji zostać włączona do Miejskiego Centrum Kultury. 
Klub „Globik/Senior+”.
Klub „Globik” mieści się przy ul. Sporyskiej 37. 29 stycznia 2018 została przy nim zainaugurowana działalność klubu seniora.
Miejska Orkiestra Dęta.
W budynku Klubu „Śrubka” znajduje się siedziba Towarzystwa Przyjaciół Żywieckiej Orkiestry Dętej, które prowadzi Żywiecką Orkiestrę Dęta. Orkiestra ta została utworzona przełomie lat 1947–1948 i początkowo działała przy Fabryce Śrub. Stanowi jeden z zespołów Miejskiego Centrum Kultury.
Amfiteatr.
U podnóży wzgórza Grójec znajduje się amfiteatr należący do Miejskiego Centrum Kultury, gdzie prowadzone są wydarzenia wydarzeń kulturalne, rozrywkowe i rekreacyjne. Obiekt posiada 3000 miejsc siedzących. Jego budowa rozpoczęła się w 1980 i początkowo mieścił 1500 oglądających. Z czasem została przeprowadzona jego rozbudowa, prace ukończono w lipcu 2014.
Biblioteka.
W budynku przy ul. Grunwaldzkiej 13 działa filia nr 2 Żywieckiej Biblioteki Samorządowej, do 1954 biblioteka zakładowa Fabryki Śrub.
Przemysł.
Wraz z rozwojem przemysłu w XIX wieku w Sporyszu ulokował się szereg zakładów przemysłowych. Były to należące do Habsburgów: fabryka kleju, mąki kostnej i kwasu siarkowego oraz fabryka wyrobów z drewna (parkiet, skrzynki i pędzle). Na terenie folwarku ulokowana była gorzelnia i rektyfikatornia. 
W 1930 roku działały ponadto rafineria spirytusu, wytwórnia wódek i zakład produkujący dywany.
W 1844 roku została przez Karola Ludwika Habsburga została założona Huta Fryderyka. Pracowały tam kuźnice, walcownie i cynkownia blachy. W 1895 roku zakład połączono z fabrykami w Trzyńcu i kopalniami węgla w Karwinie. W 1900 roku hutę kupiło Austriackie Towarzystwo Górniczo-Hutnicze w Wiedniu. W 1910 roku zakład sprzedano "Pierwszej Galicyjskiej Fabryce Śrub Nitów i Nakrętek w Oświęcimiu". Od tego czasu do chwili obecnej fabryka działa w branży śrubiarskiej, współcześnie jako Żywiecka Fabryka Śrub „Śrubena Unia”.
Religia.
Kościół rzymskokatolicki.
Na terenie dzielnicy działalność prowadzi parafia Chrystusa Króla, powstała 6 sierpnia 1958 jako rektorat, a 6 lipca 1967 uzyskała status parafii. Należy do niej kościół Chrystusa Króla, jak również kaplica Podwyższenia Krzyża Świętego. W obu świątyniach msze sprawowane są w każdą niedzielę.
Świadkowie Jehowy.
Przy ul. Partyzantów znajduje się sala królestwa Świadków Jehowy. Odbywają się w niej zebrania dwóch zborów – Żywiec Południe oraz Żywiec Zachód.
Komunikacja.
Główne ciągi komunikacyjne.
Status drogi wojewódzkiej na terenie dzielnicy posiada ul. Kopernika, będąca częścią drogi wojewódzkiej nr 946.
Ponadto do dróg powiatowych na obszarze Sporysza należą:
Linie kolejowe.
Przez Sporysz przebiega linia kolejowa nr 97 Skawina-Żywiec ze stacją kolejową Żywiec-Sporysz przy ul. Grunwaldzkiej, do której docierają pociągi Kolei Śląskich (linia KS S51 Katowice-Zakopane), InterCity oraz Polregio (w kierunku Suchej Beskidzkiej i Krakowa). Stacja jest jednak wykorzystywana w niewielkim stopniu przez pasażerów – w 2021 obsługiwała ona 0–9 osób na dobę.
Komunikacja miejska.
Na terenie dzielnicy znajduje się 21 przystanków komunikacji miejskiej, w tym trzy pętle autobusowe. Największa ilość linii kończy bieg na pętli „Fabryka Śrub”.
Do linii komunikacji miejskiej obsługujących dzielnicę należą: 1, 2, 3, 5, 6, 8, 10, 12 i 15.
Komunikacja lokalna.
Przez Sporysz przebiegają także linie komunikacji powiatowej, organizowanej przez Starostwo Powiatowe. Kursują one do przystanku położonego w pobliżu Szpitala Żywiec przy ul. Pola Lisickich.

</doc>
<doc id="919659" url="https://pl.wikipedia.org/wiki?curid=919659" title="Huracan Buenos Aires">
Huracan Buenos Aires



</doc>
<doc id="919663" url="https://pl.wikipedia.org/wiki?curid=919663" title="Gorbusza">
Gorbusza

Gorbusza ("Oncorhynchus gorbuscha") – gatunek anadromicznej ryby z rodziny łososiowatych (Salmonidae).
Występowanie.
Wschodnie i zachodnie wody przybrzeżne Oceanu Spokojnego oraz zlewisko Oceanu Arktycznego. Introdukowana w Iranie i w Morzu Białym. Podejmowano próby jej introdukcji do Europy.
Budowa.
Ubarwienie i kształt ciała zmienia się z wiekiem ryby. Zasadnicza zmiana następuje po rozpoczęciu wędrówki w górę rzeki. Osiągają długość do 76 cm długości, zwykle do 50 cm, przy przeciętnej masie ciała 2–3 kg. Żywi się skorupiakami.
Rozród.
Do osiągnięcia dojrzałości płciowej (drugi rok życia) przebywają w przybrzeżnych wodach morskich. Do rzek wstępują masowo. Gorbusza jest słabo przystosowana do pobytu w wodach słodkich. Ikra może się rozwijać nawet w wodzie słonawej. Dorosłe giną po tarle. Larwy zaraz po wykluciu rozpoczynają wędrówkę w stronę morza żywiąc się larwami owadów. Gorbusza krzyżuje się z ketą ("Oncorhynchus keta").
Znaczenie gospodarcze.
Poławiana gospodarczo na dużą skalę, hodowana w akwakulturze, poławiana przez wędkarzy. Poszukiwanym specjałem jest czerwony kawior pozyskiwany z gorbuszy.

</doc>
<doc id="919664" url="https://pl.wikipedia.org/wiki?curid=919664" title="Oncorhynchus gorbuscha">
Oncorhynchus gorbuscha



</doc>
<doc id="919668" url="https://pl.wikipedia.org/wiki?curid=919668" title="Countdown to Extinction">
Countdown to Extinction

Countdown to Extinction – piąty album zespołu Megadeth, wydany 14 lipca 1992 roku. Żaden album zespołu nie sprzedał się nigdy w większej liczbie kopii (ponad 2 mln płyt w samych Stanach Zjednoczonych). Album zdobył podwójną platynę. W ramach promocji albumu wydano cztery single: "Symphony of Destruction", "Sweating Bullets", "Skin O' My Teeth" czy "Forclosure of a Dream". Album ten, wraz z "Black Albumem" Metalliki, "Vulgar Display of Power" Pantery, "Painkiller" Judas Priest, "Fear of the Dark" Iron Maiden i "No More Tears" Ozzy'ego Osbourne'a, zatrzymał heavy metal w mainstreamie, w czasach popularności grunge'u i rocka alternatywnego, na początku lat 90. 
Album został wyprodukowany we współpracy z Maxem Normanem; nagrywany między 6 stycznia a 28 kwietnia 1992 roku. W sierpniu 2004 roku ukazała się edycja remasterowana z czterema dodatkowymi utworami.
Według danych z kwietnia 2002 album sprzedał się w nakładzie 2,134,113 egzemplarzy na terenie Stanów Zjednoczonych.
Album "Countdown to Extinction" został zamieszczony na 6. pozycji (obok takich albumów jak "Dirt" Alice in Chains czy "Fear of the Dark" Iron Maiden) w zestawieniu magazynu "Guitar World" na najlepszy album 1992 roku.

</doc>
<doc id="919669" url="https://pl.wikipedia.org/wiki?curid=919669" title="Youthanasia">
Youthanasia

Youthanasia – szósty w kolejności album thrashmetalowego amerykańskiego zespołu Megadeth, wydany 1 listopada 1994 roku. W 2004 roku płyta została zremiksowana, zremasterowana i ponownie wydana wraz z czterema bonusowymi utworami. 
Według danych z kwietnia 2002 album sprzedał się w nakładzie 891 333 egzemplarzy na terenie Stanów Zjednoczonych.

</doc>
<doc id="919675" url="https://pl.wikipedia.org/wiki?curid=919675" title="Hidden Treasures">
Hidden Treasures

Hidden Treasures – minalbum (EP) thrashmetalowego zespołu Megadeth, wydany 18 lipca 1995 roku. Składa się z ośmiu wcześniej publikowanych na zbiorowych wydawnictwach utworów.

</doc>
<doc id="919680" url="https://pl.wikipedia.org/wiki?curid=919680" title="Edwin Valero">
Edwin Valero

Edwin Valero (ur. 3 marca 1981 w Bolero Alto, zm. 19 kwietnia 2010 w Valencia) – wenezuelski bokser, były zawodowy mistrz świata organizacji WBA w kategorii superpiórkowej (do 130 funtów) oraz organizacji WBC w kategorii lekkiej (do 135 funtów).
Kariera amatorska.
Zaczął boksować w wieku dwunastu lat. Jest trzykrotnym amatorskim mistrzem Wenezueli, a także mistrzem Centralnej i Południowej Ameryki. Jego bilans walk amatorskich wynosi 86 zwycięstw przy 6 porażkach.
Kariera zawodowa.
Pierwszą profesjonalną walkę stoczył w 2002. Jest rekordzistą pod względem liczby kolejnych walk kończonych nokautem w pierwszej rundzie. Zakończył w ten sposób swoje pierwsze 18 walk. Poprzedni rekord należał do Younga Otto, wynosił 15 walk i został ustanowiony w 1905.
5 sierpnia 2006, w swojej dwudziestej walce, Valero zmierzył się z Vicente Mosquerą. Stawką tego pojedynku było mistrzostwo świata organizacji WBA w kategorii superpiórkowej. Wenezuelczyk wygrał w dziesiątej rundzie przez techniczny nokaut. Mosquera był dodatkowo dwa razy liczony w pierwszej rundzie, natomiast Valero leżał na deskach w rundzie trzeciej (po raz pierwszy w swojej karierze).
W pierwszej obronie mistrzowskiego pasa Valero pokonał (znów przez techniczny nokaut w pierwszej rundzie) Meksykanina Michaela Lozadę. 3 maja 2007 odniósł swoje 22 zwycięstwo, nokautując Japończyka Nobuhito Honmo w ósmej rundzie. Siedem miesięcy później, w swojej ostatnie walce w 2007, pokonał Zaida Zavaletę (techniczny nokaut w 3 rundzie). 12 czerwca 2008 pokonał przez techniczny nokaut w siódmej rundzie Japończyka Takehiro Shimadę.
We wrześniu 2008 roku zrezygnował z tytułu mistrzowskiego w kategorii superpiórkowej i przeniósł się do kategorii lekkiej. Już w pierwszej walce w nowej kategorii wagowej, 4 kwietnia 2009 roku, pokonał przez techniczny nokaut w drugiej rundzie Antonio Pitaluę i zdobył wakujący tytuł mistrza świata WBC. 19 grudnia 2009 roku, w pierwszej obronie mistrzowskiego tytułu, pokonał przez techniczny nokaut Hectora Velazqueza, po tym jak Meksykanin nie wyszedł do walki w siódmej rundzie. W pierwszej walce w 2010 roku pokonał w dziewiątej rundzie tymczasowego mistrza świata WBC, Antonio DeMarco.
Problemy zdrowotne.
W lutym 2001 Valero miał wypadek motocyklowy. Doznał urazu czaszki (jechał bez kasku) i przeszedł operację usunięcia skrzepu. To zdarzenie opóźniło start jego kariery zawodowej. Różne organizacje bokserskie nie chciały dopuścić go do uprawiania boksu w obawie o jego zdrowie. Valero stwierdził jednak, że jego wenezuelski lekarz zezwolił mu na czynne uprawianie pięściarstwa i w lipcu 2002 stoczył swój pierwszy zawodowy bokserski pojedynek.
Jednakże na początku 2004 badania jego mózgu przed kolejną walką w Stanach Zjednoczonych nie wypadły pomyślnie i Valero otrzymał zakaz odbywania walk bokserskich na terenie USA do czasu aż jego badania lekarskie dadzą wynik pozytywny. W konsekwencji Wenezuelczyk kontynuował swoją karierę poza Stanami, głównie w Japonii. W 2008 roku został dopuszczony do walk w stanie Teksas.
Morderstwo żony i śmierć.
18 kwietnia 2010 został zatrzymany pod zarzutem morderstwa swojej żony, miesiąc wcześniej był oskarżany też o znęcanie się nad nią. Tego samego dnia przyznał się do zarzucanego mu czynu. 19 kwietnia 2010 popełnił samobójstwo, wieszając się w celi za pomocą swoich ubrań.

</doc>
<doc id="919681" url="https://pl.wikipedia.org/wiki?curid=919681" title="Oncifelis colocolo">
Oncifelis colocolo



</doc>
<doc id="919682" url="https://pl.wikipedia.org/wiki?curid=919682" title="Rogale (powiat łukowski)">
Rogale (powiat łukowski)

Rogale – część wsi Popławy-Rogale w Polsce położona w województwie lubelskim, w powiecie łukowskim, w gminie Trzebieszów. Do końca 2007 roku stanowiła odrębną jednostkę administracyjną.
W latach 1975–1998 miejscowość administracyjnie należała do województwa siedleckiego.
Historia.
W 1793 r. odbyła się wizytacja parafii trzebieszowskiej z polecenia biskupa Skraszewskiego. Z tego okresu zachowały się zapiski w księgach parafialnych, według których wieś Rogale była wówczas dziedzictwem Dąbrowskiego (konsyliarza lubelskiego).
W 1910 r. przybyła do dworu we wsi Rogale 32-letnia Helena Tchórznicka-Chyżyńska znana pod literackim pseudonimem Heleny Mniszkówny. Autorka znanego dzieła "Trędowata", które biło rekordy popularności. Tutaj wychodzi drugi raz za mąż za Antoniego Rawicz-Radomyskiego. W Rogalach urodziła dwie córki bliźniaczki i napisała szereg książek, m.in. "Panicz", "Książęta Boru" (1912), "Gehenna" (1914), "Czciciele Szatana" (1918) i "Verte" (1921). W powieści "Sfinks" czytamy:"I są na Podlasiu krzyże na rozstajach wśród wierzb rosochatych smutne ciche krzyże. Jadę od Trzebieszowa do Rogal – nie więcej niż 1,5 km – mijamy co najmniej 5 takich krzyży... I są na Podlasiu wioski ciche – jak sady umajone w kwitnące wiśnie, gdzie przy chacie błękitnieją lnu rzędy, pachną lipy i stoją szeregi uli, miodu i rojów pełne, gdzie wśród wiejskich strzech bieleją ściany kościoła, a z wieży sygnaturka na Anioł Pański dzwoni. Gdzie wieczorem słychać porykiwania krów wracających z pastwiska, bek owiec i głośne gęganie gęsi, które pędzi pastuszek wygrywający na fujarce."

</doc>
<doc id="919683" url="https://pl.wikipedia.org/wiki?curid=919683" title="Cryptic Writings">
Cryptic Writings

Cryptic Writings – siódmy album studyjny amerykańskiej grupy metalowej Megadeth, wydany w 1997 roku przez Capitol Records, i wyprodukowany w Nashville, przez Dana Huffa i Dave'a Mustaine'a. W proces tworzenia albumu znaczny wpływ miał także ówczesny manager Megadeth, Bud Prager z E.S.P. Management. Muzyka na tym albumie jest zdecydowanie inna niż na poprzednich płytach, bardziej melodyjna, choć nie brakuje także thrashmetalowych kawałków. Z longplaya wyodrębniono cztery single: "Trust", "Almost Honest", "Use The Man" i "A Secret Place".
Wydawnictwo było promowane minialbumem pt. "Live Trax". Materiał był rozdawany za darmo podczas trasy koncertowej Megadeth w Japonii. Rok później do wznowienia "Cryptic Writings" został dołączony minialbum zatytułowany "Live Trax II". W 2004 została wydana zremiksowana i zremasterowana wersja albumu z czterema dodatkowymi utworami - wspomnianą hiszpańską wersją "Trust" i trzema utworami z sesji do "Youthanasii", które w zmienionej formie trafiły na "Cryptic Writings".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="919684" url="https://pl.wikipedia.org/wiki?curid=919684" title="Leopardus colocolo">
Leopardus colocolo



</doc>
<doc id="919686" url="https://pl.wikipedia.org/wiki?curid=919686" title="Felis colocolo">
Felis colocolo



</doc>
<doc id="919690" url="https://pl.wikipedia.org/wiki?curid=919690" title="Risk">
Risk

Risk – ósmy album amerykańskiego zespołu thrashmetalowego Megadeth, wydany w 1999 roku przez wytwórnię Capitol Records. Jest to ostatni album zespołu, na którym zagrał Marty Friedman i pierwszy z Jimmym DeGrasso w składzie. Album został zremiksowany i zremasterowany w ramach reedycji wydanej w 2004 roku.
Według danych z kwietnia 2002 sprzedał się w nakładzie 304,236 egzemplarzy na terenie Stanów Zjednoczonych.

</doc>
<doc id="919691" url="https://pl.wikipedia.org/wiki?curid=919691" title="Nolf">
Nolf



</doc>
<doc id="919693" url="https://pl.wikipedia.org/wiki?curid=919693" title="Krzysztof Etmanowicz">
Krzysztof Etmanowicz

Krzysztof Andrzej Etmanowicz (ur. 3 marca 1959 w Warszawie, zm. 19 grudnia 2012 tamże) – polski piłkarz, grający na pozycji pomocnika, trener piłkarski.
Absolwent Akademii Wychowania Fizycznego w Warszawie, którą ukończył w 1981. Jako piłkarz grał w drużynach stołecznych: Legii (poza pierwszym zespołem), AZS-AWF, Polonii, a także w Olimpii Poznań i czechosłowackim Šklo Union Teplice.
Od czasu zakończenia kariery piłkarskiej pracował jako trener. Zaczynał od pracy w Polonii Warszawa. Później w Legii opiekował się zespołami juniorów i rezerw. 20 sierpnia 1991 zastąpił Władysława Stachurskiego na stanowisku szkoleniowca pierwszego zespołu. W tym okresie drużyna Legii znajdowała się w poważnym kryzysie i broniła się przed spadkiem z ekstraklasy. Pod kierunkiem Etmanowicza Legii udało się ostatecznie zająć 10. miejsce na zakończenie sezonu 1991-1992. Po czterech kolejkach następnego sezonu Etmanowicz został zastąpiony przez Janusza Wójcika. Do zawodu trenera powrócił latem 1995 w roli szkoleniowca Marcovii Marki. W późniejszych latach prowadził kilka innych drużyn z Warszawy i Mazowsza, m.in. Znicz Pruszków i Narew Ostrołęka, rezerwy Polonii Warszawa.
W rundzie jesiennej sezonu 2011/2012 był trenerem Huraganu Wołomin, a od 16 stycznia 2012 był trenerem GKP Targówek. W rundzie jesiennej 2012/2013 prowadził IV ligowy zespół KS Łomianki.

</doc>
<doc id="919694" url="https://pl.wikipedia.org/wiki?curid=919694" title="Α-helisa">
Α-helisa



</doc>
<doc id="919699" url="https://pl.wikipedia.org/wiki?curid=919699" title="Chlorek srebra">
Chlorek srebra

Chlorek srebra(I), AgCl – nieorganiczny związek chemiczny z grupy chlorków, sól kwasu chlorowodorowego i srebra o bardzo słabej rozpuszczalności w wodzie. Występuje w przyrodzie jako minerał chlorargyryt.
Właściwości.
Jest to biały proszek lub kryształy. Jest bardzo słabo rozpuszczalny w wodzie, jego ("I"r wynosi 1,77). Nie rozpuszcza się w kwasie azotowym, natomiast roztwarza się łatwo w wodzie amoniakalnej w utworzeniem kompleksowego kationu :
Reakcja ta jest odwracalna i po zakwaszeniu roztworu ponownie wytrąca się AgCl.
Jest związkiem światłoczułym. Rozkłada się pod wpływem światła, a także ogrzewania. W wyniku rozkładu wydziela się gazowy chlor (Cl2) oraz metaliczne srebro, które nadaje substancji początkowo fioletowawą, a później szarą barwę.
Otrzymywanie.
AgCl wytrąca się w postaci białego serowatego osadu po zmieszaniu roztworu soli srebra(I) z roztworem zawierającym jony .
Reakcja ta jest wykorzystywana do otrzymywania związku. Do gorącego roztworu azotanu srebra dodaje się powoli roztwór chlorku metalu alkalicznego, np. NaCl:
Wytrącony osad przemywa się wodą i oczyszcza przez rozpuszczenie w wodzie amoniakalnej i ponowne strącenie kwasem solnym. Wszystkie operacje należy przeprowadzać po ciemku lub przy ciemnoczerwonym świetle.
Zastosowanie.
Stosowany jest w fotografii do produkcji emulsji światłoczułych. Ponadto, w postaci substancji osadzonej na dwutlenku tytanu (w ilości 20%), stosowany jest jako substancja konserwująca w kosmetykach. W takim zastosowaniu jego maksymalna zawartość w produkcie wynosi 40 ppm. Prowadzone są badania dotyczące antybakteryjnych właściwości chlorku srebra, zwłaszcza w postaci nanocząstek, jako dodatku do opatrunków i dezodorantów, a także jako środka do dezynfekcji wody pitnej. 

</doc>
<doc id="919701" url="https://pl.wikipedia.org/wiki?curid=919701" title="Siedem miast Delhi">
Siedem miast Delhi

Delhi to miejsce, w którym zbudowano siedem miast w przeszłości. W rzeczywistości uważa się, że większość mitycznych miast naprawdę istniała.
Współczesne Delhi składa się z siedmiu antycznych części:

</doc>
<doc id="919706" url="https://pl.wikipedia.org/wiki?curid=919706" title="Pan Island Expressway">
Pan Island Expressway

Pan Island Expressway (Skrót: PIE; mandaryński: 泛岛高速公路, Pinyin: "Fàndǎo Gāosù Gōnglù"; mal.: "Lebuhraya Seluruh Pulau") – najdłuższa i najstarsza autostrada Singapuru.
Leży wzdłuż głównej wyspy i łączy port Tuas na zachodzie z portem lotniczym Changi, przez dzielnice Boon Lay – gdzie się łączy z KJE, Jurong West, Jurong East, Clementi, Bukit Batok, Bukit Timah – gdzie się łączy z BKE, objeżdża Zalewu MacRitchie, Toa Payoh – gdzie się łączy z CTE, Kim Chuan, Eunos, Bedok i Simei.
Jej łączna długość wynosi ok. 41 km.
Budowa.
Budowa PIE zaczęła się w roku 1966 i toczyła się w trzech fazach.
Przedłużenie PIE.
W 1992, rozpoczęła się budowa zachodniego odcinka PIE, ażeby ją podłączyć z KJE, która również była w trakcie budowy. Nowy, ośmiokilometrowy odcinek był budowany od estakady Hong Kah przez estakadę Tengah, przy której się rozpoczyna KJE do estakady Tuas, gdzie się łączyła z AYE.
Dwukilometrowy odcinek ze starej PIE z Hong Kah do Corporation Road utracił status autostrady i uzyskała nową nazwę, Jurong West Avenue 2.
Jak zaczęła rosnąć liczba aut poruszających się przez KJE oraz PIE do Strefy przemysłowej Jurong (ang. Jurong Industrial Estate), zmodernizowano pas awaryjny na odcinku z estakady Tengah. Odcinek ten, z trzypasmowej, dwujezdniowej drogi stał się drogą czteropasmową. Budowa rozpoczęła się w marcu 2004 r. i zakończyła w marcu 2006 r.
Inne.
"Pan Island Expressway" jest również przedmiotem gry firmy TheatreWorks.

</doc>
<doc id="919711" url="https://pl.wikipedia.org/wiki?curid=919711" title="Wał Zachodni">
Wał Zachodni



</doc>
<doc id="919723" url="https://pl.wikipedia.org/wiki?curid=919723" title="ACE (Action for Co-operation on the Field of Economics)">
ACE (Action for Co-operation on the Field of Economics)



</doc>
<doc id="919728" url="https://pl.wikipedia.org/wiki?curid=919728" title="Jodek srebra">
Jodek srebra

Jodek srebra – nieorganiczny związek chemiczny, sól kwasu jodowodorowego i srebra. Jest solą o żółtym zabarwieniu, nierozpuszczalną w wodzie i, podobnie jak inne halogenki srebra, światłoczułą. Struktura krystaliczna jodku srebra zmienia się wraz z temperaturą.

</doc>
<doc id="919729" url="https://pl.wikipedia.org/wiki?curid=919729" title="Panzerwerk">
Panzerwerk

Panzerwerk ("budowla, dzieło pancerne") – nazwa nadana przez propagandę niemiecką ciężkim schronom bojowym wznoszonym na zachodniej i wschodniej granicy III Rzeszy.
Nazwa – wraz z jednolitą numeracją wszystkich schronów posiadających odporność od B1 (tabela) wzwyż – została nadana w lecie 1939 roku. Zdaniem badaczy głównym wyznacznikiem dla uznania schronu za panzerwerk powinien być fakt wyposażenia go w kopuły sześciostrzelnicowe dla dwóch karabinów maszynowych.
W praktyce wstrzymanie przez Hitlera rozbudowy najpotężniejszych linii umocnionych, przede wszystkim Frontu Ufortyfikowanego Łuku Odry-Warty (Międzyrzecki Rejon Umocniony) uniemożliwiło budowę obiektów o odporności wyższej niż B. Przykładowy schron bojowy o odporności B (tzw. B-Werk) posiadał uzbrojenie składające się z:
Istniały bardzo różne konfiguracje uzbrojenia i elementów pancernych – zależne od czasu budowy i umiejscowienia danego schronu. Przykładem tego rodzaju schronów (B-Werków) w Polsce mogą być Pz.W. 716 i Pz.W. 721.
Ponadto duża część obiektów tego typu posiadała możliwość rozbudowy o broń przeciwpancerną, czyli armatę kalibru 37 lub 50 mm w wieży bądź kazamacie. W praktyce jednak umocnień nie wyposażono w działa przeciwpancerne (jedynie GW Ludendorff posiadała armatę przeciwpancerną).
Wyższym stopniem rozbudowy panzerwerków były obiekty rozproszone, których przykładami mogą być Pz.W. 814 „Moltke” i Pz.W. 817 „Roon”. Obok głównego obiektu posiadały one tzw. wieże odosobnione, czyli połączone komunikacją podziemną odrębne, mniejsze schrony.
Schrony opisywane jako panzerwerki posiadały od 1 do 4 kondygnacji. Połączone z systemem podziemnym posiadały system koszarowo-magazynowy połączony ze schronem szybem.
Największe planowane obiekty o standardzie „A” miały być realizowane jako kompleks kilku odrębnych, ciężkich schronów, wyposażonych prócz wymienionego już uzbrojenia w artylerię stromotorową (haubice 105 mm). Przykładem takiego obiektu może być najbardziej zaawansowany w budowie A-Werk nr 8 Frontu Ufortyfikowanego Łuku Odry-Warty, położony w pobliżu Nietoperka. Składać się on miał z dwóch schronów oznaczonych „Ost” i „West”.
Najwięcej, bo 83 schrony określane jako panzerwerki, zbudowane zostały na Froncie Ufortyfikowanym Łuku Odry-Warty. 53 z nich wyposażone były w kopuły sześciostrzelnicowe. Na Wale Zachodnim zbudowano 32 schrony tego typu. Propaganda niemiecka określała mianem panzerwerków także schrony o niższym standardzie.

</doc>
<doc id="919733" url="https://pl.wikipedia.org/wiki?curid=919733" title="Jakub Palacz">
Jakub Palacz

Jakub Palacz (ur. 26 maja 1976 w Tarnobrzegu) – polski aktor filmowy i teatralny, dramaturg i performer oraz muzyk.
W 1999 roku ukończył studia na PWST w Krakowie. Współpracuje z Teatrem Łaźnia Nowa. Gra w zespole muzycznym "Eloe". Założyciel teatru Eloe Theater of Noise, z którym brał udział w festiwalu Malta 2007. Autor sztuki "Dzieci Energii," przełożonej na trzy języki. Wraz z Jakubem Pączkiem jest twórcą dokumentu performance "Misja Nowa Huta", który miał premierę na pokazie specjalnym wieńczącym festiwal "Slamdance on the Road 2007". Uczestnik programu "Wyprawa Robinson". Zagrał szereg ról teatralnych w różnych teatrach w Polsce i za granicą. Najważniejsza to Król Edyp, którego zagrał w trzech różnych wersjach. Łaźnia Nowa, Project Theater Studio (Wiedeń) oraz Teatr Cracovia. Współpracuje z Teatrem Vis a Vis, gdzie zagrał w spektaklu muzycznym "Sobótka" wraz z zespołem Skaldowie.
Autor muzyki do pierwszego w Polsce wykonania poematu Kwiaty Zła w reżyserii B. Piotrowskiego. Założyciel grupy filmowej mediAFinger.

</doc>
<doc id="919735" url="https://pl.wikipedia.org/wiki?curid=919735" title="Tomizm transcendentalizujący">
Tomizm transcendentalizujący

Tomizm transcendentalizujący – rozwijana głównie w Niemczech odmiana neotomizmu nawiązująca do kantyzmu i fenomenologii Heideggera. Główni reprezentanci to Emerich Coreth, Karl Rahner, J.B. Lotz, B. Lonergan, O. Muck, a w Polsce: Karol Wojtyła, Antoni B. Stępień, Marian Jaworski.

</doc>
<doc id="919738" url="https://pl.wikipedia.org/wiki?curid=919738" title="Transpozaza">
Transpozaza

Transpozaza − enzym (EC 2.7.7) przeprowadzający reakcję transpozycji, czyli przemieszczania się po genomie ruchomych elementów zwanych transpozonami.
Transpozaza wiąże się z DNA i przecina go, uwalniając transpozon, a następnie przecina docelową cząsteczkę DNA i przyłącza do niej transpozon.

</doc>
<doc id="919743" url="https://pl.wikipedia.org/wiki?curid=919743" title="Astra 1L">
Astra 1L

Astra 1L – satelita telekomunikacyjny należący do operatora SES ASTRA.
Znajduje się na orbicie geostacjonarnej, nad równikiem, na 19,2° długości geograficznej wschodniej. Pozwolił on na powrót satelity Astra 2C na jego docelową długość geograficzną, 28,2° i zapewnienie odpowiedniej przepustowości na terytorium Zjednoczonego Królestwa i Irlandii. Zamówiony w 2003 statek zbudowała firma Lockheed Martin Commercial Space Systems, w oparciu o platformę A2100AX. Satelita posiada 29 transponderów pasma Ku i 2 pasma Ka. Planowany czas funkcjonowania wynosi 15 lat.

</doc>
<doc id="919749" url="https://pl.wikipedia.org/wiki?curid=919749" title="Beach soccer">
Beach soccer



</doc>
<doc id="919750" url="https://pl.wikipedia.org/wiki?curid=919750" title="Kościół św. Łukasza w Drzewicy">
Kościół św. Łukasza w Drzewicy

Kościół pw. św. Łukasza w Drzewicy – rzymskokatolicki kościół w Drzewicy.
Historia i architektura.
Kościół w stylu gotyckim, ufundowany przed ród Drzewickich herbu Ciołek w 1315. Został erygowany w 1321, a konsekracja odbyła się w 1460. Zbudowany z ciosu kamiennego i cegły. Miał charakter obronny. Do dzisiaj zachowała się dawna nawa z wieżą na planie koła.
W latach 1551-1610 kościół znajdował się w rękach kalwinistów. W latach 1908-1914 został rozbudowany w stylu neogotyckim według planu architekta Jarosława Wojciechowskiego, zachowując starą część kościoła bez zmian. Przedłużono nawę o dwa przęsła, wzniesiono transepty oraz wybudowano nowe prezbiterium.
Wnętrze.
Wewnątrz kościoła znajdują się zabytki:
W podziemiach kościoła spoczywają zmarli rodu Drzewickich i Szaniawskich. Przed obiektem stoi figura św. Jana Nepomucena z 1788.

</doc>
<doc id="919752" url="https://pl.wikipedia.org/wiki?curid=919752" title="Galaxy 17">
Galaxy 17

Galaxy 17 – satelita telekomunikacyjny do przekazu telewizji i telefonii, należący do operatora Intelsat. Został zamówiony przez PanAmSat i był pierwszym satelitą tego operatora, który został zbudowany w Europie. W 2006 roku, jeszcze przed startem satelity, PanAmSat został przejęty przez Intelsat.
Galaxy 17 został wystrzelony 4 maja 2007. Znajduje się na orbicie geostacjonarnej (nad równikiem) na pozycji 91°W.
Statek zbudowała firma Thales Alenia Space, w oparciu o platformę Spacebus 3000B3. Satelita posiada 24 transpondery pasma Ku i 24 pasma C. Planowany czas funkcjonowania wynosi 15 lat.

</doc>
<doc id="919753" url="https://pl.wikipedia.org/wiki?curid=919753" title="Pahiatua">
Pahiatua

 
Pahiatua – miasto leżące w południowo-wschodniej części Wyspy Północnej, w Nowej Zelandii. Pahiatua leży w okręgu Tararua, 60 km na północ od miasta Masterton i 30 km na wschód od Palmerston North.
W Pahiatua znalazła schronienie duża grupa dzieci polskich - znana jako Dzieci z Pahiatua.

</doc>
<doc id="919757" url="https://pl.wikipedia.org/wiki?curid=919757" title="Like a Boy">
Like a Boy

"Like a Boy" to piosenka R&amp;B stworzona przez Ciarę Harris, Candice Nelson, Muhammada Balewę, J. Que, Ezekiela Lewisa i Calvina Kenona do drugiego, studyjnego albumu wokalistki, Ciara: The Evolution (2007). Utwór został wydany jako trzeci singel z albumu w Stanach Zjednoczonych natomiast jako drugi w Europie. Wydanie utworu jako singel zostało potwierdzone w programie "MTV News", a wybrany przed zakończeniem ankiety internetowej dotyczącej wyboru przez odzwiedzających profil artystki na witrynie MySpace drugiego singla z krążka. Utwory, które zostały wybrane do głosowania w ankiecie to "That's Right" oraz "Can't Leave 'Em Alone". Singel nie odniósł w Ameryce Północnej takiego sukcesu jak w Europie. Utwór swą premierę w USA miał w radiu "Mainstream Urban" dnia 13 lutego 2007. Singel pojawił się na sklepowych półkach w Wielkiej Brytanii dnia 2 kwietnia 2007.
Teledysk.
Teledysk do singla reżyserowany był przez Diane Martel, która również współpracowała z wokalistką przy videoclipie do utworu "Promise". Klip nagrywany był w drugiej połowie stycznia przez trzy dni. Videoclip miał premierę dnia 21 lutego 2007 na witrynie Yahoo! Music oraz w programie "Access Granted" stacji BET. Po raz pierwszy teledysk pojawił się na antenie MTV w programie "TRL" dnia 23 lutego 2007, a zadebiutował na liście przebojów tej audycji na miejscu #10 w dniu 26 lutego 2007. Najwyższa pozycja klipu to miejsce #4. W Wielkiej Brytanii klip miał premierę dnia 9 marca 2007 na kanale "The Box". 8 marca 2007 klip zadebiutował na liście przebojów programu "106 &amp; Park" kanału BET; jego najwyższa pozycja to szczyt listy (#1). Teledysk znalazł się na pozycji #5 najczęściej ściąganych klipów z internetu opracowanego przez stronę internetową iTunes.
Czarno-biały teledysk zaczyna się z Ciarą, która siedzi na krześle ubrana jak mężczyzna. Jest bardzo wytatuowana, mówi zdanie: "2007. Ladies, I think it's time to switch roles.". Następnie pojawia się ona naprzeciw swojego chłopaka (granego przez futbolistę amerykańskiego Reggiego Busha). Podczas pierwszych wersów piosenki i na początku refrenu wokalistka tańczy z mężczyzną (w rzeczywistości jest to sama Ciara przebrana za chłopaka). W ostatniej części klipu Ciara razem ze swoimi tancerkami, które również są przebrane za gangsterów, pokazują układ choreograficzny, eksponując przy tym swoje mięśnie.
Tatuaże Ciary w teledysku:

</doc>
<doc id="919766" url="https://pl.wikipedia.org/wiki?curid=919766" title="Krzysztof Gawara">
Krzysztof Gawara

Krzysztof Stanisław Gawara (ur. 15 marca 1958 w Siennie) – polski piłkarz, grający najczęściej jako obrońca, reprezentant Polski (juniorzy), trener piłkarski.
Kariera piłkarska.
Pierwsze lata kariery spędził w Bydgoszczy i Gdańsku: jest wychowankiem bydgoskiej Polonii, bronił również barw Zawiszy i Lechii, skąd trafił w 1983 do Ruchu Chorzów. Jako gracz "niebieskich" zadebiutował w I lidze. Po kilku sezonach spędzonych na Śląsku przeszedł do warszawskiej Legii, z którą dwukrotnie (w 1985 i 1986 zdobył Wicemistrzostwo Polski). Od 1988, poza krótkim pobytem w Ruchu, występował za granicą, najpierw w polonijnym klubie z Sydney, a następnie w fińskich FF Jaro i Tampereen Pallo-Veikot, z którym w 1994 zdobył Mistrzostwo Finlandii, a na zakończenie kariery w EuPa Eura.
Kariera trenerska.
Po powrocie z Finlandii rozpoczął pracę w charakterze szkoleniowca. Pierwszym klubem w jego karierze trenera był Wicher Kobyłka, skąd po roku przeniósł się do Legii. W warszawskim zespole spędził kilka kolejnych lat, szkoląc m.in. rezerwy. Po zwolnieniu w marcu 2001 Franciszka Smudy przez kilkanaście dni był tymczasowym trenerem pierwszego zespołu Legii, po czym objął funkcję asystenta Dragomira Okuki. Po dwóch latach pracy w rezerwach powrócił do pierwszego zespołu jako asystent Dariusza Kubickiego. Po jego dymisji jesienią 2004 wszedł w skład tymczasowego tercetu szkoleniowców, obok Lucjana Brychczego i Jacka Zielińskiego. Wkrótce później, po objęciu przez tego ostatniego funkcji pierwszego trenera, Gawara został jego asystentem. Potem ponownie pracował w Legii II, a od lata 2006 opiekuje się zawodnikami Huraganu Wołomin.

</doc>
<doc id="919767" url="https://pl.wikipedia.org/wiki?curid=919767" title="B71 Sandur">
B71 Sandur



</doc>
<doc id="919768" url="https://pl.wikipedia.org/wiki?curid=919768" title="Siergiej Czepikow">
Siergiej Czepikow

Siergiej Władimirowicz Czepikow (ros. Сергей Владимирович Чепиков, ur. 30 stycznia 1967 r. w Chabarowsku) – rosyjski biathlonista i biegacz narciarski, reprezentujący też ZSRR i WNP, wielokrotny medalista igrzysk olimpijskich i mistrzostw świata, a także dwukrotny zdobywca Pucharu Świata.
Kariera.
Pierwszy sukces osiągnął w 1986 roku, zdobywając brązowy medal w sztafecie podczas mistrzostw świata juniorów w Falun. Na rozgrywanych rok później mistrzostwach świata juniorów w Lahti zwyciężył w biegu indywidualnym, sprincie i sztafecie. W Pucharze Świata zadebiutował 22 stycznia 1987 roku w Ruhpolding, zajmując 22. miejsce w biegu indywidualnym. Tym samym już w swoim debiucie zdobył pierwsze punkty. Na podium zawodów tego cyklu po raz pierwszy stanął 23 lutego 1988 roku w Calgary, zajmując 3. miejsce w sprincie. Wyprzedzili go jedynie Frank-Peter Roetsch z NRD i kolejny reprezentant ZSRR - Walerij Miedwiedcew. W kolejnych startach jeszcze 27 razy stawał na podium, odnosząc przy tym siedem zwycięstw. Czterokrotnie triumfował w sprincie: 15 grudnia 1990 roku w Les Saisies, 26 stycznia 1991 roku w Anterselvie, 23 lutego 1994 roku w Lillehammer i 24 stycznia 2004 roku Anterselvie, a trzy razy był najlepszy w biegu indywidualnym: 9 marca 1989 roku w Östersund, 25 stycznia 1990 roku w Ruhpolding i 13 grudnia 1990 roku w Les Saisies. Ostatnie podium w zawodach tego cyklu wywalczył 15 stycznia 2006 roku w Ruhpolding, zajmując trzecie miejsce w biegu pościgowym. Najlepsze wyniki osiągał w sezonach 1989/1990 i 1990/1991, kiedy zwyciężał w klasyfikacji generalnej. Był też trzeci w sezonie 1988/1989, za Eirikiem Kvalfossem z Norwegii oraz innym reprezentantem ZSRR - Aleksandrem Popowem.
W 1988 roku wystartował na igrzyskach olimpijskich w Calgary, zdobywając dwa medale. Zajął tam trzecie miejsce w sprincie, za Frankiem-Peterem Roetschem i Walerijem Miedwiedcewem, a razem z Dmitrijem Wasiljewem, Aleksandrem Popowem i Miedwiedcewem zdobył złoty medal w sztafecie. Na tej samej imprezie był też czwarty w biegu indywidualnym, przegrywając walkę o podium z Włochem Johannrm Passlerem o 7,4 s. Rok później, podczas mistrzostw świata w Feistritz zdobył złoto w biegu drużynowym i srebro w sztafecie.
Z mistrzostw świata w Mińsku/Oslo/Kontiolahti w 1990 roku wrócił z dwoma medalami. W biegu indywidualnym był drugi, plasując się między Miedwiedcewem a kolejnym rodakiem, Anatolijem Żdanowiczem. Następnie zajął trzecie miejsce w sprincie, za Markiem Kirchnerem z NRD i Eirikiem Kvalfossem. Kolejne dwa medale zdobył podczas mistrzostw świata w Lahti w 1991 roku, gdzie oprócz srebra w sztafecie zdobył też brązowy medal w biegu drużynowym.
Jako reprezentant WNP Czepikow zajął drugie miejsce w sztafecie na igrzyskach olimpijskich w Albertville w 1992 roku. Był tam też dziesiąty w biegu indywidualnym i czwarty w sprincie, w którym w walce o brązowy medal lepszy był Harri Eloranta z Finlandii. Za to podczas mistrzostw świata w Borowcu w 1993 roku zdobył medale w trzech z czterech konkurencji. Oprócz srebrna w sztafecie, był też drugi w biegu drużynowym, a biegu indywidualnym zajął trzecią pozycję, ulegając tylko Włochowi Andreasowi Zingerle i innemu Rosjaninowi - Siergiejowi Tarasowowi. Ponadto na igrzyskach w Lillehammer zwyciężył w sprincie, zostając tym samym pierwszym w historii rosyjskim mistrzem olimpijskim w tej konkurencji. Pozostałe miejsca na podium zajęli Niemiec Ricco Groß oraz Siergiej Tarasow. Wspólnie z kolegami z reprezentacji po raz kolejny był drugi w sztafecie.
Od sezonu 1994/1995 startował w biegach narciarskich. W Pucharze Świata zadebiutował 26 listopada 1995 roku w Vuokatti, gdzie zajął 21. miejsce w biegu na 10 km techniką klasyczną. Tym samym już w debiucie zdobył pierwsze punkty. Nigdy nie stanął na podium indywidualnych zawodów tego cyklu, jednak w sztafecie dokonał tego kilkukrotnie, w tym 7 grudnia 1997 roku w Santa Caterina wraz z kolegami był najlepszy. Najlepsze wyniki osiągał w sezonie 1995/1996, gdy zajął 19. miejsce w klasyfikacji generalnej. W 1995 roku wystąpił na mistrzostwach świata w Thunder Bay, gdzie był między innymi trzynasty na dystansie 50 km stylem dowolnym i szósty w sztafecie. Podczas mistrzostw świata w Trondheim dwa lata później był szesnasty w biegu na 10 km klasykiem, czternasty w biegu łączonym, osiemnasty w biegu na 50 km klasykiem oraz czwarty w sztafecie. Wystąpił też na igrzyskach olimpijskich w Nagano w 1998 roku, plasując się między innymi na dziewiątej pozycji w biegu łączonym i piątej w sztafecie.
Od sezonu 2001/2002 powrócił do rywalizacji w biathlonie. W lutym 2002 roku startował na igrzyskach w Salt Lake City, zajmując ósme miejsce w biegu indywidualnym i czwarte w sztafecie. Już rok później zdobył srebrny medal w sztafecie na mistrzostwach świata w Chanty-Mansyjsku. Wynik ten powtórzył podczas mistrzostw świata w Hochfilzen w 2005 roku, zdobywając tam też srebro w biegu pościgowym. Rozdzielił tam Norwega Ole Einara Bjørndalena i Niemca Svena Fischera. W tym samym roku wystąpił również na mistrzostwach świata sztafet mieszanych w Chanty-Mansyjsku, zajmując drugie miejsce. Brał też udział w igrzyskach olimpijskich w Turynie w 2006 roku, zdobywając między innymi trzeci srebrny medal olimpijski w sztafecie. W startach indywidualnych zajął czwarte miejsce w biegu indywidualnym, piąte w biegu masowym oraz 23. miejsce w sprincie. Ostatni medal zdobył podczas mistrzostw świata sztafet mieszanych w Pokljuce w tym samym roku, zwyciężając razem z Anną Bogalij, Iriną Malginą i Nikołajem Krugłowem.
Jego żoną jest Jelena Mielnikowa.
Osiągnięcia w biegach narciarskich.
Puchar Świata.
Miejsca na podium.
Czepikow nigdy nie stanął na podium indywidualnych zawodów PŚ.

</doc>
<doc id="919770" url="https://pl.wikipedia.org/wiki?curid=919770" title="Lista ekspedycji na stację Mir">
Lista ekspedycji na stację Mir

Lista ekspedycji na stację Mir zawiera wykaz załogowych misji na stację Mir, na pokładzie których przybyły kompletne lub niepełne załogi podstawowe.

</doc>
<doc id="919771" url="https://pl.wikipedia.org/wiki?curid=919771" title="Eta Akwarydy">
Eta Akwarydy

Eta Akwarydy (η Akwarydy, ETA); (łac. "eta Aquarids") – nazwa roju meteorów pochodząca od gwiazdy Eta Aquarii w gwiazdozbiorze Wodnika (łac. "Aquarius"), z okolic której „promieniują”, czyli posiadają tam swój radiant. Zjawisko to można obserwować począwszy od 19 kwietnia do 28 maja, przy czym czas maksymalnej aktywności pojawia się zwykle koło 6 maja.
Rój ten powstał na skutek przelotów w okolicy Słońca jednej z najsłynniejszych komet – komety Halleya. Radiant roju jest nisko położony (rektascensja: 22h 32m, deklinacja: -1.0 stopnia) i wschodzi ponad horyzont około godziny 2:00 rano. Jest to czas, w którym można spodziewać się ciekawego widowiska, właśnie ze względu na niskie położenie radiantu. Można wtedy zauważyć „wystrzeliwanie meteorów w górę”. Dodatkową cechą tego roju są stosunkowo długie smugi, pozostające na niebie przez „dłuższy” czas. W czasie maksimum roju, można spodziewać się ok. 60 meteorów na godzinę (ZHR=60, zmienne w granicach 45-80). Prędkość jaką osiągają „spadające gwiazdy” to około 66 km/s.

</doc>
<doc id="919773" url="https://pl.wikipedia.org/wiki?curid=919773" title="Kod EBCDIC">
Kod EBCDIC



</doc>
<doc id="919775" url="https://pl.wikipedia.org/wiki?curid=919775" title="Tubalarzy">
Tubalarzy

Tubalarzy (ros. тубалары, nazwa własna Туба, w l. mn. Тубалар) – niewielka turecka grupa etniczna, zamieszkująca w południowej Syberii (Rosja), głównie w północnej części autonomicznej rosyjskiej Republiki Ałtaju.
Ojczystym językiem jest dialekt języka ałtajskiego, należącego do grupy języków tureckich; w ostatnich latach dla coraz większej liczby Tubalarów językiem ojczystym jest język rosyjski.
Tubalarzy byli niegdyś wyznawcami szamanizmu, obecnie wyznają głównie buddyzm.
Zdaniem etnografów naród ten wykształcił się ze zmieszania plemion tureckich z ludami jenisejskimi (pokrewnymi Ketom), ludami samojedzkimi oraz – prawdopodobnie – ludami ugrofińskimi.
Według wyników spisu powszechnego w 2002 r. Federację Rosyjską zamieszkiwało 1565 Tubalarów.

</doc>
<doc id="919776" url="https://pl.wikipedia.org/wiki?curid=919776" title="Eta Aquarids">
Eta Aquarids



</doc>
<doc id="919783" url="https://pl.wikipedia.org/wiki?curid=919783" title="Puchar Wysp Owczych w piłce nożnej (2006)">
Puchar Wysp Owczych w piłce nożnej (2006)

W roku 2006 odbyła się 51. edycja Pucharu Wysp Owczych (far. "Løgmanssteypið") – turnieju piłkarskiego, organizowanego na archipelagu od 1955 roku. Rozgrywki składały się z kilku etapów:
Przebieg.
Runda 1.
W rundzie 1 wzięły udział kluby z niższych lig: AB Argir (1. deild), FS Vágar 2004 (1. deild), Royn Hvalba (1. deild), SÍ Sørvágur (1. deild), TB Tvøroyri (1. deild), Fram Tórshavn (2. deild), MB Miðvágur (2. deild) i NÍF Nólsoy (3. deild). Całość odbyć się miała 18 marca 2006 na stadionach w: Sandavágur, Sørvágur, Tórshavn oraz Tvøroyri, jednak meczu Fram Tórshavn z NÍF Nólsoy, zakończonego pierwotnie wynikiem 4:1 nie uznano. Obie drużyny wysłały skargi na swoich rywali, jakoby w meczu grali piłkarze, którzy nie powinni tam grać. Ostatecznie FSF Føroya uznała, że obie drużyny powinny przegrać mecz i żadna z nich nie awansuje do następnej rundy rozgrywek.
Runda 2.
W rundzie drugiej zagrały kluby: pierwszoligowe: B36 Tórshavn, B68 Toftir, EB/Streymur, GÍ Gøta, HB Tórshavn, ÍF Fuglafjørður, KÍ Klaksvík, NSÍ Runavík, Skála ÍF i VB/Sumba oraz drugoligowe: AB Argir, B71 Sandoy, LÍF Leirvík, SÍ Sørvágur i TB Tvøroyri.
Ćwierćfinały.
W ćwierćfinałach wzięły udział zwycięskie drużyny z rundy drugiej. Trzy z meczów odbyły się 25 maja, a jeden 13 września. Drużynami, które uczestniczyły były: B36 Tórshavn, B68 Toftir, EB/Streymur, GÍ Gøta, HB Tórshavn, KÍ Klaksvík, NSÍ Runavík oraz Skála ÍF.
Półfinały.
W półfinałach wzięły udział zwycięskie drużyny z ćwierćfinałów. Były to: B36 Tórshavn, EB/Streymur, KÍ Klaksvík i Skála ÍF.
Pierwsze półfinały
Drugie półfinały
Finał.
W finale stanęły naprzeciw siebie drużyny B36 Tórshavn oraz KÍ Klaksvík. Nowym zdobywcą Pucharu Wysp Owczych został pierwszy z tych zespołów pokonując drugi 2:1.
Strzelcy.
Najlepszymi strzelcami w turnieju zostali:

</doc>
<doc id="919784" url="https://pl.wikipedia.org/wiki?curid=919784" title="Johann Christoph Jordan">
Johann Christoph Jordan

Johann Christoph Jordan (lub Johann Christoph de Jordan) – wydawca opublikowanej w 1745 roku w Wiedniu napisanej po łacinie książki "De originibus slavicis". Wydanie tego tytułu zapoczątkowało dyskusję na temat pochodzenia Słowian.

</doc>
<doc id="919792" url="https://pl.wikipedia.org/wiki?curid=919792" title="Receptory muskarynowe">
Receptory muskarynowe

Receptory muskarynowe – grupa receptorów metabotropowych zlokalizowanych na błonach komórkowych, których pobudzenie w organizmie przez acetylocholinę wiąże się z aktywacją białka G i wymianą GDP na GTP.
Budowa.
Każdy receptor muskarynowy zbudowany jest z pojedynczego hydrofobowego białka posiadającego siedem odcinków śródbłonowych o strukturze helisy alfa. Acetylocholina przyłącza się do zewnątrzkomórkowych części białka, powodując zmianę jego konformacji. Dzięki temu związane do drugiej i trzeciej pętli wewnątrzkomórkowej białko G zostaje zaktywowane, a związane z jego podjednostką α GDP zostaje wymienione na GTP. Zaktywowane białko G może następnie aktywować białka efektorowe produkujące przekaźniki drugiego rzędu. W wyniku hydrolizy GTP → GDP, białko G się inaktywuje, a kompleks z receptorem zostaje odtworzony.
Typy receptorów muskarynowych.
Dotychczas zidentyfikowano pięć typów receptorów muskarynowych:
Różnice w mechanizmach działania między typami receptorów.
Pod względem działania receptory można podzielić na dwie grupy:
Efekt działania.
Rola receptorów M4 i M5 jest niepewna.
Agonisty i antagonisty.
Naturalnym agonistą wszystkich receptorów muskarynowych jest acetylocholina. Ponadto stwierdzono, że pewne substancje egzogenne mogą działać zarówno agonistycznie, jak i antagonistycznie, na poszczególne typy receptorów:

</doc>
<doc id="919793" url="https://pl.wikipedia.org/wiki?curid=919793" title="Teleuci">
Teleuci

Teleuci (ros. "Телеуты", nazwa własna "тадар" - "tadar", "байат-пачат" - "bajat paczat") – turecka grupa etniczna, zamieszkująca w południowej Syberii (Rosja), głównie w obwodzie kemerowskim.
Ojczystym językiem jest południowy dialekt języka ałtajskiego, należącego do grupy języków tureckich; w ostatnich latach dla coraz większej liczby Teleutów językiem ojczystym jest język rosyjski.
Teleuci wyznają głównie szamanizm.
Według wyników spisu powszechnego w 2002 r. Federację Rosyjską zamieszkiwało 2650 Teleutów.

</doc>
<doc id="919794" url="https://pl.wikipedia.org/wiki?curid=919794" title="Iván de la Peña">
Iván de la Peña

Iván De la Peña López (ur. 6 maja 1976 w Santanderze) - hiszpański piłkarz grający na pozycji pomocnika, znany jako "Mały Budda" albo "Lo Pelat", 5-krotny reprezentant Hiszpanii (po raz pierwszy w 1995 roku).

</doc>
<doc id="919801" url="https://pl.wikipedia.org/wiki?curid=919801" title="Antoni Szymański (lotnik)">
Antoni Szymański (lotnik)

Antoni Szymański (ur. 17 marca 1901, zm. 27 września 1988) – polski lotnik, podporucznik rezerwy Wojska Polskiego, pilot doświadczalny.
Życiorys.
Urodził się w rodzinie chłopskiej, miał 4 braci i 4 siostry. W 1907 jego rodzina wyemigrowała za pracą do USA, lecz powróciła do Polski w 1910. Po ukończeniu szkoły wiejskiej, przerwał naukę w 7. klasie gimnazjalnej. W okresie I wojny światowej mieszkał z rodziną pod Łomżą. W 1920 został powołany do Wojska Polskiego i przydzielony do 48 pułku Strzelców Kresowych. Po przeszkoleniu na dowódcę drużyny, służył przez krótki okres na froncie nad Bugiem podczas wojny polsko-radzieckiej w stopniu kaprala, został lekko ranny. Starał się już wówczas o przeniesienie do lotnictwa.
Urlopowany z wojska bezterminowo w grudniu 1920, został ponownie powołany w 1922 do 2 pułku saperów kolejowych w Jabłonnie i ukończył techniczny kurs saperów. W końcu w marcu 1923 został przeniesiony do 1 pułku lotniczego. Ukończył w latach 1923–1924 kurs obsługi samolotów i silników oraz radiotelegrafistów. W 1925 został zawodowym podoficerem i służył jako instruktor radiotelegrafista w stopniu plutonowego. W latach 1926–1927 ukończył szkołę pilotażu w Grudziądzu i Dęblinie, po czym służył jako instruktor w Centrum Wyszkolenia Oficerów Lotnictwa w Dęblinie. Awansował w tym czasie do stopnia sierżanta. W 1936 ukończył wyższy kurs pilotażu w Grudziądzu, po czym powrócił jako instruktor do eskadry ćwiczebnej obserwatorów w CWOL w Dęblinie. 
Po wybuchu II wojny światowej, podczas kampanii wrześniowej ewakuował samoloty z Dęblina na wschodnie tereny kraju oraz zajmował się dowozem benzyny. 19 września 1939 ewakuował się na Węgry, gdzie został internowany, jak inni polscy żołnierze. Uciekł z internowania w Twierdzy Komarom, podczas próby powrotu do kraju został w 1940 aresztowany przez Niemców w Preszowie, lecz ostatecznie udało mu się zbiec i przedostać do Polski. Pracował podczas okupacji jako konserwator lotniska w Dęblinie. Działał jednocześnie w Armii Krajowej jako wywiadowca, pseudonim „Góra”. W 1942 musiał uciekać do Warszawy z powodu dekonspiracji, po czym powrócił do Dęblina, gdzie się ukrywał do wyzwolenia wschodniej części Polski. 
Po wyzwoleniu podjął w 1944 pracę w referacie lotnictwa cywilnego resortu komunikacji PKWN, po czym w sierpniu 1944 powołany został do lotnictwa wojskowego i awansowany na podporucznika pilota. Służył w 15 zapasowym pułku lotniczym w Zamościu, po czym w Sztabie Wojsk Pancernych i Zmotoryzowanych jako dowódca klucza łącznikowego. Po wyzwoleniu zachodniej Polski został przeniesiony do Bydgoszczy jako zastępca dowódcy portu lotniczego. Po zakończeniu wojny, w 1945 został zdemobilizowany. Oddelegowano go wówczas do pierwszego polskiego powojennego biura konstruktorów lotniczych – Lotniczych Warsztatów Doświadczalnych (LWD) w Łodzi, kierowanych przez Tadeusza Sołtyka, jako pilota-oblatywacza. 
28 października 1945 oblatał pierwszy polski powojenny samolot LWD Szpak-2 (pierwszy lot został zakończony złamaniem podwozia), po czym dokonał jego oficjalnego oblotu 6 listopada 1945. Następnie, w latach 1945–1950 oblatał także jako pierwszy prototypy samolotów LWD Szpak-3, Szpak-4 (pierwszy seryjny), LWD Żak-2, Żak-4, LWD Junak-1, LWD Zuch-1, Zuch-2 i dwusilnikowego LWD Miś.
Po rozwiązaniu LWD, w 1950 został przeniesiony do WSK-4 Okęcie w Warszawie. Oblatał tam do 1967 prototypy lub pierwsze seryjne egzemplarze samolotów LWD Junak-2, LWD Żuraw, CSS-13 (licencyjny Po-2), S-13, TS-8 Bies, PZL-102 Kos, PZL-104 Wilga 3 i inne. Oblatał też ok. 1000 samolotów seryjnych, oprócz wymienionych typów, Jak-12 i PZL-101 Gawron. Przeżył kilkanaście wypadków lotniczych, jednak dzięki swym umiejętnościm wychodził z nich cało. Miał też wiele przymusowych lądowań i jedynie 20 maja 1950 w wypadku prototypu Junak-2bis (flatter lotek) doznał trwałego uszkodzenia oka, lecz kontynuował latanie. W dniach 13 maja-8 czerwca 1960 wykonał rajd reklamowy PZL-102B Kos po Europie Zachodniej do Wielkiej Brytanii i z powrotem (9000 km). 
W 1968 odszedł na emeryturę po 41 latach pracy pilota. Jest autorem barwnych wspomnień „Całe życie za sterami” (Warszawa 1988). Miał żonę Walerię, synów Jerzego i Romualda (również pilota) i córkę Marię.
Antoni Szymański był jednym z najbardziej zasłużonych dla polskiego powojennego lotnictwa pilotów-oblatywaczy. Łącznie między 1926 a 1967 przebywał w powietrzu 11 640 godzin, latał na 66 typach i wersjach samolotów, mając 46.550 startów i lądowań. Był odznaczony Krzyżem Kawalerskim Orderu Odrodzenia Polski, Srebrnym Krzyżem Zasługi, Krzyżem Armii Krajowej, medalami: 30-lecia Polski Ludowej i 40-lecia Polski Ludowej.

</doc>
<doc id="919809" url="https://pl.wikipedia.org/wiki?curid=919809" title="Telengici">
Telengici

Telengici (, nazwa własna – "Telesy") – niewielka turecka grupa etniczna, zamieszkujący w górach Ałtaju, w południowej Syberii (Rosja), w autonomicznej Republice Ałtaju, głównie w rejonach kosz-agackim i ułagańskim.
Według wyników spisu powszechnego w 2002 r. Federację Rosyjską zamieszkiwało 2399 Telengitów.

</doc>
<doc id="919811" url="https://pl.wikipedia.org/wiki?curid=919811" title="Ostinato destino">
Ostinato destino

Ostinato destino – włoski film fabularny z 1992 roku w reżyserii Gianfranca Albana.
Zdjęcia do tego filmu kręcono w Parmie.

</doc>
<doc id="919812" url="https://pl.wikipedia.org/wiki?curid=919812" title="Sonny Silooy">
Sonny Silooy

Jan Jacobus ("Sonny") Silooy (ur. 31 sierpnia 1963 w Rotterdamie) – piłkarz holenderski grający na pozycji bocznego lub środkowego obrońcy, a czasami defensywnego pomocnika.
Kariera klubowa.
Silooy rozpoczynał karierę w małym klubie Zilvermeeuwen z miasta Zaanstad, a następnie grał też w tamtejszym ZVV. Pierwszym profesjonalnym klubem był AFC Ajax. W 1980 roku trafił do pierwszej drużyny, a zadebiutował w niej rok później. Swój pierwszy tytuł wywalczył już rok później, gdy został mistrzem Holandii. Sukces ten powtórzył także rok później, a następnie w 1985 roku. W 1987 roku dotarł z Ajaksem do finału Pucharu Zdobywców Pucharów, w którym to stołeczny klub wygrał 1:0 z Lokomotivem Lipsk, a Silooy wystąpił w nim przez 90 minut.
Zimą 1988 roku Silooy przeniósł się do francuskiego klubu Matra Racing Paryż. Grał tam z takimi znanymi zawodnikami jak Maxime Bossis, Luis Fernández, Enzo Francescoli czy Pierre Littbarski, ale pomimo takich sław w składzie klub zajął dopiero 7. miejsce w Ligue 1. Natomiast w sezonie 1988/1989 klub z Paryża spisał się jeszcze gorzej i zajął dopiero 17. pozycję.
W 1989 roku Silooy wrócił do Ajaksu i od razu został z nim mistrzem Holandii. Po swój piąty tytuł czekał do roku 1994, wcześniej w 1993 roku zdobywając pierwszy i jedyny Puchar Holandii. Jeszcze przed rozpoczęciem sezonu 1994/1995 doznał ciężkiej kontuzji i stracił cały sezon. Nie uczestniczył więc w triumfie w Lidze Mistrzów, ale zdobył za to Puchar Interkontynentalny w tym samym roku. W sezonie 1995/1996 Silooy stracił już niemal miejsce w składzie i wystąpił tylko w 11 meczach mając mały udział w zdobyciu swojego szóstego mistrzostwa kraju.
W 1996 roku Silooy przeszedł do niemieckiej Arminii Bielefeld. W 1997 roku zajął z nią 14. miejsce, ale w 1998 spadł z Bundesligi. Po sezonie Sonny wrócił do Holandii i przez 2 lata grał jeszcze w De Graafschap, a w latach 2000–2002 w amatorskim klubie Unitas i następnie zakończył karierę w wieku 39 lat.
Kariera reprezentacyjna.
W reprezentacji Holandii Silooy zadebiutował 12 października 1983 roku w wygranym 3:2 wyjazdowym meczu z Irlandią rozegranym w ramach eliminacji do Euro 84. W swojej karierze reprezentacyjnej występował także w eliminacjach do MŚ 1986, Euro 88, MŚ 1990, oraz MŚ 1994, ale na żaden z tych turniejów nie pojechał. Ostatni raz w reprezentacji zagrał w 1993 przeciwko Turcji (3:1). Przez 10 lat w kadrze wystąpił 25 razy i nie zdobył gola.

</doc>
<doc id="919816" url="https://pl.wikipedia.org/wiki?curid=919816" title="Trasa W-Z w Łodzi">
Trasa W-Z w Łodzi

Trasa W-Z – główna arteria komunikacyjna Łodzi na kierunku wschód–zachód łącząca dwa największe łódzkie osiedla Widzew Wschód (na wschodzie) i Retkinię (na zachodzie).
Opis trasy.
„Trasa W-Z” – tym określeniem pod koniec lat 70. XX wieku nazwano zmodernizowany w latach 1975–1979 drogowy i tramwajowy ciąg Retkinia–Widzew. Na trasę składały się wtedy odcinki ulicy o nazwach (patrząc od zachodu):
zawarte pomiędzy aleją Włókniarzy i ul. Wysoką. Tablica upamiętniająca powstanie Trasy W-Z w Łodzi znajdowała się w nieistniejących od 2013 r. podziemiach pod skrzyżowaniem ulicy Piotrkowskiej z alejami: marsz. Józefa Piłsudskiego od wschodu oraz Adama Mickiewicza od zachodu.
W 2013 r. Urząd Miasta Łodzi, w czasie prezydentury Hanny Zdanowskiej, rozpoczął, jedną z największych w ostatnich latach, inwestycję w łódzką infrastrukturę, tj. projekt „Modernizacja i rozbudowa Trasy W-Z”. Projekt realizowano w dwóch etapach. Pierwszy odcinek trasy budowano w ścisłym centrum miasta – powstał nowy tunel drogowy o długości 249 m, z windami, którymi można dostać się na przystanki tramwajowe. Na powierzchni tunelu, w centrum miasta (pomiędzy ul. Piotrkowską i al. Tadeusza Kościuszki), wybudowano Dworzec Tramwajowy Centrum, choć dla łodzian potocznie to Przesiadkowo lub Stajnia Jednorożców – jeden z najbardziej rozpoznawalnych obiektów w mieście. Drugim etapem projektu była rozbudowa i modernizacja linii tramwajowych (13,2 km), co umożliwiło połączenia tramwajowe między dzielnicami Retkinia i Olechów. Trasę otwarto w październiku 2015 r.
Obecnie określenie „Trasa W-Z” można rozszerzyć do ciągu ulic (licząc od zachodu):
W skład trasy W-Z można również zaliczyć aleję ks. kard. Stefana Wyszyńskiego będącą główną arterią komunikacyjną Retkini.
Historia.
Na wschód od ul.Piotrkowskiej.
Piotrkowska–Targowa.
Śladu obecnej trasy W-Z należy szukać w ówczesnej szosie Rokicińskiej łączącej Łódź z Rokicinami.
Do chwili otwarcia, w 1866 r., Drogi Żelaznej Fabryczno-Łódzkiej, surowce do łódzkich fabryk dostarczane były tą szosą wozami konnymi ze stacji w Rokicinach znajdującej się na trasie Kolei Warszawsko-Wiedeńskiej.
Od Traktu Piotrkowskiego (obecna ulica Piotrkowska) tędy wiódł główny szlak transportowy do Rokicin.
Kolejne, historyczne nazwy tej drogi to:
Targowa–wiadukt na Widzewie.
Zalążkiem obecnej trasy W-Z był odcinek od ulicy Targowej do ulicy Przędzalnianej, którego budowę rozpoczęto w 1948 r. Przez kolejne 25 lat był to jedyny zmodernizowany odcinek drogi, posiadający dwie jezdnie, z wydzielonym, między nimi, torowiskiem tramwajowym. 
W latach 70. XX w. przebudowano i zmodernizowano kolejny fragment drogi, dzięki czemu znacznie poszerzono ciąg jezdny kosztem wyburzenia całej zabudowy po północnej stronie ulicy, obejmującej kilkadziesiąt kamienic wraz z podwórzami. Modernizacji dokonano pod szyldem „budowy trasy W-Z”. Odcinek Piotrkowska–Sienkiewicza został ponownie zabudowany jeszcze w latach 70. XX w. kompleksem biurowo-handlowym.
Obecnie na Skrzyżowaniu Marszałków (aleja Marszałka Józefa Piłsudskiego / aleja Marszałka Edwarda Rydza-Śmigłego / ul. Stefana Kopcińskiego), trasa W-Z krzyżuje się z drogę krajową DK14. Na tym węźle komunikacyjnym swój początek ma droga wojewódzka DW713 wiodąca do Januszewic przez Andrespol, Rokiciny, Ujazd oraz Tomaszów Mazowiecki.
Wiadukt na Widzewie–granica miasta.
Do czasów drugiej wojny światowej podłódzki odcinek szosy Rokicińskiej:
Obecnie odcinek ten stanowi drogę wojewódzką DW713
Na zachód od ul.Piotrkowskiej.
Piotrkowska–Dworzec Łódź Kaliska.
Na wschód od Piotrkowskiej ulica nazywała się Główna, a następnie Anny (Rosickiej) / świętej Anny. Trasa, swój bieg kończyła początkowo na ulicy Wólczańskiej, później została przedłużona do ul. Łąkowej.
Pod koniec lat 70. XX w. władze państwowe wydały decyzję o zajęciu północnej części Parku im. ks. J. Poniatowskiego i tam obszarze wybudowano dwupasmową jezdnię z torowiskiem pośrodku, przedłużając w ten sposób trasę od ul. Łąkowej do obecnego Dworca Łódź Kaliska.
Droga, w różnych okresach, nosiła następujące nazwy:
Obecnie w rejonie Dworca Łódź Kaliska, trasa W-Z krzyżuje się z aleją Włókniarzy i aleją Jana Pawła II – stanowiącymi drogę krajową DK1.
Dworzec Łódź Kaliska–Retkinia.
To najpóźniej zbudowany odcinek trasy W-Z. Powstał on dopiero w latach 1994–1997.
Początkowo – tj. w fazie projektowania (lata 70./80. XX wieku) – patronem tego odcinka drogi miał być Adam Mickiewicz, jednak ostatecznie nadano mu nazwę:
Retkinia–Obywatelska.
Droga łącząca Retkinię z ulicą Obywatelską od momentu zbudowania długo nie miała nadanej nazwy. Znajdująca się przy niej stacja benzynowa miała adres przypisany do ulicy Obywatelskiej.
Roboczo drogę tę do 1987 nazywano Trasą N-S. Późniejsi patroni to:
Plany obejmowały przedłużenie obecnej alei Waltera-Janke, poprzez przebicie ul. Obywatelskiej, aż w kierunku Pabianic (w tym celu zbudowano niewykorzystane mosty tramwajowe nad Jasieniem). Rolę tę jednak przejęła rozbudowywana ulica Pabianicka.
Retkinia.
W okresie budowy osiedla na Retkini (lata 70./80. XX wieku) wytyczono główną arterię komunikacyjną, której patronami zostali Ernst Thälmann (od „Bocianów” – rzeźby stanowiącej wtedy punkt orientacyjny dla mieszkańców Retkini – do ul. Retkińskiej) oraz Julian Marchlewski (od ul. Retkińskiej do ul. Salvadora Allende – obecnie ks. Jerzego Popiełuszki). W 1989 roku, uchwałą Rady Miejskiej w Łodzi, arterii nadano nazwę: aleja ks. kard. Stefana Wyszyńskiego. W planach było przedłużenie trasy W-Z, wraz z tramwajami przez osiedle Smulsko. Plany nie zostały zrealizowane, na skutek czego osiedle Smulsko jest rozdzielone szerokim pasem wolnego terenu.
Tramwaj W-Z.
Począwszy od modernizacji z lat 1975–1979 trasę W-Z budowano w układzie dwóch jezdni i wydzielonego torowiska tramwajowego. Tramwaj na trasie W-Z wraz z linią nr 10, stał się priorytetem kolejnych władz miasta i na tę linię kierowano, w pierwszej kolejności, najnowsze składy tramwajowe w Łodzi.
W październiku 2015 r., zakończyła się dwuletnia rozbudowa i modernizacja trasy tramwajowej, w wyniku której połączono Retkinię z Olechowem. Robotami objęto 13,2 km trasy. Pomiędzy al. Kościuszki i ul. Piotrkowską został zbudowany Dworzec Tramwajowy Centrum, łączący ŁTR z tramwajami na trasie W-Z. Przez to, na odcinku od ul. Gdańskiej (nie wliczając w to przejazdu pod ul. Żeromskiego) do ul. Kilińskiego, ruch samochodowy częściowo odbywa się podziemnym tunelem, a przejścia podziemne pod ul. Piotrkowską i ul. Sienkiewicza zostały zlikwidowane. Dla usprawnienia komunikacji miejskiej na al. Wyszyńskiego autobusy poruszają się po pasie autobusowo-tramwajowym. Odnowione przystanki na całej długości trasy wyposażone są w elektroniczne tablice systemu informacji pasażerskiej.
Remont trasy W-Z.
1 października 2013 r. rozpoczęła się dwuletnia przebudowa trasy W-Z, obejmująca budowę centrum przesiadkowego na al. Mickiewicza pomiędzy ul. Piotrkowską i al. Kościuszki, wydłużenie linii tramwajowej na Olechów, a także budowę tunelu dla samochodów.

</doc>
<doc id="919818" url="https://pl.wikipedia.org/wiki?curid=919818" title="Dasein">
Dasein

Dasein (niem. "dasein" - dosł. "tu-bycie") – w filozofii niemieckiej rzeczywiste, realne istnienie dowolnego bytu. 
W filozofii Heideggera: fenomen w znaczeniu zwykłym tzn. sposób ujawniania się rzeczy (byt). Obok "dasein", Heidegger mówi o fenomenie w sensie ścisłym tzn. o byciu ("sein" - zasadzie istnienia przedmiotu). Powołaniem człowieka jest rozumienie swojego bycia; w ten sposób transcenduje (wykracza poza) swój byt. 
Dasein i egzystencja u Jaspersa.
Odmienne znaczenie ma dasein w filozofii Karla Jaspersa. Dasein jest tu odpowiednikiem sartre'owskiego bytu w sobie, jest czystym istnieniem, które przynależy do świata fizykalnego. Przeciwieństwem dasein jest egzystencja, otwarta na autentyczne bycie.
Myślenie Jaspersa stale obraca się wokół tematyki zarysowanej przez niego w trzytomowej "Filozofii" (1932). Jaspers zauważa, że współczesna nauka empiryczna odpytując świat napotyka granice, których nie może przekroczyć. W tym momencie jednostka musi dokonać wyboru: pogrążyć się w rezygnacji i rozpaczy, lub rzucić się w wiarę i zwrócić się ku temu, co Jaspers nazywa transcendencją. Zwracając się ku transcendencji, jednostka czyni użytek ze swej nieograniczonej wolności - egzystencji - i może doświadczyć autentycznego bycia.
W jaki sposób jednak egzystencja, jako stan subiektywny, może być oceniana i analizowana przez jednostkę? Jaspers widzi jedno z rozwiązań w interakcjach społecznych. Egzystencja jest stanem samotności, zakorzenionym w wartościach społeczności. Jaźń jest odbiciem w czyjejś innej autentycznej jaźni. Dopiero gdy wiemy co o nas myślą i czego oczekują inni, możemy rozstrzygnąć kim jesteśmy i chcemy być.

</doc>
<doc id="919819" url="https://pl.wikipedia.org/wiki?curid=919819" title="Receptor muskarynowy">
Receptor muskarynowy



</doc>
<doc id="919821" url="https://pl.wikipedia.org/wiki?curid=919821" title="Problem indukcji">
Problem indukcji



</doc>
<doc id="919822" url="https://pl.wikipedia.org/wiki?curid=919822" title="Piwo Książ">
Piwo Książ



</doc>
<doc id="919823" url="https://pl.wikipedia.org/wiki?curid=919823" title="Łossskot">
Łossskot

Łossskot! – telewizyjny program kulturalny emitowany od września 2006 do czerwca 2009 (jeśli nie liczyć letnich relacji z festiwalu Era Nowe Horyzonty w lipcu 2009) w TVP1.
Program w swoim założeniu miał być nową formą prezentacji kultury w telewizji. Prowadzący, pisarz Jacek Dehnel, muzyk Tymon Tymański i dziennikarz Maciej Chmiel, w luźny sposób rozmawiali o wydarzeniach kulturalnych. Ich spotkanie odbywało się poza studiem telewizyjnym, każdy odcinek miał parafilmową fabułę. W dowcipny sposób prezentowali ciekawe wydarzenia kulturalne z dziedziny teatru, telewizji, literatury, kinematografii czy muzyki. Obok wyrazistych komentarzy prowadzących, na program składały się z wywiady z artystami oraz elementy komiczne. Innowacyjna i luźna formuł miała na celu popularyzację kultury w Polsce.
Program reżyserowany był przez Grzegorza Jankowskiego, Elżbietę Rottermund, Adama Dzienisa oraz Filipa Dzierżawskiego.
Historia.
Tymon Tymański początkowo nie chciał się zgodzić na udział w projekcie, przekonał go reżyser "Łossskotu!" Grzegorz Jankowski, zapowiadając nieszablonową formułę program. Jankowski i Tymański nakręcili później razem film "Polskie Gówno". Muzyk opisywał kulisy pracy nad programem na swoim blogu w Trójmiejskim wydaniu Gazety Wyborczej.
Program nadawany był po 23:00. We wrześniu 2006 program oglądało średnio 504 tys. widzów.
Tytuł.
Początkowo program miał nosić tytuł "Łoskot", sprzeciw wobec takiego tytułu zgłosił Mikołaj Trzaska, lider zespołu Łoskot. Zarzucił TVP bezprawne wykorzystanie dobra osobistego zespołu. Trzaska i Tymański grali razem w zespole "Miłość" a w latach 90. w Trójmieście tworzyli scenę yassową. Prowadzący odcinał się od wyboru tytułu programu. Mimo że nazwa nie była zastrzeżona w urzędzie patentowym, na trzy godziny przed pierwszą emisją zmieniono tytuł na "Łossskot!".
Nagrody.
W pierwszym odcinku nadanym we wrześniu 2006, reżyserowanym przez Grzegorza Jankowskiego, zestawiono najnowsze Harlequiny i książkę Marka Krajewskiego "Festung Breslau"; filmy "Miami Vice" Michaela Manna i "Kochankowie Roku Tygrysa" Jacka Bromskiego oraz płyty The Mars Volta i Paris Hilton. Film "Kochankowie Roku Tygrysa" prowadzący wyrzucili z helikoptera.
Odcinek został w 2007 uhonorowany Nagrodą Srebrnej Tablicy na 43. Międzynarodowym Konkursie Produkcji Telewizyjnej w Chicago (Hugo Television Awards) w kategorii magazyn informacyjny.
Autorzy programu w 2006 i 2007 nagrody "Fajerwerki". W 2006 Grand Prix otrzymał Wrocław, w kategorii, książki uhonorowano: "Powolny człowiek" Johna Maxwella Coetzee i "Anna In w grobowcach świata" Olgi Tokarczuk; a w kategorii muzyka: orkiestra "Arte Dei Suonatori", musical w teatrze Capitol "Śmierdź w górach" i Przegląd Piosenki Aktorskiej.

</doc>
<doc id="919829" url="https://pl.wikipedia.org/wiki?curid=919829" title="Namiarki">
Namiarki

Namiarki – część wsi Bobrowniki w Polsce, położona w województwie śląskim, w powiecie będzińskim, w gminie Bobrowniki.
W latach 1975–1998 Namiarki administracyjnie należały do województwa katowickiego.
W latach 1277–1310 jako przysiółek Brzozowic pod nazwą Odol.

</doc>
<doc id="919832" url="https://pl.wikipedia.org/wiki?curid=919832" title="Contradictio in adiecto">
Contradictio in adiecto

Contradictio in adiecto (łac. „sprzeczność w przymiotniku”) – błąd logiczny polegający na zestawieniu dwóch wyrazów: określanego i określającego, które wzajemnie się wykluczają, np. kwadratowe koło, żonaty kawaler, czarna biel, głośna cisza itd. 
Określenie takie nie jest błędem logicznym, jeżeli pełni funkcje poetyckie (zob. oksymoron).

</doc>
<doc id="919837" url="https://pl.wikipedia.org/wiki?curid=919837" title="Narodowe Strategiczne Ramy Odniesienia">
Narodowe Strategiczne Ramy Odniesienia

Narodowe Strategiczne Ramy Odniesienia na lata 2007–2013, NSRO, zwyczajowo Narodowa Strategia Spójności – dokument opracowany w celu realizacji w latach 2007–2013 na terytorium Polski polityki spójności Unii Europejskiej.
Podstawowe informacje.
Wymóg przygotowania NSRO wynika z rozporządzenia Rady nr 1083/2006 z dnia 11 lipca 2006 r. Opracowanie NSRO i ich akceptacja przez Komisję Europejską jest niezbędna do przyjęcia przez Komisję programów operacyjnych, i w konsekwencji uruchomienia środków z funduszy strukturalnych.
NSRO prezentuje strategię rozwoju społeczno-gospodarczego kraju, w tym cele polityki spójności w Polsce w latach 2007–2013. oraz określa system wdrażania funduszy unijnych w ramach budżetu Wspólnoty na lata 2007–2013. Dokument został przygotowany w Ministerstwie Rozwoju Regionalnego i zaakceptowany przez Komisję Europejską 9 maja 2007 r.
Strategia.
Cel główny Narodowej Strategii Spójności to: "tworzenie warunków dla wzrostu konkurencyjności gospodarki polskiej opartej na wiedzy i przedsiębiorczości zapewniającej wzrost zatrudnienia oraz wzrost poziomu spójności społecznej, gospodarczej i przestrzennej".
Do realizacji celu głównego NSRO przyczyniać się ma 6 celów szczegółowych:
System wdrażania.
Koszty realizacji NSRO wyniosą około 85,6 mld EUR – oznacza to roczne wydatki (w latach 2007-2013) na poziomie 5% polskiego PKB. Środki finansowe pochodzą przede wszystkim z 2 funduszy strukturalnych UE: Europejskiego Funduszu Rozwoju Regionalnego (35,07 mld EUR) i Europejskiego Funduszu Społecznego (10,00 mld EUR), a także z Funduszu Spójności (22,18 mld EUR).
pozostałe środki przedstawiają się następująco:
NSRO wdrażane są poprzez programy operacyjne.
Wszystkie programy poza RPO są zarządzane przez Ministerstwo Rozwoju Regionalnego, co oznacza że jedynie 24,7% środków polityki regionalnej UE w Polsce w latach 2007-2013 jest zarządzane faktycznie regionalnie, a ponad 75% centralnie.
NSRO a NSS.
Dokument NSRO posiada również podtytuł – Narodowa Strategia Spójności. Podtytuł ten pojawił się w rezultacie działań MRR, które uważało nazwę NSRO za niekomunikatywną. Komisja Europejska odmówiła zmiany nazewnictwa, jako że nazwa Narodowe Strategiczne Ramy Odniesienia wynika bezpośrednio z rozporządzenia Rady nr 1083/2006 z dnia 11 lipca 2006 i obowiązuje wszystkie państwa członkowskie UE. Ministerstwo, stosując obowiązującą nazwę, opatruje ją jedynie podtytułem Narodowa Strategia Spójności.
Promowanie na rynku krajowym sformułowania Narodowa Strategia Spójności, podczas gdy dokument nadal oficjalnie się nazywa Narodowe Strategiczne Ramy Odniesienia, zrodziło sytuację, w której faktycznie funkcjonują dwie nazwy tego samego dokumentu.

</doc>
<doc id="919847" url="https://pl.wikipedia.org/wiki?curid=919847" title="Mieczysław Klimowicz">
Mieczysław Klimowicz

Mieczysław Klimowicz (ur. 14 grudnia 1919 w Sokalu, zm. 26 sierpnia 2008 we Wrocławiu) – polski historyk literatury, profesor i rektor Uniwersytetu Wrocławskiego, członek rzeczywisty PAN, poseł na Sejm PRL VI kadencji.
Życiorys.
W czasie drugiej wojny światowej walczył w kampanii wrześniowej, gdzie dostał się do niewoli sowieckiej i wywieziony został do łagru w Talicach. W listopadzie 1939 przewieziony do więzienia w Baranowiczach, skąd uciekł. Następnie wstąpił do ZWZ i AK. Od czerwca 1940, podczas okupacji niemieckiej, przebywał w Bełżcu, biorąc udział w akcjach Armii Krajowej w oddziale Karola Kosteckiego. 21 lipca 1944 uczestniczył w wyzwoleniu przez AK Bełżca i wspólnie AK z Armią Czerwoną Tomaszowa Lubelskiego. Zamieszkał u ciotki Julii Pępiak, Sprawiedliwej wśród Narodów Świata, przechowującej żydowską matkę z dzieckiem – Salomeę Helman z córką Bronią. Walczył m.in. w Puszczy Solskiej, a od 1945 do 1947 był żołnierzem WiN. Jako żołnierz WiN dowodził kompanią walczącą na obszarze lubelskim, brał m.in. we wrześniu 1945 w udanej akcji ataku na więzienie UB w Tomaszowie Lubelskim i odbiciu tamtejszych więźniów.
Po ujawnieniu się wyjechał we wrześniu 1947 do Wrocławia, gdzie podjął studia polonistyczne na Uniwersytecie Wrocławskim. Od 1953 pracował w Instytucie Badań Literackich PAN w Warszawie, a w okresie 1975–1981 kierował tą placówką naukową. W latach 1987–1990 był rektorem Uniwersytetu Wrocławskiego, on też przeforsował usunięcie nazwy UWr imienia Bolesława Bieruta. Pełnił także funkcje prorektora tej uczelni (1972–1975) oraz dziekana Wydziału Filologicznego Uniwersytetu Wrocławskiego (1969–1972). Podczas VI kadencji (1972–1976) był bezpartyjnym posłem na Sejm.
Głównym obszarem badań Mieczysława Klimowicza były literatura i teatr polskiego Oświecenia. Jest autorem przeszło 150 publikacji naukowych.
Jako członek zarządu "Association Internationale de Littérature Comparée" w latach 1982–1989 organizował konferencje międzynarodowe i prowadził działalność mającą na celu wprowadzenie do nauki światowej osiągnięć polskiego literaturoznawstwa. Otrzymał doktorat honoris causa uniwersytetu w Lille (1989) i Uniwersytetu Wrocławskiego (2000). Otrzymał Krzyż Oficerski i Kawalerski Orderu Odrodzenia Polski, a także Srebrny Krzyż Zasługi. Został też Oficerem oraz Kawalerem francuskiego Orderu Palm Akademickich.
Pochowany na Cmentarzu Osobowickim we Wrocławiu.

</doc>
<doc id="919850" url="https://pl.wikipedia.org/wiki?curid=919850" title="Latarnia w Barra">
Latarnia w Barra

Latarnia w Barra albo Latarnia Aveiro – latarnia znajdująca się na plaży w Barra, w sołectwie Gafanha da Nazaré, gmina Ílhavo, dystrykt Aveiro, w Portugalii.
Latarnia ta została wybudowana w latach od 1885 do 1893, przy czym w 1929 przeszła gruntowne prace renowacyjne. Projekt stworzył inż. Paulo Benjamim Cabral, ale budowę ukończyła inż. Maria de Melo e Mattos. Latarnia w Barra jest najwyższą latarnią w Portugalii i jedną z wyższych na świecie. Budowa pochłonęła 51 tys. escudos (pieniądze pochodziły z budżetu państwa Portugalia).

</doc>
<doc id="919852" url="https://pl.wikipedia.org/wiki?curid=919852" title="Doksa">
Doksa

Doksa () – w filozofii starożytnej Grecji mniemanie, złudne lub niepewne przekonanie czy też poznanie, przeciwstawiane prawdzie czy pewnej i niepodważalnej wiedzy (, "episteme"). 
Pierwszym filozofem, u którego pojawia się to pojęcie był Parmenides. "Doksa" jest jedyną wiedzą dostępną śmiertelnikom, prawdę znają jedynie bogowie.
Bardziej rozbudowaną koncepcję "doksy" wprowadził Platon. "Doksa" była u niego złudną i niepewną wiedzą opartą na zmysłach. Przeciwstawiał on ją wiedzy pewnej, "episteme", opartej na rozumie i polegającej na postrzeganiu świata idei. W swoim dialogu "Państwo", w znanym fragmencie poświęconym jaskini opisuje stopnie poznania, dzieląc zarówno "doksę", jak i "episteme" na dwa poziomy. "Doksa" dzieli się na wyobrażenie ("eikasia", ), dotyczącą obrazów zmysłowych, i wiarę ("pistis", πıστıς), dotyczącą samych rzeczy zmysłowych. Ponad dwoma poziomami "doksy" znajdują się dwa kolejne poziomy "episteme", poznanie pośrednie i bezpośrednie. 
Pojęcie było szeroko stosowane również przez późniejszych filozofów, m.in. Arystotelesa i Epikura. 
Od tego pojęcia, pochodzi słowo doksografia, czyli starożytną formę literacką, w której zebrano poglądy filozofów (np. "Żywoty i poglądy słynnych filozofów" Diogenesa Laertiosa). 
W odmiennym znaczeniu, słowo to używane było w Septuagincie, gdzie oznaczało "chwałę".

</doc>
<doc id="919854" url="https://pl.wikipedia.org/wiki?curid=919854" title="Charpentier">
Charpentier

Osoby o tym nazwisku:

</doc>
<doc id="919856" url="https://pl.wikipedia.org/wiki?curid=919856" title="Procedura zgody">
Procedura zgody

Procedura zgody lub inaczej procedura zgodności jedna z procedur legislacyjnych Unii Europejskiej.
Przed Traktatem z Lizbony stosowana we Wspólnocie Europejskiej obok procedury konsultacji, współdecydowania i współpracy. 1 grudnia 2009 r. procedura zgody wraz z procedurą konsultacji weszły w skład tzw. procedury specjalnej, procedura współpracy została usunięta, natomiast procedura współdecydowania nazwana została zwykłą procedurą ustawodawczą. Ma to na celu uproszczenie procesu decyzyjnego w UE dzięki poprawie przejrzystości i skuteczności. Reguluje to art. 289 Traktatu o funkcjonowaniu Unii Europejskiej.
Stosowana jest przy przyjmowaniu nowych członków lub przy zawieraniu układów o stowarzyszeniu z państwami trzecimi.
Procedura ta składa się z kilku etapów. W pierwszym etapie państwo trzecie składa do Rady Unii Europejskiej wniosek o członkostwo lub o stowarzyszenie. W drugim etapie Rada Unii Europejskiej po zapoznaniu się z wnioskiem upoważnia Komisję Europejską do prowadzenia negocjacji. Trzeci etap procedury to zajęcie stanowiska przez Komisję Europejską lub prowadzenie negocjacji z państwem kandydującym aż do parafowania układu. Ich rezultat musi uzyskać zgodę Parlamentu Europejskiego, której ten udziela bezwzględną większością głosów. Rada po uzyskaniu zgody Parlamentu podejmuje jednogłośnie uchwałę o zawarciu umowy członkowskiej lub stowarzyszeniowej.

</doc>
<doc id="919858" url="https://pl.wikipedia.org/wiki?curid=919858" title="Ninette de Valois">
Ninette de Valois

Ninette de Valois (ur. 6 czerwca 1898, zm. 8 marca 2001 w wieku 102 lat) – irlandzka choreografka i tancerka baletowa. 
Urodziła się jako Edris Stannus w Baltiboys, hrabstwie Wicklow. Zaczęła tańczyć gdy miała dziesięć lat.
W 1921 roku zmieniła personalia na Ninette de Valois. Założyła Królewską Szkołę Baletową.

</doc>
<doc id="919860" url="https://pl.wikipedia.org/wiki?curid=919860" title="Bohaterowie (film 1994)">
Bohaterowie (film 1994)

Bohaterowie (włos. "I mitici - Colpo gobbo a Milano") - włoski film fabularny z 1994 roku w reżyserii Carla Vanziny.

</doc>
<doc id="919865" url="https://pl.wikipedia.org/wiki?curid=919865" title="Episteme">
Episteme

Episteme () – w filozofii starożytnej Grecji pojęcie oznaczające wiedzę naukową. Używane jest w dwóch zasadniczych kontekstach:
W starożytnej Grecji funkcjonowały także inne słowa bliskoznaczne. Presokratycy używali raczej takich słów jak "sofia" (, tłumaczona często jako mądrość), "gnome" () czy "gnosis" ().
Od słowa "episteme" pochodzi nazwa działu filozofii: epistemologia, czyli teoria poznania.
Platon.
Platon nie przeprowadził systematycznej analizy pojęcia "episteme". Pojawia się ono u niego często, przeciwstawiane "techne" jako wiedzy praktycznej. "Episteme" było wiedzą wyższą, dotyczącą prawdziwego świata idei, poznawana rozumowo, w przeciwieństwie do doksy, która dotyczy świata zmysłowego, złudnego.
Arystoteles.
Dla Arystotelesa "episteme" oznacza "wiedzę naukową" i przeciwstawiana jest "techne" i doświadczeniu. Poznanie takie następuje poprzez badanie czy dociekanie ("theorein", ) i ma charakter spekulatywny. Episteme uprawiana jest przez filozofów. Jest to poznanie tego, co najbardziej istotne w rzeczywistości: jej wyabstrahowanej z konkretu formy. Wiedza taka dotyczy tego, co jest ogólne, konieczne i istotne. Ma charakter pojęciowy. 
Podstawą wiedzy naukowej u Arystotelesa są: definicja (dotycząca formy) i sylogizm, jako forma dowodzenia jej istotnych atrybutów, wywodzonych za pomocą dedukcji.
Wiedza ta ma odpowiadać na pytanie "dlaczego" coś jest jakieś i szuka przyczyn rzeczywistości.

</doc>
<doc id="919870" url="https://pl.wikipedia.org/wiki?curid=919870" title="Konstal 105Nd">
Konstal 105Nd

Konstal 105Nd – wagon doczepny czynny z rodziny 105Na. Powstał w wyniku przebudowy wagonu 105Na w Miejskich Zakładach Naprawy Taboru w Krakowie (MZNT). Charakteryzuje się zmienionym wyposażeniem przodu wagonu, brakiem kabiny motorniczego. Układ sterowania wbudowany został w przednią ścianę wagonu.
Konstrukcja uniemożliwia samodzielną eksploatację wagonu, dlatego łączony jest w składy 105Na+105Nd. Możliwe jest też dołączanie doczep do dwóch wagonów 105Na, albo dwóch doczep do jednego wagonu – tworząc tzw. trójskłady.

</doc>
<doc id="919871" url="https://pl.wikipedia.org/wiki?curid=919871" title="I Want to Break Free">
I Want to Break Free

I Want to Break Free – piosenka zespołu Queen z 1984 roku napisana przez Johna Deacona. Utwór wydano na singlu, który promował album "The Works" (1984). Do piosenki zrealizowano teledysk.
Singiel z piosenką „I Want to Break Free” dotarł do 1. miejsca na głównych listach przebojów w kilku europejskich państwach, Austrii, Belgii (Flandrii), Holandii, Portugalii, a także w Południowej Afryce. W Wielkiej Brytanii dotarł do 3. miejsca Official Singles Chart Top 100, a w Stanach Zjednoczonych do pozycji 45. na głównej liście „Billboardu” Hot 100.
Istnieją dwie wersje utworu – jedna z albumu "The Works" i o prawie minutę dłuższa, wydana na singlu (z wstępem na syntezatorze i dłuższym solo na gitarze). Ta druga wersja została wydana także na albumach kompilacyjnych "Greatest Hits II" (1991) i "Absolute Greatest" (2009).
Piosenka była wydana jako drugi singiel, po „Radio Ga Ga”, z albumu "The Works". Singiel wydano 2 kwietnia 1984 na winylu w formatach 7- i 12-calowym, na kasecie magnetofonowej, a w 1988 roku w Wielkiej Brytanii na 3-calowej płycie CD.
Teledysk.
Teledysk, który wyreżyserował David Mallet, jest jednym z najbardziej rozpoznawalnych klipów zespołu. Został nakręcony w dwa dni w Limehouse Studios w Docklands w Londynie oraz w studiu w Battersea. Wideoklip stanowi parodię brytyjskiej opery mydlanej "Coronation Street" (1960–), a muzycy zespołu przebrani są w nim za kobiety na podobieństwo postaci z telenoweli. Fragment teledysku realizowany był wspólnie z The Royal Ballet w Londynie. Aby upodobnić się do Wacława Niżyńskiego, Freddie Mercury zgolił swoje dotychczas noszone wąsy. 
Zespół odmówił nakręcenia alternatywnego wideoklipu na potrzeby emisji w Stanach Zjednoczonych, dlatego też teledysk nie był tam prezentowany z powodów obyczajowych.

</doc>
<doc id="919873" url="https://pl.wikipedia.org/wiki?curid=919873" title="Marcelo (ur. 1988)">
Marcelo (ur. 1988)

Marcelo, właśc. Marcelo Vieira da Silva Júnior (ur. 12 maja 1988 w Rio de Janeiro) – brazylijski piłkarz grający na pozycji obrońcy w brazylijskim klubie Fluminese FC. W latach 2006–2018 reprezentant Brazylii.
Kariera klubowa.
W wieku dziewięciu lat młody zawodnik rozpoczął swoją przygodę z futsalem. Halową odmianę piłki nożnej uprawiał przez cztery kolejne lata.
Mając trzynaście lat zdecydował zapisać się do szkółki brazylijskiego klubu Fluminense FC. Występował tam przez sześć kolejnych lat. Piłkarscy eksperci szybko dostrzegli w nim wielki potencjał. Został nawet nominowany do jedenastki sezonu ligi brazylijskiej w 2006 roku.
Świetna postawa w lidze brazylijskiej spowodowała duże zainteresowanie europejskich klubów. Najlepszą ofertę przedstawił Real Madryt, który pozyskał Marcelo w zimowym okienku, sezonu 2006/07. Ówczesny prezydent "Królewskich" – Ramón Calderón na oficjalnej prezentacji powitał go następującymi słowami: "„Zakup Marcelo to dla nas bardzo ważny transfer. To bardzo młody i zdolny piłkarz, który w przyszłości stanie się czołowym zawodnikiem Europy. Tym bardziej cieszymy się, że udało nam się go kupić, gdyż interesowało się nim wiele klubów ze Starego Kontynentu.”" Piłkarscy eksperci szybko ochrzcili nowego piłkarza Królewskich jako następcę legendarnego Roberto Carlosa, który jeszcze wtedy występował w Realu.
Marcelo, który w ekipie Królewskich gra z numerem „12”, w lidze hiszpańskiej zadebiutował 7 stycznia 2007 roku, kiedy to pojawił się na murawie w końcowych minutach spotkania z Deportivo La Coruña, przegranego przez jego klub 2-0. W sezonie 2006/07 po raz pierwszy w lidze hiszpańskiej w pierwszym składzie wystąpił 14 kwietnia 2007 roku. Real grał wtedy na wyjeździe z Racingiem Santander i przegrał to spotkanie 1-2. Marcelo, mimo iż sezon zakończył jedynie z 6 ligowymi występami na koncie, dodał swoją cegiełkę do zdobycia Mistrzostwa Hiszpanii. W kolejnych rozgrywkach Real prowadził już Niemiec Bernd Schuster, który odważnie postawił na brazylijskiego piłkarza. Stał się on w tym czasie kluczowym piłkarzem "Królewskich".
Początek sezonu 2007/08 miał wymarzony, gdyż wraz z kolegami zdobył Superpuchar Hiszpanii. Schuster świetnie poukładał madrycki zespół, broniąc z nim mistrzowski tytuł. W połowie sezonu 2008/09 Schustera zastąpił Juande Ramos, a Marcelo walczył o miejsce w składzie z Gabrielem Heinze. Nowy trener wolał, żeby to właśnie argentyński piłkarz grał na lewej obronie, gdzie dotychczas występował zawodnik z numerem „12”. Marcelo nie stracił jednak miejsca w składzie, gdyż Juande Ramos przygotował dla niego miejsce na lewym skrzydle. W swoim debiucie na tej pozycji, kiedy to Real grał na wyjeździe ze Sportingiem Gijón, Marcelo zdobył gola, a Real wygrał 4-0. Od tego czasu piłkarz rodem z Kraju Kawy grał na przemian na lewym skrzydle i lewej obronie.
W sezonie 2010/2011 został trzecim kapitanem Realu Madryt. Brazylijski obrońca walnie przyczynił się do wywalczenia Pucharu Hiszpanii, stając się pewnym punktem drużyny. Od momentu przyjścia do "Los Blancos" José Mourinho, Marcelo bardzo poprawił grę w defensywie, przez co stał się jednym z najlepszych zawodników świata na tej pozycji. Świetny sezon 2010/2011, zaowocował wybraniem go przez ekspertów i kibiców do jedenastki marzeń Ligi Mistrzów. W sezonie 2011/12 "Los Balcos" zdobyli (po 3 latach przerwy) 32. tytułu Mistrza Hiszpanii. Marcelo był kluczowym zawodnikiem, notując wiele asyst i zdobywając kilka goli. W sierpniu 2012 roku, "Królewscy" ponownie okazali się lepsi od "Dumy Katalonii" pokonując odwiecznego rywala w rozgrywkach Superpucharu Hiszpanii. W finale Ligi Mistrzów UEFA 2014 zdobył jedną z czterech bramek. Królewscy pokonali wtedy zespół Atletico Madryt 4:1. W całym sezonie 2013/14 brazylijczyk rozegrał 39 spotkań i zdobył 2 bramki. Przez następne lata był panem lewej obrony. Jego rajdy wiele razy pomagały w ofensywnych akcjach zespołu. W latach 2016-2018 trzykrotnie z rzędu triumfował w rozgrywkach Ligi Mistrzów UEFA. Oprócz tego dołożył jeszcze m.in.: Superpuchary Europu UEFA, Klubowe Mistrzostwa Świata FIFA i Superpuchary Hiszpanii. W sezonie 2016/2017 do dołożył do swojej kolekcji czwarty tytuł mistrza Hiszpanii. Sezon 2019/2020 zakończył z zdobyciem Superpucharu Hiszpanii i tytułem mistrza Hiszpanii.
Kariera reprezentacyjna.
Osobny rozdział stanowią występy Marcelo w reprezentacji Brazylii. W 2005 roku wystąpił na Mistrzostwach Świata U-17, gdzie wraz z kolegami z drużyny narodowej sięgnął po srebrny medal. "Canarinhos" rozgrywali wspaniały turniej, a Marcelo był podporą reprezentacji. Do wielkiego sukcesu zabrakło niewiele, jednak w finałowym starciu zostali zmiażdżeni przez Meksyk 0-3. Dwa lata później, na Mundialu U-20, ekipa z Ameryki Południowej jechała w roli jednego z faworytów. Młodzi piłkarze jednak zawiedli na całej linii, odpadając już w fazie grupowej.
W 2008, Marcelo odniósł swój pierwszy sukces w reprezentacyjnej karierze, zdobywając brązowy medal na Igrzyskach Olimpijskich w Pekinie.
W dorosłej reprezentacji zadebiutował 5 października 2006 roku, w pojedynku z Walią. Marcelo nie mógł wymarzyć sobie lepszego debiutu, ponieważ w swoim pierwszym występie w seniorskiej kadrze, zdobył piękną bramkę, a "Canarinhos" wygrali 2:0.
26 lipca 2011 dostał hiszpańskie obywatelstwo. Dzięki temu, grając w Europie nie będzie zajmował miejsca przeznaczonego dla graczy spoza tego kontynentu.
Fantastyczny sezon 2011/2012 spowodował, że trener reprezentacji Brazylii, Mano Menezes powołał Marcelo na Igrzyska Olimpijskie w Londynie. Zawodnik Realu był jednym z trzech zawodników, którzy przekroczyli barierę 23. roku życia. Młodzi Brazylijczycy kroczyli od zwycięstwa do zwycięstwa, jednak jedyna porażka w turnieju przyszła w najgorszym momencie, finale. Pogromcami drużyny Menezesa byli Meksykanie, którzy w walce o złoty medal wygrali 2:1. Ostatecznie wychowanek Fluminense musiał zadowolić się jedynie srebrnym medalem.
W 2014 został powołany przez Luiza Felipe Scolariego na Mistrzostwa Świata. W meczu otwarcia przeciwko Chorwacji w jedenastej minucie spotkania pokonał własnego bramkarza – Julio Cesara. Brazylia odrobiła straty i wygrała 3:1. Ostatecznie w turnieju Brazylia zajęła 4. miejsce.
Statystyki kariery.
"Stan na 28 maja 2022."
Życie prywatne.
27 grudnia 2008 w Rio de Janeiro poślubił swoją wieloletnią partnerkę Clarice Alves, która jest aktorką. Mają dwóch synów – Enzo (ur. 24 września 2009) oraz Liama (ur. 1 września 2015).

</doc>
<doc id="919874" url="https://pl.wikipedia.org/wiki?curid=919874" title="Schronisko turystyczne na Babiej Górze">
Schronisko turystyczne na Babiej Górze

Schronisko turystyczne na Babiej Górze (niem. "Schutzhaus auf der Babiagura", "Schlesinger-Haus auf der Babia Góra", węg. "Menedékház a Babiagurán") – nieistniejące górskie schronisko turystyczne w Beskidzie Żywieckim, na Babiej Górze pod Głodną Wodą, położone na wysokości 1616 m n.p.m. na Babiej Górze. Było pierwszym tego typu obiektem w Beskidzie Żywieckim.
Historia.
W rejonie Babiej Góry pod koniec XIX wieku działała niemiecka organizacja turystyczna Beskidenverein, która wyznaczyła jedne z pierwszych szlaków turystycznych w Beskidach Zachodnich, wkrótce też pojawił się pomysł wybudowania schroniska turystycznego na Babiej Górze.
Projektantem obiektu był Wilhelm Schlesinger – działacz Beskidenverein, który był również znakarzem szlaków na Babią Górę. W latach 1904–1905 powstał solidny, jednopiętrowy murowany budynek z oszkloną werandą z widokiem na Tatry, Małą Fatrę i Orawę. Koszt budowy wyniósł 22 tysiące koron austriackich. W 4 pokojach na piętrze mogło nocować 20 turystów (jeden pokój przeznaczony był tylko dla pań). Na parterze znajdowała się kuchnia, pokój dla obsługi, izba gościnna dla 30 i weranda dla 20 gości oraz sanitariaty. Gospodarze obok schroniska wybudowali niewielki drewniany domek mieszkalny. Oprócz niego w pobliżu znajdowała się obórka dla dwóch krów i drobiu, szopa, stacja meteorologiczna i niewielka kapliczka. Obiekt znajdował się po stronie węgierskiej, niedaleko granicy z Galicją. Z pobliskiego stałego źródła Głodna Woda poprowadzono grawitacyjny rurociąg doprowadzający wodę dla potrzeb mieszkańców obiektu i turystów.
Uroczystego otwarcia schroniska dokonano 11 czerwca 1905, a pierwszym gospodarzem został gajowy Jan Zosiak z Polhory, który wcześniej prowadził turystów na szczyt Babiej Góry od węgierskiej strony. Patronem schroniska został Wilhelm Schlesinger, a jego oficjalna nazwa brzmiała "Schlesinger-Haus auf der Babia Góra". Do lat 30. XX wieku było najwyżej położonym schroniskiem na terenie polskich Karpat.
Frekwencja w pierwszych latach funkcjonowania:
Polscy turyści niechętnie odwiedzali obiekt – zniechęcały wysokie ich zdaniem, opłaty oraz język niemiecki, który był oficjalnym w budynku. Największy ruch turystyczny był od czerwca do września, zimą oraz w okresie Wielkanocy pojawiali się też narciarze.
Po I wojnie światowej wskutek podziału Orawy schronisko na krótko znalazło się po stronie czechosłowackiej, a w 1922 w wyniku drobnej korekty granicy znalazło się po stronie polskiej.
Ruch turystyczny nieco się zmniejszył, w dodatku w nocy z 14 na 15 lutego 1935 doszło do tragedii. Schronisko było źle widoczne w trudnych warunkach atmosferycznych – podczas rajdu narciarskiego 4-osobowa grupa narciarzy nie zauważyła budynku i zamarzła w śnieżycy. Obiekt Beskidenverein był solą w oku dla niektórych polskich działaczy turystycznych i to wydarzenie posłużyło za jeden z pretekstów do odebrania schroniska Niemcom, jako niekompetentnym do prowadzenia działalności w tym terenie. W dodatku o grunt pod schroniskiem upomniały się Lasy Państwowe (przed wojną Beskidenverein wydzierżawiło teren na 30 lat od tzw. państwa orawskiego) i po 5-letnim procesie sądowym 4 czerwca 1937 budynek odebrano Niemcom po wypłaceniu odpowiedniego odszkodowania (150 tys. złotych; faktycznie Beskidenverein przestał nim zarządzać już w 1936).
 Do wybuchu II wojny światowej funkcjonowało jako schronisko turystyczne „Leśnik” (prowadziła je spółdzielnia „Leśnik” ze Lwowa). W 1937 oferowało 32 miejsca noclegowe (8 łóżek i 24 sienniki). Podczas okupacji schronisko znalazło się w granicach Słowacji wraz z resztą dawnej polskiej Orawy. 1 września 1939 zostało ostrzelane przez niemiecki samolot – spłonął wówczas budynek gospodarczy. W latach 1939–1943 gospodarzył budynkiem Klub Słowackich Turystów i Narciarzy, następnie obiekt zamknięto z powodu bardzo małego ruchu turystycznego. Po wojnie krótko stacjonował w nim oddział Armii Czerwonej, a po jego wycofaniu okoliczni mieszkańcy rozkradli wszystko to, co jeszcze zostało.
Schronisko próbowało wyremontować Polskie Towarzystwo Tatrzańskie – kiedy prace miały się ku końcowi w 1949 obiekt spłonął w niewyjaśnionych okolicznościach. Projekt odbudowy zarzucono (teren znalazł się pod ochroną przyrodniczą), a ocalałe mury rozebrano jesienią 1979. Po dawnym obiekcie Beskidenverein pozostały tylko resztki fundamentów.
Gospodarze.
Kolejni gospodarze schroniska:

</doc>
<doc id="919880" url="https://pl.wikipedia.org/wiki?curid=919880" title="DWG">
DWG

DWG (od ang. "drawing") – zastrzeżony binarny format plików tworzony przez program AutoCAD.
Format ten stworzyła firma Autodesk do obsługi oprogramowania AutoCAD oraz programów pochodnych. W formacie tym zapisywane są modele dwu- i trójwymiarowe. 
Właściciel formatu, Autodesk, rozpowszechnia go oraz zmienia raz na kilka lat wraz z ukazaniem się nowej wersji AutoCADa. 
Format DWG wraz z wariantem ASCII - DXF stał się "de facto" standardowym formatem przy projektowaniu CAD.

</doc>
<doc id="919881" url="https://pl.wikipedia.org/wiki?curid=919881" title="Catanha">
Catanha

Catanha, właśc. Henrique Guedes da Silva (ur. 6 marca 1972 w Recife), piłkarz hiszpański pochodzenia brazylijskiego grający na pozycji napastnika.
Kariera klubowa.
Catanha karierę rozpoczynałw klubie São Cristóvão. Następnie grał w Centro Sportivo Alagoano pochodzącego z miasta Maceió. W klubie tym występował przez 3 lata i popisywał się wysoką skutecznością zdobywając w 1993 roku 9 goli, w 1994 – 12, a w 1995 – 11. Zimą 1996 Catanha trafił do Europy i wtedy to został zawodnikiem portugalskiego klubu CF Os Belenenses. Pomimo że grał tam tylko w rundzie wiosennej to został najskuteczniejszym zawodnikiem zespołu strzelając 12 bramek w 13 rozegranych meczach w lidze.
Latem 1996 rozpoczął się hiszpański etap w życiu Henrique. Najpierw przeszedł do UD Salamanca, w której co prawda nie miał miejsca w wyjściowej jedenastce, ale awansował z nią do Primera División. W sezonie 1997/1998 grał już w CD Leganés, w barwach którego strzelił 14 goli. Natomiast latem 1998 trafił przeszedł do Málaga CF, dla której zdobył aż 25 goli w lidze i walnie przyczyniając się do awansu drużyny do Primera División. W La Liga Catanha zadebiutował 22 sierpnia 1999 w wygranym 1:0 meczu z Espanyolem Barcelona zdobywając jedynego gola spotkania. Dla Málagi strzelił 24 gole ustępując w tabeli strzelców jedynie Salvie Ballescie z Racingu Santander, którego dorobek bramkowy to 27 bramek.
Latem 2000 skutecznym Catanhą zainteresowały się silniejsze kluby od Málagi i ostatecznie zawodnik trafił do Celty Vigo. W ataku pierwotnie grywał z rodakiem Edu, ale to Catanha został najskuteczniejszym piłkarzem Celty strzelając 15 goli i kwalifikując klub z Vigo do Pucharu UEFA (6. miejsce). W sezonie 2001/2002 to ponownie Catanha był najlepszym strzelcem swojego klubu, gdy strzelił 17 goli i poprowadził Celtę na 5. miejsce w tabeli. W kolejnym sezonie Catanha zatracił już skuteczność i strzelił zaledwie 4 gole i to nie on, a właśnie Edu został jedną z gwiazd zespołu, który zajmując 4. miejsce zakwalifikował się do eliminacji Ligi Mistrzów. Jesienią 2003 Catanha zdobył zaledwie jednego gola i zimą odszedł z zespołu.
W 2004 Henrique wyjechał do Rosji, gdzie właśnie trwało okno transferowe przed sezonem i podpisał kontrakt z Krylią Sowietow Samara. Przez cały sezon spisywał się jednak przeciętnie i nie potrafił wygrać rywalizacji w ataku z Andriejem Tichonowem oraz Robertasem Poškusem i strzelił ledwie 1 gola. W 2005 roku Catanha wrócił do Belenenses, ale po pół roku wrócił do Brazylii i w sezonie 2005 grał tam w zespołach Marília AC oraz Atlético Mineiro.
Na początku 2006 roku Catanha ponownie wyjechał do Hiszpanii, gdzie został graczem klubu CD Linares z Segunda División B. Po 2,5 roku odszedł do drużyny Unión Estepona, występującej w Tercera División. W 2009 roku awansował z nią do Segunda División B. W Uniónie spędził 2 lata. W 2010 roku wrócił do Brazylii, podpisując kontrakt z SC Cortinhians. Jeszcze w tym samym roku ponownie trafił do Centro Sportivo Alagoano z Série D.
Kariera reprezentacyjna.
Podczas gry Catanhi w Celcie i Máladze władze Hiszpańskiego Związku Piłki Nożnej zadecydowały o naturalizowaniu zawodnika i uprawnieniu go do gry w reprezentacji Hiszpanii, a on sam nie miał szans na grę w kadrze Brazylii. W reprezentacji zadebiutował 7 października 2000, a Hiszpania pokonała 2:0 Izrael. Tym samym Catanha stał się drugim w historii po Vicente Engondze czarnoskórym piłkarzem w hiszpańskiej drużynie. Kariera w kadrze nie trwała długo i zawodnik rozegrał zaledwie 3 mecze, w czasie gdy selekcjonerem był José Antonio Camacho.

</doc>
<doc id="919887" url="https://pl.wikipedia.org/wiki?curid=919887" title="MAN B4">
MAN B4

MAN - Nürnberg B4 (również Düwag B4) – wagony doczepne z fabryki MAN produkowane w latach 1955-1966, odpowiadające modelowi T4 i SSW. Eksploatowane przez MPK S.A. w Krakowie od 1989 do 2009. 
Konstrukcja.
Wagon jednokierunkowy. Posiada troje drzwi, z czego jedne dwuskrzydłowe.
Eksploatacja.
Były użytkowane przez VAG (przedsiębiorstwo komunikacyjne) w Norymberdze - wycofane zostały z powodu rozbudowy sieci metra i likwidacji części torowisk tramwajowych. 
23 doczepy B4 zostały wraz z tramwajami T4 w latach 1989–90 podarowane przez Norymbergę dla przedsiębiorstwa komunikacji w Krakowie; w 1993 roku doszły jeszcze dwie doczepy. 
11 listopada 2009 MPK Kraków oficjalnie wycofało z eksploatacji te wagony. Składy z GT6 zostały zastąpione składami wagonów E1 i C3, a same GT6 przestały być eksploatowane w 2012 roku.

</doc>
<doc id="919888" url="https://pl.wikipedia.org/wiki?curid=919888" title="Henrique Guedes da Silva">
Henrique Guedes da Silva



</doc>
<doc id="919889" url="https://pl.wikipedia.org/wiki?curid=919889" title="Ewa Lemańska">
Ewa Lemańska

Ewa Lemańska-Roycewicz (ur. 23 grudnia 1949 w Łodzi) – polska aktorka teatralna i filmowa.
Od lat 80. XX wieku na stałe mieszka na Florydzie, gdzie pracowała jako asystentka lekarza. Obecnie jest na emeryturze.
Życiorys.
Jeszcze podczas studiów aktorskich, 12 kwietnia 1971 zadebiutowała na scenie Teatru Polskiego im. Hieronima Konieczki w Bydgoszczy, w roli Alkmeny w spektaklu Jeana Giraudoux "Amfitrion 38". Po ukończeniu łódzkiej PWST (1971) występowała w Teatrze Polskim w Bydgoszczy (1971–1972) oraz w teatrach warszawskich – Teatrze Ludowym (1974), Teatrze Nowym (1975–1980) i Starej Prochowni (1976). Na małym ekranie po raz pierwszy pojawiła się jako Jaga, koleżanka Ewy na stażu w pierwszym odcinku serialu "Doktor Ewa" (1970) z Ewą Wiśniewską w roli tytułowej. Na kinowym ekranie zadebiutowała w filmie psychologicznym Tadeusza Konwickiego "Jak daleko stąd, jak blisko" (1971), u boku Andrzeja Łapickiego i Gustawa Holoubka. Sława przyszła wraz z rolą Maryny w serialu telewizyjnym Jerzego Passendorfera "Janosik" (1973), który doczekał się rok później (1974) wersji kinowej. Tak bardzo była utożsamiana z tą postacią, że przez następne lata nie dostała żadnej znaczącej filmowej propozycji.
W 1980 wyemigrowała do Nowego Jorku. Przez dziesięć lat była modelką, pojawiała się na pokazach mody w Paryżu, Mediolanie i Londynie. Kiedy w 1998 zachorowała na raka piersi, zainteresowała się medycyną i ukończyła szkołę pielęgniarską. Z powodu braku znajomości języka angielskiego Lemańska w Ameryce występowała jedynie jako statystka, m.in. w filmie "Rock of Ages" obok Toma Cruise’a.
Życie prywatne.
Po pierwszym małżeństwie z aktorem Cezarym Kaplińskim (rozwód w 1980) wyszła ponownie za mąż za przebywającego w Miami Olgierda Roycewicza. Rozwiedli się jednak po czternastu latach małżeństwa. Przez następnych kilka lat była żoną Anglika Jamesa Rooneya, którego poznała na Florydzie.
Jej dwaj synowie (ze związku z Roycewiczem) – Alex (ur. 1987 w Japonii) i Brian (ur. 1989 w USA) – zajmują się grafiką komputerową.

</doc>
<doc id="919890" url="https://pl.wikipedia.org/wiki?curid=919890" title="Criciúma">
Criciúma

Criciúma – miasto brazylijskie leżące w stanie Santa Catarina, 180 kilometrów na południe od stolicy stanu Florianópolis.
Miasto założone zostało 6 stycznia 1880 roku przez włoskich imigrantów. W roku 2005 miasto obejmowało obszar 209,8 km², który zamieszkiwało 175 491 mieszkańców. Najbliższe miasta to: Siderópolis, Cocal do Sul, Morro da Fumaça, Maracajá, Araranguá, Nova Veneza, Forquilhinha, Içara.
Miasto jest siedzibą klubu piłkarskiego Criciúma.

</doc>
<doc id="919891" url="https://pl.wikipedia.org/wiki?curid=919891" title="Studio 60">
Studio 60

Studio 60 (ang. "Studio 60 on the Sunset Strip") – amerykański serial przedstawiający kulisy pracy nad programem rozrywkowym. Twórcą serialu jest Aaron Sorkin.
Opis.
„Studio 60" to kolejny serial Sorkina odkrywający przed widzami kulisy powszechnie znanych instytucji – w „Sports Night” był to telewizyjny serwis wiadomości sportowych, w „Prezydenckim pokerze” praca w Białym Domu. Tym razem, pod lupę wziął fikcyjny program komediowy, nawiązujący do popularnego w Stanach Zjednoczonych „Saturday Night Live”. Trwające półtorej godziny show składa się z serii skeczy wykonywanych przez zatrudnionych aktorów oraz zaproszonego gościa ze świata muzyki, filmu czy polityki. Każdy odcinek dopełnia również występ muzycznej gwiazdy.
Serial ilustruje proces tworzenia materiału przedstawianego w cotygodniowym show. Głównym wrogiem scenarzystów jest czas, upływający do następnego wydania programu. Ich twórcze ambicje często zderzają się również z polityczną poprawnością społeczeństwa i oczekiwaniami władz stacji (głównie związanymi z satysfakcjonującymi wskaźnikami oglądalności). Widoczne są zależności, jakimi rządzi się show biznes; jak wykorzystany dowcip czy zdanie wypowiedziane w wywiadzie, może wpłynąć na wizerunek stacji i przysporzyć jej kłopotów. Niektórych, spontanicznych sytuacji nie udaje się bohaterom serialu przewidzieć, pozostałe poprzedzone są długimi rozważaniami nad możliwymi ich konsekwencjami czy odbiorem społecznym. Sorkin pokazuje telewizyjną produkcję jako wielką machinę, z dziesiątkami ludzi – zarówno tych znanych, jak i tych bezimiennych, nie mniej ważnych – jako jej trybikami.
Postacie.
Głównymi bohaterami „Studio 60...” są dwaj przyjaciele – Matthew Albie (Matthew Perry) i Danny Tripp (Bradley Whitford). Pierwszy z nich jest scenarzystą, drugi – producentem telewizyjnym i filmowym. Po kilkuletniej przerwie, w dość przypadkowych okolicznościach, powracają do pracy nad sztandarowym programem fikcyjnej stacji NBS. Zatrudnia ich świeżo upieczona szefowa stacji ds. programowych Jordan McDeere (Amanda Peet), wbrew sprzeciwowi jej przełożonego Jacka Rudolpha (Steven Weber), skonfliktowanego z duetem Matt-Danny.
Ekipie aktorskiej występującej w programie przewodzi tzw. „Wielka Trójka” – piękna, zdeklarowana baptystka i była dziewczyna Matta, Harriet Hayes (Sarah Paulson); dobroduszny i uczciwy Tom Jeter (Nate Corddry); zadziorny Simon Stiles (D. L. Hughley). Innymi ciekawymi postaciami są Alex Dwyer (Simon Helberg) perfekcyjnie naśladujący Toma Cruise’a, Bena Stillera i Nicolasa Cage’a oraz duet pomocniczych pisarzy Ricky Tahoe (Evan Handler) i Ron Oswald (Carlos Jacott), pracujących nad „Studio 60...” choć zepchniętych na boczny tor po powrocie do telewizji Matta i Danny’ego.
Specyfika „Studio 60".
W serialu charakterystyczne są tzw. sceny „walk and talks” – znak firmowy Thomasa Schlamme, wypracowany w „Sports Night” i „Prezydenckim pokerze”. Są to długie ujęcia, ukazujące bohaterów rozmawiających i jednocześnie przemieszczających się po budynku stacji, garderobach aktorów czy wśród scenografii programu. Ten zabieg dokumentuje stałą aktywność członków ekipy, dyskutujących między sobą w ciągłym ruchu. Dyskutują głównie o programie, a dokładniej o tym, który skecz jest ich zdaniem lepszy, a z którego woleliby zrezygnować. Nierzadko w ich rozmowach pojawiają się również dylematy etyczne i religijne. Walczą na argumenty, drobne złośliwości oraz ironiczne odzywki. Ich wymiany zdań mają specyficzny rytm. Nie brak w nich sugestywnych pauz, wymownych spojrzeń i gestów aktorów, czasem także niespodziewanych zmian tematów. Z czasem, wątkiem powracającym w wielu rozmowach, a zarazem „problemem” ekipy staje się odradzające się uczucie Matta do Harriet.

</doc>
<doc id="919892" url="https://pl.wikipedia.org/wiki?curid=919892" title="Criciuma">
Criciuma



</doc>
<doc id="919894" url="https://pl.wikipedia.org/wiki?curid=919894" title="Rating">
Rating



</doc>
<doc id="919895" url="https://pl.wikipedia.org/wiki?curid=919895" title="Criciúma EC">
Criciúma EC

Criciúma Esporte Clube (zwany po prostu Criciúma) – brazylijski klub piłkarski z siedzibą w Criciúma, w stanie Santa Catarina.
W stanie Santa Catarina głównymi rywalami klubu są dwa zespoły ze stolicy stanu Florianópolis – Avaí FC i Figueirense, oraz klub Joinville z miasta Joinville.
Historia.
Klub założony został 13 maja 1948 roku pod nazwą Comerciário Esporte Clube. Z powodu kłopotów finansowych działalność klubu została zawieszona w latach 60. W roku 1976 roku początkowi członkowie klubu Comerciário Esporte Clube reaktywowali jego działalność. W roku 1978 klub zmienił nazwę na Criciúma Esporte Clube, a obecne czarno-żółte barwy przyjęte zostały w 1984 roku. Największym sukcesem klubu było zdobycie w 1991 Copa do Brasil, co pozwoliło w następnym roku zadebiutować klubowi Criciúma w Copa Libertadores. W następnych latach jednak klub spisywał się coraz mizerniej, aż w końcu doszło do spadku do drugiej ligi, a w fatalnym sezonie 2005 nawet do trzeciej. Mistrzostwo trzeciej ligi w 2006 roku pozwoliło klubowi Criciúma wrócić do drugiej ligi. W sezonie 2019 klub zajął 19. miejsce na 20 możliwych i zaliczył spadek do Série C.

</doc>
<doc id="919897" url="https://pl.wikipedia.org/wiki?curid=919897" title="Międzynarodowy port lotniczy Ben Gurion">
Międzynarodowy port lotniczy Ben Gurion



</doc>
<doc id="919898" url="https://pl.wikipedia.org/wiki?curid=919898" title="Lars Fredrik Nilson">
Lars Fredrik Nilson

Lars Fredrik Nilson (ur. 27 maja 1840 w Skönberdze, zm. 14 maja 1899 w Sztokholmie) – szwedzki chemik. Studiował chemię na uniwersytecie w Uppsali. Znany z dokonanego w 1879 odkrycia skandu.

</doc>
<doc id="919899" url="https://pl.wikipedia.org/wiki?curid=919899" title="Lars Nilson">
Lars Nilson



</doc>
<doc id="919903" url="https://pl.wikipedia.org/wiki?curid=919903" title="Wenera 2MW-2 No. 1">
Wenera 2MW-2 No. 1

Wenera 2MW-2 No. 1 (również: Sputnik 21) – radziecka niedoszła sonda kosmiczna. Celem misji był przelot obok Wenus. Statek został zniszczony w wyniku eksplozji, w 531. sekundzie lotu, czwartej komory silnika 8D715K trzeciego stopnia rakiety nośnej. Powodem było nie zamknięcie się w porę zaworu odcinającego ciekły tlen i dostanie się go do gorącej komory, oraz wyłączenie się silnika 0,8 sekundy po zapłonie w wyniku kawitacji i uszkodzenia pompy tlenu.

</doc>
<doc id="919904" url="https://pl.wikipedia.org/wiki?curid=919904" title="Sputnik 13">
Sputnik 13



</doc>
<doc id="919905" url="https://pl.wikipedia.org/wiki?curid=919905" title="Sputnik 25">
Sputnik 25

Sputnik 25 (również: E-6 1 lub E-6 2) – radziecka sonda kosmiczna serii E-6 należącej do programu Łuna, pierwsza próba miękkiego lądowania na powierzchni Księżyca. Sonda wyposażona była w lądownik o masie 100 kg.
Sonda została wyniesiona rakietą Mołnia 8K78/E6, z kosmodromu Bajkonur w dniu 4 stycznia 1963 roku, o godz. 08:49 czasu uniwersalnego. Z powodu awarii transformatora nie doszło do zapłonu silnika członu ucieczkowego rakiety nośnej i sonda wraz z tym członem pozostała na niskiej orbicie wokółziemskiej. 5 stycznia 1963 roku sonda uległa zniszczeniu w atmosferze Ziemi.
Pomyślnie wyniesiony statek serii E-6 nosił nazwę Łuna 4, jednak sonda ta nie trafiła w Księżyc i jej misja zakończyła się niepowodzeniem.

</doc>
<doc id="919912" url="https://pl.wikipedia.org/wiki?curid=919912" title="Düwag B4">
Düwag B4



</doc>
<doc id="919914" url="https://pl.wikipedia.org/wiki?curid=919914" title="Międzynarodowy port lotniczy Tel Aviv-Ben Gurion">
Międzynarodowy port lotniczy Tel Aviv-Ben Gurion



</doc>
<doc id="919915" url="https://pl.wikipedia.org/wiki?curid=919915" title="Josiah Bartlet">
Josiah Bartlet

Josiah „Jed” Bartlet – fikcyjna postać demokratycznego prezydenta Stanów Zjednoczonych w serialu stworzonym przez Aarona Sorkina pt. „Prezydencki poker”. Wcielił się w nią Martin Sheen. Jego żoną jest Abigail Bartlet, z którą ma trzy córki – Elizabeth, Eleanor oraz najmłodszą Zoey. Kandydował do najwyższego urzędu w kraju, będąc gubernatorem New Hampshire. Wygrał reelekcję, pokonując byłego republikańskiego gubernatora Florydy Roberta Ritchiego. Zdobywca Nagrody Nobla w dziedzinie ekonomii. Inteligentny, dowcipny, spontaniczny, nierzadko impulsywny. Erudyta, katolik; pasjonat religii (lubuje się w cytatach biblijnych po łacinie) i historii. W jednym z odcinków stwierdza, iż traktuje Josha Lymana (jednego ze swoich doradców) jak syna. W wielu sytuacjach dowodzi również sympatii i przywiązania do swojego asystenta, Charliego Younga.
W drodze do Białego Domu.
Jego ojciec był dyrektorem szkoły, do której uczęszczał. Wiązała go z nim trudna relacja, której echa powracają w kilku momentach serialu i mają wpływ na bieżące decyzje i zachowanie urzędującego prezydenta. Jego najbliższym przyjacielem jest Leo Thomas McGarry, który był faktycznym inspiratorem kandydowania Bartleta na urząd prezydenta Stanów Zjednoczonych, podsuwając od razu pomysł hasła kampanii – „Bartlet for America” (Bartlet dla Ameryki). Stanowisko wiceprezydenta Bartlet zaproponował senatorowi Johnowi Hoynesowi, tuż po pokonaniu go w prawyborach Partii Demokratycznej.
Wiadomym jest, iż przez dwie dwuletnie kadencje przed objęciem najwyższego stanowiska pełnił urząd gubernatora New Hampshire (1995-1999, wybrany ponownie w 1996 odsetkiem 69% głosujących).
Zamach.
W ostatnim odcinku pierwszej serii ma miejsce zamach grupy rasistowskiej na czarnoskórego Charliego Younga, który naraził się im faktem spotykania się z najmłodszą córką państwa Bartlet – Zoey. W czasie ataku prezydent zostaje ranny w brzuch, a następnie zoperowany pod narkozą, jednak już w kolejnym odcinku pojawia się w Białym Domu bez śladu po odniesionej kontuzji.
Przyjaźń z panią Landingham.
Sekretarką gubernatora, a następnie prezydenta Bartleta jest Dolores Landigham. Wcześniej była ona asystentką ojca Jeda Bartleta. Jej śmierć w wypadku samochodowym pod koniec drugiego sezonu (odcinek „18th and Potomac” – „Na rogu 18. i Potomac”) i późniejsza, przełomowa rozmowa z duchem pani Landingham (odcinek „Two cathedrals”) zdopingowały go do podjęcia decyzji o walce o reelekcję. Wątpliwości co do ponownego startu w wyborach pojawiły się po wypłynięciu sprawy zatajenia przez Bartleta swojej choroby (stwardnienia rozsianego) podczas pierwszej kampanii prezydenckiej.
25. poprawka.
Pod koniec czwartej serii porwana zostaje najmłodsza córka Bartleta – Zoey. Prezydent powołuje się wtedy na 25. poprawkę do amerykańskiej konstytucji, oddającą czasowo władzę kolejnej osobie w linii sukcesji prezydenckiej. Z uwagi na wakat na stanowisku wiceprezydenta (John Hoynes, który sprawował wcześniej tę funkcję, podaje się do dymisji po romansie z dziennikarką i wyjawieniu tajemnic państwowych), odpowiedzialność spada na przewodniczącego Izby Reprezentantów Glena Walkena, polityka Partii Republikańskiej. Po odnalezieniu Zoey, prezydent przejmuje ponownie władzę.
Po napisach końcowych.
Jego następcą jest Demokrata Matt Santos, w którego kampanii ważną rolę odgrywali doradcy prezydenta Bartleta. Trzy lata po zakończeniu kadencji otworzono Prezydencką Bibliotekę imienia Josiah Bartleta.

</doc>
<doc id="919917" url="https://pl.wikipedia.org/wiki?curid=919917" title="Anarchy (album grupy Chumbawamba)">
Anarchy (album grupy Chumbawamba)

Anarchy – pochodzący z 1994 roku album brytyjskiej anarchopunkowej grupy Chumbawamba.

</doc>
<doc id="919920" url="https://pl.wikipedia.org/wiki?curid=919920" title="Casa da Música">
Casa da Música

Casa da Música – główna sala koncertowa miasta Porto w Portugalii. Została zaprojektowana przez holenderskiego architekta Rem Koolhaas i zbudowana jako cześć projektu Porto Stolica Kultury Europejskiej w 2001 (Porto 2001). Chociaż zakończenie prac miało miejsce dopiero w roku 2005, od razu stała się wizytówką miasta.

</doc>
<doc id="919921" url="https://pl.wikipedia.org/wiki?curid=919921" title="Leo Thomas McGarry">
Leo Thomas McGarry

Leo Thomas McGarry – fikcyjna postać z serialu „Prezydencki poker” Aarona Sorkina. Pełni funkcję szefa kancelarii (Chief of Staff) prezydenta USA Jeda Bartleta. Rozwiedziony z Jenny McGarry, ma z nią dorosłą córkę Mallory O’Brien. Najbliższy przyjaciel prezydenta, faktyczny inspirator kandydowania Bartleta do najwyższego urzędu w Stanach Zjednoczonych. Twórca hasła wyborczego pierwszej kampanii prezydenckiej „Bartlet for America” (Bartlet dla Ameryki). Służył w Siłach Powietrznych USA w Wietnamie. Był ministrem pracy. Jako dojrzały polityk wzbudza szacunek, niezależnie od przynależności partyjnej. Jako szef kancelarii postrzegany jest przez personel jak przewodnik – szczególnie przez swojego zastępcę, Josha Lymana. Grający go John Spencer otrzymał w 2002 roku nagrodę Emmy za „Najlepszą drugoplanową rolę męską”.
Uzależnienie.
Sam okres uzależnienia od alkoholu i środków farmaceutycznych umiejscowiony jest przed pierwszym odcinkiem serialu. Od początku „Prezydenckiego pokera” McGarry występuje jako leczący się alkoholik i lekoman. Uczęszcza m.in. na spotkania Anonimowych Alkoholików organizowane w Białym Domu, w których udział biorą m.in. kongresmeni oraz ówczesny wiceprezydent John Hoynes. W jednym z odcinków fakt uzależnienia McGarry’ego określony jest jako tajemnica poliszynela dla polityków w Waszyngtonie. W połowie pierwszej serii jeden z republikańskich polityków podejmuje próbę jej nagłośnienia przed społeczeństwem. Celem akcji jest skompromitowanie administracji Bartleta. McGarry wyprzeda jednak atak, publicznie przyznając się do wszystkiego.
Kampania prezydencka.
Leo McGarry jest szefem sztabu wyborczego Jeda Bartleta. Po jednym z nieudanych wystąpień Bartleta w czasie kampanii, postanawia dokonać istotnych zmian – zwalnia wszystkich doradców, poza niemrawym Tobym Zieglerem, późniejszym doradcą prezydenta. Namawia także do współpracy Josha Lymana, którego ojciec był przyjacielem Leo.
Rola w Białym Domu.
Z uwagi na długą znajomość z Bartletem może pozwolić sobie na kłótnie z prezydentem, nierzadko podnosząc nawet na niego głos. W spotkaniach prezydenta ze swoimi doradcami, to on ma zawsze ostatnie zdanie. Decyduje o przebiegu tych spotkań i poruszanych na nich tematach. Często pełni funkcję swoistego bufora głowy państwa, rozwiązując niektóre kwestie na własną rękę, bez wtajemniczania w szczegóły prezydenta.
Konsekwencje tajemnicy prezydenta.
W czasie pierwszej kampanii prezydenckiej nie wiedział o chorobie (stwardnieniu rozsianym) Bartleta. Dowiedział się o niej od pierwszej damy Abbey Bartlet w połowie pierwszej serii, po zasłabnięciu prezydenta w Gabinecie Owalnym.
Kiedy prezydent jest operowany pod narkozą po zamachu na swojego asystenta Charliego Younga, to on podejmuje decyzje, a nie obecny wraz z nim w Pokoju Sytuacyjnym – pełniący wtedy obowiązki prezydenta – wiceprezydent John Hoynes. Gdy z ust samego prezydenta o chorobie dowiaduje się Toby Ziegler, obawia się on możliwości oskarżenia McGarry’ego o zamach stanu. Sprawa nie zostaje jednak nagłośniona.
Podczas przesłuchania McGarry’ego przed komisją w sprawie zatajenia przez prezydenta swojej choroby, jeden z jej członków próbuje jeszcze raz wypomnieć mu kwestię alkoholizmu. Zapobiega temu republikański przewodniczący gremium, który sprzeciwia się praniu brudów doradcy prezydenta przed komisją w sprawie samej głowy państwa.
Mistrz drugiego planu.
Pomimo mocnej pozycji w Partii Demokratycznej McGarry zrezygnował z własnych ambicji politycznych i zaproponował kandydowanie na prezydenta USA Jedowi Bartletowi, ówczesnemu gubernatorowi New Hampshire.
Pod koniec drugiej kadencji Bartleta, ponownie nie wysunął się na pierwszy plan i przyjął propozycję kandydowania na wiceprezydenta w administracji demokratycznego kongresmena Matta Santosa.
Leo McGarry nie objął jednak stanowiska, umierając wskutek (drugiego) zawału serca w czasie zwycięskiego dla Demokratów wieczoru wyborczego. Decyzja scenarzystów o śmierci bohatera była spowodowana rzeczywistym zgonem (także z powodu zawału serca) grającego go aktora, Johna Spencera. Mówi się, że po jego nagłej śmierci, twórcy serialu zrezygnowali z zaplanowanego wcześniej zwycięstwa w wyborach republikańskiego kandydata Arnolda Vinnicka na rzecz triumfu Santosa.

</doc>
<doc id="919922" url="https://pl.wikipedia.org/wiki?curid=919922" title="Mała Brytania">
Mała Brytania

Mała Brytania (ang. "Little Britain") – brytyjski komediowy serial telewizyjny wyprodukowany przez BBC i emitowany po raz pierwszy na kanałach tego nadawcy od 9 lutego 2003 do 1 stycznia 2007. "Mała Brytania" zaistniała początkowo na antenie radiowej: BBC Radio 4 w 2001 wyemitowało dziewięć półgodzinnych słuchowisk.
Scenarzystami serialu i odtwórcami większości głównych ról byli Matt Lucas i David Walliams, występujący w bardzo wielu wersjach charakteryzacji. Pojedyncze role grywali również inni aktorzy, m.in. Paul Putner i Anthony Head. Charakterystyczną, choć tylko głosową rolę Narratora grał Tom Baker.
W Polsce serial był emitowany w TVP2 wiosną 2007. Autorem polskiego tłumaczenia jest Paweł Lesisz. W drugim odcinku drugiej serii TVP ocenzurowała jeden ze skeczy, w którym pojawił się pastor wraz ze swoim homoseksualnym partnerem. BBC w umowach licencyjnych na emisję swoich seriali na innych rynkach daje licencjobiorcom możliwość skrócenia każdego odcinka maksymalnie o cztery minuty (jeśli jego treść może okazać się w sposób rażący nie do przyjęcia dla widzów w danym kraju). TVP twierdziła, że skorzystała właśnie z tego zapisu w umowie. W całości serial został w Polsce wydany na DVD w ramach cyklu wydawniczego "Ministerstwo Brytyjskiego Humoru" firmy Best Film.
"Mała Brytania" była pierwszym serialem BBC, który zdobył tak dużą popularność, choć jego premiera miała miejsce na dostępnym tylko w przekazie cyfrowym kanale BBC Three. Dopiero przy trzeciej serii premiery odcinków miały miejsce na większym i szerzej dostępnym BBC One. We wrześniu 2008 telewizja HBO wyemitowała 6-odcinkową amerykańską wersję serialu pt. "Mała Brytania w Ameryce" ("Little Britain USA"), wyprodukowaną wspólnie z BBC. Cykl ten miał polską premierę w grudniu 2008 w telewizji HBO Comedy.
Bohaterowie.
"Mała Brytania" nie posiada spójnej fabuły, każdy odcinek jest zbiorem skeczy, do których swego rodzaju wprowadzenia wygłasza Narrator. Większość ich bohaterów występuje jednak w kolejnych odsłonach podczas co najmniej całej serii, a wielu wręcz przez cały serial.
Andy Pipkin i Lou Todd.
Dwaj najlepsi przyjaciele, mieszkający w mieście Herby City (fikcyjnym, jak niemal wszystkie nazwy geograficzne występujące w serialu). Lou (David Walliams) jest długowłosym, sepleniącym okularnikiem o dość niechlujnym wyglądzie, obdarzonym jednak wielkim sercem – zawsze okazuje poruszającemu się na wózku inwalidzkim Andy’emu (Matt Lucas) wszelką pomoc, spełnia jego zachcianki i jest zawsze do jego dyspozycji. Uważa Andy’ego za bardzo inteligentną osobę (przypisuje mu wiele mądrych opinii, które miał rzekomo wypowiedzieć). W rzeczywistości Andy jest łysiejącym i ubranym w wiecznie brudny podkoszulek i spodnie od dresu ćwierćinteligentem – porozumiewa się ze światem głównie bardzo krótkimi zdaniami, zaś wszelkich wyborów dokonuje na chybił trafił, czego potem często żałuje. Jest jeszcze jedna rzecz, której Lou nie wie – Andy wcale nie jest niepełnosprawny, a udaje inwalidę tylko po to, aby żerować na dobroci przyjaciela i wyłudzać rentę. Gdy ten nie patrzy, Andy wstaje z wózka i wykazuje dużą tężyznę fizyczną, pływa, jeździ konno, skacze na spadochronie, niekiedy nawet stosuje przemoc wobec innych (pobicie dresiarzy w parku) lub z zazdrości kompromituje niewinną Polkę, Annę, z którą zaczął się spotykać Lou.
Vicky Pollard.
Prześmiewcze uosobienie młodocianej dresiarki. Zawsze chodzi w różowym dresie, z ostrym makijażem i obwieszona biżuterią. Pomimo raczej pulchnej figury uważa się za piękność. Wszędzie pali papierosy, nie zważając na zakazy, zaś zapytana o cokolwiek, odpowiada słowotokami zaczynającymi się od „Tak! Ale nie! Ale tak! Ale nie!”, po czym zaczyna w bardzo szybkim tempie wyrzucać z siebie plotki o swoich koleżankach, często wulgarne i przerywane wydawanym zupełnie od rzeczy okrzykiem „Zamknij się!”, ale zupełnie nie związane z pytaniem. Jest przywódczynią osiedlowego żeńskiego gangu i często popada w konflikt z prawem. W serii 1 zachodzi w pierwszą niechcianą ciążę, w serii 3 ma już pokaźną gromadkę dzieci. W „Little Britain abroad” ląduje w tajskim więzieniu – parodia Bridget Jones. Vicky Pollard stanowi smutny przykład wtórnego analfabetyzmu części młodzieży brytyjskiej, oraz ciąż u nastolatek, zjawiska będącego prawdziwą plagą w Wielkiej Brytanii. W postać Vicky wciela się Matt Lucas, zaś w odcinkach specjalnych jej rodzinę grały brytyjskie gwiazdy: siostrę Kate Moss, a matkę Dawn French.
Sebastian Love i Premier.
Sebastian (David Walliams) jest asystentem premiera Wielkiej Brytanii (Anthony Head). Patrzy jednak na szefa rządu nie jak na przełożonego, a przede wszystkim jako na obiekt swej homoseksualnej i platonicznej miłości. Jego pełne zazdrości uczucie często wpędza premiera w wiele kłopotliwych sytuacji, np. gdy Sebastian nazywa „dziwką” panią premierową, która zaszła właśnie w ciążę, namiętnie całuje premiera podczas partyjnego przyjęcia, zachowuje się bardzo emocjonalnie i niestosownie podczas wizyt głów obcych państw, lub też zmusza premiera podstępem do paradowania tylko w skórzanych majtkach w stylu sado-masochistycznym. Rywalizuje on o względy premiera z jego drugim czarnoskórym asystentem.
Daffyd Thomas.
Walijski bezrobotny z górniczej miejscowości Llandewi Brefi budujący cały swój światopogląd na przekonaniu, że jest jedynym gejem w swojej wiosce (słynne ang. „the only gay in the village”). Ubiera się zwykle w obcisłe, karykaturalnie gejowskie lateksowe stroje. Wszystkie swoje życiowe niepowodzenia uważa za spowodowane homofobią. Gdy stopniowo okazuje się, że wioska jest pełna gejów i lesbijek (nawet miejscowy wikary – w ocenzurowanym przez TVP skeczu – prezentuje mu swojego partnera, granego przez Walliamsa), a także ludzi co najmniej bardzo tolerancyjnych i otwartych, Daffyd nie chce przyjąć tego do wiadomości i wciąż jak mantrę powtarza, że jest jedynym gejem w wiosce, co staje się coraz bardziej absurdalne. Dochodzi wreszcie do sytuacji, kiedy sam wykazuje skrajną nietolerancję wobec swojej dobrej znajomej, barmanki Myffanwy, która okazuje się lesbijką i zawiera związek z drugą kobietą (wówczas wyraża m.in. pogląd, że lesbijki nie mają facetów, bo są zbyt brzydkie). To parodia homoseksualisty, który przyjął swą orientację za ideologię całego życia; często odbierana jako krytyka zbyt radykalnych i krzykliwych działaczy gejowskich. Daffyd jest grany przez zdeklarowanego geja Matta Lucasa.
Marjorie Dawes.
Terapeutka prowadząca zajęcia dla osób walczących z otyłością w ramach programu „Fatfighters”. Jest niekompetentna i pełna własnych kompleksów (w tym z powodu zbyt dużej wagi), które odreagowuje wyżywając się na swoich podopiecznych. Jest wobec nich bardzo napastliwa i ordynarna, otwarcie okazuje im pogardę, wyzywa od „tłustych krów i świń”, torpeduje miłość, która pojawia się między dwojgiem uczestników zajęć, zaś należącą do grupy Meerę – mieszkającą od urodzenia w Anglii kobietę pochodzenia indyjskiego – traktuje z okazywaną na każdym kroku wyższością, m.in. udając, że ma trudności ze zrozumieniem jej indyjskiego akcentu (każe jej w nieskończoność powtarzać proste krótkie zdania lub słowa), z wyjątkiem momentu, gdy Meera wygrywa na loterii (wówczas staje się bardzo miła i nazywa ją „swoją hinduską przyjaciółką”). Jako panaceum na problemy z wagą zaleca uczestnikom klubu grubasów jedzenie kurzu. Zła na jedną z uczestniczek spotkań, że schudła po założeniu balonu zmniejszającego objętość żołądka, dokonuje amatorskiego „zabiegu” wyrwania balonu z gardła przerażonej kobiety. Sama daje się przyłapać w supermarkecie z wózkiem wyładowanym wysokokalorycznym jedzeniem oraz na obżeraniu się urodzinowym tortem skonfiskowanym uczestniczce zajęć. Kiedy zaproszona przez nią znana rzeczniczka osób z nadwagą odważa się skrytykować jej metody, Marjorie bezceremonialnie pluje jej w twarz. W serii „Mała Brytania USA” zostaje aresztowana za demonstrowanie uprzedzeń rasowych przez czarnoskórą policjantkę. Grana przez Matta Lucasa.
Emily i Florence.
Emily (David Walliams) tak naprawdę ma na imię Edward i jest „mało wiarygodnym” transwestytą. Edward ma raczej wypaczone pojęcie o tym, jak zachowują się prawdziwe kobiety, co powoduje, że jego zachowanie jako Emily jest dość karykaturalne. Na każdym kroku podkreśla swoją rzekomą kobiecość
(prosząc na przykład o damską kawę dla dam itp.), co mocno kontrastuje z jego wyglądem – mężczyzny przebranego w staromodną suknię, paradującego z parasolką, niekiedy nawet z brodą. W serii 2 dołącza do niego żonaty kumpel Fred (Matt Lucas), jako kobieta noszący imię Florence. Fred nie widzi niczego niestosownego nawet w noszeniu w kobiecym przebraniu swoich męskich wąsów, co czyni jego postać zupełnie absurdalną. Emily chętnie posługuje się językiem francuskim, jako bardziej eleganckim. W serii specjalnej pt. „Little, little Britain” wraz z Emily i Florence występuje piosenkarz Robbie Williams, także przebrany w wiktoriańską suknię i zadowolony ze stania się prawdziwą damą.
Anne i Doktor Lawrence.
Doktor Lawrence (Matt Lucas) jest psychiatrą stosującym nowatorskie, niezwykle liberalne zasady podejścia do pacjentów. Podczas każdego skeczu Lawrence pokazuje swojemu koledze, doktorowi Beagree, kolejne niezwykłe umiejętności swojej pacjentki Anne (David Walliams). Tymczasem Anne nie mówi nic poza okrzykiem „E-e-e!” i niszczy wszystko, co spotka na swojej drodze. W rzeczywistości Anne jest najwyraźniej zupełnie zdrowym mężczyzną (kiedy dzwoni jej telefon komórkowy, odbiera i mówi męskim głosem „Jestem zajęty, oddzwonię do ciebie”), który traktuje udawanie chorej psychicznie kobiety jako dobrą zabawę. Z kolei część fanów serialu doszukuje się w tej postaci schizofrenika. Dla innych zaś to transwestyta, który po prostu udaje osobę chorą psychicznie.
Dennis Waterman i Jeremy Rent.
Dennis Waterman (David Walliams) jest aktorem o wyjątkowo niewielkim wzroście. Mimo to cieszy się sporą popularnością i jego agent Jeremy Rent (Matt Lucas), w którego biurze rozgrywają się wszystkie skecze z ich udziałem, nie może narzekać na brak propozycji dla niego. Problem w tym, że Dennis upiera się, aby we wszystkich produkcjach ze swoim udziałem nie tylko grać jako aktor, ale także móc napisać i zaśpiewać piosenkę do czołówki. Postać Dennisa jest wyjątkowo złośliwą parodią prawdziwego Dennisa Watermana – brytyjskiego aktora telewizyjnego znanego z tego, że śpiewał piosenki do wielu spośród seriali, w których występował. Rażącą dysproporcję wzrostu pomiędzy agentem a aktorem można odbierać jako pastisz stosunków w świecie show-biznesu, gdzie aktor jest „malutki” w porównaniu ze swoim menadżerem, który nim kieruje.
Carol Beer.
Karykatura wszelkich bezmyślnych urzędniczek – pojawia się w serii 2 i pracuje najpierw w banku, potem w biurze podróży, a wreszcie jako pilotka wycieczek. Gdy klienci lub współpracownicy pytają ją o cokolwiek, wpisuje coś do komputera, po czym odpowiada beznamiętnym głosem „Komputer mówi nie” i kaszle prosto w twarz pytającego. Carol Beer to obnażenie powierzchownej i fałszywej życzliwości brytyjskich urzędniczek. Grana przez Davida Walliamsa.
Sir Bernard Chumley.
Niegdyś znany aktor teatralny, obecnie zgrzybiały staruszek mieszkający w ubogim blokowisku wraz ze swą siostrą, która z jego winy stała się inwalidką. Traktuje siostrę jako obciążenie – podjada przywożone jej przez organizację charytatywną posiłki, próbuje także pochować ją żywcem. Wykazuje seksualne zainteresowanie młodymi chłopcami. Grany przez Matta Lucasa.
Maggie Blackamoor.
Postać występująca w serii 2 i 3. Starsza pani o skrajnie konserwatywnych poglądach, częstowana jedzeniem jest ujmująco miła aż do chwili, gdy dowiaduje się, że dany posiłek przygotowała osoba o „niewłaściwej” przynależności etnicznej lub religijnej albo orientacji seksualnej. Wtedy wymiotuje potężnym strumieniem prosto na otaczających ją ludzi. Sama przed sobą nie chce się przyznać, że jest lesbijką. Grana przez Davida Walliamsa.
Pani Emery.
W pewnym sensie przedłużenie tego samego żartu, postać występująca tylko w serii 3. Bardzo miła, lecz chorująca na inkontynencję starsza pani, zaczyna nagle oddawać mocz (równie potężnym strumieniem) prosto pod siebie w najbardziej nieoczekiwanych sytuacjach, zupełnie tego nie zauważając i kontynuując wcześniejszą czynność (np. rozmowę), nie zważając na zszokowane miny otaczających ją ludzi. Grana przez Davida Walliamsa.
Bubbles i Desiree.
Bubbles de Vere (Matt Lucas) to nieco podstarzała już kobieta, otyła i mało atrakcyjna, nosząca perukę, a jednak przekonana o niezwykłej sile własnego seksapilu. W serii 2 spędza kilka miesięcy w luksusowym spa, nie zamierzając jednak za to płacić (jak za większość luksusów, z których chętnie korzysta). Próbuje uregulować należność „w naturze”, oddając się przerażonemu tym faktem dyrektorowi ośrodka (w innych seriach także kapitanowi luksusowego transatlantyku). W serii 3 w tym samym spa pojawia się jej były mąż ze swoją nową żoną Desiree (David Walliams) – równie odrażającą, tylko ciemnoskórą eks-sportsmenką pochodzenia afrykańskiego. Między oboma paniami dochodzi do regularnych scysji kończących się bójkami (zwykle w negliżu).
Roy, Margaret i Pan Mann.
Skecze z ich udziałem bazują na klasycznym angielskim humorze sytuacyjnym z dużą domieszką absurdu. Każdy opiera się na tym samym schemacie. W sklepie Roya (Matt Lucas) pojawia się klient, flegmatyczny pan Mann (David Walliams), mający niezwykle szczegółowe i dość nietypowe wymagania wobec poszukiwanego produktu (np. kartka urodzinowa na 66. urodziny z wizerunkiem jednokomórkowca, najlepiej ameby). Roy zachowuje pełną powagę i wraz ze swoją pozbawioną rąk i nóg, odpowiadającą z zaplecza (niewidoczną na ekranie) żoną Margaret próbuje zaspokoić potrzeby klienta. Cykl pojawia się w serii 2.
Edward i Samantha Grant.
Pojawiające się w 1 serii, mieszkające na przedmieściach, małżeństwo ze stosunkowo krótkim stażem. Edward jest nauczycielem, natomiast Samantha, jego byłą uczennicą. Parę dzieli duża różnica wieku. Ich romans, zaczął się, kiedy Samantha, uczyła się jeszcze w szkole. Krótko po zakończeniu nauki, Samantha wyszła za mąż, za Edwarda. Ich związek, wywołał mały skandal i spotkał się z dezaprobatą rodziców Samanthy. Mimo że są małżeństwem już od kilku miesięcy, Edward wciąż traktuje swoją żonę, tak jakby była jego uczennicą. Nieustannie ją strofuje i ocenia wszystko, co robi w domu. Np. poprawia błędy ortograficzne, jakie zrobiła w kartce, którą dała mu w prezencie z okazji walentynek.
Ting Tong Macadangdang (vel Tong Ting) i Dudley Punt.
Cykl skeczy począwszy od serii 3. Dudley Punt (David Walliams) poznał korespondencyjnie młodą, atrakcyjną Tajkę i zaprosił ją do siebie do Anglii w celu matrymonialnym. Po jej przybyciu piękność ze zdjęć okazała się mało atrakcyjną „kobietą” (Matt Lucas), która wyznaje pod presją, że nazywa się nie Ting Tong, lecz Tong Ting i nie jest kobietą, lecz „kobiecym chłopcem” (ang. „lady boy”). Zamierza on wykorzystać Dudleya do sprowadzenia do Europy całej licznej rodziny. Tymczasem spragniony erotycznych doznań Dudley nie może oprzeć się pokusie kolejnych nocy z mimo wszystko atrakcyjnym na swój sposób przybyszem.

</doc>
<doc id="919923" url="https://pl.wikipedia.org/wiki?curid=919923" title="Bitwa nad Gawią (1609)">
Bitwa nad Gawią (1609)

Bitwa nad Gawią miała miejsce 6 października 1609 podczas wojny polsko-szwedzkiej 1600–1611.
Gdy hetman wielki litewski Jan Karol Chodkiewicz (2500 żołnierzy) ruszył we wrześniu z Parnawy do Dyjamentu, w ślad za nim podążyła armia szwedzka (5000 żołnierzy, wśród nich najemnicy z Francji, Holandii i Szkocji) Fryderyka Joachima Mansfelda. Wojska litewskie 29 września wstrzymały marsz, by założyć konfederację w związku z zaległym żołdem.
Przybycie 2 października Mansfelda sprawiło, że wojska litewskie podporządkowały się hetmanowi. Chodkiewicz, chcąc bez przeszkód oblegać Dyjament, postanowił zniszczyć armię Mansfelda. Ten jednak przez cztery dni zdołał uniknąć bitwy. Z drugiej strony Szwedom nie udało się przedrzeć i pomóc głodującej załodze Dyjamentu, którą Litwini blokowali już od miesięcy.
Nie mogąc zmusić Mansfelda do bitwy, hetman przygotował zasadzkę nad rzeką Gaują. W tym celu porzucił założony tam obóz, zostawiając niewielkie siły. Sam z resztą sił ukrył się w pobliskich lasach.
Szwedzi nie oparli się pokusie i 6 października zaatakowali słabo broniony obóz litewski. Wtedy Chodkiewicz skierował do ataku pułk pod wodza Tomasza Dąbrowy. Zaskakujące uderzenie litewskiej jazdy doprowadziło do rozbicia armii Mansfelda.
Hetman w liście do Lwa Sapiehy oceniał straty szwedzkie na kilkuset zabitych i 100 jeńców. Ponadto w ręce Litwinów wpadło kilkanaście dział. Zwycięstwo nad Gaują przesądziło o odzyskaniu przez Litwinów Dyjamentu.

</doc>
<doc id="919924" url="https://pl.wikipedia.org/wiki?curid=919924" title="Zespół Szkół Rolniczych i Technicznych im. Hipolita Cegielskiego w Powodowie">
Zespół Szkół Rolniczych i Technicznych im. Hipolita Cegielskiego w Powodowie

Zespół Szkół Rolniczych i Technicznych imienia Hipolita Cegielskiego w Powodowie (ZSRiT Powodowo) – zespół szkół średnich położony we wsi Powodowo, gmina Wolsztyn.
Historia.
Swą działalność szkoła rozpoczęła w dniu 11 listopada 1918 roku jako Szkoła Rolnicza męska, w Wolsztynie przy ulicy Ogrodowej 2. Oprócz działalności dydaktycznej szkoła prowadziła także akcję krzewienia oświaty rolniczej na terenie powiatów objętych zasięgiem jej działalności. Na okres wojny i okupacji przypada sześcioletnia przerwa w działalności szkoły.
15 października 1945 roku zaczął się nowy rok szkolny w Powiatowej Szkole Gospodarstwa Wiejskiego. W 1948 roku szkołę przekształcono w żeńskie Liceum Wiejskiego Gospodarstwa Kobiecego. Od 1950 roku szkoła stała się placówką koedukacyjną jako Powiatowe Liceum Rolnicze w Wolsztynie. W 1952 roku odbyły się pierwsze w dziejach szkoły egzaminy maturalne. W roku 1953 przekształcono liceum w czteroletnie Technikum Rolnicze. Obok szkoły rolniczej w Wolsztynie od października 1946 roku w Powodowie działała Gminna Szkoła Rolnicza, która była filią wolsztyńskiej placówki. W roku 1952 szkoła przejęła cały majątek powodowski tj. 387 ha i wszystkie zabudowania.
W kolejnych latach gospodarstwo zostało rozbudowane. Dodawano też nowe kierunki kształcenia. Ze szkoły gminnej przekształciła się w zespół szkół. Od 1956 roku szkoła w Powodowie staje się centrum kształcenia rolniczego, wchłonąwszy Technikum Rolnicze w Wolsztynie. 30 września 1989 roku z okazji 70 rocznicy szkolnictwa rolniczego na ziemi wolsztyńskiej odbyła się uroczystość nadania szkole imienia.
Patronem Zespołu Szkół Rolniczych w Powodowie został Hipolit Cegielski. Do szkoły należy również lądowisko z trawiastym pasem startowym o długości 600 metrów, wpisane do ewidencji lądowisk Urzędu Lotnictwa Cywilnego w 2008 roku.
W roku 2004 przy Zespole Szkół Rolniczych I Technicznych w Powodowie utworzono Technikum Lotnicze kształcące w zawodzie Technik Awionik.

</doc>
<doc id="919925" url="https://pl.wikipedia.org/wiki?curid=919925" title="Readymades">
Readymades

Readymades – pochodzący z 2002 roku album brytyjskiej anarchopunkowej grupy Chumbawamba. Był to pierwszy krążek wydany przez założoną przez zespół wytwórnię MUTT. Mimo iż większość utworów została skomponowana w oparciu o brzmienia muzyki klubowej, ich tematyka wciąż pozostaje w ścisłym związku z założeniami anarchopunku.

</doc>
<doc id="919926" url="https://pl.wikipedia.org/wiki?curid=919926" title="O Shi Shi, który jadał lwy">
O Shi Shi, który jadał lwy

O Shi Shi, który jadał lwy (chin. upr. 施氏食狮史, chin. trad. 施氏食獅史, pinyin "Shī Shì shí shī shǐ") – żartobliwy utwór napisany przez Zhao Yuanrena, chińskiego poetę i lingwistę. Utwór składa się z 10 wersów i 92 znaków, z których każdy wymawia się w standardowym języku mandaryńskim ("puntonghua") niemal identycznie – jako "shi" (pomijając tonację). 
Utwór został napisany w klasycznym języku chińskim i w piśmie jest zrozumiały niemal dla każdego, kto potrafi czytać po chińsku. Odczytany w mandaryńskim lub zapisany jedną z transkrypcji języka chińskiego na alfabet łaciński staje się kompletnie niezrozumiały ze względu na homofonię cechującą współczesny chiński.

</doc>
<doc id="919927" url="https://pl.wikipedia.org/wiki?curid=919927" title="Bitwa pod Civita Castellana">
Bitwa pod Civita Castellana

Bitwa pod Civita Castellana – starcie zbrojne, które miało miejsce 4 grudnia 1798 roku podczas wojny Francji z drugą koalicją.
Bitwa pod Civita Castellana stoczona została między dywizją francusko-polską (10 000 żołnierzy, w tym 3000 Polaków z legii Kniaziewicza), dowodzoną przez generała Macdonalda a armią neapolitańską (około 40 000 żołnierzy), dowodzoną przez austriackiego feldmarszałka Macka.
W bitwie zdecydowane zwycięstwo odniosła dywizja Macdonalda, która rozbiła centrum i lewe skrzydło wojsk neapolitańskich (przy czym rozbicie lewego skrzydła to zasługa Polaków). Zwycięstwo to umożliwiło wojskom francuskim opanowanie Neapolu i utworzenie tam Republiki Partenopejskiej.

</doc>
<doc id="919928" url="https://pl.wikipedia.org/wiki?curid=919928" title="Little Britain">
Little Britain



</doc>
<doc id="919942" url="https://pl.wikipedia.org/wiki?curid=919942" title="Gawia">
Gawia

Gawia (lit. "Gauja"; biał. Гаўя, "Hauja"; ros. Гавья, "Gawja") – rzeka w południowej Litwie (okręg wileński) i zachodniej Białorusi (obwód grodzieński), prawy dopływ Niemna w zlewisku Morza Bałtyckiego. Długość - 100 km (32 km na Litwie, 68 km na Białorusi), powierzchnia zlewni - 1680 km², średni przepływ u ujścia - 13,6 m³/s, średnie nachylenie - 0,9‰. Źródła w południowo-wschodniej części Garbu Oszmiańskiego koło Solecznik, skąd płynie na południe przez Równinę Nadniemeńską i uchodzi do Niemna na 713. kilometrze od ujścia. Na odcinku białoruskim mała elektrownia wodna (0,2 MWh). 
Nazwę identyczną z litewską nazwą Gawii - Gauja - nosi rzeka na Łotwie.

</doc>
<doc id="919944" url="https://pl.wikipedia.org/wiki?curid=919944" title="Nicholas Perrot">
Nicholas Perrot

Nicholas Perrot (ur. 1644 we Francji, zm. 1717 w Bécancour w Quebecu) – francuski badacz, odkrywca, dyplomata i handlarz futer. Był pierwszym białym, który eksplorował górne partie doliny rzeki Missisipi.
Do Nowej Francji przybył z Europy wraz z jezuitami około roku 1660 i – towarzysząc im – miał sposobność poznać wiele plemion indiańskich i nauczyć się ich języków. W roku 1667 zaczął handel wymienny z Indianami na terenach dzisiejszego stanu Wisconsin i był przez nich przyjmowany przyjaźnie. W roku 1670 został tłumaczem francuskiego komisarza wyznaczonego do nadzorowania terenów zajmowanych przez plemiona Ottawów, Amikwasów, Illiniweków i inne, aż po Jezioro Górne. Podróżując po tych obszarach dostarczał Indianom – w zamian za futra – przedmioty codziennego użytku, jak kociołki, noże, siekiery. W roku 1671 pojął za żonę Madeleine Raclot. Otrzymał wówczas nadanie ziemskie, a w roku 1681 był już ojcem sześciorga dzieci.
Nie zaniedbał swych kontaktów z Indianami, odnosząc, w roku 1684, znaczny sukces, nakłaniając kilka plemion do zawarcia pokoju z Francją. W roku następnym, wobec wybuchu konfliktu zbrojnego pomiędzy plemionami Lisów i Odżibwejów, został mianowany komendantem fortu Bais de Puants i przyczynił się do zawarcia pokoju. Dokonawszy tego, udał się na północ, na ziemie zamieszkane przez Dakotów, gdzie wzniósł Fort Saint-Antoine. Wiosną roku 1687 – gdy udał się na wyprawę w okolice Detroit – w Bais de Puants wybuchł gwałtowny pożar, który strawił jego zapas futer o wartości 40 000 liwrów. Perrot popadł w ruinę finansową, z której nigdy się już nie podniósł. Wrócił na wschód, gdzie w Montrealu pośredniczył przy zawieraniu kilku kolejnych traktatów pokojowych z Indianami. Wrócił jeszcze raz nad Missisipi, ale tym razem wyprawa była niebezpieczna i dwa razy z trudem uniknął spalenia na stosie przez jeszcze niedawno przyjazne plemiona. W roku 1690 zbudował Fort Saint-Pierre u ujścia rzeki Wisconsin i zebrał informacje o rzekomo bogatych kopalniach ołowiu na terenach dzisiejszego parku stanowego Apple River Canyon w północnym Illinois.
W 1695 roku ostatecznie osiadł w Bécancour. Wodzowie plemion indiańskich widzieli go po raz ostatni w 1701 r. podczas podpisywania kolejnego traktatu pokojowego w siedzibie gubernatora Nowej Francji. Jego życie stało się koszmarem z powodów finansowych. Zabiegał u władz kolonii o skromną zapomogę z uwagi na swą wieloletnią służbę, ale nic nie uzyskał. Pod koniec życia spisał swe wspomnienia – znakomity materiał poznawczy dla późniejszych historyków. Zmarł 13 sierpnia 1717 roku i następnego dnia został pochowany w miejscowym kościele. Pozostawił żonę (zmarła w roku 1724) i dziewięcioro dzieci.

</doc>
<doc id="919945" url="https://pl.wikipedia.org/wiki?curid=919945" title="Pella (Jordania)">
Pella (Jordania)

Pella (arab. طبقة فحل, "Tabaqat Fahl") – wieś i stanowisko archeologiczne w północno-zachodniej Jordanii, położone w Dolinie Jordanu w odległości 125 km od stołecznego Ammanu, w pobliżu miasta Irbid. Miejscowy tell jest przykładem długotrwałego ciągu starożytnego osadnictwa od epoki kamienia aż po czasy bizantyjskie.
Historia.
Zasiedlenie tego miejsca sięga epoki neolitu, co poświadczają znaleziska narzędzi krzemiennych (8 000 p.n.e.). Mimo licznych (ok. 100) wzmianek w różnych źródłach historycznych, nie występuje ono w Biblii. Pierwsze wzmianki pisane pochodzą z XIX w. p.n.e., kiedy w źródłach staroegipskich występuje jako Pehel albo Piḥilim. Stanowiło wówczas ważny ośrodek handlowy dzięki powiązaniom nie tylko z Egiptem, lecz także z Syrią i Cyprem. Niezwykły rozkwit miasta przypada na epokę brązu, schyłek świetności nastąpił dopiero z początkiem epoki żelaza.
Ożywienie i etap ponownego rozwoju przyniosła po dłuższej przerwie epoka hellenistyczna. Wówczas też nazwę miasta zhellenizowano fonetycznie i zapewne w nawiązaniu do macedońskiej Pelli jako miejsca urodzenia Aleksandra Wielkiego. Po podziale jego państwa Pella przechodziła z rąk Ptolemeuszy do Seleucydów; w I w. p.n.e. za czasów Machabeuszy została zdobyta i złupiona przez Aleksandra Janneusza. Po bliskowschodnich podbojach Pompejusza w 63 p.n.e. miasto, przynależne do związku zhellenizowanych miast Dekapolis, przeżywało kolejny okres świetności, stanowiąc ważny punkt handlowy na bliskowschodnich szlakach wymiany.
W źródłach epoki Pella pojawia się u Polibiusza i Józefa Flawiusza. Według Euzebiusza z Cezarei mieli chronić się tam chrześcijanie uchodzący z Jerozolimy podczas wojny żydowskiej (66-73), co nadało miastu istotne miejsce w dziejach judeochrześcijaństwa. W okresie cesarstwa cywilizacja rzymska stopniowo wypierała nawarstwione wpływy greckie. Kolejne ożywienie przyniosły czasy panowania bizantyjskiego wraz z rozwojem miejscowej wytwórczości i ponownym ustaleniem szlaków handlowych; odbiciem tego było również powstawanie nowych chrześcijańskich kościołów.
Po podboju arabskim w VII wieku Pella istniała jeszcze przez ponad stulecie jako miasto w państwie Umajjadów, dopóki nie padła ofiarą katastrofalnego trzęsienia ziemi, jakie dotknęło obszar Palestyny i Zajordania w 747 roku. Mimo dalszego zasiedlenia w czasach Abbasydów i ich następców – mameluków, utraciła miejski charakter nabierając cech społeczności wiejskiej. Niewielka osada na wzgórzu istniała do niedawna, zniszczona ostatecznie bombardowaniami izraelskimi w 1970 r.
Badania archeologiczne i wykopaliska.
Wykopaliska archeologiczne objęły tylko część obszaru starożytnej Pelli. Po wstępnej kampanii wykopaliskowej w 1967, podjęto w 1979 systematyczne prace badawcze prowadzone przez naukowców z Uniwersytetu w Sydney pod kierunkiem R.H. Smitha, A. M. MacNicolla i J.B. Henessy'ego. Zespół australijski skupił się głównie na stanowisku z epoki brązu i żelaza, m.in. odkrywając w latach 1994-2003 kananejską świątynię o wejściu z wieżami „migdol” przypominającymi staroegipskie pylony, datowaną na 1650-850 p.n.e. Odkopano też fragmenty najstarszych murów i budynki użytkowe sięgające 3400 p.n.e.
Pozostałości antycznej Pelli świadczą o wysokim poziomie życia w epoce hellenistyczno-rzymskiej. W całości odsłonięto odeon usytuowany w zakolu stoku wzgórza oraz bizantyjską bazylikę z narteksem i atrium (częściowo odrestaurowaną). Oprócz pozostałości bizantyjskich kościołów do miejscowych zabytków należy też wczesnoislamska dzielnica mieszkalna i niewielki meczet średniowieczny. Na pobliskim tellu, odległym o 2 km w kierunku północnym, odkryto ślady osadnictwa paleolitycznego sprzed ok. 100 tysięcy lat.

</doc>
<doc id="919946" url="https://pl.wikipedia.org/wiki?curid=919946" title="Apple (rzeka)">
Apple (rzeka)

Rzeka Apple (ang. "Apple River") – rzeka, lewy dopływ Missisipi o długości 65 kilometrów. Wypływa w hrabstwie Lafayette w Wisconsin, a następnie płynie dość wartkim nurtem przez hrabstwa Jo Daviess i Carroll w Illinois. Na obszarze hrabstwa Jo Daviess przepływa przez park stanowy Apple River Canyon i miejscowość Hanover.
Wpada do Missisipi 11 kilometrów na północ od miasteczka Savanna.

</doc>
<doc id="919947" url="https://pl.wikipedia.org/wiki?curid=919947" title="Gorom-Gorom">
Gorom-Gorom

Gorom-Gorom – miasto w północnej Burkinie Faso, stolica prowincji Oudalan. Odbywa się tu cotygodniowy targ, na który zjeżdżają się kupcy z całego kraju i z zagranicy – handlują tu m.in. Tuaregowie, Bella, Fulanie, Songhajowie i inne ludy.
Okolice miasta otaczają wydmy i równiny, na sawannach odbywa się wypas bydła i uprawa roli.

</doc>
<doc id="919948" url="https://pl.wikipedia.org/wiki?curid=919948" title="Bella">
Bella



</doc>
<doc id="919949" url="https://pl.wikipedia.org/wiki?curid=919949" title="Hrabstwo Charles">
Hrabstwo Charles

Hrabstwo Charles (ang. "Charles County") – hrabstwo w stanie Maryland w Stanach Zjednoczonych. Hrabstwo zajmuje powierzchnię całkowitą 1 666 km², z czego 1 194 km² stanowi powierzchnia lądowa. Według szacunków US Census Bureau w roku 2006 hrabstwo Calvert liczyło 140 416 mieszkańców. Siedzibą hrabstwa jest miejscowość La Plata.
Historia.
Hrabstwo Charles zostało utworzone w 1658 roku. Nazwa pochodzi od imienia Charlesa Calverta, trzeciego barona Baltimore, właściciela kolonii Maryland. W 1695 roku część hrabstwa Charles została połączona z częścią hrabstwa Calvert i zostało w ten sposób utworzone nowe hrabstwo Prince George’s.
Geografia.
Całkowita powierzchnia hrabstwa wynosi 1 666 km², z czego 1 194 km² stanowi powierzchnia lądowa, a 472 km² (28,3%) powierzchnia wodna. Najwyższy punkt w hrabstwie ma wysokość 72 m n.p.m., zaś najniższy punkt położony jest na poziomie morza przy ujściu rzeki Potomak do zatoki Chesapeake.

</doc>
<doc id="919950" url="https://pl.wikipedia.org/wiki?curid=919950" title="Fada-Ngourma">
Fada-Ngourma



</doc>
<doc id="919952" url="https://pl.wikipedia.org/wiki?curid=919952" title="Rezerwat Ngorongoro">
Rezerwat Ngorongoro



</doc>
<doc id="919953" url="https://pl.wikipedia.org/wiki?curid=919953" title="Thomas Kelati">
Thomas Kelati

Thomas Matt „Choo” Kail Kelati (ur. 27 września 1982 w Walla Walla) – amerykański koszykarz posiadający również obywatelstwo polskie. Gra na pozycji rzucającego obrońcy lub niskiego skrzydłowego.
Życiorys.
Rodzice Kelatiego pochodzą z Erytrei, mieszka tam też znaczna część jego rodziny. Przez pewien czas posiadał również erytrejski paszport, który jednak wygasł. Kelati to imię ojca Thomasa - zgodnie z erytrejską tradycją dziecko przejmuje imię ojca za nazwisko.
21 kwietnia 2009 poślubił Martę Biros – Polkę ze Zgorzelca, z którą ma dwie córki – Lilianę Thomas oraz Mayę Azieb Thomas. Po ślubie Kelati zaczął ubiegać się o polskie obywatelstwo i nie wykluczył gry w reprezentacji Polski. 30 września 2009 podpisał niegwarantowany kontrakt z klubem NBA Los Angeles Lakers. Kontrakt rozwiązano 21 października – na pięć dni przed startem sezonu zasadniczego NBA. 3 listopada 2009 podpisał kontrakt z Pamesą Walencja. 22 lipca 2010 podpisał kontrakt z rosyjskim zespołem Chimki Moskwa.
16 lipca 2010 zadebiutował w polskiej reprezentacji w towarzyskim meczu z Bułgarią, w którym zdobył 25 punktów - najwięcej z polskiej ekipy. Kelati otrzymał polskie obywatelstwo 22 lipca 2010 - p.o. prezydenta Grzegorz Schetyna podpisał wówczas stosowny akt nadania obywatelstwa.
W sezonie 2011/12 zdobył koszykarski puchar Eurocup.
W sierpniu 2016 roku powrócił do Polski, po ośmiu latach przerwy, podpisując umowę z zespołem Stelmetu BC Zielona Góra.
22 marca 2019 po raz kolejny w karierze zawarł umowę ze Stelmetem BC Zielona Góra.

</doc>
<doc id="919957" url="https://pl.wikipedia.org/wiki?curid=919957" title="Criciuma EC">
Criciuma EC



</doc>
<doc id="919959" url="https://pl.wikipedia.org/wiki?curid=919959" title="Droga szerzenia">
Droga szerzenia



</doc>
<doc id="919963" url="https://pl.wikipedia.org/wiki?curid=919963" title="Daryl Hall i John Oates">
Daryl Hall i John Oates



</doc>
<doc id="919964" url="https://pl.wikipedia.org/wiki?curid=919964" title="Hall i Oates">
Hall i Oates



</doc>
<doc id="919965" url="https://pl.wikipedia.org/wiki?curid=919965" title="Ivan de la Pena">
Ivan de la Pena



</doc>
<doc id="919969" url="https://pl.wikipedia.org/wiki?curid=919969" title="Státní bezpečnost">
Státní bezpečnost

Státní bezpečnost, w skrócie StB (czes. "Státní bezpečnost", słow. "Štátna bezpečnosť" w skrócie "ŠtB", pol. "Bezpieczeństwo Państwowe"), cywilna służba specjalna Czechosłowackiej Republiki Socjalistycznej, istniejąca w latach 1945–1990. Státní bezpečnost była częścią Ministerstwa Spraw Wewnętrznych CSRS ("Ministerstvo vnitra").
Historia.
Státní bezpečnost powstała 30 czerwca 1945 roku pod kierownictwem Komunistycznej Partii Czechosłowacji (KSČ). Realizowała politykę represji wobec przeciwników politycznych, m.in. podczas przejmowania władzy przez komunistów w 1948 roku nadzorowała działalność opozycji i posługiwała się przeciwko niej fałszywymi dowodami.
Jeszcze zanim Czechosłowacja stała się państwem komunistycznym, StB posługiwała się brutalnymi metodami wymuszania zeznań: torturami lub stosowaniem środków odurzających, szantażem, również porwaniami. Tuż po dojściu do władzy komunistów tego typu praktyki stały się powszechne i szeroko stosowane.
Státní bezpečnost wraz z VB (czes. "Veřejná bezpečnost", słow. "Verejná bezpečnosť" – Bezpieczeństwo Publiczne), czyli służbą mundurową wykonującą standardowe zadania policji (odpowiednik polskiej Milicji Obywatelskiej), było częścią SNB/ZNB (czes. "Sbor národní bezpečnosti", słow. "Zbor národnej bezpečnosti" – Korpusu Bezpieczeństwa Narodowego). SNB podobnie jak StB i VB miała swoje regionalne i okręgowe delegatury. Podlegały one ministerstwom spraw wewnętrznych Czech i Słowacji, ale ich kierownictwo operacyjne podlegało bezpośrednio federalnemu ministerstwu spraw wewnętrznych.
Státní bezpečnost została rozwiązana 31 stycznia 1990 roku. W jej miejsce powołano Federalną Informacyjną Służbę Bezpieczeństwa CSRF, w skrócie FBIS. W 1993 roku rozwiązano ją, a w jej miejsce Czechach utworzyły Bezpečnostní informační služba, w skrócie BIS – Informacyjną Służbę Bezpieczeństwa (agencja ds. kontrwywiadu, bezpieczeństwa wewnętrznego oraz zwalczania i zapobiegania terroryzmowi), natomiast na Słowacji powstała Slovenská informačná služba, w skrócie SIS – Słowacka Służba Informacyjna (agencja ds. wywiadu i kontrwywiadu).

</doc>
<doc id="919974" url="https://pl.wikipedia.org/wiki?curid=919974" title="Konsolidacja Obrońców Niepodległości">
Konsolidacja Obrońców Niepodległości

Konsolidacja Obrońców Niepodległości (KLON) – polski ośrodek konspiracyjny stanowiący platformę współpracy i konsolidacji różnych podziemnych organizacji
Konsolidacja Obrońców Niepodległości została utworzona na pocz. 1940 r. przez Witolda Orzechowskiego ps. "Longinus", komendanta głównego Organizacji Wojskowej. W jej skład weszły organizacje konspiracyjne popierające gen. Władysława Sikorskiego i jego politykę. Skrót KLON powstał poprzez dodanie litery L (od pseudonimu inicjatora) do skrótu organizacji KON. Liść klonu był znakiem rozpoznawczym organizacji. Prowadziła ona – poprzez swoich członków w różnych podziemnych organizacjach – długofalową działalność oddziaływania politycznego na te organizacje. Początkowo jej działalność dublowała się z działalnością Centralnego Komitetu Organizacji Niepodległościowych (CKON) kierowanego przez Ryszarda Świętochowskiego, zresztą także z nadania gen. W. Sikorskiego. Po aresztowaniu R. Świętochowskiego w maju 1940 r. i krótkotrwałym istnieniu Komitetu Porozumiewawczego Organizacji Niepodległościowych, KLON przejął ich dorobek. Wprowadził on do organizacji współpracujących na jego polu pewną specjalizację; np. Zbrojnemu Wyzwoleniu przydzielił prowadzenie całokształtu spraw żydowskich w okupowanym kraju, w tym pomoc w organizowaniu, a następnie działalności Żydowskiego Związku Wojskowego oraz utrzymywanie z nim kontaktów. 
W ramach KLON-u powstała także koncepcja powołania konspiracyjnego aparatu administracyjnego jako ekspozytury emigracyjnego Rządu Polskiego we Francji gen. W. Sikorskiego. Zgodnie z nią miała powstać Tymczasowa Rada Stanu, która powinna być zatwierdzona przez premiera rządu lub przez niego "wyznaczona". Miała ona powoływać Radę Wojenną i dowódcę Sił Zbrojnych. Na polu cywilnym Rada miała tworzyć Obywatelskie Rady Gospodarcze: wojewódzkie, powiatowe i gminne. Ponadto Rada miała również powoływać Naczelnika Kadry Bezpieczeństwa Kraju. Kompetencje Rad Gospodarczych obejmowały oddziaływanie polityczne i obywatelskie na społeczeństwo, piętnowanie kolaborantów i zdrajców, ochrona nad mieniem wziętym pod niemiecką administrację, szczególnie przed jego zniszczeniem, podejmowanie działań sabotażowych, głównie w stosunku do okupacyjnych zarządzeń polityczno-gospodarczych, udzielanie pomocy materialnej ludziom pozbawionym mienia i pracy oraz rodzinom aresztowanych lub ukrywających się, organizowanie im żywności. Korzystały z tego także oddziały partyzanckie oraz Żydzi. Rady kontrolowały również właściwość i rzetelność wydatkowania środków finansowych i materialnych przez OW-KB. Obywatelskie Rady Gospodarcze zaczęły powstawać od stycznia 1940 r., a bardzo duży wkład do tego wniósł W. Orzechowski, zwłaszcza po jego uwolnieniu w 1941 r. z obozu koncentracyjnego w Dachau. 
Bibliografia.
Tadeusz Bednarczyk, Walka i pomoc. OW-KB a organizacja ruchu oporu w getcie warszawskim, Warszawa 1968

</doc>
<doc id="919975" url="https://pl.wikipedia.org/wiki?curid=919975" title="Dąbrowa (gmina Grabowo)">
Dąbrowa (gmina Grabowo)

Dąbrowa – kolonia w Polsce położona w województwie podlaskim, w powiecie kolneńskim, w gminie Grabowo.
W latach 1975–1998 miejscowość administracyjnie należała do województwa łomżyńskiego.

</doc>
<doc id="919982" url="https://pl.wikipedia.org/wiki?curid=919982" title="Sobótka-Kolonia">
Sobótka-Kolonia

Sobótka-Kolonia – wieś w Polsce położona w województwie łódzkim, w powiecie łęczyckim, w gminie Grabów.
W latach 1975–1998 miejscowość administracyjnie należała do województwa konińskiego.
Wierni Kościoła rzymskokatolickiego należą do parafii św. Mateusza Apostoła i św. Rocha w Starej Sobótce, a wierni Kościoła Starokatolickiego Mariawitów do parafii św. Mateusza Apostoła i Ewangelisty i św. Rocha Wyznawcy w Nowej Sobótce. 

</doc>
<doc id="919990" url="https://pl.wikipedia.org/wiki?curid=919990" title="Wiaczasłau Hleb">
Wiaczasłau Hleb

Wiaczasłau Hleb (biał. Вячаслаў Глеб, ros. Вячеслав Глеб, "Wiacziesław Gleb"; ur. 12 lutego 1983 w Mińsku) – białoruski piłkarz, grający na pozycji napastnika lub prawego skrzydłowego.
Kariera.
W lecie 2008 Wiaczasłau był bliski przejścia do Rody Kerkrade, ale kluby nie mogły dojść do porozumienia.
10 lutego 2009 Wiaczasłau Hleb podpisał 2 letni kontrakt z chińskim klubem Shanghai Shenhua. Występował także w Shenzhen Ruby, Dynama Mińsk, FSV Frankfurt i FK Homel, a od lata 2012 roku jest zawodnikiem greckiego klubu Kalloni F.C.
Sukcesy.
2003
2005, 2008

</doc>
<doc id="919991" url="https://pl.wikipedia.org/wiki?curid=919991" title="Williams Bay">
Williams Bay

Williams Bay – wieś w hrabstwie Walworth County, Wisconsin w USA. W miejscowości znajduje się Yerkes Observatory z 1895 roku.
Wieś znajduje się w północnej części USA, leży w sąsiedztwie większych miast jak Chicago czy Milwaukee. Założona na przełomie XIX i XX wieku, działała jako miejscowość turystyczna głównie dla przyjezdnych z metropolii chicagowskiej. Z końcem XX wieku przeżyła silny boom mieszkaniowy, w konsekwencji czego wieś i otaczające ją tereny zostały szybko zaludnione – w ciągu 30 lat liczba mieszkańców podwoiła się.
Demografia.
W 2000 roku w Williams Bay mieszkało 2415 ludzi, było 993 gospodarstw domowych i 639 rodzin. Wieś zajmuje 163 pozycję w USA pod względem liczby ludności. Na 100 kobiet powyżej 18 roku życia przypada 91,8 mężczyzn. Średnia wieku to 41 lat. Średni dochód gospodarstwa domowego w mieście wynosił 50 450 $, a na całą rodzinę 60 573 $. Średni dochód przypadający na mężczyznę 45 750 $, na kobietę 24 875 $.
Około 5,3% rodzin i 7,2% ludności żyje poniżej granicy ubóstwa, w tym 10% ludzi poniżej 18 roku życia.
Skład etniczny
Grupy wiekowe:

</doc>
<doc id="919993" url="https://pl.wikipedia.org/wiki?curid=919993" title="Herb gminy Tarnogród">
Herb gminy Tarnogród



</doc>
<doc id="919998" url="https://pl.wikipedia.org/wiki?curid=919998" title="Henryk Synoracki">
Henryk Synoracki

Henryk Synoracki (ur. 10 czerwca 1948 w Buku) – polski motorowodniak, wielokrotny medalista mistrzostw świata i Europy, reprezentujący barwy Poznańskiego Klubu Morskiego LOK, wcześniej motocyklista Unii Poznań.
Kariera sportowa.
Jego pierwszą dyscypliną był sport motocyklowy w barwach Unii Poznań, od 30. roku życia uprawiał sporty motorowodne jako zawodnik Poznańskiego Klubu Morskiego LOK. W swojej karierze zdobył 10 medali mistrzostw świata (w tym 2 złote) i 18 medali mistrzostw Europy (w tym 11 złotych).
Razem z Bogdanem Gapskim i Grzegorzem Dorożałą stworzył i wyprodukował własny silnik (SyGaDo), dzięki któremu osiągał sukcesy sportowe.

</doc>
<doc id="920003" url="https://pl.wikipedia.org/wiki?curid=920003" title="Natansonowie">
Natansonowie

Natansonowie – rodzina polskich finansistów i przemysłowców pochodzenia żydowskiego, która miała duże znaczenie w Królestwie Polskim. Nazwisko powstało w XIX wieku i zostało nadane przez władze pruskie porządkujące nazwiska żydowskie.
Protoplastą rodu był syn Natana z Leszna, z polska zwany Leskim, urodzony w 1795 kupiec bławatny Samuel Natanson (Seelig Natanson), który ze swą żoną Leokadią Weinreb miał 12 dzieci. Nie wszyscy potomkowie rodu pozostali przy religii mojżeszowej, część przyjęła wyznania chrześcijańskie.
Główni przedstawiciele rodu:
Ponadto nazwisko Natanson nosili zasłużeni dla polskiej kultury i nauki:

</doc>
<doc id="920004" url="https://pl.wikipedia.org/wiki?curid=920004" title="NOWA Nowokujbyszewsk">
NOWA Nowokujbyszewsk

NOWA Nowokujbyszewsk (ros. "НОВА Новокуйбышевск") – rosyjski męski klub siatkarski z Nowokujbyszewska, powstały w 1993 roku. Klub aktualnie występuje w rozgrywkach Wyższej Ligi "A".
Największym sukcesem w dziejach drużyny było zdobycie 7. miejsca w rozgrywkach o mistrzostwo Rosji w sezonie 2004/2005. Nowokujbyszewsk zajął także dwukrotnie 4. miejsce w walce o Puchar Rosji w 1995 i 1999 roku.
Bilans sezon po sezonie.
Poziom rozgrywek:

</doc>
<doc id="920005" url="https://pl.wikipedia.org/wiki?curid=920005" title="Color">
Color



</doc>
<doc id="920009" url="https://pl.wikipedia.org/wiki?curid=920009" title="Bezpečnostní informační služba">
Bezpečnostní informační služba

Bezpečnostní informační služba, w skrócie BIS (pol. "Informacyjna Służba Bezpieczeństwa"), służba specjalna Republiki Czeskiej odpowiadające m.in. za kontrwywiad oraz bezpieczeństwo wewnętrzne kraju. Ich kwatera główna mieści się w Pradze. Obecnym szefem jest pułkownik inżynier Michal Koudelka. Polskim odpowiednikiem jest Agencja Bezpieczeństwa Wewnętrznego.
Jest jednym z głównych organów bezpieczeństwa państwa. Pozostałymi służbami specjalnymi w Czechach są: odpowiadający za wywiad zagraniczny i analizę materiałów wywiadowczych Úřad pro zahraniční styky a informace, ÚZSI (pol. "Urząd Stosunków Zagranicznych i Informacji") oraz Vojenské zpravodajství, VZ (pol. "Wywiad Wojskowy"), podlegający Ministerstwu Obrony Rep. Czeskiej.
Historia.
Po upadku komunistycznego reżimu w CzSRS, została rozwiązana służba specjalna Státní bezpečnost (StB). W jej miejsce 16 lutego 1990 powołano Úřad na Ochranu Ústavy a Demokracie Federálního Ministerstva Vnitra, ÚOÚD FMV (pol. "Urząd Ochrony Konstytucji i Demokracji Federalnego Ministerstwa Spraw Wewnętrznych"). w grudniu 1990 rozwiązano ÚOÚD FMV a w jego miejsce powstała Federální Informační Služba Federálního Ministerstva Vnitra, FIS FMV (pol. "Federalna Służba Informacyjna Federalnego Ministerstwa Spraw Wewnętrznych"). W 1992 utworzono nową służbę Federální Bezpečnostní Informační Služba, FBIS (pol. "Federalna Informacyjna Służba Bezpieczeństwa"). W 1993 rozwiązano FBIS, z której wyłoniła się słowacka agencja wywiadowcza Slovenská informačná služba, SIS (pol. "Słowacka Służba Informacyjna"), natomiast w Czechach powstała Bezpečnostní Informační Služba České Republiky, (pol. "Informacyjna Służba Bezpieczeństwa Republiki Czeskiej"). Rok później zmieniła nazwę na obecną.

</doc>
<doc id="920010" url="https://pl.wikipedia.org/wiki?curid=920010" title="A pudle?">
A pudle?

A pudle? – debiutancki album formacji El Dupa wydany przez S.P. Records w grudniu 2000 roku. Płyta była promowana przez dwa single: "Natalia w Brooklynie" i "Prohibition".
Na płycie jest kilka utworów rockowych ("Natalia w Bruklinie", "Żelazo nie klęka"), hardrockowych ("Unsere Heimat", "Zbiggy", "Nie mam dupy", "Elektryczny orgazm"), po jednym w konwencji dance ("Canalos") i hip-hop ("Lofix") oraz kilka stylizowanych na muzykę ludową ("Bandziorno", "Hindu Religion"), a niektóre trudno zakwalifikować do jakiegokolwiek gatunku muzyki ("12", "Mrok").
Ostatnia ścieżka albumu to śpiewana w języku serbsko-chorwackim piosenka "Elektryczny orgazm", po niej następuje kilkadziesiąt sekund ciszy, a następnie ukryty, skoczny utwór "Kirgiz szuka konia", z tekstem pochodzącym z Gazety Stołecznej.
W utworze "Hindu Religion" znajdują się ukryte teksty, które słychać dopiero przy odsłuchaniu piosenki od końca; tytuł płyty: "A pudle?" czytany wspak to nazwa zespołu.
Utwór "220 V" jest z kolei przeróbką nagrania członka grupy Mader Faker Studio Marka Zielińskiego z lat 80., wykorzystanego w roku 1993 w filmie "Git Planeta".
Singel "Prohibicja" zawiera trzydzieści utworów, z czego dziesięć to różne wersje piosenki tytułowej. Wśród pozostałych znajdują się dwie piosenki z repertuaru Zaciera z albumu "Konfabulacje" - "Róbrege (Trawa)", z tekstem ośmieszającym rastafarian i "Oda do przyrodzenia".
Lista utworów.
Opracowano na podstawie materiału źródłowego:

</doc>
<doc id="920012" url="https://pl.wikipedia.org/wiki?curid=920012" title="Lokomotiw Nowosybirsk">
Lokomotiw Nowosybirsk

Łokomotiw Nowosybirsk (ros. "ВК «Локомотив» Новосибирск") — męski klub siatkarski z Rosji powstały w 1977 roku z siedzibą w Nowosybirsku.
Obecnie zespół występuje w rozgrywkach Superligi.
Sukcesy.
Puchar Rosji:
Mistrzostwo Rosji:
Liga Mistrzów:
Klubowe Mistrzostwa Świata:
Bilans sezon po sezonie.
Poziom rozgrywek:

</doc>
<doc id="920013" url="https://pl.wikipedia.org/wiki?curid=920013" title="Halotektonika">
Halotektonika



</doc>
<doc id="920017" url="https://pl.wikipedia.org/wiki?curid=920017" title="Łosoś pacyficzny">
Łosoś pacyficzny



</doc>
<doc id="920018" url="https://pl.wikipedia.org/wiki?curid=920018" title="Let There Be Eve...Ruff Ryders’ First Lady">
Let There Be Eve...Ruff Ryders’ First Lady

Let There Be Eve...Ruff Ryders’ First Lady – debiutancki album amerykańskiej raperki Eve wydany w 1999 roku. Był to drugi w historii album raperki, której album zadebiutował na pierwszym miejscu listy Billboard. Sprzedał się w nakładzie 1.8 mln egzemplarzy i został zatwierdzony jako podwójna platyna. Na albumie pojawiły się takie hity jak "Gotta Man" i "Love Is Blind" z Faith Evans.
My Bitches (Skit) to utwór nawiązujący do My Niggas DMX-a.

</doc>
<doc id="920020" url="https://pl.wikipedia.org/wiki?curid=920020" title="Rene Higuita">
Rene Higuita



</doc>
<doc id="920021" url="https://pl.wikipedia.org/wiki?curid=920021" title="Halokineza">
Halokineza



</doc>
<doc id="920025" url="https://pl.wikipedia.org/wiki?curid=920025" title="Transmetropolitan">
Transmetropolitan

Transmetropolitan – postcyberpunkowa amerykańska seria komiksowa, której autorami są Warren Ellis (scenariusz) i (rysunki), publikowana przez DC Comics imprincie Vertigo w latach 1997–2002. Seria ukazała się pierwotnie w 60 zeszytach. Po polsku "Transmetropolitan" było wydawane w formie tomów zbiorczych, najpierw nakładem wydawnictwa Mandragora, a następnie przez Egmont Polska, które opublikowało serię w całości.
Fabuła.
Seria opowiada o przygodach dziennikarza imieniem Spider Jerusalem (Pająk Jeruzalem), który jest autorem wyjątkowo popularnych felietonów z serii "Tego nienawidzę", publikowanych na łamach czasopisma "The Word". Sama akcja komiksu przerywana jest krótkimi felietonami głównego bohatera, które komentują bieżące wydarzenia. Styl dziennikarstwa Spidera Jerusalema przypomina felietony w stylu gonzo pisane przez Huntera S. Thompsona.

</doc>
<doc id="920027" url="https://pl.wikipedia.org/wiki?curid=920027" title="God of War II">
God of War II

God of War II – przygodowa gra akcji wyprodukowana i wydana przez Sony Computer Entertainment w 2007 roku. Ukazała się w wersji na platformę PlayStation 2 oraz PlayStation 3.
Fabuła.
Akcja gry jest luźno oparta na mitologii greckiej i kontynuuje wydarzenia z gry "God of War". Bohaterem gry jest Kratos, żołnierz spartański mszczący się na bogach za śmierć własnej rodziny.
Kratos po zabiciu Aresa został nowym bogiem wojny, jednak wciąż męczą go koszmary z przeszłości. Schodzi na ziemię (mimo ostrzeżeń bogini Ateny) aby pomóc spartanom opanować miasto Rodos. Zeus nie jest tym zadowolony i pod postacią orła zmniejsza go do rozmiarów śmiertelnika, a także podstępem go osłabia - zrzuca na ziemię "Klingę Olimpu", do którego ma przelać swoją moc, a potem pokonać nim Kolosa Rodyjskiego ożywionego przez Zeusa. Kiedy Kratos go pokonuje jest na tyle osłabiony, że Zeus zabija go. Kratos trafia do Hadesu. Ukazuje mu się Gaja. Mówi mu o planie zabicia Zeusa. Kratos udaje się w wędrówkę do "Sióstr Przeznaczenia" - musi je zabić aby móc cofnąć się w czasie i zabić Zeusa, a także odmienić swoje przeznaczenie.

</doc>
<doc id="920028" url="https://pl.wikipedia.org/wiki?curid=920028" title="Mark Bluvshtein">
Mark Bluvshtein

Mark Bluvshtein (ur. 20 kwietnia 1988 w Jarosławiu) – kanadyjski szachista, arcymistrz od 2004 roku.
Kariera szachowa.
Urodził się w Związku Radzieckim. Gdy miał 5 lat jego rodzina przeprowadziła się do Izraela, a po następnych 6 latach - do Toronto. W latach 1998 i 1999 dwukrotnie zdobył tytuł mistrza Izraela juniorów oraz reprezentował ten kraj w mistrzostwach świata juniorów (odpowiednio w kategoriach do lat 10 i 12). Pomiędzy 2001, a 2005 rokiem zdobył sześć złotych medali w mistrzostwach Kanady juniorów (w różnych kategoriach wiekowych). W latach 2002–2008 czterokrotnie (w tym raz na I szachownicy) reprezentował barwy Kanady na szachowych olimpiadach.
W roku 2002 podzielił I miejsce w kołowym turnieju w Montrealu. W 2003 zwyciężył (wraz z Jewgienijem Postnym) w Balatonlelle. W następnym roku otrzymał tytuł arcymistrza, stając się najmłodszym Kanadyjczykiem w historii, któremu przyznano ten tytuł. W 2005 osiągnął duży sukces, zdobywając brązowy medal mistrzostw świata juniorów do la 18, rozegranych w Belfort. Podzielił również I miejsce (wraz z m.in. Wasilijem Iwanczukiem. Aleksiejem Szyrowem i Wiktorem Bołoganem) w otwartych mistrzostwach Kanady w Edmonton. W 2007 r. podzielił I m. (wspólnie z Viktorem Erdosem i Levente Vajdą) w turnieju "First Saturday" (FS GM06) w Budapeszcie, a w 2008 r. w czerwcowej edycji tego turnieju samodzielnie zwyciężył. W 2009 r. zwyciężył (wspólnie z Edwardem Porperem, a przed m.in. Aleksiejem Szyrowem, Michaelem Adamsem i Ni Hua) w turnieju "Canadian Open Chess Championship" w Edmonton. W 2010 r. podzielił I m. (wspólnie z m.in. Illą Nyżnykiem i Dejanem Bożkowem) w Groningen. W 2011 r. zdobył w Tolucy srebrny medal indywidualnych mistrzostw Ameryki.
Najwyższy ranking w dotychczasowej karierze osiągnął 1 lipca 2011 r., z wynikiem 2611 punktów zajmował wówczas 1. miejsce wśród kanadyjskich szachistów.

</doc>
<doc id="920030" url="https://pl.wikipedia.org/wiki?curid=920030" title="Pojezierze Dobiegniewskie">
Pojezierze Dobiegniewskie

Pojezierze Dobiegniewskie (314.62) – mezoregion fizycznogeograficzny w północno-zachodniej Polsce, zaliczany ze względu na typ mezoregionów do wysoczyzn młodoglacjalnych przeważnie z jeziorami w regionie nizin i obniżeń, przechodzący od północy w Pojezierze Choszczeńskie, od wschodu w Równinę Drawską, od południa w Kotlinę Gorzowską i od zachodu w Równinę Gorzowską.
Obejmuje obszar około 580 km². W południowej części mezoregionu rozciąga się pasmo moren czołowych subfazy krajeńskiej zlodowacenia północnopolskiego, z najwyższej położonym punktem na wysokości 118 m n.p.m.
Na Pojezierzu Dobiegniewskim położonych jest około 100 jezior o powierzchni powyżej 1 ha. Największym jest jezioro Osiek o powierzchni około 5 km². W granicach mezoregionu utworzono rezerwaty przyrody, m.in. „Łasko” i „Źródlisko Skrzypowe”.
Na obszarze pojezierza są dwa miasta – Dobiegniew i Strzelce Krajeńskie.

</doc>
<doc id="920031" url="https://pl.wikipedia.org/wiki?curid=920031" title="Allochton">
Allochton

Allochton - masy skalne przemieszczone poziomo na dużą odległość od miejsca swego powstania, i oderwane od swoich korzeni.
W praktyce pojęcie to dotyczy płaszczowiny, ale stosuje się je również w przypadku, gdy poszczególnych płaszczowin nie można wyróżnić, lub tam, gdzie występują w stanie szczątkowym.

</doc>
<doc id="920038" url="https://pl.wikipedia.org/wiki?curid=920038" title="Korzenie płaszczowiny">
Korzenie płaszczowiny

Korzenie płaszczowiny (korzenie fałdu) - strefa, z której pochodzi płaszczowina, obszar, z którym płaszczowina łączyła się przed oderwaniem lub rozcięciem erozyjnym lub wciąż się łączy z autochtonem.

</doc>
<doc id="920040" url="https://pl.wikipedia.org/wiki?curid=920040" title="Ludwika Amber">
Ludwika Amber

Ludwika Amber (ur. 1948 w Kowarach) – polska poetka, prozaik, tłumaczka poezji australijskiej.
Życiorys.
W latach 1950-1969 mieszkała w Olsztynie. Pracowała jako nauczycielka z niewidomymi dziećmi w Laskach, następnie studiowała psychologię na Uniwersytecie Warszawskim. Należała do Solidarności. Od 1982 roku mieszka w Sydney.
Autorka publikowanych w Polsce i Australii tomików wierszy, opowiadań, przekładów poezji australijskiej, a także edytor antologii. Jej wiersze są tłumaczone na języki angielski, niemiecki, francuski i litewski. Prowadzi warsztaty literackie i współpracuje z czasopismem kulturalno–społecznym "Kurier Zachodni" (Perth, Australia). W styczniu 2004 r. czytała swoje wiersze w Operze Sydnejskiej podczas Festiwalu Kultury i Sztuki Polskiej POLART.

</doc>
<doc id="920042" url="https://pl.wikipedia.org/wiki?curid=920042" title="Osiek (jezioro)">
Osiek (jezioro)

Osiek – jezioro położone na Pojezierzu Dobiegniewskim, na południowy zachód od Dobiegniewa (województwo lubuskie, powiat strzelecko-drezdenecki, gmina Dobiegniew). Jedno z większych jezior w województwie lubuskim.
Misę jeziorną Osieku tworzą trzy plosa: na zachodzie Ogardzka Odnoga, na południu tzw. Żabie Jezioro i zasadnicza część jeziora rozciągająca się w kierunku północno-wschodnim. Do jeziora wpada rzeka Ogardna, która wypływając przyjmuje nazwę Mierzęckiej Strugi. Nad jeziorem znajdują się trzy pola namiotowe.
Kilkaset metrów na południe od omawianego akwenu znajduje się popularne wśród turystów jezioro Lipie oraz jezioro Słowa.
Hydronimia.
Do 1945 roku jezioro nazywane było "Hermsdorfer See". Obecna nazwa została wprowadzona urzędowo 17 września 1949 roku. Państwowy rejestr nazw geograficznych jako nazwę oboczną podaje nazwę "Chomętowo".
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 538,9 ha. Średnia głębokość zbiornika wodnego to 9,3 m, a maksymalna to 35,3 m. Lustro wody znajduje się na wysokości 52,5 m n.p.m. Objętość jeziora wynosi 50065,0 tys. m³. Adam Choiński podał wielkość jeziora jako 514,0 ha, natomiast według danych Inspektoratu Ochrony Środowiska powierzchnia jeziora wynosi 532,9 ha.
Według Mapy Podziału Hydrograficznego Polski leży na terenie zlewni ósmego poziomu "Bezpośrednia zlewnia jez. Osiek bez zlewni bezodpływowego jez. Ostrowica". Identyfikator MPHP to 188883999. Zachodnie ploso jeziora o nazwie Ogradzka Odnoga zaliczane jest do zlewni siódmego poziomu "Zlewnia jez. Ogradzka Odnoga bez zlewni bezodpływowego jez. Tuczenko".
Czystość wód i ochrona środowiska.
W 2004 roku stan wód jeziora sklasyfikowano według ówczesnych kryteriów w II klasie czystości. Wpływ na to miał fakt, iż w przeszłości jezioro przyjmowało nieoczyszczone ścieki z gorzelni położonej w miejscowości Osiek. Czystość wód jeziora od lat utrzymuje się na podobnym poziomie ponieważ w badaniach przeprowadzonych w 2014 roku wody jeziora zostały zakwalifikowane do wód o dobrym stanie ekologicznym, co odpowiada II klasie jakości. Jezioro charakteryzuje się wysoką odpornością na wpływy antropogeniczne. Zaliczono je do II kategorii podatności na degradację.
Jezioro znajduje się na obszarze chronionego krajobrazu o nazwie "Puszcza Drawska" oraz na obszarach chronionych w ramach programu Natura 2000 o nazwie "Lasy Puszczy nad Drawą".
Zagospodarowanie.
Administratorem wód jeziora jest Regionalny Zarząd Gospodarki Wodnej w Poznaniu. Utworzył on obwód rybacki, który obejmuje wody jezior Lipie, Osiek, Brodzisz, Słowa, Kokno, Kokienko, Tartak, Błotne, Mały Osiek i Urszulanka (Obwód rybacki jeziora Osiek (Chomętowskie) na cieku Mierzęcka Struga – Nr 2). Ekstensywną gospodarkę rybacką prowadzi na jeziorze Wielkopolski Ośrodek Wędkarski "Rybak".

</doc>
<doc id="920043" url="https://pl.wikipedia.org/wiki?curid=920043" title="Pluwiał">
Pluwiał

Pluwiał – okres ze zwiększoną ilością opadów atmosferycznych, występujący w niskich szerokościach geograficznych. 
Zwykle koreluje się ze zlodowaceniem w umiarkowanej strefie klimatycznej.

</doc>
<doc id="920044" url="https://pl.wikipedia.org/wiki?curid=920044" title="Ben Hilfenhaus">
Ben Hilfenhaus

Benjamin William Hilfenhaus (ur. 25 marca 1983 w Ulverstone) – australijski krykiecista, praworęczny "bowler" rzucający w stylu "swing bowling". W sezonie 2007/08 powołany po raz pierwszy został do szerokiej reprezentacji Australii.
Zadebiutował w lidze australijskiej w 2005 zdobywając w tym roku 39 "wicketów" przy średniej 30,82 "runów" za "wicket".
Na arenie międzynarodowej debiutował 9 stycznia 2007 w meczu Twenty20 z Anglią, rzucał przez 4 "overy" zdobywając 2 "wickety" za 16 "runów". 5 dni później zagrał w pierwszym meczu jednodniowym (przeciwko Nowej Zelandii) zdobywając w meczu 1 "wicket".
6 lutego 2007 otrzymał nagrodę im. Dona Bradmana dla najlepszego młodego gracza, w głosowaniu zdobył 97 głosów wyraźnie wygrywając z innymi mianowanymi do tej nagrody Cullene Baileyem (11 głosów) i Edwardem Cowanem (6 głosów). W sezonie 2006 był wiodącym zdobywcą "wicketów" w lidze australijskiej, w 23 meczach zdobył 75 "wicketów" przy średniej 25,17 "runa" za "wicket".
Dokładny i celny styl rzucania Hilfenhausa porównywany jest do stylu jednego z najlepszych "bowlerów "w historii krykieta Glenna McGratha.

</doc>
<doc id="920047" url="https://pl.wikipedia.org/wiki?curid=920047" title="Algimantas Valantinas">
Algimantas Valantinas

Algimantas Valantinas (ur. 29 października 1961 w Buknaičiai w rejonie możejskim) – litewski prawnik, prokurator, sędzia, Prokurator Generalny Republiki Litewskiej w latach 2005–2010.
Życiorys.
W latach 1980–1985 studiował na Wydziale Prawa Uniwersytetu Wileńskiego. Po zdobyciu dyplomu zaczął służbę w prokuraturze. Przez trzy lata pracował w Prokuraturze Rejonowej w Koszedarach, gdzie był asystentem prokuratora i śledczym. W latach 1988–1989 odbył służbę w Armii Radzieckiej.
Od 1990 do 1991 był prokuratorem i szefem prokuratury rejonu szyrwinckiego. W latach 1991–1994 kierował prokuraturą rejonu janowskiego, a w latach 1994–1999 był sędzią, a następnie prezesem Sądu Rejonowego w Janowie. Od 1999 do 2000 był dyrektorem Departamentu Sądów przy Ministerstwie Sprawiedliwości. W 2000 objął funkcję prezesa II Sądu Rejonowego w Wilnie.
24 listopada 2005 otrzymał nominację na stanowisko Prokuratora Generalnego. 5 lutego 2010 złożył dymisję z zajmowanego stanowiska. Dekret prezydenta o odwołaniu Valantinasa wszedł w życie 23 lutego 2010.
W latach 2000–2005 był członkiem Zarządu Litewskiego Stowarzyszenia Sędziów. Od 2002 do 2005 zasiadał w Radzie Sądownictwa.
Zna język angielski i rosyjski. Żonaty, ma syna i córkę.

</doc>
<doc id="920056" url="https://pl.wikipedia.org/wiki?curid=920056" title="Apeiron (wydawnictwo)">
Apeiron (wydawnictwo)

Apeiron – wydawnictwo publikujące książki i artykuły prezentujące teorie alternatywne w stosunku do głównego nurtu fizyki i kosmologii. Skupia się przede wszystkim na pracach krytycznych wobec teorii Wielkiego Wybuchu oraz Teorii Względności.
Zarówno samo wydawnictwo, jak i poszczególni skupieni wokół niego naukowcy, zyskali sobie autorytet wśród uczonych głównego nurtu, czym nie może się pochwalić zdecydowana większość innych krytyków współczesnej fizyki i kosmologii.
Skład redakcyjny wydawnictwa tworzy zespół kilkunastu uczonych z całego świata, między innymi Halton Arp, André K.T. Assis, Valeri Dvoeglazov, Peter Graneau, Tom Van Flandern oraz – między innymi – dwóch Polaków z Krakowa: Edward Kapuścik i Konrad Rudnicki.

</doc>
<doc id="920060" url="https://pl.wikipedia.org/wiki?curid=920060" title="Apeiron (filozofia)">
Apeiron (filozofia)

Apeiron (ἄπειρον) to greckie słowo oznaczające „(to, co jest) nieograniczone”, „bezgraniczne”, „nieskończone” lub „nieokreślone”, od ἀ- "a"-, „bez” i πεῖραρ "peirar", „koniec, limit”, „granica”, (w jońskim dialekcie greki πέρας "peras" – „koniec, limit, granica”). Spokrewnione z perskim "piramon," „granica, obwód, otoczenie”.
Apeiron jako początek.
"Apeiron" jest centralnym punktem kosmologicznej teorii stworzonej przez Anaksymandra, przedsokratejskiego greckiego filozofa żyjącego w VI wieku przed Chrystusem, którego większość prac nie zachowała się do dnia dzisiejszego. Z kilku istniejących fragmentów dowiadujemy się, że wierzył on, iż początkowa lub ostateczna rzeczywistość ("arché") jest wieczna i nieskończona oraz bezgraniczna, nie podlegając starości ani zepsuciu, będąc nieustannie źródłem wszystkiego tego, co możemy dostrzec. "Apeiron" wytworzył przeciwieństwa - gorący-zimny, mokry-suchy itp. - które spowodowały wyłonienie się świata. Wszystko jest generowane z "apeironu", by następnie być zniszczonym przez powrót do owego "apeironu", wedle „potrzeb” (miary). Anaksymander wierzył, że nieskończone światy są generowane przez apeiron, a następnie ponownie w nim niszczone.
Jego idee inspirowane były tradycją greckiej mitologii i poglądami jego nauczyciela, Talesa z Miletu (VII-VI w. p.n.e.). Poszukując jakiejś uniwersalnej zasady, Anaksymander zachował tradycyjne założenie istnienia kosmicznego porządku i starał się wyjaśnić go racjonalnie, używając starego mitologicznego języka, który przypisywał boską kontrolę do różnych sfer rzeczywistości. Ten język był bardziej odpowiedni dla społeczeństwa, które wszędzie potrafiło dostrzec bogów; dlatego właśnie pierwsze przebłyski praw natury zostały wyprowadzone właśnie z boskich praw. Grecy wierzyli, że zasady wszechświata można również stosować do ludzkich społeczeństw. Słowo "nomos" (prawo) mogło pierwotnie oznaczać "prawo naturalne" i być użyte później w znaczeniu prawa stworzonego przez człowieka.
Filozofia grecka charakteryzowała się wysokim poziomem abstrakcji. Zaadaptowała ona apeiron jako źródło wszystkich rzeczy, ponieważ był on czymś nieskończonym. Jest to kolejna już przemiana w filozofii greckiej: uprzednio istniejące myślenie mityczne przekształciło się w myślenie racjonalne, które jest też główną cechą okresu archaicznego (VIII-VI w. p.n.e.). To przesunięcie jest powiązane z nowymi okolicznościami politycznymi istniejącymi w greckich miastach-państwach w VI w. p.n.e.
Źródła.
W mitycznej kosmogonii greckiej Hezjoda (VIII-VII w. p.n.e.) pierwszym, pierwotnym bóstwem jest Chaos, który jest interpretowany jako pustka lub brak. Chaos jest opisywany jako przepaść („pęknięcie”) - albo pomiędzy Tartarem a powierzchnią Ziemi (w interpretacji Millera), albo pomiędzy powierzchnią ziemi a niebem (w interpretacji Cornforda). Chaos można również nazwać otchłanią (nie posiadającą żadnego dna).
W odróżnieniu od Anaksymandra, grecki filozof Tales z Miletu za początek lub pierwszą zasadę uważał wodę. Ferekydes z Syros (VI w. p.n.e.) prawdopodobnie również interpretował Chaos jako wodę ale nie umieszczał jej na samym początku istnienia. W jego kosmogonii na początku były tylko trzy boskie zasady: "Zas" (Ζάς, Zeus), "Chthonie" (Χθονίη, Ziemia) oraz "Chronos" (Χρόνος, Czas).
W opowieściach o stworzeniu pochodzących z Bliskiego Wschodu pierwotny świat jest opisywany jako bezkształtny i pusty. Jedyną istniejącą rzeczą przed stworzeniem była wodna otchłań. Babilońska kosmologia Enum Elish opisuje najwcześniejszy etap istnienia Wszechświata jako wodny chaos, co sugeruje podobieństwo do opisu z Księgi Rodzaju. Z kolei w kosmologii hinduskiej, jak również w podobnej do niej kosmologii wedyjskiej (Hiranyagarbha) początkowym stanem Wszechświata jest absolutna ciemność.
Hezjod uciekł się do abstrakcji, ponieważ jego "chaos" stanowił pustkę, coś całkowicie nieokreślonego. W jego opinii prazasada powinna być nieskończona i nieokreślona. Nieskończoność jest traktowana jako coś przestrzennego według wczesnych autorów, m.in. przez Homera (nieskończone morze). Ksenofanes (VI w. p.n.e.) tak pisał o przejściu z "chaosu" do "apeironu": „Wyższa granica ziemi jest na powietrzu. Dolna granica sięga w dół do nieskończoności (tj. do Apeironu)”. Apeiron albo oznaczał „przestrzenną nieokreśloność” i był tym samym nieokreślony z natury, albo Anaksymander miał na myśli w pierwszym rzędzie „to, co jest z natury nieokreślone”, ale również zakładał, że to „coś” jest nieskończone pod względem rozciągłości i czasu trwania. Na jego idee mogła wpłynąć myśl Pitagorejczyków:
"ponieważ jasno oni [Pitagorejczycy] twierdzą, że gdy jedno zostało zbudowane, czy to z płaszczyzn, czy powierzchni, niesienia lub innych elementów, których nie potrafią nazwać, natychmiast najbliższa część nieskończoności zaczęła zwijać się i ograniczać granicami""."
Grecka filozofia wstąpiła na wyższy poziom abstrakcji, tworząc z "apeironu" zasadę wszechrzeczy. Niektórzy naukowcy ujrzeli odstęp pomiędzy istniejącym "mitycznym" a nowym "racjonalnym" sposobem myślenia ("racjonalizm"). Ale możemy zauważyć, że nie było nagłego przeskoku w stosunku do uprzedniej myśli. Podstawowe elementy natury - woda, powietrze, ogień, ziemia - które były uważane przez pierwszych greckich filozofów za tworzywo świata, reprezentują w istocie mityczne pierwotne moce. Konflikt tych mocy z kolei, według greckiej kosmogonii (Hezjod) tworzy kosmiczną harmonię. Anaksymander zauważa naprzemienne zmiany pomiędzy tymi elementami, stąd też wybiera coś różnego (z natury nieokreślonego), co mogłoby być źródłem istnienia wszystkiego innego, bez doświadczania rozkładu samemu.
Istnieje również fragment przypisywany nauczycielowi Anaksymandra, Talesowi: „Co jest boskim? Co nie ma ani początku, ani końca?” To pytanie prawdopodobnie powiodło jego ucznia do jego poglądów na temat "apeironu", ponieważ boskość, która jest jego atrybutem, implikuje jego odwieczne istnienie. Wzmianka o nieskończoności w płaszczyźnie czasu była znana greckim myślicielom z zamierzchłej przeszłości - posiadali oni religijną ideę nieśmiertelności, a sam opis "apeironu" autorstwa Anaksymandra tej koncepcji odpowiadał. To "arche" jest zwane „odwiecznym i nie starzejącym się” (Hippolit I,6,I;DK B2).
Stworzenie świata.
Apeiron zasadniczo był rozumiany jako pewnego rodzaju pierwotny chaos. Działał on jako substrat podtrzymujący przeciwieństwa takie jak ciepło i zimno, wilgoć i suchość, jak również kierował ruchem rzeczy przez co powstała wielość kształtów i różnic, które są obecne w świecie. Z nieokreślonej i niemającej granic całości powstała centralna masa - Ziemia - miała ona mieć kształt walca. Kula ognia otaczała powietrze wokół Ziemi i pierwotnie przylegała do niego jak kora do drzewa. Gdy pękła, powstało słońce, księżyc i gwiazdy. Pierwsze zwierzęta miały swój początek w wodzie. Gdy wyszły na ląd, zostały przemienione działaniem słońca. Rodzaj ludzki rozwinął się z jakiegoś innego zwierzęcia, pierwotnie podobnego do ryby. Świecące ciała niebieskie, które oderwały się od zimnej ziemi i wody były przejściowo uważane za bóstwa świata, gromadzące się wokół ziemi, będącej dla starożytnych myślicieli głównym punktem odniesienia.
Interpretacje.
W komentarzu Symplicjusza z Cylicji do "Fizyki" Arystotelesa następujący fragment jest przypisywany bezpośrednio Anaksymandrowi:
"A to, co jest początkiem istniejących rzeczy, to też z konieczności stanie się ich zgubą. Ponoszą bowiem nawzajem karę sprawiedliwą za niesprawiedliwość swoją w porządku czasu". (tłum. K. Leśniak)
Ten fragment bywa interpretowany - i tłumaczony - na różne sposoby. Symplicjusz twierdzi, że Anaksymander zauważa wzajemne zmiany pomiędzy czterema żywiołami (ziemią, powietrzem, wodą, ogniem), stąd też nie wybiera on jednego z nich jako początku ale czegoś innego, co wytwarza przeciwieństwa, samemu nie podlegając rozpadowi. Wspomina on również, że Anaksymander mówi to wszystko w terminach poetyckich, a więc że używa dawnego, mitycznego języka. Bogini "Sprawiedliwość" (Dike) występuje aby utrzymać porządek. Zacytowane słowa są tu bliskie pierwotnemu znaczeniu odpowiednich wyrazów greckich. Słowo "dike" (sprawiedliwość) prawdopodobnie wywodzi się z określenia granic ziemi i metaforycznie oznacza, że osoba musi pozostać w swojej własnej sferze, szanując sferę swojego sąsiada. Słowo "adikia" (niesprawiedliwość) oznacza, że ktoś działał poza granicami swojej sfery, podjął działanie, które mogło zakłócić „prawo i porządek” ("eunomia"). W "Odysei" Homera "eunomia" jest przeciwstawiana "hybris" (pysze). Pycha była traktowana jako coś bardzo niebezpiecznego ponieważ może zagrażać równowadze i prowadzić do politycznej niestabilności a ostatecznie do zniszczenia miasta-państwa.
Aecjusz (I w. p.n.e.) przekazuje odmienny cytat:
"Wszystko pochodzi z apeironu i z niego też wywodzi się tego zniszczenie. Nieskończone światy są wytwarzane i niszczone przezeń. I mówi on (Anaksymander) dlaczego tym jest właśnie apeiron. Ponieważ tylko wówczas początek i rozkład nigdy nie ustaną".
Dlatego też wydaje się, że Anaksymander wypowiadał się na temat apeironu. Jest to również zauważone przez Arystotelesa:
"Przekonanie że" "jest coś takiego jak apeiron wynika z koncepcji że tylko wtedy początek i rozkład nigdy nie ustaną, kiedy tym, skąd pochodzi, to co jest wytwarzane, jest apeiron."
Friedrich Nietzsche twierdził, że Anaksymander był pesymistą i że postrzegał wszystko przyszłe jako nieuprawnioną emancypację wiecznego istnienia, jako zło, które świat odpokutuje jedynie zniszczeniem. W związku z tym świat indywidualnych, określonych obiektów powinien rozpaść się w świat nieskończoności, ponieważ wszystko skończone, musi ostatecznie powrócić do nieskończoności. Jego koncepcje miały wielki wpływ na wielu filozofów, w tym Martina Heideggera.
Werner Heisenberg, któremu zawdzięczamy odkrycie mechaniki kwantowej, wysunął hipotezę, że elementarne cząstki mogą być postrzegane jako różne manifestacje, różne stany kwantowe, jednej i tej samej „pierwotnej substancji”. Z powodu podobieństwa tej koncepcji do hipotezy „pierwotnej substancji” Anaksymandra, współpracownik Heisenberga, Max Born, nazwał tę substancję "apeironem".
Badacze zajmujący się innymi dziedzinami, m.in. Bertrand Russel i Maurice Bowra, nie zaprzeczali, że Anaksymander był pierwszym, który użył terminu "apeiron" ale twierdzili, że tajemniczy fragment mówiący o równowadze pomiędzy przeciwnymi siłami jako centrum rzeczywistości jest bliższy cytatowi przekazanemu nam przez Symplicjusza.
Istnieją również inne interpretacje, które próbują połączyć powyższe aspekty. Apeiron jest abstrakcją, pustką, czymś co nie może być opisane zgodnie z grecką, pesymistyczną wiarą w śmierć. Śmierć w istocie oznaczała „nicość”. Umarli żyli jako cienie i nie mogli powrócić do prawdziwego świata. Wszystko wytworzone z apeironu musiało do niego powrócić, zgodnie z zasadą powstawania-rozkładu. Istnieje wzajemne przyciąganie pomiędzy przeciwnymi sobie początkiem i rozkładem, pychą i sprawiedliwością. Istnienie samo z siebie niosło z sobą winę.
"Idea, że fakt istnienia sam z siebie niesie ze sobą niezmywalną winę, jest grecka (Teognis 327)" "i ktokolwiek twierdzi, że nie dotyczy go ona, popełnia grzech pychy i stąd też staje się winny. Pierwsza połowa VI w. jest okresem wielkich społecznych nierównowag w Milecie, mieście-państwie, w którym żył Anaksymander. Jakakolwiek próba nadmiaru prowadzi do przesady a każda przesada musi być naprawiona. Wszystko to musi być spłacone, zgodnie z zasadą długu. Rzeczy same wymierzają sobie sprawiedliwość wraz z upływem czasu."
Sprawiedliwość musi zniszczyć wszystko co jest zrodzone. Nie istnieje zewnętrzna granica, która mogłaby powstrzymać aktywność człowieka, poza właśnie zniszczeniem. Pycha jest wyrazem chaotycznego elementu ludzkiego istnienia i w pewien sposób częścią cyklicznego mechanizmu zachowującego porządek, ponieważ daleko idąca pycha jest źródłem destrukcji, które jednocześnie jest przywracaniem na nowo porządku.
Wpływ na grecką i zachodnią myśl filozoficzną.
Możemy założyć, że sprzeczność pomiędzy dwoma różnymi interpretacjami wynika z tego, że Anaksymander połączył dwie odmienne tradycje myślenia. Pierwsza postrzega "apeiron" jako coś metafizycznego (i może prowadzić do monizmu), podczas gdy druga, skupiająca się na naprzemiennych zmianach i równowadze przeciwieństw jako na centralnym punkcie rzeczywistości, jest fizyczna. Ten sam paradoks miał miejsce w greckim sposobie myślenia. Grecy wierzyli, że każda indywidualność posiada nieskończone możliwości zarówno w mózgu, jak i w sercu. Perspektywa ta wymagała też od człowieka, by żył pełnią swoich sił. Ale jednocześnie istniała granica dla jego najbardziej agresywnych zapędów - pycha-niesprawiedliwość ("hybris" lub "aidikia") mogła zaburzyć harmonię i równowagę. W takim wypadku sprawiedliwość ("dike") zniszczyłaby takiego człowieka, aby przywrócić porządek. Te koncepcje są oczywiste w pismach późniejszych greckich filozofów. Filolaos z Tarentu (V w. p.n.e.) wspomina, że natura utworzyła i jest złączona ze światem z nieskończoności (gr. ἄπειρα "apeira", l. mn. od "apeiron") i skończoności. Wszystko co istnieje w świecie zawiera cząstkę nieskończoności ("apeiron") i skończoności. Coś podobnego jest wspomniane przez Platona: nic nie może istnieć, jeśli nie zawiera ciągle i jednocześnie skończoności i nieskończoności, określoności i nieokreśloności.
Niektóre doktryny istniejące w myśli zachodniej wciąż zawierają niektóre z tych pierwotnych koncepcji: „Postanowione ludziom raz umrzeć”, „Śmierć jest powszechnym długiem”. Grecki wyraz "adikia" (niesprawiedliwość) przekazuje, że ktoś działał poza swoją własną sferą, nie szanując sfery swojego sąsiada. Stąd też popełnia on "hybris". Odpowiednie angielskie słowo "arrogance" (żądanie czegoś jako swego bez uzasadnienia - łac. "arrogare") jest bardzo bliskie oryginalnemu znaczeniu: „Niczego w nadmiarze”.
Inne przedsokratejskie koncepcje apeironu.
Inni przedsokratejscy myśliciele mieli różne teorie na temat apeironu. Dla pitagorejczyków (w szczególności dla Filolaosa) Wszechświat miał swój początek jako apeiron, ale w pewnym momencie wciągnął pustkę z zewnątrz, wypełniając kosmos bąblami próżni, które podzieliły świat na wiele różnych części. Dla Anaksagorasa początkowy apeiron zaczął obracać się coraz szybciej wokół własnej osi pod kontrolą boskiego "Nous" (Umysłu) aż wielka prędkość obrotu rozerwała wszechświat na wiele fragmentów. Jednakże, skoro wszystkie indywidualne byty miały swój początek w tym samym apeironie, wszystkie rzeczy muszą zawierać cząstki wszystkich innych rzeczy - na przykład drzewo musi zawierać również maleńkie elementy rekinów, księżyców i ziaren piasku. To też tłumaczy, w jaki sposób jeden obiekt może być przemieniony w inny - każda bowiem rzecz zawiera każdą inną rzecz w zalążku.
Linki zewnętrzne.
-* Pre-Socratic philosophy at PhilPapers (ang.)
Artykuły na Internet Encyclopedia of Philosophy [dostęp 2018-06-28]:

</doc>
<doc id="920062" url="https://pl.wikipedia.org/wiki?curid=920062" title="Apejron">
Apejron



</doc>
<doc id="920063" url="https://pl.wikipedia.org/wiki?curid=920063" title="Zakład Komunikacji Miejskiej w Iławie">
Zakład Komunikacji Miejskiej w Iławie

Zakład Komunikacji Miejskiej w Iławie – przedsiębiorstwo działające w Iławie, utworzone 1 lipca 1982 jako Terenowe Przedsiębiorstwo Gospodarki Komunalnej i Mieszkaniowej w Iławie. 5 lipca uruchomiono dwie linie komunikacyjne na trasie Dworzec Iława Miasto-Dworzec Iława Główna, z rozgałęzieniami w kierunku osiedla Lipowy Dwór i Osiedla Lubawskiego. 1 czerwca 1993, po likwidacji Terenowego Przedsiębiorstwa Gospodarki Komunalnej i Mieszkaniowej w Iławie, utworzono Zakład Komunikacji Miejskiej, który był zakładem budżetowym Urzędu Miasta w Iławie. 1 stycznia 2000 utworzono spółkę z ograniczoną odpowiedzialnością o nazwie "Zakład Komunikacji Miejskiej", której właścicielem jest Gmina Miejska Iława. Obecnie na terenie Iławy i okolic kursuje 7 linii komunikacji miejskiej.
Tabor.
W skład taboru ZKM Iława wchodzą:

</doc>
<doc id="920064" url="https://pl.wikipedia.org/wiki?curid=920064" title="OUN-B">
OUN-B

OUN-B (OUN-R (rewolucjoniści), „banderowcy”) – frakcja (później niezależna organizacja) Organizacji Ukraińskich Nacjonalistów, powstała ostatecznie w lipcu 1940 w Krakowie.
Potoczna nazwa „banderowcy” pochodzi od nazwiska przywódcy Stepana Bandery. OUN-B odegrała kluczową rolę w inspirowaniu i przeprowadzeniu przy pomocy UPA ludobójstwa polskiej ludności cywilnej.
Frakcja banderowska w przedwojennym OUN.
„Banderowcy” jako nieformalna frakcja OUN istnieli już przed II wojną światową.
Przed rozłamem powstrzymywał autorytet Jewhena Konowalca. Po jego śmierci rozłam był nieunikniony.
Rozłam w OUN.
Ryszard Torzecki powołując się na związanego z OUN historyka Petra Mirczuka uważał, że we wrześniu 1939 r. Krajowy Prowyd (Zarząd Krajowy) OUN (inaczej Krajowa Egzekutywa OUN) pod kierownictwem Lwa Rebeta odmówił wydania zgody zarządowi zagranicznemu OUN (pod kierownictwem Andrija Melnyka) na wszczęcia powstania antypolskiego. Wynikać to miało z tego, że nacjonaliści ukraińscy obawiali się, że w pakcie Ribbentrop-Mołotow przewidziano włączenie tzw. Ukrainy zachodniej do ZSRR. Decyzja Rebeta podjęta w zastępstwie Bandery (Stepan Bandera został po wybuchu wojny wypuszczony 13 września 1939 z więzienia w Brześciu nad Bugiem – gdzie odbywał wyrok dożywotniego więzienia za zorganizowanie zabójstwa Bronisława Pierackiego – a następnie zaaprobował decyzję Rebeta), była jakoby podstawą rozłamu w OUN na frakcję OUN(M) (Andrij Melnyk, Omelan Senyk) i OUN(B) (Stepan Bandera, Lew Rebet, Jarosław Stećko – banderowcy).
Grzegorz Motyka wątpi w możliwość odmowy OUN wszczęcia antypolskiej rebelii, która w rzeczywistości została powstrzymana przez Niemców w związku z napaścią ZSRR na Polskę 17 września 1939, co stanowiło realizację postanowień paktu Ribbentrop-Mołotow. Wcześniej, 10 września 1939 łącznik pomiędzy OUN a Abwehrą Richard Jary zadeklarował gotowość OUN do powstania. Było ono jednak powstrzymywane przez Niemców oczekujących na atak ZSRR na Polskę. Dopiero 12 września 1939 w związku z bezczynnością Sowietów, Hitler wydał warunkową zgodę na wzniecenie ukraińskiego powstania, a 15 września potwierdził ją szef Abwehry Canaris. Niemcy rozpoczęli realizację planu awaryjnego na wypadek niewywiązania się ZSRR z zobowiązań, to jest wzniecenie ukraińskiego powstania i powołanie marionetkowego państwa zachodnioukraińskiego. Andrij Melnyk rozpoczął ustalanie składu rządu ukraińskiego. 17 września 1939 roku w związku z wkroczeniem Sowietów Canaris rozkazał przerwać te przygotowania.
Bandera po krótkim pobycie w Rzymie przybył do Krakowa. Doprowadził do zwołania w dniach 9 i 10 lutego 1940 roku krajowej konferencji OUN, gdzie zażądano ustąpienia ze stanowiska Melnyka. Kiedy to nie nastąpiło, banderowcy zwołali w Krakowie osobny II Wielki Kongres OUN, co doprowadziło w lipcu 1940 do rozłamu na dwie frakcje:
Stronników Bandery cechował większy radykalizm zarówno pod względem społecznym, jak i narodowym, niż melnykowców.
Z nacjonalistycznego radykalizmu zwolenników Bandery wynikało dążenie do uniezależnienia się od Niemiec – Trzecią Rzeszę traktowano jako taktycznego sprzymierzeńca, z którym stosunki miały być partnerskie, a nie jako hegemona (już wcześniej domagali się przeniesienia kierownictwa OUN poza Niemcy). Mimo to kontynuowano taktyczną współpracę z Niemcami.
Ewolucja programu OUN-B w świetle uchwał konferencji i zjazdów organizacji.
I konferencja OUN-B.
Odbyła się między II a III Zjazdem, na przełomie września i października 1941 w Zboiskach koło Lwowa.
Brali w niej udział Mykoła Łebed, Dmytro Myron, Iwan Kłymiw, Wasyl Kuk, Izo Rebak, Iwan Rawłyk, Mychajło Stepaniak.
Nie widziano jeszcze sensu walki z Niemcami. Nastawiano się na długotrwałą walkę dyplomatyczną i polityczną w celu zdobycia niepodległości. Członkowie OUN dostali rozkaz nieujawniania się przed władzami niemieckimi, a zdekonspirowani – przejścia do podziemia i prowadzenia pracy propagandowej i organizacyjnej.
Działaczom nakazano wykorzystać wszystkie możliwości do przejmowania administracji, handlu, przemysłu, a także zwiększenia napływu ludności ukraińskiej do miast. Szczególną uwagę poświęcono przejmowaniu lokalnej ukraińskiej policji pomocniczej, jak również wstępowaniu do batalionów policyjnych, w celu przeszkolenia wojskowego jak największej liczby ludzi.
II konferencja OUN(B).
Odbyła się w kwietniu 1942, i uchwaliła między innymi: „Naszą politykę oprzemy na stworzeniu i wzmocnieniu naszych własnych, politycznych i militarnych sił rewolucyjnych i na niezależnej, ogólnoukraińskiej polityce walki rewolucyjnej”.
Odżegnano się od wszelkiej współpracy z Niemcami, którzy „usiłują przekształcić Ukrainę w kolonię”. Proklamowano powrót do polityki opierania się na własnych siłach, jako że żaden imperializm nie może być sojusznikiem Ukrainy. Postanowiono liczyć tylko na własne siły i zmobilizować cały naród do walki o niepodległość jednocześnie ze wszystkimi wrogami – ZSRR, Niemcami i Rumunią. Potępiono komunizm. Stosunki polsko-ukraińskie uzależniono od „wyrzeczenia się praw do panowania nad ziemiami Ukrainy Zachodniej”, oraz zapowiedziano „zwalczanie szowinistycznych nastrojów Polaków, ich apetytów do Ukrainy Zachodniej oraz intryg mających na celu opanowanie administracji”.
Realistyczna ocena sytuacji zmuszała do szukania nowych sprzymierzeńców, których znajdowano tym razem w innych zniewolonych narodach. Omelan Łohusz, konstatując izolację ruchu ukraińskiego od mniejszości i dostrzegając szowinizm części działaczy OUN, postulował zapewnienie opieki i równych praw wszystkim obywatelom Ukrainy bez względu na narodowość.
Na II konferencji postanowiono również podjąć próbę stworzenia siatki OUN-B na terenach wschodniej Ukrainy. Zadaniem tym zajęli się Wasyl Kuk i Jewhen Stachiw. Udało im się utworzyć konspiracyjne komórki m.in. w Doniecku, Charkowie i Dniepropietrowsku, jednak ich członkowie wycofali się na zachodnią Ukrainę przed nadciągającym frontem.
III konferencja OUN.
Odbyła się (17–21 lutego 1943). Podkreślała, że OUN walczy nie tylko o Ukrainę, ale i o „prawo każdego narodu do niepodległego istnienia”. Miejsce egoizmu narodowego w stylu Doncowa zajęła „idea niepodległych państw narodowych narodów europejskich na ich etnograficznych terytoriach”.
Niektórzy historycy twierdzą, że na tej konferencji podjęto również decyzję o „etnicznym czyszczeniu” Wołynia (rzeź wołyńska). Wersji tej nie podtrzymuje śledztwo Instytutu Pamięci Narodowej
III Nadzwyczajny Zbór OUN.
Radykalne zmiany w programie OUN (B) wprowadził III nadzwyczajny Zbor w dniach 21–25 sierpnia 1943. Oficjalnie ogłosił on walkę na dwa fronty, zarówno z III Rzeszą ("imperializmem niemiecko-hitlerowskim"), jak i ZSRR ("imperializmem moskiewsko-bolszewickim"), prowadzoną w sojuszu z demokratycznymi państwami Europy zachodniej. Celem organizacji pozostała walka o wolną Ukrainę, jednak jej przyszłym ustrojem nie miała być już „nacjokracija” (dyktatura OUN), lecz „władza ludowa” (pojęcia tego nie zdefiniowano szczegółowo). W programie zawarto postulaty wolności słowa i druku, wolności wyznaniowej i wolności poglądów, swobodnego działania ruchu pracowniczego (związki zawodowe, strajki), równość płci. Przewidywano także zrównanie w prawach Ukraińców i przedstawicieli mniejszości etnicznych. W programie społeczno-gospodarczym OUN-B zapowiedź budowy „ustroju korporacyjnego” niepodległej Ukrainy zastąpiono wzmianką o społeczeństwie bezklasowym („bez obszarników, kapitalistów i bolszewickich pasożytów”). Najważniejsze środki produkcji i wymiany miały zostać upaństwowione, robotnicy mieli uzyskać udział w zarządzaniu zakładami, zaś chłopi – swobodę w wyborze metody użytkowania gruntów rolnych.
Zreorganizowano równocześnie samą OUN-B. Jednoosobowe kierownictwo zastąpiło przywództwo kolegialne z Romanem Szuchewyczem na czele. Według cytowanej przez Jarosława Tomasiewicza publikacji nacjonalistycznej
IV Zbór OUN.
W czerwcu 1944 doszło do IV Zboru, którego deklaracja silniej akcentowała postulaty liberalno-demokratyczne. Stwierdzano w niej, że o ustroju Ukrainy zadecyduje powszechne przedstawicielstwo narodu; podkreślano też gwarancje dla prywatnej inicjatywy: nieskrępowanego rozwoju rzemiosła, „twórczej” działalności gospodarczej i swobodnej formy użytkowania ziemi.
Miesiąc później (11–15 lipca) z inicjatywy OUN(B) powstała Ukraińska Główna Rada Wyzwoleńcza (UHWR) jako organ ponadpartyjny, swego rodzaju podziemny parlament Ukrainy. Miała być polityczną nadbudową nad UPA, która z formacji partyjnej przerosła w „armię ogólnoukraińską”. Do współpracy udało się zwolennikom Bandery przyciągnąć niektóre inne środowiska: prawicowe Ukraińskie Zjednoczenie Narodowo-Demokratyczne (UNDO), „sfery świętojurskie” (zbliżone do metropolity Szeptyckiego), Ukraińskich Republikanów Narodowych.
Podział terytorialny.
Ziemie Zachodnioukraińskie (ZUZ).
Obwody: Lwów-Miasto, Lwów (okręgi Lwów-Południe, Złoczów, Sokal, Rawa Ruska), Tarnopol (okręgi Brzeżany, Tarnopol, Czortków), Stanisławów (okręgi Kołomyja, Stanisławów, Kałusz, Czerniowce), Drohobycz (okręgi Stryj, Drohobycz, Sambor), Przemyśl (okręgi Przemyśl i Sanok).
Ziemie Północno-Zachodnie (PZUZ).
Obwody: Wołyński (okręgi Łuck, Horochów, Kowel, Chełm, Brześć), Równe (okręgi Sarny, Równe, Krzemieniec, Żytomierz).
Przewodniczącym PZUZ był Wołodymyr Robytnyćkyj (zmarł we Lwowie 25 sierpnia 1941).
Ziemie Północno-Wschodnie lub Centralno-Wschodnie (PSUZ/OSUZ).
Obwody: Kijów, Kamieniec Podolski, Winnica, Czernihów, Połtawa, Sumy, Charków.
Ziemie Południowo-Wschodnie (PiwdSUZ).
Obwody: Dniepropetrowsk, Kirowohrad, Stalino, Woroszyłowhrad, Zaporoże, Cherson, Nykołajew, Krym, Odessa.
Działalność.
Działalność OUN-B od rozłamu do czerwca 1941.
Ze względu na niespełnienie przez Niemców nadziei na rychłe stworzenie państwa ukraińskiego – oddanie Rusi Zakarpackiej Węgrom, przyłączenie Galicji do „polskiego” Generalnego Gubernatorstwa – część środowisk OUN („młodych”) zniechęciła się do współpracy z Niemcami. Jednak 3 października 1940 rozpoczęto (w dwa tygodnie po rozmowach OUN-M) rozmowy z przedstawicielami Abwehry w sprawie tworzenia ukraińskich formacji wojskowych w ramach przygotowań do wojny przeciwko ZSRR.
W dniach 21–22 grudnia 1940 nastąpiły w obwodzie lwowskim wielkie aresztowania członków OUN, w sumie NKWD zatrzymało 520 osób.
Wskutek wzrostu aktów sabotażu i dywersji ze strony OUN-B 14 maja 1941 KC WKP(b) i rząd radziecki podjęły dwie uchwały: "o likwidacji kontrrewolucyjnych organizacji w zachodnich obwodach USRR" oraz "o przeprowadzeniu oczyszczenia terenów nadgranicznych". Na tej podstawie Beria 21 maja podpisał dyrektywę o dalszych wysiedleniach ludności z terenu "zachodniej Ukrainy". Wysiedlenia rozpoczęły się 22 maja i trwały do wybuchu wojny niemiecko-radzieckiej. W kwietniu i maju 1941 według danych NKWD ujawniono 1865 aktywnych członków OUN, zabito 82 i raniono 35. Jednocześnie odbyły się dwa procesy młodych działaczy OUN: na początku maja osądzono 62 osoby z okolic Drohobycza, Dobromila, Stryja i Turki; w drugim (12–13 maja) osądzono 39 osób. Również w maju kierownictwo OUN opracowało wskazówki polityczne "„Walka i działalność OUN podczas wojny”", w których poinformowano o planach OUN wzięcia udziału w nadchodzącej wojnie z ZSRR. Według Włodzimierza Bonusiaka dyrektywa ta stanowiła także, że należy: "urzędników oddawać w niewolę Niemcom, politruków i znanych komunistów likwidować. (...) Działaczy nauki, kultury i sztuki nieukraińskiej narodowości także przeznacza się do wyniszczenia. Żydów należy izolować, pousuwać z administracji i gospodarki, a jeśli zachodzi potrzeba wykorzystania Żyda, to należy postawić mu nad głową policjanta i likwidować za najmniejszą winę. Asymilacja Żydów z ukraińską ludnością wykluczona".
15 czerwca 1941 w Krakowie Główny Prowid OUN-B wydał odezwę "Do narodu ukraińskiego", wzywającą naród ukraiński do jedności i do wspólnej walki u boku III Rzeszy. Pod odezwą podpisali się 115 znanych działaczy ukraińskich, w tym polityków UNDO, skoropadczyków i petlurowców. 22 czerwca w Krakowie władze OUN-B powołały międzypartyjny Ukraiński Komitet Narodowy.
Po ataku III Rzeszy na ZSRR, 23 czerwca w Winnikach 40-osobowy oddział OUN natarł na wycofującą się Armię Czerwoną. Również we Lwowie członkowie OUN rozpoczęli ostrzeliwanie Armii Czerwonej. Na pomoc im spod Złoczowa przybył oddział OUN, dowodzony przez Iwana Kłymiwa "Łehendę". Bojówki OUN zaatakowały również 23 czerwca więzienie przy ul. Łąckiego (uwolniono około 300 więźniów), 24 czerwca więzienie na Zamarstynowie i siedzibę NKWD przy ul. Pełczyńskiej – te ostatnie akcje jednak były nieudane. Pomiędzy 24 a 30 czerwca 1941 NKWD wymordowało kilka tysięcy więźniów więzień lwowskich. Napady na Armię Czerwoną trwały do jej wycofania się ze Lwowa 30 czerwca 1941.
30 czerwca, po utworzeniu rządu Jarosława Stećki, krajowy przewodniczący OUN wydał wiele instrukcji organizacyjnych, które stały się podstawą dalszego rozwoju organizacji. .
Działalność OUN-B w latach 1941–1944.
W czerwcu 1941 roku za nacierającymi wojskami niemieckimi ruszyły „grupy pochodne OUN” („pochodowe”, „marszowe”) – OUN-R, liczące około 3-5 tysięcy ludzi. Podzielone były na trzy zgrupowania:
Miały one dotrzeć odpowiednio do Kijowa, Charkowa, Odessy i Krymu, a podzielone na 7-12 osobowe grupy – tworzyć tam ukraińską policję i administrację. Osobna 15-osobowa grupa otrzymała zadanie dotarcia do Lwowa i proklamowania tam niepodległości Państwa Ukraińskiego.
Według Włodzimierza Bonusiaka instrukcje OUN-B nakazywały, aby tam, gdzie wkraczają Niemcy, dekorować miasta i wioski niemieckimi flagami i stawiać bramy triumfalne opatrzone m.in. napisami: "Heil Hitler", "Sława OUN", "Sława Banderze", "Niech żyje niemiecka armia", "Niech żyje wódz Adolf Hitler". Przy tym organizowano dni świąteczne w geście podziękowania "Adolfowi Hitlerowi i niemieckiemu narodowi za wyzwolenie", podczas których dochodziło do pogromów Polaków i Żydów.
Grupy bojowe OUN-B pod dowództwem Iwana Kłymiwa "Łehendy" stoczyły w Małopolsce Wschodniej i na Wołyniu ponad 100 potyczek z wycofującą się Armią Czerwoną.
Po wkroczeniu Wehrmachtu i batalionu „Nachtigall” do Lwowa w czerwcu 1941 roku na zebraniu w obecności około 60 nacjonalistów ukraińskich ogłoszono akt niepodległości Ukrainy. Banderowcy powołali Ukraiński Komitet Narodowy (Ukrajinśkyj Narodnyj Komitet, UNK), uzyskali poparcie metropolity greckokatolickiego Andrija Szeptyckiego dla deklaracji niepodległości Ukrainy. Bliski współpracownik Bandery, Jarosław Stećko, zaczął formować rząd, który jeszcze przed ukonstytuowaniem przetrwał zaledwie 7 dni. Cały skład rządu został aresztowany przez Niemców.
10 lipca 1941 w budynku Towarzystwa „Dnister” odbyła się narada Prowodu OUN-B, w której uczestniczyli: Jarosław Stećko, Mykoła Łebed, Iwan Kłymiw, Jarosław Staruch, Iwan Rawłyk, Wasyl Turkowśkyj, Lew Rebet i Roman Ilnyćkyj. Zdecydowano o kontynuowaniu działalności w podziemiu, a w przypadku uwięzienia Stećki (co stało się następnego dnia) funkcję przewodniczącego OUN miał przejąć Mykoła Łebed, a w przypadku jego aresztowania – Lew Rebet.
Również melnykowcy utworzyli swoje „grupy marszowe”, liczące około 4 tysięcy osób. Między grupami pochodnymi OUN-B i marszowymi OUN-M dochodziło do wielu starć i potyczek: na przykład pod Sokalem zlikwidowano maszerującą na Wołyń grupę OUN-M Ihora Szubskiego i Jewhena Szulhy. 30 sierpnia 1941 zlikwidowano na dworcu w Żytomierzu Omelana Senyka i Mykołę Ściborskiego, mających tworzyć władze OUN-M w Kijowie.
Adolf Hitler był zdecydowanie przeciwny koncepcji powstania państwa ukraińskiego, pragnąc wszystkich Słowian przekształcić w niewolniczą siłę roboczą imperialnej III Rzeszy. Podczas ostatecznych rozmów prowadzonych we wrześniu 1941 roku w Berlinie (w gmachu byłej ambasady polskiej) pomiędzy przedstawicielami Abwehry i OUN (B) zarówno Stepan Bandera, jak i Jarosław Stećko kategorycznie odmówili odwołania deklaracji niepodległości Ukrainy. W konsekwencji zostali przewiezieni do obozu koncentracyjnego w Sachsenhausen (oddział dla więźniów specjalnych tzw. Zellenbau, gdzie przebywali również m.in. Stefan Rowecki, kanclerz Austrii Kurt Schuschnigg i premier Francji Edouard Daladier).
W połowie sierpnia 1941 roku Niemcy rozpoczęli likwidację OUN-B, aresztując jej czołowych działaczy. 17 września 1941 roku dowódca niemieckiej grupy armii „Południe” rozkazał uwięzić wszystkich członków banderowskich „grup pochodnych”. Spowodowało to przejście ocalałych działaczy do konspiracji. Niemieckie polowanie na banderowców trwało do stycznia 1942 roku, w jego wyniku w więzieniu na Montelupich w Krakowie uwięziono ponad 300 działaczy (było to 80% kierownictwa). Bardzo aktywnie w aresztowaniach banderowców pomagali melnykowcy, co spowodowało późniejszy rewanż.
Banderowcy zostali poddani represjom i w większości przeszli do konspiracji. Organizacja z szoku otrząsnęła się dopiero po kilku miesiącach. Dowodzenie odtworzoną konspiracyjną OUN-B objął Mykoła Łebed. W 1942 roku utworzono pierwsze oddziały UPA.
W Sachsenhausen Bandera i Stećko przebywali do września 1944 roku, zostali uwolnieni w związku ze zmianą polityki III Rzeszy wobec tzw. formacji ochotniczych i koniecznością ustępstw politycznych. Od grudnia Bandera uczestniczył w negocjacjach, których konsekwencją było utworzenie 17 marca 1945 Ukraińskiego Komitetu Narodowego i podporządkowanie mu Ukraińskiej Armii Narodowej.
Kwestia żydowska w polityce OUN-B.
Do końca lat 30. XX wieku poglądy antysemickie w OUN wyrastały raczej na gruncie gospodarczym. Dopiero w przededniu II wojny światowej w myśli politycznej OUN pojawiły się akcenty rasistowsko-antysemickie ("Nacijiokratia" M. Ściborskiego). Otwarcie przeciw Żydom jako grupie etnicznej opowiedziano się w kwietniu 1941 roku na II Zjeździe OUN (banderowców):
Eksterminacyjne metody narodowych socjalistów poparł w 1941 roku Jarosław Stećko: „Stoję na stanowisku wyniszczenia Żydów oraz celowości przeniesienia na Ukrainę niemieckich metod eksterminacji żydostwa, wykluczając ich asymilację itp.”. Oddziały utworzone przez OUN-B – grupy marszowe, batalion „Nachtigall” oraz milicja wzięły udział w zbrodniach na Żydach, dokonywanych latem 1941 po ataku III Rzeszy na Związek Radziecki.
W kwietniu 1942 roku, a więc po przejściu do konspiracji, OUN-B „nie bacząc na negatywny stosunek do Żydów” odcięła się od niemieckiej polityki Holokaustu, „po to by nie stać się ślepym narzędziem w cudzych rękach.” Akcenty antysemickie, przynajmniej w oficjalnych wystąpieniach, wyciszono. Jednak w praktyce dawny antysemityzm pozostał, przejawiając się w licznych antyżydowskich wystąpieniach ukraińskich nacjonalistów. Żydzi, podobnie jak niewielkie żyjące na Wołyniu społeczności czeska, romska i niemiecka, jak również Polacy, byli traktowani przez dowództwo OUN-B jako element „narodowo obcy” i przez to „obiektywnie wrogi”.
Utworzenie UPA.
Ponieważ Niemcy odnosili sukcesy na froncie, Ukraińcy nie byli już im potrzebni. zlikwidowano bataliony „Nachtigall” i „Roland”, a część pochodzących z nich żołnierzy wcielono do batalionów utworzonej i pozostającej pod całkowitą kontrolą niemiecką ukraińskiej policji pomocniczej.
Dlatego też na II konferencji OUN w kwietniu 1942 roku podjęto decyzję o walce na własną rękę, zarówno z wrogiem sowieckim, jak i niemieckim. Już w październiku 1942 doszło do pierwszego przypadku akcji odwetowej – we Lwowie zostało zamordowanych dwóch hitlerowskich komisarzy. Niemcy w odwecie rozstrzelali stu Ukraińców. Podobne przypadki pojedynczych mordów na urzędnikach niemieckich miały miejsce w następnych miesiącach. Za każdym razem akcje te kończyły się rozstrzeliwaniem setek Ukraińców.
Ludobójstwo polskiej ludności cywilnej.
Już w czerwcu 1941 r. członkowie OUN-B podczas wkraczania do Małopolski Wschodniej zabili kilkuset Polaków, m.in. we Lwowie milicja ukraińska rozstrzelała 100 polskich studentów (prawdopodobnie w zemście za postawę Orląt Lwowskich). Plany rządu Stećki zakładały asymilację ludności polskiej, ale – wzorem niemieckim – wymordowanie polskiej inteligencji. Instrukcja OUN-B względem Polaków brzmiała:
Nacjonaliści ukraińscy byli autorami list proskrypcyjnych, na podstawie których wymordowano profesorów lwowskich oraz inteligencję Krzemieńca i Stanisławowa.
Na początku 1943 na III konferencji OUN-B, która odbyła się w dniach 17–23 lutego 1943 r. w wiosce Tereberze lub Wałujky w pobliżu Oleska w obwodzie lwowskim, kierownictwo OUN-B podjęto decyzję o formowaniu struktur partyzanckich. Część delegatów optowała za rozpoczęciem walki z Niemcami, inni jak Roman Szuchewycz i Dmytro Klaczkiwski wskazywali jako głównych wrogów Sowietów i Polaków. Do dzisiaj nie ustalono, czy konferencja podjęła decyzję o usunięciu polskiej ludności, czy uczynił to na własną rękę Dmytro Klaczkiwski ps. „Kłym Sawur”, dowódca okręgu UPA-Północ i Prowidnyk OUN-B na Wołyń. Tereny jednolite etnicznie miałyby duże znaczenie wobec ewentualnych rozmów pokojowych czy plebiscytów po zakończeniu wojny.
Od lutego 1943 r. oddziały UPA rozpoczęły akcję oczyszczania Wołynia z polskiej ludności. W atakach przeprowadzanych z dużym okrucieństwem brali udział również ukraińscy chłopi, tzw. czerń. Szczególne nasilenie rzezi nastąpiło w lipcu po wydanej w czerwcu 1943 r. tajnej dyrektywie w sprawie przeprowadzenia wielkiej akcji likwidacji polskiej ludności męskiej w wieku od 16 do 60 lat. W efekcie na Wołyniu zostało zamordowanych około 60 tys. Polaków, większość polskiej ludności uciekła z zagrożonych terenów wiejskich do miast, gdzie stacjonowały garnizony niemieckie, lub została wywieziona na roboty przymusowe do Rzeszy. Ludność polska na Wołyniu przetrwała jedynie w miastach oraz w kilku silnie bronionych bazach samoobrony (m.in. Przebraże).
W sierpniu 1943 r. na III zjeździe OUN(B) delegacja wołyńska zaproponowała powtórzenie rzezi z Wołynia we Wschodniej Małopolsce (Wschodniej Galicji), co znalazło poparcie większości delegatów. Zdaniem Grzegorza Motyki zjazd podjął decyzję o antypolskiej czystce w Małopolsce lub też pozostawił decyzję dowódcy UPA Romanowi Szuchewyczowi, który po wizycie na Wołyniu podjął ją najpóźniej jesienią 1943 roku.
W marcu 1944 r. Główne Dowództwo UPA wydało rozkaz wypędzania Polaków pod groźbą śmierci. W razie pozostania Polaków na miejscu polskich mężczyzn miano zabijać, a chaty i majątek palić. W praktyce ograniczenie to najczęściej nie było przestrzegane i oddziały UPA zabijały także kobiety i dzieci.
Według ustaleń historyków w Małopolsce Wschodniej zostało zamordowanych od 20-25 do 60 tys. Polaków, a około 300–400 tys. osób uciekło z tych terenów wiosną i latem 1944 r.
Ogółem straty polskiej ludności wynikłe z rozpoczętej przez OUN-UPA antypolskiej akcji szacowane są według różnych źródeł na 80–100 tys. Polaków, 120 tys. Polaków aż po liczbę 185 tys. zawierającą również ofiary ukraińskich formacji w służbie niemieckiej oraz ofiary nacjonalistów ukraińskich innych narodowości niż polska. Organizacja mordów, ich przebieg, rozmiary, zasięg terytorialny oraz cele i motywy, jakie tej akcji przyświecały, uprawniają zdaniem pionu śledczego IPN do stwierdzenia, iż na terenie Wołynia w latach 1939–1945 doszło do zbrodni ludobójstwa.
Emigracja powojenna.
Po wojnie OUN-B kontynuowała działalność na emigracji. Bandera nie zaakceptował „demokratyzacji” ugrupowania, które dokonało się podczas jego pobytu w uwięzieniu, ponadto ciężko było mu odnaleźć się w roli symbolicznego przywódcy, który de facto miał mały wpływ na poczynania OUN w USSR. To rodziło konflikty i w efekcie doszło w lutym 1946 r. w Monachium do powstania ZCz OUN, kierowanego przez Banderę. W sierpniu 1948 r. Bandera i jego zwolennicy na Nadzwyczajnej Konferencji wyrzucili z ZCz OUN członków UHWR, którzy nie chcieli zaakceptować dyktatorskich rządów Bandery.
Centralny Prowid OUN obradujący na Ukrainie wezwał obie strony do zaprzestania waśni i zjednoczenia. To stanowisko spowodowało odejście Bandery w 1950 r. z funkcji przewodniczącego i załagodzenie sporu. Bandera mimo to nadal miał spory wpływ na działania ZCz OUN, kierując nim „zza kulis”. W 1953 r. doszło do ponownego konfliktu, w wyniku którego z ugrupowania odszedł Lew Rebet powołując nową strukturę – OUN-Z.
Grupa Bandery znalazła wsparcie wywiadu brytyjskiego. Od 1949 roku MI6 zaczęło udzielać ZCz OUN wydatnej pomocy finansowej i logistycznej. Szkolono agentów i wysyłano ich drogą zrzutów lotniczych do USRR. Wywołało to sprzeciw CIA i Departamentu Stanu, tym bardziej że agenci Bandery zwalczali siatkę szpiegowską konkurencyjnej grupy Hrynioch-Łebed wspieranej przez Amerykanów. Mimo to MI6 sponsorowało Banderę do 1954 roku.
W wyniku sowieckich prowokacji Brytyjczycy zerwali współpracę z ZCz OUN. Grupa Bandery kontynuowała działalność na własną rękę, finansując swoją siatkę szpiegowską fałszywymi dolarami. Publikowano własną gazetę i używano terroru wobec przeciwników politycznych. Zachodnioniemiecka policja szacowała, że do 1960 roku ugrupowanie Bandery dokonało po wojnie w RFN około 100 zabójstw. ZCz OUN przejściowo znalazły pomoc włoskiego wywiadu wojskowego (SIFAR) na początku 1956 roku. W marcu tego roku Bandera zaoferował swoje usługi wywiadowi zachodnioniemieckiemu (BND) w zamian za pieniądze i broń. Pomimo ostrzeżeń CIA Niemcy nawiązali z nim współpracę. Zapewniło mu to ochronę przed zamiarami bawarskiego rządu i lokalnej policji, które szykowały przeciw jego organizacji akcję z powodu różnorakich przestępstw – od fałszerstw do porywania ludzi.
Prowadzona przez Sowietów gra wywiadowcza podtrzymywała złudzenia Bandery i BND o istnieniu na Ukrainie silnego podziemia. Na Ukrainę i do Polski nadal byli wysyłani kurierzy i kilkuosobowe bojówki. Ta działalność wywołała irytację władz sowieckich. W 1957 r. Nikita Chruszczow nakazał zabójstwo Stepana Bandery (a także Lwa Rebeta z OUN-Z). Bandera został zamordowany w roku 1959 przez agenta NKWD Bohdana Staszynskiego.
Po śmierci Bandery jego zwolennicy skupieni w ZCz OUN kontynuowali działalność na emigracji, głównie w Bawarii, Wielkiej Brytanii i Kanadzie, skupiając się na szerzeniu kultu zabitych przywódców („nacjonalistycznej Trójcy” – Konowalca, Szuchewycza i Bandery).
Powrót na Ukrainę.
Od 1990 OUN-B działa na Ukrainie. W 1992 wraz z innymi organizacjami nacjonalistycznymi utworzyła Kongres Ukraińskich Nacjonalistów. Jako ugrupowanie polityczne pozostał on całkowicie marginesowy.

</doc>
<doc id="920065" url="https://pl.wikipedia.org/wiki?curid=920065" title="Koziorożec (komiks)">
Koziorożec (komiks)

Koziorożec (fr. "Capricorne") – belgijska seria komiksowa, której autorem jest Andreas Martens (tworzący pod pseudonimem Andreas), opublikowana we francuskojęzycznym oryginale w latach 1997–2017 nakładem wydawnictwa Le Lombard. Publikację "Koziorożca" po polsku rozpoczęło w 2007 roku wydawnictwo Manzoku, a w 2013 roku przejęło ją wydawnictwo Sideca i zakończyło w 2018 roku.
Fabuła.
Seria opowiada o przygodach astrologa o pseudonimie Koziorożec, którego prawdziwa tożsamość jest początkowo nieznana. Akcja rozgrywa się w USA (w pierwszych albumach w Nowym Jorku, później poza nim) w latach 30. XX wieku, jednak zawiera wiele elementów fantastycznych. Koziorożec w wyniku splotu dziwnych wydarzeń staje się właścicielem drapacza chmur w centrum Nowego Jorku. Budynek kryje wiele tajemnic, zaś główny bohater zostaje wplątany w szereg intryg z udziałem tajemniczych służb specjalnych, okultystów i ludzi o nadprzyrodzonych zdolnościach. Siłą rzeczy zaczyna walczyć z różnymi przestępstwami. W jego przygodach towarzyszą mu bibliofil Astor i pilotka-kaskaderka Ash Grey. Ich głównym wrogiem jest tajemniczy Mordor Gott.
Powiązania z serią "Rork".
Po raz pierwszy postać Koziorożca pojawiła się w 1990 roku w 5. albumie serii "Rork" (także noszącym tytuł "Koziorożec"), stworzonej przez Andreasa. Koziorożec powrócił też w ostatnim, 7. tomie "Rorka". Jego spotkanie z głównym bohaterem serii, tajemniczym mężczyzną imieniem Rork, sytuuje się między 4. a 5. tomem "Koziorożca". Wiele postaci (m.in. Deliah Darkthorne i Dahmaloch) i wątków z tej serii znalazło kontynuację i rozwinięcie w "Koziorożcu".

</doc>
<doc id="920066" url="https://pl.wikipedia.org/wiki?curid=920066" title="Na jelenie">
Na jelenie

Na jelenie – polski film przygodowy z 2002 roku.

</doc>
<doc id="920067" url="https://pl.wikipedia.org/wiki?curid=920067" title="BFC Dynamo">
BFC Dynamo

BFC Dynamo, właśc. Berliner Fussball Club Dynamo – niemiecki klub piłkarski, grający obecnie w Regionallidze Nordost (czwarty poziom rozgrywkowy), mający siedzibę w Berlinie.
Historia.
Klub został założony 27 marca 1953 jako "SC Dynamo Berlin". Początkowo był klubem lokalnym, ale już w 1957 awansował do DDR-Liga, czyli drugiej ligi piłkarskiej NRD. Rok później klub awansował do DDR-Oberliga. Odnosił pewne sukcesy na przełomie lat pięćdziesiątych i sześćdziesiątych, do których można zaliczyć Puchar NRD zdobyty w 1959. Po 1963 klub popadł w przeciętność, a w 1967 spadł z ligi.
Ponownie założony w 1954 po tym jak gracze innego klubu Dynamo Drezno otrzymali polecenie przeprowadzki do Berlina i założenia nowego klubu. Po roku Dynamo wróciło do ligi. W latach 1979-1988 klub zdobył dziesięć tytułów mistrza NRD z rzędu.
Po zjednoczeniu.
W 1990 klub zmienił nazwę na FC Berlin, ale w 1999 wrócił do dawnej nazwy. Po zjednoczeniu Niemiec, dla klubu nadeszły ciężkie czasy. Po utracie patronatu Stasi klub szybko spadł do trzeciej ligi. W sezonie 2000/01 Dynamo grało w IV lidze, pomimo wygrania swej grupy, w barażach o awans nie sprostało 1. FC Magdeburg, a w następnym sezonie zbankrutowało i wycofało się z rozgrywek na rok. W sezonie 2002/03 Dynamo wygrało V ligę ("Verbandsliga") i w latach 2003-2008 nieprzerwanie grało w IV lidze ("Oberliga Nord Ost-Nord"). Po reformie rozgrywek latem 2008 r. i utworzeniu 3 Bundesligi, Oberliga N.O-N stała się 5 szczeblem rozgrywek i zespół z Berlina grał tam do sezonu 2013/14.
W 2014 roku BFC awansował do ligi regionalnej ("Regionalliga"). Sprawa awansu została rozstrzygnięta 5 kwietnia 2014 roku po wygraniu meczu przeciwko Lichtenberg 47 po golu Paula Grischoka.

</doc>
<doc id="920068" url="https://pl.wikipedia.org/wiki?curid=920068" title="Federico Insúa">
Federico Insúa

Federico Insúa (ur. 3 stycznia 1980 w Buenos Aires) – argentyński piłkarz występujący na pozycji ofensywnego pomocnika. Nosi przydomek "El Pocho".
Kariera klubowa.
Insúa urodził się w Buenos Aires w rodzinie klasy średniej. Swoją piłkarską karierę rozpoczynał w Argentinos Juniors Buenos Aires. W Primera División zadebiutował już w 1998 roku w wieku 18 lat. Jednak dopiero w sezonie 1999/2000 przebił się na stałe do wyjściowej jedenastki zespołu, a w sezonie 2000/2001 zdobył aż 9 bramek w lidze będąc jednym z najlepszych strzelców Argentinos Juniors.
W 2002 roku Insúa zmienił barwy klubowe i w połowie sezonu przeszedł do CA Independiente. Tam stał się liderem zespołu i jeszcze w tym samym roku poprowadził go do mistrzostwa fazy Apertura. Ogółem w całym sezonie 2002/2003 znów pokazał wysoką skuteczność zdobywając 11 bramek należąc do najlepszych strzelców Independiente.
Latem 2003 Insúa wyjechał do hiszpańskiej Málagi. W Primera División zadebiutował w 1. kolejce, 30 sierpnia w zremisowanym 0:0 meczu z Villarreal CF. Swoją pierwszą bramkę na hiszpańskich boiskach zdobył dopiero w 17. kolejce, gdy Málaga pokonała na wyjeździe Real Murcia 2:1. Ogółem jednak sezon spędzony na Półwyspie Iberyjskim Insúa nie mógł zaliczyć do udanych. Zdobył 3 gole i zajął ze swoim klubem dopiero 10. miejsce, a po sezonie wrócił do Argentyny.
W sezonie 2004/2005 Insúa ponownie grał w Independiente, ale już latem przeszedł do innej utytułowanej drużyny z Buenos Aires, Boca Juniors. Prezentował wysoką formę i z Boca wygrał zarówno fazę Apertura w 2005 roku, jak i Clausura w 2006 roku, w całym sezonie zdobywając łącznie aż 11 goli.
Latem 2006 za 4 miliony euro Insúa przeszedł do niemieckiej Borussii Mönchengladbach i podpisał z nią 4-letni kontrakt. W Bundeslidze zadebiutował w 1. kolejce, 12 sierpnia w wygranym 2:0 meczu z Energie Cottbus. Swoją pierwszą bramkę w Niemczech zdobył w 20. kolejce, a Borussia pokonała w Bielefeld tamtejszą Arminię 2:0. Zespół jednak zaczął spisywać się coraz słabiej i ostatecznie na koniec sezonu spadł z ligi.
Następnie Insúa odszedł do meksykańskiego klubu Club América. W trakcie rozgrywek 2008/2009 został wypożyczony do zespołu Necaxa Aguascalientes, a po ich zakończeniu sprzedany do Boca Juniors.
Kariera reprezentacyjna.
W reprezentacji Argentyny Insúa zadebiutował 31 stycznia 2003 w wygranym 3:1 meczu z Hondurasem, rozegranym za kadencji selekcjonera Marcelo Bielsy.

</doc>
<doc id="920069" url="https://pl.wikipedia.org/wiki?curid=920069" title="Federico Insua">
Federico Insua



</doc>
<doc id="920070" url="https://pl.wikipedia.org/wiki?curid=920070" title="OUN-M">
OUN-M

OUN-M (Melnykowcy) – nazwa frakcji (później niezależnej organizacji) Organizacji Ukraińskich Nacjonalistów, powstałej ostatecznie w lipcu 1940 roku w Krakowie. Nazwa pochodzi od nazwiska przywódcy Andrija Melnyka.
Rozłam w OUN.
We wrześniu 1939 roku tzw. Krajowy Prowid (Zarząd Krajowy) OUN pod kierownictwem Lwa Rebeta odmówił kategorycznie wykonania polecenia zarządu zagranicznego OUN (pod kierownictwem Andrija Melnyka) wszczęcia powstania antypolskiego, jako dywersji na rzecz Niemiec.
Rebet uważał, że wobec paktu Ribbentrop-Mołotow będzie to działanie wyłącznie w interesie ZSRR, którego uważał za głównego przeciwnika Ukrainy. Decyzja Rebeta podjęta w zastępstwie Bandery (Stepan Bandera został po wybuchu wojny wypuszczony 13 września 1939 z więzienia w Brześciu nad Bugiem, gdzie odbywał wyrok dożywotniego więzienia za zorganizowanie zabójstwa ministra spraw wewnętrznych Bronisława Pierackiego – zaaprobował następnie decyzję Rebeta) była podstawą rozłamu w OUN na frakcję OUN-M (Andrij Melnyk, Omelan Senyk) i OUN-B (Stepan Bandera, Łew Rebet, Jarosław Stećko – banderowcy).
Bandera po krótkim pobycie w Rzymie przybył do Krakowa. Doprowadził do zwołania w dniach 9 i 10 lutego 1940 roku krajowej konferencji OUN, gdzie zażądano ustąpienia ze stanowiska Melnyka. Kiedy to nie nastąpiło, banderowcy zwołali w Krakowie osobny II Wielki Kongres OUN, co doprowadziło w lipcu 1940 roku do rozłamu na dwie frakcje:
Zwolennicy Melnyka stali na dotychczasowych pozycjach ideologicznych, zaś pod względem politycznym zamierzali pozostawać lojalnymi sojusznikami Trzeciej Rzeszy.
Działalność.
Pierwsze rozmowy na temat tworzenia formacji ukraińskich w ramach przygotowań do wojny Niemiec przeciw ZSRR przeprowadzili melnykowcy z przedstawicielami Abwehry w Krakowie 18 października 1940 roku.
Powołanie przez grupę Andrija Melnyka w 1939 roku Legionu Ukraińskiego pod auspicjami Abwehry było krótkotrwałym epizodem. Rozwiązano go po decyzji Łwa Rebeta o odmowie wywołania powstania antypolskiego w Galicji Wschodniej.
Melnykowcy popierani byli przez Ukraiński Komitet Centralny.
W 1941 roku zorganizowali „grupy pochodne OUN”, mające na celu przejmowanie władzy na terenach opanowanych przez armię niemiecką.
Ukraińska Policja Pomocnicza.
W lutym 1942 melnykowcy pomagali w utworzeniu Ukraińskiej Policji Pomocniczej, która podlegała im ideologicznie i organizacyjnie.
Wojskowe Oddziały OUN-M.
Oddziały zbrojne OUN-M zaczęto formować w marcu 1943 roku, a na naradzie aktywu w maju tego roku w Ławrze Poczajowskiej uchwalono powołanie „Wojskowych Oddziałów”. Utworzono tzw. „bazy”, tj. jedną w postaci dwóch sotni w powiecie krzemienieckim (M. Danyluka "Błakytnego" i M. Nedzwećkiego "Chrona"), drugą w powiecie włodzimierskim (jedna sotnia O. Biłego "Arijca") i trzecią o charakterze rajdowym ("Wołyncia").
Żywot melnykowskich formacji zbrojnych był krótki, bowiem po nieudanych próbach przeciągnięcia melnykowców do szeregów OUN Bandery, oddziały Melnyka zostały rozbite przez banderowców pod dowództwem Iwana Kłymyszyna „Kruka” i Petra Olijnyka „Eneja” 7 lipca 1943 roku, a grupa "Wołyncia" rozbrojona w sierpniu 1943 roku. Kadrę dowódczą melnykowców banderowcy zamknęli w obozie o zaostrzonym rygorze i tych, którzy odmówili podporządkowania się OUN Bandery, po pewnym czasie rozstrzelali. Pozostali działacze poukrywali się, a siatka organizacyjna zanikła.
Jesienią 1943 roku melnykowcy zaczęli odtwarzać organizację i w tym czasie doszli do porozumienia z Niemcami, tworząc u ich boku Wołyński Legion, przemianowany później na Ukraiński Legion Samoobrony.
Oprócz tego w Bieszczadach w 1944 roku utworzono oddział im. hetmana Pawła Połubotka.
14 Dywizja Grenadierów.
W 1943 roku działacze OUN-M zaangażowali się również w tworzenie 14 Dywizji Grenadierów SS. W kwietniu 1943 roku utworzono z 2 Niemców i 12 Ukraińców Zarząd Wojskowy (Wijskowa Uprawa). Na czele WU stanął płk Alfred Bisanz, a w jego skład wchodzili między innymi gen. Wiktor Kurmanowycz, o. Wasyl Łaba i Mychajło Chronowjat.
W dniu 28 kwietnia 1943 roku we Lwowie odbyły się uroczystości inauguracyjne powstania dywizji. Stronę ukraińską reprezentował Wołodymyr Kubijowycz. Uroczystości odbyły się w katedrze św. Jura, odprawiono nabożeństwo, które celebrował ksiądz biskup Josyf Slipyj, a kazanie wygłosił ksiądz mitrat Wasyl Łaba.
Emigracja.
Główne promelnykowskie organizacje na emigracji to:
Powrót na Ukrainę.
Od 1990 roku OUN-M działa na Ukrainie. W maju 1993 roku w Irpeniu pod Kijowem odbył się XII zjazd organizacji. Na przewodniczącego wybrano ponownie Mykołę Pławiuka, Radzie OUN przewodzić zaczął prof. K. Towstiuk, Radzie Seniorów – prof. Jurij Bojko.

</doc>
<doc id="920071" url="https://pl.wikipedia.org/wiki?curid=920071" title="Mrukowate">
Mrukowate

Mrukowate (Mormyridae) – rodzina ryb z rzędu kostnojęzykoształtnych (Osteoglossiformes), obejmująca około 190 gatunków ryb żyjących w wolno płynących, zamulonych wodach wielkich rzek tropikalnej Afryki. Mrukowate z rodzaju "Mormyrus" zostały przedstawione na starożytnych egipskich malowidłach ściennych i na hieroglifach.
Morfologia i ekologia.
Osiągają od 9 do 50 cm długości. Mają zwykle wydłużone, bocznie spłaszczone ciało pokryte drobnymi łuskami, mały otwór gębowy, małe słabo wykształcone oczy, miękkie promienie płetw, dobrze rozwinięte płetwy brzuszne i mocno wciętą płetwę ogonową. Cechują się względnie dużym mózgiem i dobrze rozwiniętym móżdżkiem, dzięki czemu wykazują duże zdolności percepcyjne i ruchowe (potrafią pływać do tyłu i do góry brzuchem). Luźno osadzona płyta kostna z każdej strony głowy osłania pęcherzyk połączony z uchem wewnętrznym. Na głowie i przedzie ciała znajdują się liczne elektroreceptory, a na ogonie para narządów elektrycznych (zmodyfikowane mięśnie trzona ogonowego) umożliwiających emitowanie słabych impulsów elektrycznych, za pomocą których orientują się w środowisku i wyszukują pokarm. Prowadzą nocny tryb życia, unikają dziennego światła. Żywią się fauną denną, roślinami wodnymi lub szczątkami organicznymi. Przedstawiciele rodzaju "Gnathonemus" mają charakterystyczny, bardzo wydłużony pysk w kształcie skierowanego w dół ryjka. Inne mrukowate mogą mieć wąską głowę, krótki, zaokrąglony pysk lub na żuchwie długie, mięsiste wyrostki.
Trzymane w niewoli szybko się uczą.
Klasyfikacja.
Rodzaje zaliczane do tej rodziny:
"Boulengeromyrus" — "Brevimyrus" — "Brienomyrus" — "Campylomormyrus" — "Cyphomyrus" — "Genyomyrus" — "Gnathonemus" — "Heteromormyrus" — "Hippopotamyrus" — "Hyperopisus" — "Isichthys" — "Ivindomyrus" — "Marcusenius" — "Mormyrops" — "Mormyrus" — "Myomyrus" — "Oxymormyrus" — "Paramormyrops" — "Petrocephalus" — "Pollimyrus" — "Stomatorhinus"

</doc>
<doc id="920072" url="https://pl.wikipedia.org/wiki?curid=920072" title="Ulverstone">
Ulverstone

Ulverstone – miejscowość w Australii, na północnym wybrzeżu Tasmanii, na terenie samorządu terytorialnego Central Coast Council. Położona jest przy ujściu rzeki Leven do Cieśniny Bassa. Przebiega przez nią autostrada "Bass Highway". Według oficjalnego spisu ludności w 2001 zamieszkiwało ją 9515 osób.
Pierwsi europejscy osadnicy przybyli w rejon przyszłego miasta w 1848, obszar ten był wówczas znany jako "Leven" i stanowił źródło drewna wysokiej jakości. W latach 50. XIX wieku w rejonie Leven osiedliło się więcej pionierów którzy zajmowali się głównie ścinaniem drzew na potrzeby gwałtownie wówczas rozrastającego się Melbourne.
Nazwa "Ulverstone" pojawiła się po raz pierwszy w 1854, kiedy Hugh Ross McKay otworzył sklep kolonialny pod nazwą "Ulverstone Store", nazwa najprawdopodobniej pochodzi od angielskiej miejscowości Ulverston.
W Ulverstone urodzili się między innymi australijski tenisista Richard Fromberg i krykiecista Ben Hilfenhaus.

</doc>
<doc id="920073" url="https://pl.wikipedia.org/wiki?curid=920073" title="Intelekcja">
Intelekcja



</doc>
<doc id="920075" url="https://pl.wikipedia.org/wiki?curid=920075" title="God of war II">
God of war II



</doc>
<doc id="920081" url="https://pl.wikipedia.org/wiki?curid=920081" title="Mustykowate">
Mustykowate



</doc>
<doc id="920085" url="https://pl.wikipedia.org/wiki?curid=920085" title="Intuicja intelektualna">
Intuicja intelektualna



</doc>
<doc id="920086" url="https://pl.wikipedia.org/wiki?curid=920086" title="Niszczuki">
Niszczuki



</doc>
<doc id="920093" url="https://pl.wikipedia.org/wiki?curid=920093" title="Color (manga)">
Color (manga)

Color – manga yaoi autorstwa Taishi Zaou i Eiki Eiki, wydana w Japonii, w 1992. Pełna publikacja zawiera jeden tom. 
Opis fabuły.
Akcja rozgrywa się w Japonii w czasach współczesnych. Głównymi bohaterami są dwaj nastoletni, uzdolnieni artystycznie chłopcy. Historia rozpoczyna się w momencie, kiedy Takashiro Tsuda, będąc w Galerii, dostrzega niezwykły obraz, bardzo podobny do swojego, o tym samym tytule, "Color". Chłopak ma nadzieję na poznanie autora, z którym, jak sądzi, łączy go pokrewieństwo dusz. Autorzy obrazów spotykają się przypadkiem. Później okazuje się, że Takashiro i Sakae dostali się do tej samej szkoły artystycznej. Pomiędzy chłopcami rodzi się przyjaźń, a w końcu miłość. Przez lata muszą znosić brak akceptacji dla ich związku ze strony otoczenia. Pojawiają się też inne problemy związane z rodziną Sakae.

</doc>
<doc id="920097" url="https://pl.wikipedia.org/wiki?curid=920097" title="Advanced Access Content System">
Advanced Access Content System

Advanced Access Content System (AACS) – technologia DRM odpowiedzialna za chronienie płyt HD DVD i blu-ray przed nieautoryzowanym kopiowaniem.
Technologia ta wykorzystuje klucze:
Z tą technologią powiązana jest kontrowersja dot. klucza szyfrującego AACS.

</doc>
<doc id="920098" url="https://pl.wikipedia.org/wiki?curid=920098" title="Roderik Menzel">
Roderik Menzel



</doc>
<doc id="920102" url="https://pl.wikipedia.org/wiki?curid=920102" title="AACS">
AACS



</doc>
<doc id="920104" url="https://pl.wikipedia.org/wiki?curid=920104" title="Stefan Habas">
Stefan Habas

Stefan Habas (ur. 21 kwietnia 1971 w Zakopanem) – polski narciarz, specjalista kombinacji norweskiej, olimpijczyk.
Wystąpił na Igrzyskach Olimpijskich w Albertville w 1992, gdzie zajął 25. miejsce. Startował także w Mistrzostwach Świata w Trondheim w 1997, gdzie był 54.
Trzy razy był mistrzem Polski: w kombinacji w 1995 i 1996 oraz w kombinacji sprincie w 1998. Sześciokrotnie zdobywał wicemistrzostwo Polski (kombinacja w 1990, 1992, 1993, 1994, 1997 i sprint w 1999).
Brał również udział w zawodach skoków narciarskich. Został zgłoszony do konkursu Pucharu Świata 1995/1996 w Zakopanem, jednak nie zakwalifikował się. Ponadto brał udział w sześciu zawodach Pucharu Kontynentalnego w Zakopanem, dwukrotnie (w 1994 i 1997) plasując się na 43. miejscu, co było jego najlepszym wynikiem. W igelitowym Grand Prix Frenštátu zajął 48. miejsce.
Przez większość kariery startował w klubie WKS Legia Zakopane.

</doc>
<doc id="920110" url="https://pl.wikipedia.org/wiki?curid=920110" title="Emmanuel Amuneke">
Emmanuel Amuneke



</doc>
<doc id="920114" url="https://pl.wikipedia.org/wiki?curid=920114" title="Susan Vreeland">
Susan Vreeland

Susan Joyce Vreeland (ur. 20 stycznia 1946 w Racine, zm. 23 sierpnia 2017 w San Diego) – amerykańska powieściopisarka.
Zadebiutowała w 1988 roku książką pt. "What Love Sees". Wydała kilka dzieł z elementami informacji o sławnych malarzach. Jej najpopularniejsze powieści to: "Dziewczyna w hiacyntowym błękicie" i "Kochanka Lasu".

</doc>
<doc id="920119" url="https://pl.wikipedia.org/wiki?curid=920119" title="Estolad">
Estolad



</doc>
<doc id="920122" url="https://pl.wikipedia.org/wiki?curid=920122" title="Gwara kolońska">
Gwara kolońska

Gwara kolońska (dt. : Kölsch (IPA: [] ) – jedna z gwar rypuaryjskich. Gwarą tą mówi się w Kolonii i okolicy, jest ona blisko spokrewniona z i .
"(SIL code 14. wydanie: KOR, 15. wydanie: KSH; ISO 639-2:gem, ISO/DIS 639-3:ksh)"
Przykład.
Hausfreund Hein wor Metzjer.
Hä hatt rude Backe, wor flächendeckend joot jebaut un fröndlich.
Die Piercings en singe Brustwarze soochen us wie Jästehandtuchhalter.
Eijentlich wollt hä Anästhesist weede, ävver et kohm wie et kohm.

</doc>
<doc id="920123" url="https://pl.wikipedia.org/wiki?curid=920123" title="Neoluddyzm">
Neoluddyzm

Neoluddyzm – określenie na współczesne ruchy społeczne przeciwstawiające się postępowi technicznemu.
Filozofia neoluddyzmu wywodzi się od luddyzmu. Zwolennicy twierdzą, że przemiany społeczne spowodowane informatyzacją stanowią zagrożenie. Powołują się na analogie z negatywnymi skutkami społecznymi rewolucji przemysłowej.
Jako neoluddyści określają się m.in.: Kirkpatrick Sale, Kalle Lasn, Unabomber.

</doc>
<doc id="920126" url="https://pl.wikipedia.org/wiki?curid=920126" title="John Michael Connelly">
John Michael Connelly

John Michael Connelly (ur. 18 lipca 1938 w St Helens, zm. 25 października 2012) - angielski piłkarz, napastnik lub pomocnik. Mistrz świata z roku 1966.
W latach 1956-1964 był zawodnikiem Burnley F.C. (mistrzostwo kraju w 1960). Następne dwa sezony spędził w Manchester United (mistrzostwo kraju w 1965), a od 1966 do 1970 był piłkarzem Blackburn Rovers. Karierę kończył w Bury (1973).
W latach 1959-1966 w reprezentacji Anglii rozegrał 20 spotkań i strzelił 7 bramek. Znajdował się w kadrze na MŚ 62, cztery lata później zagrał tylko w jednym meczu, pierwszym Anglików w turnieju (0:0 z Urugwajem). Występ ten dał mu tytuł mistrza świata. W następnych spotkaniach został zastąpiony przez Martina Petersa.

</doc>
<doc id="920127" url="https://pl.wikipedia.org/wiki?curid=920127" title="Agogika">
Agogika



</doc>
<doc id="920131" url="https://pl.wikipedia.org/wiki?curid=920131" title="Zygmunt Zieliński">
Zygmunt Zieliński



</doc>
<doc id="920133" url="https://pl.wikipedia.org/wiki?curid=920133" title="Kompleks skoczni narciarskich w Gilowicach">
Kompleks skoczni narciarskich w Gilowicach

Kompleks skoczni narciarskich w Gilowicach składający się z dwóch obiektów, K-19 oraz K-14,5. Jego otwarcie miało miejsce 30 września 2006. W 2017 kompleks został zamknięty ze względów bezpieczeństwa. W 2021 roku miała miejsce modernizacja obiektu, profil skoczni uległ zmianie oraz igelit został wymieniony na nowy.
Dane skoczni:
Skocznia HS-24:
Skocznia HS-19:

</doc>
<doc id="920140" url="https://pl.wikipedia.org/wiki?curid=920140" title="Tomasz Hrynacz">
Tomasz Hrynacz

Tomasz Hrynacz (ur. 1 grudnia 1971 w Świdnicy) – polski poeta, zaliczany przez krytykę do nurtu metafizycznego w najnowszej poezji polskiej.
Życiorys.
Uczęszczał do I Liceum Ogólnokształcącego im. Jana Kasprowicza w Świdnicy. Jest absolwentem polonistyki w Zielonej Górze. Laureat Konkursu Poetyckiego im. Rainera Marii Rilkego w Sopocie (1997) oraz konkursu im. Rafała Wojaczka w Mikołowie (1997). Debiutował w 1993 roku w „Roczniku Świdnickim”. 
Publikował w wielu czasopismach w Polsce i za granicą, m.in. w paryskiej „Kulturze”, „brulionie”, „Kresach”, „Frondzie”, „Odrze”, „Res Publice Nowej”, „Toposie”, „Kwartalniku Artystycznym”, „Czasie Kultury” i „Twórczości”.
W 1997 roku był współzałożycielem i redaktorem dwumiesięcznika literackiego „Arytmia”. W latach 1998–1999 współpracował z poznańskim „Czasem Kultury”. W latach 2002–2006 współredagował kwartalnik literacki „Poetica”, na łamach którego pisał o współczesnych książkach poetyckich.
W maju 2020 został redaktorem działu poezji kwartalnika literacko-kulturalnego „eleWator”, którego wydawcą jest Fundacja Literatury im. Henryka Berezy. 
Jego wiersze znalazły się w kilku antologiach m.in. "Macie swoich poetów. Liryka polska urodzona po 1960 roku" (Warszawa 1997), "Antologia nowej poezji polskiej 1990–1999" (Kraków 2000), w amerykańskiej antologii polskiej poezji "Contemporary Writers of Poland" (Orlando 2005), "Između Ohrida i Buga. Antologija slavenskih umjetnosti" (Krosno 2011), hiszpańskiej antologii współczesnej poezji polskiej "Poesía a contragolpe. Antología de poesía polaca contemporánea (autores nacidos entre 1960 y 1980)" (Saragossa 2012), "Rozkład jazdy. 20 lat literatury Dolnego Śląska po 1989 roku" (Wrocław 2012) oraz "Przewodnik po zaminowanym terenie. Helikopter, antologia tekstów z lat 2011–2015" (Wrocław 2016). 
W 2014 roku otrzymał od prezydenta Świdnicy nagrodę za twórczość literacką i udział w animacji środowiska literackiego Świdnicy. Od 2010 roku należy do Stowarzyszenia Pisarzy Polskich. Poezję jego przetłumaczono na język angielski, chorwacki, czeski, francuski, hiszpański, kataloński, niemiecki, rosyjski, serbski i ukraiński. Mieszka w Świdnicy.

</doc>
<doc id="920159" url="https://pl.wikipedia.org/wiki?curid=920159" title="Attikos">
Attikos

Attikos - medioplatoński filozof z II wieku n.e. Ceniony szczególnie za interpretacje Platona i cytowany przez Plotyna, Proklosa i Euzebiusza z Cezarei. Był nauczycielem Harpokrationa. Z jego bogatej twórczości zachowały się jedynie fragmenty. Najsławniejszym dziełem (zachowane fragmenty cytowane są przez Euzebiusza z Cezarei) nosiło tytuł: "Przeciw tym, którzy obiecują interpretować Platona za pomocą Arystotelesa". Bronił w nim nauki Platońskiej i atakował Arystotelesa. 

</doc>
<doc id="920161" url="https://pl.wikipedia.org/wiki?curid=920161" title="Remigiusz Jankowski">
Remigiusz Jankowski

Remigiusz Jankowski (ur. 13 października 1981 w Kaliszu) – polski aktor teatralny, filmowy i telewizyjny, znany m.in. z serialu "Fałszerze – powrót Sfory".
Jest absolwentem Akademii Sztuk Teatralnych im. Stanisława Wyspiańskiego w Krakowie (2004). Od 1 września 2004 jest aktorem Teatr im. Wojciecha Bogusławskiego w Kaliszu.
Filmografia.
Źródło: Filmpolski.pl.

</doc>
<doc id="920164" url="https://pl.wikipedia.org/wiki?curid=920164" title="Undeadable">
Undeadable

Undeadable - Dead...but not buried – film niezależny z 2007 roku, którego akcja toczy się w fikcyjnej przyszłości - czasach po wielkich zamieszkach z udziałem zombi powstał według scenariusza reżysera Markusa Haage. Cały film został nakręcony bez żadnego profesjonalnego wsparcia w okresie prawie trzech lat na terenie: Wendessen, Schöningen, Büddenstedt, Hanoweru i Berlina. Niedokończona wersja filmu została pokazana na Helmstedter Filmfestival 3 marca 2007 r.
Fabuła.
Akcja filmu toczy się w świecie, w którym społeczeństwo żyje w ciągłym zagrożeniu ze strony zombie. Każdy kto umrze automatycznie dołącza do ich grona. Dziadkowie, babcie, ojcowie, matki, siostry, synowie... wszyscy mogą stać się zagrożeniem. Z tego powodu zostały stworzone specjalne domy opieki, w których pielęgniarki są uzbrojone w strzelby. Utworzono również obszary socjalne dla nieumarłych zwane Zom-Biotopami, pierwotnie powstałe by badać zachowanie zombi i ich użyteczność dla różnych specyficznych celów.
Media ciągle nadają informacje o fenomenie zombie, a także odpowiednio zmieniły swoją ramówkę. Utworzona została liga koszykówki o nazwie ZOM-B-A, puszcza się programy, które uczą dzieci jak reagować w sytuacji, kiedy atakuje je zombie, nakręcono również filmy propagandowe na zlecenie rządu. Głównym wątkiem Undeadable są perypetie niezależnej drużyny łowców zombi o nazwie T.A.N.K (TEAM AGAINST NECROMANTIC KRISIS), która musi złapać i zabić określoną ilość zombie w ciągu 24 godzin. Jeśli nie wypełnią zadania nie będą awansowani na funkcjonariuszy i zostaną automatycznie bezrobotni, ponieważ rząd wykorzystuje powstałą atmosferę zagrożenia dla swojej własnej represyjnej agendy i chce przejąć kontrolę nad niezależnymi drużynami łowców zombie tworząc z nich jednostkę kontrolowaną przez państwo. 
Tak naprawdę zagrożenie ze strony zombie już dawno minęło, bo każdy kto umrze ma od razu odcinaną głowę. Jest to standardowa usługa zakładów pogrzebowych. Drużyna T.A.N.K decyduje się więc na wejście do Zom-Biotopu, zniszczonego i opustoszałego obszaru stworzonego przed laty dla obserwacji nieumarłych. Tam próbują zabić wystarczającą ilość zombie by uzyskać awans, ale ich beztroskie zachowanie sprawia, że pakują się w niezłe kłopoty.

</doc>
<doc id="920166" url="https://pl.wikipedia.org/wiki?curid=920166" title="Donacje">
Donacje



</doc>
<doc id="920167" url="https://pl.wikipedia.org/wiki?curid=920167" title="Harpokration z Argos">
Harpokration z Argos

Harpokration z Argos – urodzony w Argos, medioplatoński filozof z II wieku n.e. Był uczniem Attikosa. Napisał m.in. "Komentarze do Platona" (24 księgi) oraz "Słownik platoński" (2 księgi), które nie zachowały się do naszych czasów. W zawartej tam nauce o hipostazach i doktrynie etycznej, widać również wpływy Numeniosa.

</doc>
<doc id="920168" url="https://pl.wikipedia.org/wiki?curid=920168" title="Dxf">
Dxf



</doc>
<doc id="920173" url="https://pl.wikipedia.org/wiki?curid=920173" title="Inventor">
Inventor



</doc>
<doc id="920176" url="https://pl.wikipedia.org/wiki?curid=920176" title="Igor Iwanow (szachista)">
Igor Iwanow (szachista)

Igor Iwanow, ros. Игорь Васильевич Иванов (ur. 8 stycznia 1947 w Leningradzie, zm. 17 listopada 2005 w St. George w stanie Utah) – kanadyjski i amerykański szachista pochodzenia rosyjskiego, arcymistrz od 2005 roku.
Życiorys.
Grę w szachy poznał w piątym roku życia. W młodym wieku intensywnie uczył się gry na fortepianie, wykazując duże uzdolnienia w tym kierunku. Jednak w wieku 14 lat, po śmierci matki, zrezygnował z kariery muzycznej i skoncentrował się na szachach. Między innymi z tego też powodu przerwał studia matematyczne na leningradzkim uniwersytecie. W drugiej połowie lat 70. należał do szerokiej czołówki radzieckich szachistów. W roku 1975 wystąpił w półfinale mistrzostw ZSRR (tzw. "pierwsza liga"), w kolejnych latach zwyciężył w Władywostoku (1978), Jarosławiu (1979) oraz Aszchabadzie (1979). W 1978 podzielił I-II miejsce (wraz z Garrim Kasparowem) w Dyneburgu, natomiast w 1979 zyskał międzynarodowy rozgłos, pokonując w czasie rozgrywek o drużynowe mistrzostwo Związku Radzieckiego ówczesnego mistrza świata Anatolija Karpowa. Dzięki temu sukcesowi, otrzymał po raz pierwszy możliwość wyjazdu poza granice ZSRR na międzynarodowy turniej (zgodę taką było wówczas bardzo trudno uzyskać). W roku 1980 został delegowany do gry w memoriale Jose Raula Capablanki na Kubie. Z powodów technicznych, samolot, którym podróżował, musiał awaryjnie lądować w Ganderze w kanadyjskiej prowincji Nowa Fundlandia i Labrador. Na lotnisku tym Iwanow zbiegł z samolotu, a następnie wystąpił o przyznanie politycznego azylu, który został mu przyznany.
Już w następnym roku zdobył pierwszy w swojej karierze tytuł mistrza Kanady. Kolejne mistrzowskie tytuły zdobył w latach 1985, 1986 oraz 1987. Oprócz tego, w 1981, 1984 i 1985 roku podzielił I miejsca w otwartych mistrzostwach kraju. Dwukrotnie (1982, 1988) wystąpił na szachowych olimpiadach, w obu przypadkach na najtrudniejszej I szachownicy. W 1981 roku był w Merano sekundantem Wiktora Korcznoja w czasie jego meczu o mistrzostwo świata z Anatolijem Karpowem. W następnym roku osiągnął duży sukces, zajmując IV miejsce w turnieju międzystrefowym (eliminacji mistrzostw świata) w Toluce. W latach 1990–2005 startował jako obywatel Stanów Zjednoczonych, do reprezentowania barw Kanady powrócił kilka miesięcy przed śmiercią, w czerwcu 2005 roku.
W marcu 2005 roku u Iwanowa wykryto śmiertelną chorobę, raka. Pomimo tego, aż do śmierci czynnie występował w turniejach, osiągając bardzo dobre rezultaty, m.in. w lipcu tego roku podzielił IV miejsce w otwartym turnieju w Guelph, natomiast w sierpniu podzielił VIII lokatę w otwartych mistrzostwach Stanów Zjednoczonych w Phoenix. Zaledwie trzy tygodnie przed śmiercią podzielił jeszcze I miejsce w otwartych mistrzostwach stanu Utah.

</doc>
<doc id="920177" url="https://pl.wikipedia.org/wiki?curid=920177" title="Trazyllos">
Trazyllos

Trazyllos - filozof medioplatoński z I w n.e. Urodził się prawdopodobnie na Rodos, zmarł w 36 r. n.e. Był astrologiem na dworze cesarza Tyberiusza. Łączył platonizm i pitagoreizm. Podzielił dialogi Platona na tetralogie. 

</doc>
<doc id="920179" url="https://pl.wikipedia.org/wiki?curid=920179" title="Igor Iwanow">
Igor Iwanow



</doc>
<doc id="920180" url="https://pl.wikipedia.org/wiki?curid=920180" title="Kalvisios Tauros">
Kalvisios Tauros

Kalvisios Tauros - medioplatoński filozof z I w. n.e. Najprawdopodobniej uczeń Plutarcha (był od niego kilka lat młodszy), a nauczyciel Herodesa Attikosa i Gelliusza. Krytykował epikureizm i stoicyzm.
Był autorem dzieł o różnicach między filozofią Platona i Arystotelesa i krytykował próby ich łączenia. Napisał komentarz do Platońskiego Gorgiasza oraz traktat "O rzeczach cielesnych i niecielesnych".

</doc>
<doc id="920185" url="https://pl.wikipedia.org/wiki?curid=920185" title="Mały Katechizm Westminsterski">
Mały Katechizm Westminsterski

Mały Katechizm Westminsterski – został napisany w Anglii w latach czterdziestych XVII wieku i zatwierdzony w 1647 roku. Jest jednym z głównych dzieł angielskiej reformacji. Jest ułożony w formie 107 krótkich pytań i odpowiedzi.

</doc>
<doc id="920186" url="https://pl.wikipedia.org/wiki?curid=920186" title="Albinos ze Smyrny">
Albinos ze Smyrny

Albinos ze Smyrny - medioplatoński filozof z II w n.e. W 151/152 r. n.e. Galen udał się do Smyrny, by słuchać jego wykładów. Albinos był więc już wtedy znanym filozofem. Czasem mylnie utożsamiany z Alkinoosem, średnioplatońkim autorem "Didaskalikos" 
Był prawdopodobnie uczniem Gaiosa, gdyż opublikował jego wykłady. Z jego pism zachował się "Prolog" ("Wprowadzenie do dialogów Platona"). 

</doc>
<doc id="920189" url="https://pl.wikipedia.org/wiki?curid=920189" title="Teon ze Smyrny">
Teon ze Smyrny

Teon ze Smyrny (gr. "Θέων ο Σμυρναίος") – medioplatoński filozof żyjący w czasach cesarza Hadriana (przełom I i II w.n.e.). 
Zajmował się głównie matematycznymi aspektami platonizmu, uważając matematykę za sposób na oczyszczenie moralne i religijne. Może być to świadectwem wpływów pitagorejskich. Tym zagadnieniom poświęcone było dzieło "Przygotowanie matematyczne do lektury Platona".

</doc>
<doc id="920196" url="https://pl.wikipedia.org/wiki?curid=920196" title="Nigrinos">
Nigrinos

Nigrinos - medioplatoński filozof, działający w Rzymie. Jedyne informacje o nim pochodzą od Lukiana, który poświęcił mu jedno ze swoich pism. Nigrinos opisany jest jako mędrzec wiodący skromne życie i surowo krytykujący rzymskie obyczaje. Ton jego wypowiedzi zdradza silne wpływy cynickie i stoickie.

</doc>
<doc id="920197" url="https://pl.wikipedia.org/wiki?curid=920197" title="Pepe Romero">
Pepe Romero

Pepé Romero (ur. 8 marca 1944 w Maladze) - hiszpański gitarzysta klasyczny i flamenco.
Jest synem gitarzysty Celedonio Romero, który był jedynym jego nauczycielem (pamięci ojca zadedykowany jest jeden z albumów solowych pt. "Songs My Father Taught Me"). Zadebiutował na scenie z ojcem w wieku 7 lat, mając 15 lat nagrał pierwszą płytę. 
W dorobku ma ponad 50 płyt solowych i 30 płyt jako członek zespołu The Romeros. Jego błyskotliwa technika gry była inspiracją dla kompozytorów, którzy pisali swoje utwory specjalnie dla niego - m.in. Joaquín Rodrigo, Federico Moreno Torroba, Francisco de Madina, Lorenzo Palomo i ojciec Celedonio Romero.

</doc>
<doc id="920198" url="https://pl.wikipedia.org/wiki?curid=920198" title="Ostrakodermy">
Ostrakodermy

Ostrakodermy, bezszczękowce pancerne (Ostracodermi) – nazwa stosowana dla kilku grup niewielkich paleozoicznych wodnych kręgowców o rybim pokroju ciała, należących do kilku rzędów lub gromad bezżuchwowców (Agnatha), pospolitych zwłaszcza w późnym sylurze i wczesnym dewonie (ok. 387-421 mln lat temu) w Europie i Ameryce Północnej. Zwierzęta te nie miały jeszcze wykształconych szczęk i zwykle płetw parzystych. Cechy te wiążą ostrakodermy ze współczesnymi krągłoustymi – minogami i śluzicami – z którymi często łączy się je w nadgromadę bezżuchwowców. Ich ciało okrywał pancerz skórny (stąd nazwa: gr. ὄστρακον "ostrakon" - skorupka i δερμα "derma" - skóra); niekiedy występowały także skostnienia szkieletu wewnętrznego. Osiągały kilkadziesiąt centymetrów długości.
Głowa i okolica skrzelowa ciała osteostraków, m.in. cefalaspisa ("Cephalaspis") okryte były szeroką, półksiężycową tarczą kostną. Po stronie grzbietowej znajdowały się parzyste oczodoły i otwór oka ciemieniowego, przed którym leżał (jak u minogów) otwór prowadzący do narządu nosowego i przysadki mózgowej. Niewielki otwór gębowy prowadził do obszernej jamy gębowej i skrzelowej; wydaje się, że zwierzęta te odcedzały pokarm z zawiesiny, tak jak prymitywniejsze strunowce. Do anaspidów zalicza się podobne do ryb ostrakodermy o wrzecionowatym ciele, bardziej bocznie spłaszczonym niż ciało osteostraków. Nie miały one rozbudowanej tarczy głowowej - okolicę głowową pokrywały drobne łuski. Nie są znane szczegóły ich anatomii wewnętrznej, ale narządy zmysłów i otwory skrzelowe rozmieszczone były podobnie jak u osteostraków. Przód ciała heterostraków, np. "Pteraspis", okrywał pancerz złożony z kilku dużych płyt kostnych. Szczelinowaty otwór gębowy po stronie brzusznej sugeruje, że bezszczękowce te żerowały w mule dennym. Odciski na wewnętrznej stronie płyt wskazują na obecność dużych jam skrzelowych otwierających się pojedynczym ujściem po każdej stronie ciała. Najbliżej spokrewnione z heterostrakami były prawdopodobnie telodonty (np."Thelodus"), pokryte jednak nie dużymi płytami kostnymi, lecz drobnymi łuskami.
Systematyka.
Ostrakodermy były tradycyjnie klasyfikowane wśród bezszczękowców w randze gromady obok gromady kręgoustych (Cyclostomata). Obejmowały rzędy:
Obecnie uważane są za takson polifiletyczny lub parafiletyczny, a nazwa "ostrakodermy" używana jest jako określenie grupy wymarłych opancerzonych bezszczękowców paleozoiku.

</doc>
<doc id="920201" url="https://pl.wikipedia.org/wiki?curid=920201" title="Nikostratos">
Nikostratos

Nikostratos - medioplatoński filozof z II wieku n.e. Ostro krytykował naukę Arystoteles zawartą w "Kategoriach", za to, że nie odnosiła się do ponadzmysłowej sfery idei. Ten kierunek krytyki zostanie następnie podjęty przez Plotyna.

</doc>
<doc id="920203" url="https://pl.wikipedia.org/wiki?curid=920203" title="Sopatros z Apamei">
Sopatros z Apamei

Sopatros z Apamei – filozof platoński szkoły syryjskiej. Uczeń Jamblicha. Mieszkał w Konstantynopolu, gdzie początkowo miał duże wpływy na dworze cesarskim, lecz ostatecznie został skazany i stracony za uprawianie magii.

</doc>
<doc id="920204" url="https://pl.wikipedia.org/wiki?curid=920204" title="Libanios">
Libanios

Libanios z Antiochii (gr. "Λιβάνιος", "Libanios"; ur. 314, zm. 395) – grecki retor, platoński filozof szkoły pergamońskiej, przedstawiciel drugiej sofistyki.
Był uczniem retora Zenobiosa. Przez kilka lat mieszkał w Atenach, następnie nauczał retoryki w Konstantynopolu, by na starość powrócić do rodzinnej Antiochii, gdzie zmarł. Libanios był wielbicielem kultury greckiej i zaciekłym przeciwnikiem chrześcijaństwa, mimo to jego uczniami było wielu późniejszych Ojców Kościoła m.in. Bazyli Wielki i Jan Chryzostom, a także prawdopodobnie Grzegorz z Nazjanzu. Uczniem Libaniosa był także przyszły cesarz Julian. Po objęciu rządów przez Juliana Libanios współpracował z nim w odrodzeniu rzymskiej religii pogańskiej. 
Pisma Libaniosa zachowały się do czasów współczesnych niemal w całości. Spośród jego twórczości naczelne miejsce zajmują mowy, których zachowało się 64. Mowy uznawane są za dobre świadectwo współczesnych autorowi czasów; zawarte są w nich opisy m.in. katastrof naturalnych i wydarzeń politycznych (jak powstanie w Antiochii w 387 roku). W swoich mowach Libanios wielokrotnie wychwala cesarza Juliana, zaś w mowie do cesarza Teodozjusza wystąpił przeciwko burzeniu pogańskich świątyń.
Libanios pisał także deklamacje retoryczne, których zachowało 51. Prowadził także bogatą korespondencję; znanych jest przeszło 1500 jego listów, będących ważnym świadectwem pogańskiego życia intelektualnego u schyłku antyku.

</doc>
<doc id="920209" url="https://pl.wikipedia.org/wiki?curid=920209" title="Marinos z Neapolis">
Marinos z Neapolis

Marinos z Neapolis (gr.: Μαρίνος ὁ Νεαπολίτης, "Marinos ho Neapolitēs", ur. ok. 440, zm. po 486) − grecki filozof ze szkoły ateńskiej, neoplatonik, uczeń i biograf Proklosa.
Marinos urodził się w Neapolis (Sychem w Samarii). W wieku 20 lat przybył do Aten i podjął naukę w tamtejszej szkole filozoficznej. Uczył się u Proklosa, a po jego śmierci w 485 roku, zastąpił go w kierowaniu szkołą. Był Samarytaninem, który przeszedł na pogaństwo, i autorem niezachowanych komentarzy do Platona.
Życie.
Marinos urodził się w Neapolis w Samarii, dzisiejsze Nablus w Palestynie. Jego rodzina należała do wspólnoty Samarytan, która miała swoje centrum religijne właśnie w Neapolis, leżącym w pobliżu zburzonego Sychem. Samarytanie żyli rozproszeni wśród ludu Izraela. W młodości Marinos znalazł się w konflikcie z Żydami, którzy zarzucali mu wprowadzanie innowacji do ich wiary. Prawdopodobnie około 460 roku przeniósł się do Aten, gdzie mieszkało wielu Samarytan i powrócił do wiary swoich rodziców. Wstąpił też do szkoły filozoficznej, której kierownikiem był w tym czasie Proklos.
Marinos szybko zdobył sobie reputację bardzo zdolnego ucznia. Po lekturze jego komentarza do mitu Era w "Państwie " Platona, Proklos wyznaczył go na swego następcę, wahał się jednak ze względu na jego słabe zdrowie. Po śmierci Proklosa w 485 roku Marinos został jego następcą.
Studentami Marina byli Izydor, Damascjusz i Agapios. Pomiędzy Marinem i Izydorem doszło wkrótce do sporu na temat interpretacji doktryny platońskiej. Damascjusz, który uczył się u Marina geometrii i arytmetyki, miał wątpliwości czy wiele się u niego nauczył. Obydwaj z Izydorem uważali, że Marinos nie potrafi utrzymać szkoły na poziomie, na jakim znalazła się dzięki Proklosowi.
Jako neoplatonik, Marinos miał coraz większe trudności w wyznawaniu starej religii pogańskiej, której publiczne praktykowanie było już w tym czasie zakazane. Dodatkowe kłopoty wynikły dla Marina ze stosunków z bogatym Ateńczykiem Teagenesem, dobroczyńcą szkoły, który następnie, prawdopodobnie w związku z przejściem na chrześcijaństwo, odsunął się od niej. Ostatecznie, po 486 roku, Marinos opuścił Ateny i przeniósł się do sanktuarium Asklepiosa w Epidauros, skąd już do Aten nie powrócił. Ostatnią pewną datą z jego życiorysu jest rok 486, w którym wygłosił przemówienie w rocznicę śmierci Proklosa.
Prace.
Marinos napisał "Życie Proklosa", w którym przywiązanie do mistrza i uwielbienie dla niego idą w parze z bezkrytycznością. Marinos przedstawia go jako "boskiego męża" - największego z mędrców, ulubieńca bogów i cudotwórcę. "Księga Suda" podaje informację, że biografię tą opracował również wierszem. Wiadomość zdaje się potwierdzać epigram IX 197 z "Antologii Palatyńskiej".
Marinos pisał również komentarze do pism Platona, które jednak przepadły. Długi komentarz do platońskiego "Fileba" spalił po tym jak Izydor skrytykował jego pracę uznając istniejący komentarz Proklosa za wystarczający. Nie zachował się również jego komentarz do "Parmenidesa". Przetrwał natomiast komentarz do "Danych" Euklidesa.

</doc>
<doc id="920216" url="https://pl.wikipedia.org/wiki?curid=920216" title="Izydor z Aleksandrii">
Izydor z Aleksandrii

Izydor z Aleksandrii (ur. ok. 450, zm. ok. 520) – grecki filozof neoplatoński ze szkoły ateńskiej. Krótko pełnił funkcję kierownika szkoły około 490 r. n.e. Interesował się głównie mistyką i teozofią.
Życie.
Izydor urodził się w Aleksandrii. Jego rodzina należała podobno do miejscowych neoplatoników, skupiających wyznawców religii pogańskiej znajdującej się w tym czasie w opozycji do panującej religii chrześcijańskiej. Jego wuj Aegyptus był przyjacielem założyciela aleksandryjskiej szkoły filozoficznej Hermiasza. Pierwsze nauki pobierał Izydor w Aleksandrii u nieznanych z imienia braci, filozofów. Następnie udał się do Aten, gdzie studiował u kierującego tamtejszą szkołą filozoficzną Proklosa. Uczył się także filozofii Arystotelesa u Marina, późniejszego następcy Proklosa.
Po studiach Izydor powrócił do Aleksandrii, którą ponownie musiał opuścić, prawdopodobnie w okresie chrześcijańskich wystąpień antypogańskich w latach 482-484. Pomimo że nowy kierownik szkoły, Marinos cenił go wysoko, Izydor nie uważał go za godnego następcę (diadocha) Proklosa. Kiedy Marinos napisał komentarz do platońskiego "Fileba", poprosił Izydora o jego ocenę, ten ostro skrytykował pracę i Marinos spalił ją. Obydwaj filozofowie spierali się również o interpretację platońskiego "Parmenidesa". Wobec narastających napięć pomiędzy chrześcijanami i platonikami w Atenach, Marinos usunął się do Epidauros. Izydor objął po nim tytuł diadocha. Tytuł miał już wówczas charakter tylko honorowy i nie wiązał się z pełnieniem jakichkolwiek funkcji. Stan szkoły był tak zły, że Izydor rozważał opuszczenie Aten. Nie wiadomo czy zrealizował ten zamiar.
Wielkim przyjacielem i wielbicielem Izydora był ostatni kierownik szkoły od 515 roku Damascjusz. Damascjusz napisał "Życie Izydora", zachowane we fragmentach w "Bibliotece" Focjusza i w "Księdze Suda".
Umysłowość.
Izydor jest generalnie uznawany raczej za entuzjastę niż myśliciela. Jego rozumowanie było inspirujące, on sam jednak przedkładał teorie pitagorejskie i platońskie nad suchą logikę i etykę. Wydaje się, że skłaniał się do swobodnej spekulacji teozoficznej i przykładał wielkie znaczenie do snów i wizji, o których szeroko publicznie się wypowiadał.

</doc>
<doc id="920217" url="https://pl.wikipedia.org/wiki?curid=920217" title="Konfesja sandomierska">
Konfesja sandomierska

Konfesja sandomierska, zwana także Konfesją polską, właściwie: Konfesya, albo Wyznanie Wiary Powszechnej Kościołów Chrześcijańskich Polskich z roku 1570 – chrześcijańskie reformowane wyznanie wiary ułożone w 1566 roku na podstawie Konfesji II helweckiej i zatwierdzone w 1570 roku. Składa się z 30 rozdziałów. Konfesja jest jedną z podstaw doktrynalnych polskich Kościołów reformowanych: Kościoła Ewangelicko-Reformowanego w RP oraz Konfederacji Ewangelicznych Kościołów Reformowanych w Polsce.

</doc>
<doc id="920218" url="https://pl.wikipedia.org/wiki?curid=920218" title="Pytheas z Mesalii">
Pytheas z Mesalii



</doc>
<doc id="920221" url="https://pl.wikipedia.org/wiki?curid=920221" title="Darmowe przytulanie">
Darmowe przytulanie

Darmowe przytulanie (ang. "Free Hugs Campaign") – ruch, który swój początek miał w 2004 roku i był szeroko rozreklamowany w 2006 dzięki wideoklipowi na YouTube. Uczestnicy w czasie akcji oferują nieznajomym w miejscach publicznych darmowe uściski i unoszenie do góry.
Kampania jest przykładem bezinteresownych aktów życzliwości, altruistycznych zachowań wykonanych tylko w celu uszczęśliwienia innych osób. Pierwszy organizator oświadczył w wywiadzie, że celem akcji nie jest zawieranie nowych znajomości, otrzymywanie numerów telefonów czy flirtowanie.
Historia.
Nagranie na YouTube zostało opublikowane 22 września 2006 roku, do grudnia 2006 zostało odtworzone milion razy; w styczniu 2009 film obejrzano już ponad 37 milionów razy. Zgodnie z opisem, zostało nagrane w Sydney. Na filmie główna postać, która rozdaje uściski (zidentyfikowana jako "Juan Mann", pseudonim), idzie ulicą Pitt Street Mall w Sydney, trzymając transparent ze słowami "FREE HUGS". Muzyka do nagrania jest autorstwa australijskiego zespołu "Sick Puppies", który Mann spotkał rok wcześniej. Simon Moore, główny solista "Sick Puppies", który pracował na deptaku, nakręcił klip, który później połączył z muzyką. W udzielonych wywiadach Moore mówi, że gdy dowiedział się, że babcia Manna właśnie umarła, skompilował własne nagranie Free Hugs, które dotychczas pozostało nienaruszone od czasu nagrania. Moore dodał do materiału filmowego Manna muzykę z utworu "All the same" jego zespołu, a następnie wysłał je Mannowi, by ten poczuł się lepiej, podobnie do intencji jakie przyświecały oryginalnemu nagraniu.
Początkowa nieufność co do zamiarów Juana ustąpiła stopniowo wraz ze wzrostem ilości osób chcących być przytulonych oraz wzrostem ilości osób przytulających (obojga płci). Po pewnym czasie strażnicy, a później policjanci, zmusili go do zaprzestania akcji z powodu nie nabytego ubezpieczenia imprez masowych wartego 25 milionów dolarów. Mann oraz jego naśladowcy napisali petycje do władz, by te zezwoliły na dalszą akcję bez ubezpieczenia. Petycja została podpisana przez 10 tysięcy osób i wysłana do władz, które zezwoliły na rozdawanie darmowych uścisków.

</doc>
<doc id="920223" url="https://pl.wikipedia.org/wiki?curid=920223" title="Runek (Beskid Sądecki)">
Runek (Beskid Sądecki)

Runek (1080 m) – szczyt w Beskidzie Sądeckim, w głównej grani Pasma Jaworzyny. 
Topografia.
Jest szczytem zwornikowym. W południowo-zachodnim kierunku odchodzi od Runka najdłuższy boczny grzbiet Pasma Jaworzyny. Poprzez Jaworzynkę (1001 m) i Pustą Wielką (1061 m) opada on do Popradu w Żegiestowie-Zdroju. W północnym kierunku odchodzi krótszy grzbiet z wierzchołkiem Wysoki Wierch (845 m) opadający do doliny Kamienicy Nawojowskiej. Na mapach około 200 m na południe od Runka wyróżniany jest drugi szczyt Czubakowska (1082 m). Obydwa te szczyty (Runek i Czubakowska) są mało wybitne, znajdują się w niemal równym odcinku grani. Z północno-zachodnich stoków Runka spływa potok Potasznia, z południowych Mała Wierchomlanka. Na północną stronę, do Kamienicy Nawojowskiej spływają potoki Kryśców Potok i Łosiański Potok. 
Opis szczytu.
Runek jest zalesiony, więc pozbawiony widoków. Jednak na jego południowo-zachodnim grzbiecie znajduje się ciąg kilku widokowych polan: Polana Gwiaździsta, Polana nad Wierchomlą (a na niej Bacówka PTTK nad Wierchomlą), Długie Młaki i Wyżne Młaki. Dawniej były to łąki i pastwiska Łemków zamieszkujących te okolice (zostali w 1947 wysiedleni w ramach Akcji Wisła). W bliskim sąsiedztwie szczytu Runka znajdują się dwa rezerwaty przyrody. Na jego północnym grzbiecie jest rezerwat przyrody w Łosiach, a na pobliskim Lembarczku rezerwat przyrody Lembarczek.
Historia.
W 1925 zaczęło funkcjonować schronisko „Zochna”, prowadzone przez Oddział Polskiego Towarzystwa Tatrzańskiego „Beskid” w Nowym Sączu. Obiekt spłonął w 1934.
Nazwa Runek pochodzi prawdopodobnie od wołoskiego słowa "runc", które oznacza polanę po wypalonym lesie. Miała zostać utworzona w XVI wieku podczas wędrówek Wołochów w tych okolicach.

</doc>
<doc id="920227" url="https://pl.wikipedia.org/wiki?curid=920227" title="Vagrant Records">
Vagrant Records

Vagrant Records – niezależna wytwórnia muzyczna, utworzona w 1996 przez menadżera zespołu face to face, Richa Egana i jego przyjaciela Jona Cohena.

</doc>
<doc id="920228" url="https://pl.wikipedia.org/wiki?curid=920228" title="Dekanat mogielnicki">
Dekanat mogielnicki

Dekanat mogielnicki – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. W skład dekanatu wchodzi 7 parafii:

</doc>
<doc id="920229" url="https://pl.wikipedia.org/wiki?curid=920229" title="Stare Miasto w Toruniu">
Stare Miasto w Toruniu



</doc>
<doc id="920230" url="https://pl.wikipedia.org/wiki?curid=920230" title="Ben Folds">
Ben Folds

Benjamin Scott Folds (ur. 12 września 1966 w Winston-Salem) – amerykański piosenkarz i lider zespołu "Ben Folds Five"
W zespole jest wokalistą, pianistą i multiinstrumentalistą. Nagrał wiele albumów, między innymi "Songs for silverman" czy ścieżkę dźwiękową ze "Skoku przez płot". Gra jako wokalista, ale wcześniej przewodził zespołowi Ben Folds Five.

</doc>
<doc id="920231" url="https://pl.wikipedia.org/wiki?curid=920231" title="Diodor z Tyru">
Diodor z Tyru

Diodor z Tyru – perypatetycki filozof epoki hellenistycznej (ok. II wieku p.n.e.). Był uczniem Kritolaosa i objął po nim przywództwo Perypatu. Zachowały się tylko nieliczne świadectwa na jego temat.
Starał się pogodzić arystotelizm ze stoicyzmem i epikureizmem. Podobnie jak Kritolaos nauczał, że dusza i intelekt są materialne i składają się z eteru. W swojej etyce uznawał cnotę za dobro najwyższe, przy czym do osiągnięcia szczęścia wystarczy brak cierpienia.
Nie jest pewne kto objął następstwo na stanowisku scholarchy Perypatu po śmierci Diodora.

</doc>
<doc id="920232" url="https://pl.wikipedia.org/wiki?curid=920232" title="Nowe Miasto w Toruniu">
Nowe Miasto w Toruniu



</doc>
<doc id="920237" url="https://pl.wikipedia.org/wiki?curid=920237" title="Cristian Daniel Ledesma">
Cristian Daniel Ledesma

Cristian Daniel Ledesma (ur. 24 września 1982 w Buenos Aires) – argentyński piłkarz posiadający włoskie obywatelstwo, środkowy pomocnik, od 2017 zawodnik szwajcarskiego FC Lugano. Jednokrotny reprezentant Włoch.
Kariera klubowa.
Po spędzeniu czterech lat w drużynach młodzieżowych Boca Juniors, w 2001 18–letni wówczas gracz został ściągnięty do Włoch przez grające wtedy w Serie A Lecce. W pierwszym sezonie w barwach tego klubu zaliczył jeden występ. W tym samym sezonie jego drużyna spadła z pierwszej ligi do Serie B, gdzie w następnych rozgrywkach rozegrał 29 spotkań, strzelając jednego gola i wraz z Lecce awansował do Serie A. W ciągu kolejnych trzech sezonów zagrał w każdym kolejnym sezonie przynajmniej 30 meczów.
Latem 2006 Ledesma podpisał kontrakt z rzymskim S.S. Lazio i od początku stał się jego podstawowym zawodnikiem. W sezonu 2008/2009 wywalczył z nim Puchar Włoch. w sierpniu 2010 przedłużył swój kontrakt z klubem do 2015. Po jego wygaśnięciu, latem 2015 roku dołączył na zasadzie wolnego transferu do brazylijskiej ekipy Santosu FC. W 2016 trafił do Panathinaikosu. W 2017 najpierw grał w Ternanie, a następnie trafił do FC Lugano.
Kariera reprezentacyjna.
Ledesma nigdy nie grał w reprezentacji Argentyny, posiada natomiast włoskie obywatelstwo. W sierpniu 2010 Cesare Prandelli powołał go do seniorskiej reprezentacji Włoch na towarzyski mecz z Wybrzeżem Kości Słoniowej, jednak piłkarz ostatecznie w nim nie wystąpił. Zadebiutował w kadrze 17 listopada 2010 w towarzyskim meczu z Rumunią (1:1).

</doc>
<doc id="920239" url="https://pl.wikipedia.org/wiki?curid=920239" title="FC Nitra">
FC Nitra

FC Nitra – słowacki klub piłkarski z siedzibą w Nitrze występujący w Fortuna lidze.
Powstał w 1909 jako Nyitrai ÖTTSO (Nyitrai Önkéntes Tűzoltó Testület Sportosztálya). Klub kilkarotnie zmieniał nazwę. W 1911 na Nyitrai TVE, w 1919 na Nyitrai SC, w 1921 na SK Nitra, w 1923 AC Nitra, w 1948 Sokol Nitra, w 1949 ZSJ Sokol spojene zavody Nitra, a następnie ZK KP Nitra, w 1953 DSO Slavoj Nitra, w 1956 TJ Slovan Nitra. W 1966 powrócił do nazwy AC Nitra. W latach 1976-1990 TJ Plastika Nitra. Od 1990 występuje pod obecną nazwą.
Sukcesy.
Czechosłowacja
Słowacja

</doc>
<doc id="920241" url="https://pl.wikipedia.org/wiki?curid=920241" title="Eutelsat 25A">
Eutelsat 25A

Eutelsat 25A – satelita telekomunikacyjny wyniesiony na orbitę 9 października 1998, należący do konsorcjum Eutelsat.
Satelita pierwotnie nazywał się Hot Bird 5, a następnie Eurobird 2. Przez wiele lat Eutelsat dzierżawił go arabskiemu operatorowi Arabsat, który jest z kolei właścicielem satelitów z serii Badr (dawniej Arabsat) i nadał satelicie własne nazwy: Arabsat 2D, a następnie Badr 2. Później satelita został wydzierżawiony innemu arabskiemu operatorowi – Noorsat, który nadał mu nazwę Noorsat 1. Obecną nazwę Eutelsat 25A otrzymał 1 marca 2012 w ramach ujednolicenia nazw satelitów przez Eutelsat.
Został zaprojektowany i zbudowany przez firmy British Aerospace i Matra Marconi Space (obecnie EADS Astrium), w oparciu o platformę Eurostar-2000+. Posiada 22 transpondery dużej mocy (130 W) pracujące w paśmie Ku. Dwa rozkładane panele ogniw słonecznych były w stanie początkowo dostarczyć do 5,5 kW mocy, jednak szybko nastąpiła ich degradacja, wskutek czego generowana moc spadła o około 10% już w roku 1999.
Eutelsat 25A znajduje się na orbicie geostacjonarnej (nad równikiem), na pozycji 25,5 stopnia długości geograficznej wschodniej. Do roku 2006 znajdował się na pozycji 13°E, potem na 26°E.
Obecnie satelita ten nadaje sygnał stacji telewizyjnych i radiowych, dane (dostęp do Internetu) oraz przekazy telewizyjne do odbiorców na Bliskim Wschodzie, a także częściowo w Europie, Afryce Północnej oraz w Azji Środkowej.
Możliwy jest jego odbiór łącznie z pozostałymi satelitami w okolicy 26°E, są to: Badr 4, Badr 5 i Badr 6.

</doc>
<doc id="920242" url="https://pl.wikipedia.org/wiki?curid=920242" title="Hot Bird 5">
Hot Bird 5



</doc>
<doc id="920244" url="https://pl.wikipedia.org/wiki?curid=920244" title="Badr 2">
Badr 2



</doc>
<doc id="920245" url="https://pl.wikipedia.org/wiki?curid=920245" title="Noorsat 1">
Noorsat 1



</doc>
<doc id="920246" url="https://pl.wikipedia.org/wiki?curid=920246" title="Jelena Glebowa">
Jelena Glebowa

Jelena Glebowa, est. "Jelena Glebova", ros. Елена Глебова (ur. 16 czerwca 1989 w Tallinnie) – estońska łyżwiarka figurowa startująca jako solistka. Trzykrotna uczestniczka igrzysk olimpijskich (2006, 2010, 2014) oraz siedmiokrotna mistrzyni Estonii. Zakończyła karierę amatorską w maju 2014 r. i rozpoczęła pracę w urzędzie miasta Tallinn. 
Życie prywatne.
Glebowa jest córką Finki i Rosjanina. Ma starszego brata Ilję (ur. 1987), który był łyżwiarzem figurowym startującym w parach sportowych.

</doc>
<doc id="920247" url="https://pl.wikipedia.org/wiki?curid=920247" title="Elena Glebova">
Elena Glebova



</doc>
<doc id="920259" url="https://pl.wikipedia.org/wiki?curid=920259" title="BISDN">
BISDN



</doc>
<doc id="920260" url="https://pl.wikipedia.org/wiki?curid=920260" title="Dekanat tarczyński">
Dekanat tarczyński

Dekanat tarczyński – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. Dziekanem dekanatu jest ks. kanonik Krzysztof Mindewicz, proboszcz parafii Świętego Jana Chrzciciela w Rembertowie. W skład dekanatu wchodzi 9 parafii:

</doc>
<doc id="920264" url="https://pl.wikipedia.org/wiki?curid=920264" title="Stadion MOSiR Bystrzyca w Lublinie">
Stadion MOSiR Bystrzyca w Lublinie

MOSiR-Bystrzyca (Miejski Ośrodek Sportu i Rekreacji) lub stadion przy Alejach Zygmuntowskich – stadion piłkarsko-żużlowy w Lublinie, na którym odbywały się mecze piłkarzy Motoru Lublin i żużlowców KMŻ Lublin. Obiekt znajduje się tuż obok Stadionu Lekkoatletycznego.
Modernizacja i nowy stadion.
W lipcu 2007 stadion przeszedł częściową renowację (między innymi instalacja dodatkowych krzesełek), niezbędną do zdobycia licencji na występy w ówczesnej drugiej lidze piłkarskiej. Duża część prac modernizacyjnych odbyła się przy czynnej pomocy lubelskich kibiców piłkarskich.
W planach była przewidziana dalsza modernizacja stadionu, aby pomieścił około 17 800 widzów. Prace miały przypadać na lata 2008–2010, a koszt przebudowy szacowano na 115 mln zł. Całym projektem miał zająć się warszawski przedsiębiorca "SPAK Studio Projektowe", a w jego ramach planowano między innymi: podgrzewaną murawę, taras widokowy, salę konferencyjną, pawilony gastronomiczne i handlowe, pomieszczenia odnowy biologicznej, bufety, pokoje dla trenerów, parking na 510 aut (plus 50 dla VIP-ów) i 19 autokarów. Ostatecznie zadecydowano jednak, że do roku 2013 miasto wybuduje nowy stadion miejski na terenach dawnej Cukrowni Lublin, a na stadionie MOSiR-Bystrzyca odbywać się będą jedynie wyścigi KMŻ Lublin.

</doc>
<doc id="920265" url="https://pl.wikipedia.org/wiki?curid=920265" title="Design Web Format">
Design Web Format

DWF (ang. "Design Web Format") – ogólnodostępny format pliku stworzony przez Autodesk na potrzeby przeglądania, drukowania bądź przesyłania plików projektowych typu CAD.
W związku z tym, że pliki DWF są skompresowane, zajmują mniej miejsca oraz są szybsze w transmisji niż standardowe pliki projektowe jak DWG czy DXF. Pliki DWF nie są jednak zamiennikiem DWG czy DXF. Służą jedynie projektantom, inżynierom czy innym członkom zespołu projektowego do konsultowania, przeglądania czy drukowania projektów. Osoby do których trafiają pliki DWF nie muszą posiadać ani znać się na oprogramowaniu typu CAD. Do przeglądania służą darmowe programy (Autodesk Design Review).
Systemy operacyjne.
Przeglądarki DWF firmy Autodesk są tworzone głównie z myślą o Microsoft Windows, jednak narzędzia do przeglądania tego typu plików są dostępne również pod Linuksem czy OS X. W 2007 roku Autodesk stworzył internetową przeglądarkę plików typu DWF o nazwie Freewheel i umożliwia przeglądanie projektów bez konieczności instalowania oprogramowania.
Historia.
Po raz pierwszy format DWF pojawił się w 1995 roku jako część wtyczki Netscape Navigatora o nazwie „WHIP!”. Początkowo skrót DWF oznaczał Drawing Web Format i obsługiwał jedynie grafikę dwuwymiarową. Z biegiem czasu gdy format zaczął być używany przez inne programy niż AutoCAD zmienił nazwę na Design Web Format oraz zaczął obsługiwać również grafikę trójwymiarową. W tej chwili pliki DWF są generowane przez wszystkie produkty firmy Autodesk.

</doc>
<doc id="920266" url="https://pl.wikipedia.org/wiki?curid=920266" title="BSD UNIX">
BSD UNIX



</doc>
<doc id="920267" url="https://pl.wikipedia.org/wiki?curid=920267" title="Białaszewo-Kolonia">
Białaszewo-Kolonia

Białaszewo-Kolonia – wieś w Polsce położona w województwie podlaskim, w powiecie grajewskim, w gminie Grajewo.
W latach 1975–1998 miejscowość należała administracyjnie do województwa łomżyńskiego.

</doc>
<doc id="920270" url="https://pl.wikipedia.org/wiki?curid=920270" title="Białogrądy-Kolonia">
Białogrądy-Kolonia

Białogrądy-Kolonia – dawna kolonia wsi Białogrądy w Polsce położona w województwie podlaskim, w powiecie grajewskim, w gminie Grajewo.
W latach 1975–1998 miejscowość należała administracyjnie do województwa łomżyńskiego.
Miejscowość zniesiona 1 stycznia 2009 poprzez całkowite włączenie do wsi Białogrądy. Nazwa z nadanym identyfikatorem SIMC występuje w zestawieniach archiwalnych TERYT.

</doc>
<doc id="920271" url="https://pl.wikipedia.org/wiki?curid=920271" title="Kolonie Sojczyn Borowy">
Kolonie Sojczyn Borowy

Kolonie Sojczyn Borowy – osada w Polsce położona w województwie podlaskim, w powiecie grajewskim, w gminie Grajewo.
W latach 1975–1998 miejscowość należała administracyjnie do województwa łomżyńskiego.

</doc>
<doc id="920273" url="https://pl.wikipedia.org/wiki?curid=920273" title="Rada Obrony Narodu">
Rada Obrony Narodu

Rada Obrony Narodu (RON) – polski ośrodek konspiracyjny stanowiący platformę współpracy i koordynujący działalność różnych podziemnych organizacji.
Rada Obrony Narodu powstała 11 listopada 1943 r. Jednym z jej głównych inicjatorów był płk. Andrzej Petrykowski ps. "Tarnawa", komendant główny Korpusu Bezpieczeństwa (KB). Była ona kontynuatorem działalności i linii politycznej Konsolidacji Obrońców Niepodległości, utworzonej według wytycznych Wodza Naczelnego gen. Władysława Sikorskiego. Skupiała różne konspiracyjne organizacje wojskowe, polityczne, społeczne i zawodowe. Jej prezesem był prof. Antoni Karczewski (dublowany przez Antoniego Jakubowskiego), a wiceprezesem i komisarzem obrony – płk A. Petrykowski. Działalność polityczna RON od początku kierowała się w kierunku porozumienia i współpracy z konspiracyjnym obozem komunistycznym. Pierwszy kontakt z Armią Ludową (AL) został nawiązany w grudniu 1943 r. – z upoważnienia Komendy Głównej KB – przez mjr. Józefa Płońskiego ps. "Grom". Urwał się on w kwietniu 1944 r. po jego śmierci w walce z gestapo w Pruszkowie. W maju-czerwcu rozmowy z komunistami podjął płk A. Petrykowski. Doprowadziły one do podpisania 26 lipca umowy między KB i AL a 27 lipca z komunizującą Polską Armią Ludową (PAL). Wszystko to odbywało się za wiedzą i zgodą RON.
Rada zajmowała negatywne stanowisko w sprawie wybuchu w Warszawie powstania powszechnego, uważając, że nie ma ono realnych szans bez współdziałania ze stroną sowiecką, a spowoduje jedynie niepotrzebny rozlew krwi i zniszczenie miasta. Jednakże po jego rozpoczęciu przez Armię Krajową 1 sierpnia, KB przystąpiło do walk, współtworząc 15 września Połączone Siły Zbrojne AL, PAL i KB na czele z płk. Julianem Skokowskim z PAL. Podporządkowały się one powołanej przez komunistów Krajowej Radzie Narodowej.
Z kolei RON i KG KB wydelegowały na początku powstania warszawskiego płk. A. Petrykowskiego i jego zastępcę płk. Leona Bąkowskiego ps. "Rawicz" z zadaniem nawiązania kontaktu z dowództwem Ludowego Wojska Polskiego i Armii Czerwonej oraz premierem rządu emigracyjnego Stanisławem Mikołajczykiem, przebywającym wówczas w Moskwie. Po przekroczeniu linii frontu dotarli oni do Lublina, gdzie 14 sierpnia podporządkowali KB w imieniu RON władzy Polskiego Komitetu Wyzwolenia Narodowego. 2 października miało miejsce ostatnie posiedzenie RON.

</doc>
<doc id="920275" url="https://pl.wikipedia.org/wiki?curid=920275" title="Big Blue">
Big Blue



</doc>
<doc id="920276" url="https://pl.wikipedia.org/wiki?curid=920276" title="LÍF Leirvík">
LÍF Leirvík

LÍF Leirvík (zwany czasem Leirvík ÍF, oficjalnie: Leirvíkar Ítróttarfelag) – nieistniejący klub sportowy z Wysp Owczych, rozgrywający ostatnio swoje mecze w 1. deild (drugi poziom rozgrywek na tym archipelagu). Jego oficjalną nazwę tłumaczyć należy na język polski, "Klub Sportowy z Leirvík".
Historia.
Do roku 1989.
LÍF Leirvík założono 1 grudnia 1928 roku w miejscowości Leirvík na wyspie Eysturoy. Zawodnicy rozgrywali mecze w niższych ligach bez możliwości awansu do Meistaradeildin, która pojawiła się w 1976 roku. LÍF Leirvík w rozgrywkach 2. deild, jak wówczas nazywano drugi poziom rozgrywek na Wyspach Owczych, pojawił się w roku 1980, zajmując wówczas pierwsze miejsce w tabeli, dzięki czemu od sezonu 1982 zespół rozgrywał mecze w lidze pierwszej.
Podczas swojego pierwszego sezonu w 1. deild LÍF Leirvík zajął szóste z ośmiu miejsc w tabeli ligowej, wygrywając jedynie trzy mecze. Dało to mu jednak możliwość utrzymania się w lidze. Największym sukcesem był wówczas remis 2:2 w spotkaniu dziesiątej kolejki, 15 sierpnia 1982 roku, rozgrywanym przeciwko ówczesnemu wicemistrzowi Wysp Owczych TB Tvøroyri.
LÍF Leirvík zajął ponownie szóstą pozycję w tabeli ligowej w sezonie 1983, tym razem jednak wygrywając cztery mecze, w tym spotkanie ósmej kolejki (31 lipca) przeciwko GÍ Gøta, które zakończyło się rezultatem 2:0. Była to jedyna porażka GÍ (mistrza archipelagu z 1983 roku) na własnym stadionie, a jednocześnie jedyne wyjazdowe zwycięstwo LÍF. Do sukcesów młodej drużyny zaliczyć również można remisy (1:1) z HB Tórshavn oraz KÍ Klaksvík.
Kolejny sezon zespół z Leirvík zakończył na najlepszym w swej historii, czwartym miejscu w ligowej tabeli, wygrywając cztery i remisując pięć z czternastu rozegranych spotkań. Szczególnym sukcesem było pokonanie na wyjeździe HB Tórshavn 4:1, 9 września 1984 w meczu dwunastej kolejki 1. deild. LÍF pokonał także na własnym stadionie ówczesnego mistrza ligi, B68 Toftir (2:0) oraz wicemistrza TB Tvøroyri (2:1).
Sezon 1985 LÍF Leirvík również zakończył na miejscu czwartym, poprawiając statystykę strzelonych bramek, a także wygrywając pięć i remisując cztery z czternastu spotkań. Do największych sukcesów w tym roku, jak i w całej historii klubu, należy zaliczyć zwycięstwo 5:0 w meczu ósmej kolejki (24 sierpnia) przeciwko KÍ Klaksvík. Trzy bramki dla gospodarzy strzelił Anglik, Martin Nugent, a Berg Vatnhamar i Óli Jákup Joensen po jednej.
Sukcesy w najwyższej klasie rozgrywek skończyły się w sezonie 1986, kiedy LÍF Leirvík w ostatniej kolejce uniknął, dzięki remisowi 2:2 z B68 Toftir, spadku do niższej ligi, zajmując ostatecznie siódme miejsce w tabeli. Zespół ten zwyciężył trzy spotkania, a kolejne trzy zremisował. Jedynym większym sukcesem było pokonanie 3:0 wicemistrza ligi, HB Tórshavn w meczu czwartej kolejki, 25 maja. Bramki dla LÍF zdobyli: Leo Poulsen (2) i Berg Vatnhamar. Sezon 1986 był jedynym, w którym LÍF Leirvík dostał się do finału Pucharu Wysp Owczych, gdzie uległ NSÍ Runavík 3:1.
LÍF Leirvík w sezonie 1987 po raz kolejny zajął siódme miejsce w tabeli, wygrywając trzy, a remisując cztery z czternastu rozegranych spotkań. W trzynastej kolejce zespół ten zajmował szóste miejsce w tabeli, jednak porażka 1:4 ze znajdującym się wówczas o jedną lokatę niżej B68 Toftir, sprawiła, że LÍF znalazł się ostatecznie na siódmej pozycji.
Liczba drużyn biorących udział w 1. deild wzrosła w sezonie 1988 do dziesięciu. LÍF Leirvík po wygraniu sześciu spotkań i zremisowaniu czterech, znalazł się wówczas na siódmej lokacie w tabeli. W szesnastej kolejce zespół zajmował jeszcze zagrożone spadkiem do niższej ligi miejsce dziewiąte, jednak zwycięstwa z NSÍ Runavík (1:0) oraz GÍ Gøta (3:1), sprawiły, że zajął ostatecznie miejsce siódme. Był to jedyny sezon najwyższej ligi Wysp Owczych, w którym królem strzelców został zawodnik LÍF Leirvík. Był to Kurt Mørkøre z dorobkiem 13 bramek.
Kolejny sezon nie przyniósł LÍF Leirvík żadnego zwycięstwa, a jedynie trzy remisy na piętnaście rozegranych spotkań, co spowodowało, że zespół znalazł się na ostatnim, dziesiątym miejscu w tabeli ligowej i musiał pożegnać się z rozgrywkami najwyższego poziomu ligowego na Wyspach Owczych.
Lata 1990 - 2007.
W roku 1990 LÍF Leirvík występował w 2. deild, gdzie z dorobkiem dziewiętnastu punktów znalazł się na czwartym miejscu w tabeli, co nie dało mu awansu do wyższej klasy rozgrywek. Niepowodzeniem zakończył się także kolejny sezon, który LÍF zakończył na siódmej pozycji pięcioma zwycięstwami i czterema remisami w osiemnastu spotkaniach. Zmiana sytuacji nastąpiła w roku 1992, gdy drużyna z Leirvík znalazła się na pierwszym miejscu drugoligowej tabeli, przegrywając jedynie trzy spotkania, co dało jej awans do 1. deild.
Sezon 1993 był ostatnim w historii klubu LÍF Leirvík, rozegranym w ramach najwyższej ligi Wysp Owczych. Po trzech zwycięstwach i sześciu porażkach w osiemnastu spotkaniach ligowych zajął on przedostatnie, dziewiąte miejsce w tabeli i spadł do 2. deild. Jedynym większym sukcesem klubu było zremisowanie z ówczesnym mistrzem archipelagu, GÍ Gøta 1:1 na własnym stadionie w meczu trzeciej kolejki 1. deild, 2 maja. Nieudanymi okazały się też dla niego rozgrywki pucharowe, gdzie w pierwszym meczu przegrał 3:0 z B71 Sandoy.
Zespół LÍF Leirvík od 1994 roku ponownie rozgrywał mecze w ramach 2. deild. Mimo dużych sukcesów i przegranej jedynie w trzech spotkaniach, zajął wówczas trzecie miejsce, przez co nie awansował do najwyższej klasy rozgrywek. Królem strzelców 2. deild został wówczas John Olsen, grający dla LÍF, który strzelił 14 bramek. Zmagania w Pucharze Wysp Owczych, zakończył po pierwszym meczu, po przegranej z SÍ Sumba 1:3.
Kolejny sezon (1995) gracze LÍF Leirvík zakończyli na szóstej pozycji w tabeli, odnosząc osiem zwycięstw i dwa remisy w osiemnastu spotkaniach. Dużą porażką była przegrana 2:1 z drugim składem GÍ Gøta, ostatnią wówczas drużyną w tabeli. LÍF nie awansował także z fazy grupowej Pucharu Wysp Owczych, która została wówczas wprowadzona po raz pierwszy na archipelagu.
W roku 1996 LÍF Leirvík zakończył sezon na czwartym miejscu w tabeli, po dziesięciu zwycięstwach i dwóch remisach. Rozgrywki pucharowe ponownie zakończyły się brakiem awansu z grupy, jednak w fazie kwalifikacyjnej zespół odniósł jedno z największych zwycięstw w swojej historii, rozbijając Skála ÍF 11:3.
Kolejny sezon, odbywający się w roku 1997 LÍF Leirvík zakończył na siódmym miejscu w ligowej tabeli, wygrywając siedem i remisując dwa z osiemnastu spotkań. Porażką zakończył się także występ w rozgrywkach pucharowych - zespół przegrał wszystkie mecze prócz fazy kwalifikacyjnej, gdy pokonał Fram Tórshavn 2:0. Od tego roku drużynę prowadził Harry Benjaminsen.
Rok 1998 przyniósł zespołowi z Leirvík niewielki sukces. Po raz pierwszy od spadku do drugiego poziomu rozgrywek zajął on drugie miejsce w tabeli ligowej z dziesięcioma zwycięstwami i trzema remisami na koncie. Dało to drużynie możliwość wzięcia udziału w barażach o 1. deild, które odbyły się 10 i 18 października 1998 roku. Przeciwnikiem LÍF był zespół SÍ Sumba. Pomimo zwycięstwa 2:1 w pierwszym spotkaniu na własnym stadionie LÍF Leirvík nie zdołał awansować, gdyż mecz wyjazdowy zakończył się porażką 0:2. Występ w pucharze LÍF zakończył w fazie eliminacyjnej, gdzie przegrał 1:2 z Royn Hvalba, wygrywając wcześniej mecz fazy kwalifikacyjnej, przeciwko Skála ÍF 4:0.
Po raz kolejny drużyna trenowana przez Harry'ego Benjaminsena zajęła drugie miejsce w tabeli ligowej w 1999 roku, po wygraniu dwunastu meczów i zremisowaniu trzech. Ponownie jednak w barażach SÍ Sumba pokonał w dwumeczu LÍF Leirvík 6:2 (1:2, 5:0). Rozgrywki pucharowe zakończyły się również porażką, mimo wygranej w meczu przeciwko EB/Streymur w fazie eliminacyjnej (1:0) zespół nie zdołał przejść przez fazę grupową, wygrywając tylko jedno spotkanie przeciwko SÍ Sumba.
Sezon odbywający się w roku 2000 zakończył się porażką dla LÍF Leirvík. Zespół ten zajął dziewiątą lokatę w tabeli ligowej, wygrywając pięć i remisując cztery z osiemnastu spotkań. Drużyna musiała rozegrać dwa mecze barażowe przeciwko drugiemu składowi B71 Sandoy, 7 i 14 października 2000 roku, oba wygrane przez LÍF (10:0, 4:0). Raz jeszcze w rozgrywkach Pucharu Wysp Owczych zespół po przejściu fazy eliminacyjnej (zwycięstwo 9:1 w meczu przeciwko Fram Tórshavn) nie zdołał dotrzeć do fazy pucharowej.
Kolejny sezon podopieczni Harry'ego Benjaminsena zakończyli na ósmym miejscu w tabeli ligowej, wygrywając sześć i remisując cztery z osiemnastu rozegranych spotkań. Rozgrywki Pucharu Wysp Owczych zakończyli zaś w fazie kwalifikacyjnej, po porażce 8 marca 2001 w meczu przeciwko AB Argir (1:3). W trakcie sezonu doszło do zmiany na stanowisku trenera - został nim Bogi Lervig.
W 2002 roku LÍF Leirvík zajął szóste miejsce w ligowej tabeli z sześcioma zwycięstwami i czterema remisami, w Pucharze Wysp Owczych odpadł zaś 9 marca po przegranym meczu fazy kwalifikacyjnej przeciwko B71 Sandoy (3:2).
Po kolejnym sezonie zespół ponownie musiał walczyć o utrzymanie się w 2. deild, albowiem zakończył rozgrywki na miejscu dziewiątym z sześcioma zwycięstwami i jednym remisem na koncie. Baraże przeciwko drugiemu składowi EB/Streymur odbyły się 8 i 11 października 2003 roku. Pierwszy z nich zakończył się wynikiem remisowym 1:1, a drugi zwycięstwem LÍF Leirvík 3:1. Zespół ten odpadł także ponownie w rundy kwalifikacyjnej z rozgrywek Pucharu Wysp Owczych, po porażce z Royn Hvalba 1:2.
W roku 2004 doszło do zmiany trenera - nowym szkoleniowcem został Duńczyk Bjørn Krog. Poprawiło to nieco sytuację LÍF Leirvík, które zajęło czwarte miejsce w tabeli z dorobkiem ośmiu zwycięstw i pięciu remisów. Nadal jednak nie udało im się awansować z fazy kwalifikacyjnej Pucharu Wysp Owczych, w której przegrali z SÍ Sumba 3:2 po dogrywce, 7 marca 2004 roku.
W roku 2005 zmieniło się nazewnictwo lig na Wyspach Owczych i od tamtej pory drugi poziom rozgrywek zaczął być nazywany 1. deild. Podopieczni Bjørna Kroga zajęli wówczas szóste miejsce w ligowej tabeli po sześciu zwycięstwach i trzech remisach. Po zmianie zasad rozgrywek pucharowych LÍF Leirvík zdołał awansować z pierwszej fazy eliminacyjnej do drugiej, po pokonaniu AB Argir 2:0, jednak w kolejnym meczu musiał uznać wyższość rywala - GÍ Gøta zwyciężyło 4:2.
Sezon 2006 rozpoczął się dla LÍF Leirvík od zmiany trenera. Stanowisko to objął dawny gracz tego zespołu, Hans Fróði Hansen. Klub ten odniósł wówczas największy sukces od wielu lat, zajmując trzecie miejsce w tabeli ligowej z dziesięcioma zwycięstwami i czterema remisami na koncie na dwadzieścia jeden spotkań (rozpoczęto wtedy rozgrywać po trzy mecze między każdą z drużyn a z rozgrywek 1. deild 2006 wykluczono dwa zespoły). Swój pierwszy mecz pucharowy LÍF przegrał z GÍ Gøta 1:4.
Rok 2007 był ostatnim sezonem, w czasie którego LÍF Leirvík istniał, jako osobny zespół. Na samym początku doszło do kolejnej zmiany trenera, a stanowisko to przypadło Janowi Joensenowi. Zespół zajął piąte miejsce w tabeli po czternastu zwycięstwach, jednym remisie i dwunastu porażkach. W rozgrywkach pucharowej zwyciężył w pierwszej fazie eliminacyjnej, spotkanie przeciwko Fram Tórshavn zakończyło się wynikiem 3:0, uległ jednak w fazie drugiej VB/Sumba 1:3.
W listopadzie 2007 roku ogłoszono, że klub LÍF Leirvík zostanie połączony z GÍ Gøta, mającego swą siedzibę w Norðragøta, miejscowości oddalonej od Leirvík o około 5 km. Przyczyną połączenia miała być zarówno większa możliwość wyboru nowych zawodników, jak i aspekt finansowy. Początkowo nowy klub działał pod nazwą GÍ/LÍF. Podpisał on w grudniu 2007 roku umowę z nowym trenerem - Brazylijczykiem Edsonem Silvą.
4 lutego 2008 roku odbyło się oficjalne spotkanie, na którym zaprezentowano nazwę nowego klubu. Od tamtej pory nazywa się on Víkingur Gøta.
Ostatni znany skład LÍF Leirvík wyglądał następująco:
Trenerzy.
Następujący trenerzy byli zatrudniani przez klub LÍF Leirvík.

</doc>
<doc id="920277" url="https://pl.wikipedia.org/wiki?curid=920277" title="Lervík ÍF">
Lervík ÍF



</doc>
<doc id="920279" url="https://pl.wikipedia.org/wiki?curid=920279" title="Silnik w układzie przeciwsobnym">
Silnik w układzie przeciwsobnym



</doc>
<doc id="920281" url="https://pl.wikipedia.org/wiki?curid=920281" title="Plan ochrony">
Plan ochrony

Plan ochrony jest to dokument, który sporządza się i realizuje dla parków narodowych, rezerwatów przyrody i parków krajobrazowych, a można sporządzić także dla obszaru Natura 2000 lub jego części. Plan ochrony ustanawia się w terminie 5 lat od dnia utworzenia parku narodowego, uznania obszaru za rezerwat przyrody albo utworzenia parku krajobrazowego. 
Dla parków narodowych, rezerwatów przyrody i parków krajobrazowych jest podstawowym dokumentem planującym ochronę przyrody. Dla obszaru Natura 2000 takim podstawowym dokumentem jest plan zadań ochronnych, a plan ochrony sporządza się dla obszaru lub jego części tylko w razie potrzeby uszczegółowienia planowania.
Organ sporządzający i zatwierdzający.
Projekt planu ochrony sporządza dla:
Sporządzający projekt planu ochrony zapewnia możliwość udziału społeczeństwa w tym procesie (tj. ogłasza o przystąpieniu do sporządzenia planu, przyjmuje i rozważa wnioski i uwagi, ogłasza o sporządzeniu planu). Projekt planu jest opiniowany przez właściwe terytorialnie rady gmin. Plan ochrony sporządza się na okres 20 lat. Plan ochrony może być zmieniony, jeżeli wynika to z potrzeb ochrony przyrody.
Zawartość.
Plan ochrony dla parku narodowego oraz rezerwatu przyrody zawiera:
Plan ochrony dla parku krajobrazowego zawiera:
Plan ochrony dla obszaru Natura 2000 lub jego części zawiera:

</doc>
<doc id="920282" url="https://pl.wikipedia.org/wiki?curid=920282" title="Leirvík ÍF">
Leirvík ÍF



</doc>
<doc id="920285" url="https://pl.wikipedia.org/wiki?curid=920285" title="Roman Wesołowski (fotograf)">
Roman Wesołowski (fotograf)

Roman Wesołowski (ur. 31 maja 1907 we Lwowie, zm. 25 listopada 2000 w Krakowie) – polski prawnik i fotograf.
Stosował różne techniki fotograficzne: izohelię, relief, wtórnik, heliobrom i fotomontaż. Pozostawił unikalne zdjęcia przedwojennego Lwowa, powojennego Krakowa i powstającej Nowej Huty. Jego fotografie publikowane były w albumach, a także znane są z widokówek.
Od 1944 r. realizował dokumentację fotograficzną dla wydziału urbanistyki magistratu lwowskiego. W czerwcu 1945 r. wraz z żoną, dwójką dzieci i rodzicami opuścił Lwów wraz z innymi Polakami przymusowo wysiedlonymi z miasta. Zamieszkał w Krakowie. Pracował w przemyśle naftowym, w latach 1952-1968 był zatrudniony w Biurze Studiów i Projektów Hutnictwa Biprostal, dla którego wykonywał liczne prace fotograficzne na terenie Nowej Huty i kombinatu metalurgicznego.
Laureat licznych konkursów fotograficznych. W 1938 r. uczestniczył w wystawie fotografii artystycznej zorganizowanej przez Towarzystwo Przyjaciół Sztuk Pięknych we Lwowie w Muzeum Lwowskim. Po II wojnie światowej był autorem kilku wystaw, m.in.: w 1966 r. w Towarzystwie Przyjaciół Sztuk Pięknych w Krakowie oraz w 1989 r. w krakowskiej galerii ZPAF. W 1967 otrzymał tytuł Artiste FIAP, w 1987 medal 40-lecia ZPAF, a w 1988 na 50-lecie swej pracy twórczej – medal honorowy ZPAF.

</doc>
<doc id="920290" url="https://pl.wikipedia.org/wiki?curid=920290" title="Podgórze (zajezdnia tramwajowa)">
Podgórze (zajezdnia tramwajowa)

Podgórze – zajezdnia tramwajowa MPK SA z siedzibą w Krakowie przy ulicy Jana Brożka 3.

</doc>
<doc id="920291" url="https://pl.wikipedia.org/wiki?curid=920291" title="Zdzisław Gedliczka">
Zdzisław Gedliczka

Zdzisław Gedliczka (ur. 2 kwietnia 1888 w Rypiance (Galicja Wschodnia), zm. 28 maja 1957 w Krakowie) – artysta malarz, grafik, projektant witraży.
Życiorys.
Urodził się 2 kwietnia 1888 w Rypiance, pow. kałuskiego, w rodzinie Franciszka i Marceli z Schererów. W 1907 ukończył szkołę realną w Stanisławowie. W latach 1907–1912 studiował na Akademii Sztuk Pięknych w Krakowie, był uczniem Leona Wyczółkowskiego i Stanisława Dębickiego.
Podczas I wojny światowej służył w wojsku austriackim. Następnie wstąpił do Wojska Polskiego. Nauczał rysunku na kursie maturalnym inwalidów wojennych (do 1919), następnie w Państwowej Szkole Zawodowej Żeńskiej. Od 1926 pracował w Państwowej Szkole Sztuk Zdobniczych i Przemysłu Artystycznego w Krakowie, (od 1938 Państwowy Instytut Sztuk Plastycznych w Krakowie) gdzie kierował Wydziałem Projektu Haftu i Koronek. 
Był autorem polichromii refektarza oo. augustianów w Krakowie oraz kościołów w Białej, Czernichowie, Łagiewnikach, Niegardowie. Wykonał projekty witraży do kościołów w Kętach, Suchej i Mszanie Dolnej. Wykonał projekt buławy marszałkowskiej Edwarda Śmigłego-Rydza. Skonstruował i opatentował nowy typ warsztatu tkackiego. Wykonywano na nim nowy splot dekoracyjny czteronicielnicowy, nazywany "splotem krakowskim""."
Od 1950 był profesorem krakowskiej ASP, gdzie kierował Wydziałem Tekstylnym.
Od 9 listopada 1914 był mężem Julii Mialovich (1892–1982), z którą miał syna Zdzisława (1916–2014).
Zmarł 28 maja 1957 w Krakowie. Spoczywa, razem z żoną i synem, na cmentarzu Salwatorskim (sektor SC7-9-15).

</doc>
<doc id="920292" url="https://pl.wikipedia.org/wiki?curid=920292" title="Związek Szlachty Zagrodowej">
Związek Szlachty Zagrodowej

Związek Szlachty Zagrodowej – polska organizacja społeczna, powołana oficjalnie 13 lutego 1938.
Do zadań organizacji należało roztoczenie opieki nad polską drobną szlachtą kresową, która nie zatraciła jeszcze polskiej narodowości, oraz repolonizacja tych, którzy już ją utracili.
Historia.
Do organizowania pierwszych kół wiejskich przystąpiono w 1935. W 1936 roku utworzono Komitet ds. Szlachty Zagrodowej, który w następnym roku doprowadził do Zjazdu we Lwowie.
W dniu 17 października 1937 we Lwowie odbył się Zjazd Szlachty Zagrodowej. W Teatrze Wielkim zebrało się około czterech tysięcy delegatów kół szlacheckich. Postanowiono utworzyć Związek Szlachty Zagrodowej, powołano komisję do opracowania statutu i programu działalności.
Formalnie Związek powstał 13 lutego 1938 na Zjeździe Ogólnym Szlachty Zagrodowej w Przemyślu. W Zjeździe wzięły udział osoby wspierające działalność Związku: gen. bryg. Janusz Głuchowski (wiceminister spraw wojskowych), gen. bryg. Wacław Scaevola-Wieczorkiewicz (dowódca X Okręgu Korpusu w Przemyślu) oraz wojewoda stanisławowski Stefan Pasławski i wicewojewoda lwowski Chmielewski.
Przyjęty został statut zatwierdzony przez wojewodę lwowskiego. Utworzono Radę Naczelną i Zarząd Główny z siedzibą w Przemyślu. Na prezesa Związku wybrano księdza dziekana Antoniego Miodońskiego, kapelana 5 Pułku Strzelców Podhalańskich. W dniu 24 czerwca 1938 protektorat nad Związkiem Szlachty Zagrodowej objął marszałek Edward Śmigły-Rydz.
Działalność.
Do Związku Szlachty Zagrodowej Podkarpacia należało w lutym 1939 41 tys. członków w 450 kołach, działało 28 zarządów powiatowych. Działalność rozszerzyła się szybko na Wołyń i Polesie. Na początku 1939 powołany został Związek Szlachty Zagrodowej na Wołyniu. W Łucku rozpoczęto wydawanie dwutygodnika "Pobudka Wołyńska". Powstały pierwsze koła Związku Szlachty Zagrodowej na Polesiu.
Związek Szlachty Zagrodowej starał się, aby ludność polska miała dobrą opiekę duszpasterską. Budowano i wyposażano kościoły. W kilkunastu miejscowościach szlachta zagrodowa wybudowała domy ludowe, w których działały świetlice, sale teatralne, sklepiki spółdzielcze. Związek organizował różne kursy, np. kierowników świetlic, sekretarzy kół, kursy gospodarstwa domowego oraz kroju i szycia, fundował stypendia gimnazjalne i licealne.
W wojsku utworzono kompanie szlacheckie, najwcześniej w 5 Pułku Strzelców Podhalańskich w Przemyślu.
W lipcu 1938 utworzono Fundusz Pożyczkowo-Zapomogowy udzielający pożyczek na cele gospodarcze, jak kupno narzędzi rolniczych, nawozów sztucznych, nasion, uruchomienie warsztatu. Związek Szlachty Zagrodowej Podkarpacia dopomógł zorganizować kilkadziesiąt sklepów prywatnych, spółdzielczych i kółek rolniczych.
Zarząd Główny ZSZ przyznawał Honorową Odznakę Związku Szlachty Zagrodowej.
Piśmiennictwo.
Wielką rolę w działalności Związku odegrało czasopismo "Pobudka", założone w 1935 przez Towarzystwo Rozwoju Ziem Wschodnich. Od roku 1935 ukazywało się w Turce nad Stryjem, w 1936 redakcję przeniesiono do Przemyśla. W roku 1937 "Pobudka" stała się dwutygodnikiem, a w następnym roku oficjalnym pismem Zarządu Głównego Związku Szlachty Zagrodowej. Nakład wynosił 13 tys. egzemplarzy, w 1939 zwiększono do 15 tys. Było to największe i najpopularniejsze pismo ludowe w Małopolsce Wschodniej. Od roku 1938 ukazywała się "Mała Pobudka" – pisemko dla dzieci i młodzieży. W czasie wakacji nakład "Małej Pobudki" zwiększano do 20 tys. egzemplarzy. Ukazało się także kilka broszur na temat historii szlachty zagrodowej na ziemiach południowo-wschodnich Polski. Wiele z nich miało także wydanie w języku ukraińskim, gdyż duża część szlachty zagrodowej nie znała języka polskiego,
Ferdynand Ossendowski napisał dwie powieści z życia szlachty zagrodowej: " i ". Książki do bibliotek kół Związku przesyłali: Zofia Kossak, Maria Rodziewiczówna, Gustaw Morcinek, Kornel Makuszyński, Zygmunt Nowakowski, Ferdynand Ossendowski, Wacław Sieroszewski.
Rozwijająca się akcja repolonizacyjna na ziemiach południowo-wschodnich Rzeczypospolitej została przerwana przez wybuch wojny i okupację tych terenów przez ZSRR.

</doc>
<doc id="920294" url="https://pl.wikipedia.org/wiki?curid=920294" title="Tarn Aeluin">
Tarn Aeluin



</doc>
<doc id="920296" url="https://pl.wikipedia.org/wiki?curid=920296" title="Interleukina 13">
Interleukina 13

Interleukina 13 (IL-13) – cytokina produkowana przede wszystkim przez limfocyty Th2, ale także przez eozynofile czy komórki NK. Wykazuje ona szerokie działanie częściowo zbliżone do działania IL-4. Odgrywa ważną rolę w odpowiedzi na pasożytnicze nicienie. Jest mediatorem zapalenia związanego z alergią.
Ludzka IL-13 to glikoproteina o masie 17 kDa. Kodujący ją gen położony jest na chromosomie 5 (u myszy na chromosomie 11), w otoczeniu genów kodujących IL-4, IL-3, IL-5, IL-9, i GM-CSF.

</doc>
<doc id="920298" url="https://pl.wikipedia.org/wiki?curid=920298" title="Synagoga w Leżajsku">
Synagoga w Leżajsku

Synagoga w Leżajsku – chasydzka synagoga znajdująca się w Leżajsku, przy ulicy Studziennej 2.
Synagoga została założona w jednym z pomieszczeń, rozbudowanego w latach 1997-1998, budynku dawnej mykwy. Inicjatorem tego przedwsięwzięcia była Fundację Chasydów Leżajsk-Polska, która wykonywała swoje prace pod kierunkiem rabina Simchy Krakowskiego. Synagoga służy głównie pielgrzymującym do Leżajska chasydom, a modły w niej odbywają się kilka razy w roku.
9 marca 2007 roku nastąpiło uroczyste wprowadzenie do synagogi nowej Tory, którą ufundował Dawid Fischer z Izraela. Trasa pochodu prowadziła przez plac Targowy, ulicę Krótką, Górną i Studzienną. Na uroczystościach było obecnych wielu rabinów oraz liczni pielgrzymi z całego świata.

</doc>
<doc id="920300" url="https://pl.wikipedia.org/wiki?curid=920300" title="Obserwatorium Yerkes">
Obserwatorium Yerkes

Yerkes Observatory () – obserwatorium astronomiczne znajdujące się w Williams Bay w stanie Wisconsin, USA.
Obserwatorium zostało zbudowane w 1897, sfinansowane przez Charlesa Yerkesa i obecnie jest własnością Uniwersytetu Chicagowskiego. Jest ono przykładem postępu, zmian polegających na przejściu z małych domowych obserwatoriów do wielkich kompleksów zawierających m.in. laboratoria fizyczne, chemiczne.
W obserwatorium znajdują się cztery teleskopy główne. Największy z nich, soczewkowy, ma średnicę 102 cm (40 cali). Został zbudowany przez znawcę astronomii i technika Alvana G. Clarka. Był największym teleskopem na świecie aż do czasu zbudowania Mount Wilson's w 1904. Obecnie pozostaje największym refraktorem na świecie.
Oprócz niego znajdują się tam trzy teleskopy zwierciadlane:
oraz kilka mniejszych, przeznaczonych do celów edukacyjnych. Na wyposażeniu jest też teleskop Schmidta
Prowadzone obecnie badania dotyczą ośrodków międzygwiazdowych, gromad kulistych, promieniowania podczerwonego i kosmicznego oraz obiektów znajdujących się niedaleko Ziemi jak planetoidy, komety czy meteoroidy. Dodatkowo University of Chicago finansuje ośrodek inżynieryjny i specjalistyczny sprzęt potrzebny naukowcom. Obecnym dyrektorem jest Dr. Kyle M. Cudworth.
Plany sprzedaży obiektu.
W marcu 2005 University of Chicago ogłosił, że obserwatorium i teren otaczający je znajdujący się przy brzegu jeziora Genewa będzie wystawione na sprzedaż. Początkowo było zainteresowanych dwóch nabywców: Aurora University i firma "Mirbeau" która miała w zamiarze przerobić obserwatorium i wybudować w okolicach luksusowe apartamenty. Planom sprzedaży sprzeciwiały się jednak pewne grupy. 7 czerwca 2006 Uniwersytet ogłosił, że jest w stanie sprzedać obiekt firmie Mirbeau za 8 milionów $ pod warunkiem, że zachowa w nienaruszonym stanie obserwatorium i brzeg jeziora. Ostatecznie Uniwersytet zrezygnował ze sprzedaży w styczniu 2007.

</doc>
<doc id="920308" url="https://pl.wikipedia.org/wiki?curid=920308" title="Kanadyjscy arcymistrzowie szachowi">
Kanadyjscy arcymistrzowie szachowi

Lista kanadyjskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Kanady reprezentowali tylko w pewnym okresie swojego życia.

</doc>
<doc id="920309" url="https://pl.wikipedia.org/wiki?curid=920309" title="Świniuszka">
Świniuszka

Świniuszka (488 m) – wzniesienie we wsi Rodaki w województwie małopolskim, w powiecie olkuskim, w północnej części gminy Klucze. Znajduje się na Wyżynie Częstochowskiej wchodzącej w skład Wyżyny Krakowsko-Częstochowskiej.
Na wzniesieniu znajduje się duża ilość jurajskich skał, grot oraz jaskiń. Ze szczytu góry można obserwować panoramę Rodak, odległe tereny, pobliskie wioski i nawet (przy sprzyjającej pogodzie) Pustynię Błędowską. Na północno-zachodnim stoku góry, wśród skałek znajduje się wejście do jednej z najgłębszych jaskiń na Jurze Krakowsko-Częstochowskiej – Jaskini na Świniuszce. Jest długa na 127 m i szeroka na 37 m. U stóp góry wybija Źródło Miłości z krystalicznie czystą wodą, po którą przyjeżdżają turyści z odległych miejscowości. Woda ta jest ceniona ze względu na smak.
W lasach często występuje dzikie zwierzęta takie jak: borsuki, lisy, zające, sarny, łasice. W jaskiniach można spotkać całe stada nietoperzy. Są tam również liczne sowy. W lesie najczęściej rosną sosny na piaskach, lecz także znajdują się jodły, buki, lipy i świerki.
Oprócz Jaskini na Świniuszce jest jeszcze kilka innych jaskiń: Jaskinia Niska w Świniuszce, Jaskinia w Rodakach, Schronisko na Świniuszce, Schronisko w Ostańcu Pierwsze, Schronisko w Ostańcu Drugie. Jest też wiele skał, na trzech z nich uprawiana jest wspinaczka skalna. Są to skały: Kopytko, Półtusze i Retro Ścianka.

</doc>
<doc id="920313" url="https://pl.wikipedia.org/wiki?curid=920313" title="Ferdynand VI Burbon">
Ferdynand VI Burbon



</doc>
<doc id="920315" url="https://pl.wikipedia.org/wiki?curid=920315" title="Proszew B">
Proszew B

Proszew B – wieś w Polsce położona w województwie mazowieckim, w powiecie węgrowskim, w gminie Grębków.
Wierni Kościoła rzymskokatolickiego należą do parafii Matki Bożej Królowej Korony Polskiej w Kopciach.
W latach 1975–1998 miejscowość administracyjnie należała do województwa siedleckiego.

</doc>
<doc id="920317" url="https://pl.wikipedia.org/wiki?curid=920317" title="Proszew">
Proszew

2 miejscowości w Polsce

</doc>
<doc id="920318" url="https://pl.wikipedia.org/wiki?curid=920318" title="Nowa Huta (zajezdnia tramwajowa)">
Nowa Huta (zajezdnia tramwajowa)

Nowa Huta – zajezdnia tramwajowa MPK z siedzibą w Krakowie przy ulicy Ujastek 12, na rogu z ulicą Karola Łowińskiego.
Ilostan taboru.
Ilostan na 11.12.2019

</doc>
<doc id="920319" url="https://pl.wikipedia.org/wiki?curid=920319" title="Ohel Elimelecha w Leżajsku">
Ohel Elimelecha w Leżajsku

Ohel Elimelecha w Leżajsku – ohel cadyka Elimelecha znajdujący się na cmentarzu żydowskim w Leżajsku, przy ulicy Górnej.
Pierwszy drewniany, kryty gontem ohel powstał w XIX wieku. W 1940 roku Niemcy zburzyli go i rozkopali grób cadyka, z nadzieją, że znajdą drogocenne przedmioty. Według podań podczas rozkopywania grobu cadyk spojrzał na prześladowców smutnymi oczami, poprzez co wystraszeni uciekli i dalej nie niszczyli grobu, jak i całego cmentarza. Szczątki cadyka leżały kilka dni pod jednym z drzew. Wkrótce zostały ponownie pochowane w białym ręczniku przez Lejba Katza, jednak zrobił to w innym miejscu, które wskazał Zdzisławowi Zawilskiemu, ostatniemu przedwojennemu zastępcy burmistrza Leżajska Tadeusza Nizińskiego.
Po zakończeniu wojny, w 1959 r. z wyłącznej inicjatywy rabina Samuela Friedmanna z Wiednia rozpoczęto budowę nowego, murowanego ohelu, który był jednonawowy (zewnętrzne ściany były w miejscu lizen widocznych na frontowej ścianie dzisiejszej kaplicy. Budowę realizował murarz nazwiskiem Kusy, a finansował to w/w Samuel Friedmann, wymieniając dolary w banku, po oficjalnym kursie. Baruch Safir był zdecydowanym, przeciwnikiem tej budowy do tego stopnia, że zawiadomił prokuratora o "nielegalnym obrocie dolarami" przez Zdzisława Zawilskiego, u którego gościł rabin Friedmann podczas każdorazowego pobytu w Leżajsku. Prokurator nie wniósł aktu oskarżenia, bo Zdzisław Zawilski okazał otrzymane od rabina bankowe dowody wymiany dolarów na złotówki oraz skrupulatne rozliczenie za materiały i robociznę. Kazimierz Gdula był w domu Z. Zawilskiego podczas I wizyty rabina Friedmanna i opowiadał mu o historii leżajskich cadyków. Rabin Friedman mówił, że budowę finansuje wyłącznie z własnych funduszy, jako wotum za ocalenie, kiedy był więźniem obozu Mauthausen, w którym po raz pierwszy dowiedział się o Elimelechu Weissblumie. Do szkoły rabinackiej wstąpił dopiero po wojnie. Budowę jednonawowego ohelu zakończono w 1963 r. W 1994 roku mieszkający w Nowym Jorku, a urodzony w okolicach Krakowa, rabin Mendel Reichberg zlecił arch. Zbigniewowi Zawilskiemu projekt rozbudowy ohelu. Dopiero wówczas zostały dobudowane dwie boczne nawy. To rabin Mendel Reichber zbierał w USA fundusze, ale na rozbudowę ohelu. Po rozbudowie ohel składa się z trzech części: centralnej z nową macewą cadyka, otoczonego kutą kratą i dwóch bocznych naw: jednej dla mężczyzn, drugiej dla kobiet. Powyższe informacje zostały przekazane przez Zbigniewa Zawilskiego, syna Zdzisława. Do dnia dzisiejszego zachowała się oryginalna macewa cadyka Elimelecha z Leżajska z 1776 roku.
W marcu 2008 roku ohel cadyka został sprofanowany i pokryty antysemickimi napisami, co zdarzyło się po raz pierwszy w powojennej historii Leżajska. Ohel ucierpiał w wyniku pożaru nocą z 8 na 9 marca 2018 roku, podczas corocznej pielgrzymki chasydów.
Ohel jest obecnie najliczniej i najchętniej odwiedzanym grobem cadyka w Polsce, a nawet i Europie. Wśród pielgrzymów znalazła się również znana hollywoodzka aktorka Demi Moore (członkini grupy wyznaniowej Kaballah Center) czy światowej sławy piosenkarka Madonna.

</doc>
<doc id="920322" url="https://pl.wikipedia.org/wiki?curid=920322" title="COROT-1b">
COROT-1b

COROT-1b – planeta pozasłoneczna należąca do grupy gorących jowiszy, okrążająca COROT-1 – podobnego do Słońca żółtego karła. Została odkryta przez satelitę COROT, o odkryciu poinformowano 3 maja 2007.
Planeta leży w odległości ok. 1500 lat świetlnych od Ziemi w konstelacji Jednorożca. Obiega swoją gwiazdę z okresem ok. 1,5 doby.

</doc>
<doc id="920324" url="https://pl.wikipedia.org/wiki?curid=920324" title="Ered Wethrin">
Ered Wethrin



</doc>
<doc id="920327" url="https://pl.wikipedia.org/wiki?curid=920327" title="Józef Walenty Komorowski">
Józef Walenty Komorowski

Józef Walenty Komorowski (ur. 15 lutego 1818 w Warszawie, zm. 22 marca 1858 tamże) – polski aktor scen warszawskich.
Był synem Józefa, najpierw lokaja, później zarządcy pałaców cesarsko-królewskich w stolicy: Zamku Królewskiego, Łazienek i Belwederu, i Barbary z Sargońskich, starszym bratem Ignacego.
Ukończył Liceum Warszawskie, ale nie podjął studiów uniwersyteckich. Debiutował w 1833 w zespole aktorskim T.A. Chełchowskiego w Płocku, nie posiadając żadnego wykształcenia w sztuce dramatu i deklamacji. W styczniu 1837 uzyskał angaż w stołecznym Teatrze Rozmaitości jako następca zmarłego „pierwszego amanta” Wojciecha Piaseckiego. Mimo dużej urody oraz pięknego głosu i dykcji musiał wiele lat się starać o uznanie wybrednej warszawskiej publiczności. Dopiero po 14 latach stanął w rzędzie najwybitniejszych artystów sceny polskiej. W roku 1851 Antoni Lesznowski pisał o nim w „Gazecie Warszawskiej”: „talent pana Komorowskiego rozszerzył się, dojrzał ostatecznie i dziś w pierwszym stoi rzędzie obok Żółkowskiego i Królikowskiego. I publiczność wyraźnie daje poznać panu Komorowskiemu, że umie ocenić i uznawać talent taką pracą zdobyty”.
Komorowski przyjaźnił się m.in. z poetami: Cyprianem Kamilem Norwidem i Teofilem Lenartowiczem. Marzył o wielkich rolach tragicznych, o tym, by zagrać Hamleta, ale nigdy tej roli nie otrzymał. Działał także jako tłumacz sztuk pióra głównie francuskich i niemieckich pisarzy i napisał sztukę "Dwa wychowania", za którą otrzymał przychylne recenzje.
W roku 1844 poślubił Antoninę Wittge, później także popularną aktorkę, i miał z nią syna, zmarłego w 1849. W tym samym roku nastąpił rozwód.
Komorowski zmarł na gruźlicę w pięć miesięcy po bracie Ignacym i został pochowany obok jego grobu na cmentarzu Powązkowskim (kwatera 13-5-26).

</doc>
<doc id="920329" url="https://pl.wikipedia.org/wiki?curid=920329" title="Zazdrość patologiczna">
Zazdrość patologiczna



</doc>
<doc id="920330" url="https://pl.wikipedia.org/wiki?curid=920330" title="Meriones unuiculatus">
Meriones unuiculatus



</doc>
<doc id="920333" url="https://pl.wikipedia.org/wiki?curid=920333" title="Saurolophus">
Saurolophus



</doc>
<doc id="920334" url="https://pl.wikipedia.org/wiki?curid=920334" title="Massimo Mutarelli">
Massimo Mutarelli

Massimo Mutarelli (ur. 13 stycznia 1978 w Como) – włoski piłkarz, obrońca.
Kariera klubowa.
Massimo profesjonalną karierę zaczął w występującej w Serie A Atalancie BC. Spędził tam trzy sezony, jednak nie pokazał w pełni swoich możliwości. Rozegrał jedynie 5 spotkań. W 1998 wytransferowany został do najstarszego włoskiego zespołu – Genoa CFC. Podczas 4 sezonów na Stadio Luigi Ferraris rozegrał prawie 140 meczów, strzelając 8 bramek. W 2002 zgłosiło się po niego mające mocarstwowe ambicje U.S. Città di Palermo, rządzone przez Maurizio Zampariniego. Po dwóch latach Aquile awansowali do Serie A. W debiutanckim sezonie w najwyższej włoskiej klasie rozgrywkowej rozegrał 21 spotkań, strzelając jednego gola. Pomógł ekipie ze Stadio Renzo Barbera zając 6. miejsce, tym samym zakwalifikować się do Pucharu UEFA. Massimo został na Sycylii jeszcze dwa sezony. W 2006 zgłosiło się po niego rzymskie S.S. Lazio. Na Stadio Olimpico należy do wyróżniających się graczy jedenastki prowadzonej przez Delio Rossiego i odszedł do klubu Bologna FC. Na zasadzie wolnego transferu Mutarelli przeszedł do Atalanty Bergamo.
Kariera reprezentacyjna.
Mutarelli ma za sobą 25 występów w młodzieżowych reprezentacjach Włoch. Grał w drużynach U-17, U-18 i U-21.

</doc>
<doc id="920335" url="https://pl.wikipedia.org/wiki?curid=920335" title="Pecola">
Pecola

Pecola (2001-2002) – kanadyjsko-japoński serial animowany opowiadający o przygodach kwadratowego Pingwina Pecola, który bardzo lubi pudding.
Kiedyś serial emitowany był na Fox Kids. Został wyprodukowany w studiu Nelvana.
Wersja polska.
Opracowanie wersji polskiej: IZ-Text Katowice
Udźwiękowienie: Supra Film
W polskiej wersji wystąpili:
i inni
Lektor: Ireneusz Załóg

</doc>
<doc id="920337" url="https://pl.wikipedia.org/wiki?curid=920337" title="María de la Paz de Borbón">
María de la Paz de Borbón

María de la Paz de Borbón (ur. 23 czerwca 1862 w Madrycie, zm. 4 grudnia 1946 w Monachium) – infantka hiszpańska, druga córka królowej Izabelli II i jej męża Francisco de Asís de Borbón, hrabiego Kadyksu.
Życiorys.
Urodziła się w Pałacu Królewskim w Madrycie. Była drugą córką królowej Izabelli II i jej męża Francisco de Asís de Borbón, hrabiego Kadyksu. Jej starszą siostrą była Izabela, księżniczka Asturii, a starszym bratem – król Alfons XII. Prawdopodobnie jej ojcem nie był mąż królowej Izabeli II (który był homoseksualny), a jej kochanek – Miguel Tenorio de Castilla, również potencjalny ojciec jej młodszej siostry, infantki Eulalii.
2 kwietnia 1883 poślubiła w Madrycie księcia Ludwika Ferdynanda Bawarskiego, który jako syn Adalberta Wilhelma, księcia Bawarii, i infantki Amalii del Pilar Burbon (siostry Franciszka, hrabiego Kadyksu) był jej bratem ciotecznym. Z małżeństwa pochodziło troje dzieci:

</doc>
<doc id="920338" url="https://pl.wikipedia.org/wiki?curid=920338" title="Paul Hewson">
Paul Hewson



</doc>
<doc id="920341" url="https://pl.wikipedia.org/wiki?curid=920341" title="Göda">
Göda

Göda (górnołuż. "Hodźij") – miejscowość i gmina w Niemczech, w kraju związkowym Saksonia, w okręgu administracyjnym Drezno, w powiecie Budziszyn, w Łużycach Górnych, na zachód od Budziszyna.
Historia.
Historia Gödy sięga 1000 lat. Od średniowiecza aż do IX wieku miejscowość była miejscem spotkań lokalnego sądu – procesy odbywały się tu według starego łużyckiego prawa. Pierwszy raz wzmiankowana w 1006 jako Godoui, później Godowe, Godów w XIII i XIV w.; Gedaw — w XV i XVI w., potem Gedau, teraz Goda, łuż. Hodzij.
Cesarz Henryk II., po zawarciu traktatu z Bolesławem Chrobrym w 1005 pod Poznaniem, nadał kościołowi Miśnieńskiemu w 1007 r. trzy zamki: w Ostrownej, Drewnicy i Godowa.
Dzielnice.
Gmina dzieli się na sześć dzielnic:

</doc>
<doc id="920342" url="https://pl.wikipedia.org/wiki?curid=920342" title="Todd Babcock">
Todd Babcock

Todd E. Babcock (ur. 13 października 1969 roku w Jackson, w stanie Michigan) – amerykański aktor telewizyjny i filmowy.
Życiorys.
Uczęszczał do Jackson High School. Studiował na Uniwersytecie Stanowym Michigan na wydziale teatru. Zadebiutował na dużym ekranie w sensacyjnej komedii familijnej fantasy "Theodore Rex" (1995) z Whoopi Goldberg. Potem pojawił się gościnnie w serialu sci-fi "Sliders – Piąty wymiar" ("Sliders", 1997) u boku Johna Rhysa-Daviesa, sitcomie "Frasier" (1997), serialu fantasy "" ("Buffy the Vampire Slayer", 1997) oraz w roli Ensigna Mulcaheya – oficera Gwiezdnej Floty w serialu fantasy "Star Trek: Voyager" (1998). Wystąpił także w dramacie "Życiowa rola" ("Role Of A Lifetime", 2001) z udziałem Scotta Bakuli, remake'u "Planeta małp" ("Planet of the Apes", 2001) z Cary-Hiroyuki Tagawa i Davidem Warnerem. Przebojem wdarł się do świata seriali; zagrał w operze mydlanej NBC "Dni naszego życia" ("Days of Our Lives", 2003), serialu ABC "Chirurdzy" ("Grey's Anatomy", 2006) w roli doktora Matthew Savoya oraz dwóch serialach CBS – "Dowody zbrodni" ("Cold Case", 2006) jako Noah Pool – 1945 i "Krok od domu" ("Close to Home", 2006).

</doc>
<doc id="920343" url="https://pl.wikipedia.org/wiki?curid=920343" title="Modern Times">
Modern Times

Modern Times – 32. studyjny album Boba Dylana, który ukazał się 29 września 2006 roku. Nagrane na płycie utwory są mieszanką muzyki bluesowej, rockabilly oraz ballady prerockowej. Teksty zawierają fragmenty niektórych utworów dziewiętnastowiecznego poety Henry’ego Timroda.

</doc>
<doc id="920345" url="https://pl.wikipedia.org/wiki?curid=920345" title="XO-2 b">
XO-2 b

XO-2 b (również XO-2N b) – planeta pozasłoneczna orbitująca wokół gwiazdy XO-2 w gwiazdozbiorze Rysia. Została odkryta dzięki obserwacji tranzytu przed tarczą gwiazdy w 2007 roku przez Christophera J. Burke’a i jego zespół. Jest drugą planetą odkrytą przy wykorzystaniu teleskopu XO.
Charakterystyka.
Jak większość planet odkrytych metodą tranzytu, XO-2 b jest gazowym olbrzymem orbitującym bardzo blisko swojej gwiazdy. Taka bliskość sprawia, że na powierzchni planety panuje temperatura zbliżona do 1200 K, co klasyfikuje ten obiekt do grona gorących jowiszy. XO-2 b obiega swoją gwiazdę w 2,6 dnia na orbicie oddalonej od XO-2 o 0,04 j.a. Masa planety to 62% masy Jowisza, zaś promień to 97% promienia największej planety Układu Słonecznego. Promień XO-2 b jest relatywnie duży w stosunku do masy, co może być spowodowane intensywnym ogrzewaniem obiektu przez pobliską gwiazdę. Takie właściwości powodują, iż gęstość planety XO-2 b wynosi 820 kg/m3.

</doc>
<doc id="920353" url="https://pl.wikipedia.org/wiki?curid=920353" title="Jerzy Ilinicz">
Jerzy Ilinicz

Jerzy Ilinicz (biał. "Юры Ільініч") herbu Korczak (zm. 2 poł. XVI wieku) – wnuk Jerzego Iwanowicza Ilinicza, fundatora zamku w Mirze, od 1553 hrabia cesarstwa.
W spadku odziedziczył on duży majątek na Litwie i skoligacony był przez matkę z rodem Radziwiłłów. Opiekę nad małoletnim Jerzym i jego edukacją roztoczył Mikołaj Radziwiłł Czarny, opłacając jego wyjazdy i regulując długi. Jerzy umierał w stanie bezżennym i bezpotomnym, a swój majątek zapisał adoptowanemu przez siebie Mikołajowi Krzysztofowi Radziwiłłowi „Sierotce”, synowi swojego opiekuna.
Aktem z dnia 9 maja 1566 roku (ponowionym i zatwierdzonym 25 sierpnia 1568 r.) zapisuje adoptowanemu synowi dobra: Mir i Żuchowicze w woj. noworódzkim, Dworyszcze w pow. lidzkim, Zelwę w powiecie wołkowskim oraz Czarnawczyce i dwór w Białej z częścią miasta do niego należącą.

</doc>
<doc id="920360" url="https://pl.wikipedia.org/wiki?curid=920360" title="Yerkes Observatory">
Yerkes Observatory



</doc>
<doc id="920361" url="https://pl.wikipedia.org/wiki?curid=920361" title="Środek gaśniczy">
Środek gaśniczy

Środek gaśniczy – substancja w postaci ciała stałego (np. proszek gaśniczy, piasek), ciekłego (np. woda, piana gaśnicza) lub gazowego (np. halon, dwutlenek węgla, mieszanina argonu i azotu), który po odpowiednim wprowadzeniu do strefy ognia powoduje przerwanie procesu palenia. Substancje te mogą ochładzać palące się obiekty, obniżać stężenie utleniacza lub izolować materiał palny.

</doc>
<doc id="920362" url="https://pl.wikipedia.org/wiki?curid=920362" title="Aleksander z Afrodyzji">
Aleksander z Afrodyzji

Aleksander z Afrodyzji – filozof neoarystotelicki, komentator pism Arystotelesa.
O jego życiu wiadomo niewiele. Żył na przełomie II i III w. n.e. W latach 198–211 n.e. zajmował katedrę filozofii w Atenach.
Aleksander z Afrodyzji uznawany jest za najwybitniejszego przedstawiciela odrodzenia myśli perypatetyckiej, związanego z ponownym odkryciem ezoterycznych pism Arystotelesa. Chociaż był autorem również oryginalnych prac filozoficznych (obecnie zaginionych), to uważał się przede wszystkim za interpretatora i komentatora myśli arystotelejskiej. W filozofii renesansu powstała doktryna aleksandryzmu oparta na poglądach Aleksandra z Afrodyzji.

</doc>
<doc id="920364" url="https://pl.wikipedia.org/wiki?curid=920364" title="Jarosław Wajk">
Jarosław Wajk

Jarosław Wajk (ur. 29 września 1963) – polski wokalista, gitarzysta, autor tekstów, kompozytor, terapeuta uzależnień. 
Życiorys.
Kariera muzyczna.
Karierę rozpoczynał jako wokalista zespołu Collage (1984–1985; 1992), współpracował również z grupą Daab, której był członkiem zanim zespół zrealizował swoje pierwsze nagrania. Po rozpadzie zespołu Madame, został frontmanem formacji The Lizard's Day (1986–1988), z którą zarejestrował autorski materiał w studiu RSC w Rzeszowie. W 1989 na krótko przejął rolę wokalisty w grupie Oddział Zamknięty, nagrał z nią utwory "Stół" oraz "Skandal", tuż po tym zespół się rozpadł. 
W 1992 wziął udział w reaktywacji Oddziału Zamkniętego. Wraz z zespołem zaśpiewał kilkaset koncertów w Polsce i za granicą m.in. w USA (w prestiżowym klubie Limelight w Nowym Jorku). Wystąpił na największych polskich festiwalach muzycznych. Brał udział w wielu imprezach o charakterze charytatywnym. Nagrał kolejno albumy: "Z miłości do rock and rolla" (1993), "Terapia" (1993), "Bezsenność" (1995). 
Po odejściu z zespołu w 1995 był wokalistą grupy Vayk, którą założył z Waldemarem Kuleczką, następnie prowadził solową karierę. W 1996 wziął udział w koncercie poświęconym pamięci zmarłego wokalisty Dżemu Ryszarda Riedla – "List do R. na dwanaście głosów – Spodek, Katowice" oraz w telewizyjnej rejestracji piosenek z tego koncertu. 
Od 2014 był ponownie związany z Oddziałem Zamkniętym, z którym gościnnie odbył trasę koncertową z okazji 35-lecia działalności. W marcu 2015 oficjalnie powrócił do zespołu, zastępując tym samym Cezarego Zybałę-Strzeleckiego. W listopadzie 2015, po niespełna ośmiu miesiącach gry w zespole, definitywnie zakończył współpracę z zespołem. Od 2020 jest liderem zespołu W.A.J.K Acoustic Rock Band. 
Życie prywatne.
Ukończył Szkołę Psychoterapii Uzależnień w Czarnym Borze. Studiował rehabilitację na Akademii Wychowania Fizycznego Józefa Piłsudskiego w Warszawie. Z wyznania jest adwentystą dnia siódmego. W latach 90. XX w. popadł w uzależnienia od narkotyków i papierosów – następnie prowadził warsztaty z profilaktyki uzależnień.
Dyskografia.
Źródła:

</doc>
<doc id="920366" url="https://pl.wikipedia.org/wiki?curid=920366" title="Nigidius Figulus">
Nigidius Figulus



</doc>
<doc id="920367" url="https://pl.wikipedia.org/wiki?curid=920367" title="The Legion of Doom">
The Legion of Doom

The Legion of Doom jest duetem mash-up byłych producentów – Chada Blinmana i Trevera Keitha. Chad Blinman jako producent i inżynier dźwięku z ponad piętnastoletnim doświadczeniem, odpowiedzialny był za brzmienie między innymi The Get Up Kids, Saves the Day oraz face to face. Trever Keith, lider poppunkowej formacji face to face, pracował także jako inżynier dźwięku w Vagrant Records, współtworząc albumy zespołów takich jak Senses Fail, .moneen. i wielu innych. Po blisko dziesięcioletniej współpracy, zdecydowali się obaj założyć The Legion of Doom w 2004 roku.
Pierwszymi kompozycjami nowego projektu były remiksy utworów z gatunku punk, hardcore i rock. Charakterystyczną cechą muzyki duetu są motywy zapożyczone z niskobudżetowych produkcji kina klasy b.
Muzyka formacji znalazła się na oficjalnych ścieżkach dźwiękowych filmów takich jak Piła II, i Piła III. Muzycy formacji stworzyli również pełną scieżkę dźwiękową, a także nadzorowali dźwięk w filmie kina niezależnego Eyes Front, wyprodukowanego przez Antagonist Media.

</doc>
<doc id="920369" url="https://pl.wikipedia.org/wiki?curid=920369" title="Nikomachos z Gerazy">
Nikomachos z Gerazy

Nikomachos z Gerazy (gr. Νικόμαχος ο Γερασηνός, działał w II w. n.e.; ur. w Gerazie w rzymskiej Arabii) – grecko-rzymski matematyk i filozof neopitagorejski o orientacji religijno-spekulatywnej,
Dzieła.
Z jego pism zachowały się:

</doc>
<doc id="920371" url="https://pl.wikipedia.org/wiki?curid=920371" title="XO-2">
XO-2

XO-2 (również XO-2N, GSC 03413-00005, 2MASS J07480647+5013328) – pomarańczowy karzeł znajdujący się w gwiazdozbiorze Rysia. Gwiazda ta ma odległego, podobnego do niej towarzysza XO-2S, który znajduje się 30 sekund łuku od niej, co odpowiada odległości 4000 au.
Charakterystyka fizyczna.
XO-2 znajduje się w odległości około 486 lat świetlnych (149 pc) od Ziemi. Ma około 2 miliardów lat. Jej masa to około 0,98 masy Słońca, a promień 0,96 promienia Słońca. Temperatura jej powierzchni wynosi ok. 5340 K.
Układ planetarny.
2 maja 2007 roku odkryto planetę okrążającą XO-2. Należy do grupy gorących jowiszów. Nosi oznaczenie XO-2 b.
W 2014 roku odkryto także dwie planety krążące wokół towarzysza gwiazdy – XO-2S.

</doc>
<doc id="920373" url="https://pl.wikipedia.org/wiki?curid=920373" title="GSC 03413-00005">
GSC 03413-00005



</doc>
<doc id="920374" url="https://pl.wikipedia.org/wiki?curid=920374" title="2MASS J07480647+5013328">
2MASS J07480647+5013328



</doc>
<doc id="920376" url="https://pl.wikipedia.org/wiki?curid=920376" title="Samorząd gospodarczy">
Samorząd gospodarczy

Samorząd gospodarczy – rodzaj samorządu obejmujący organizacje samorządowe osób prowadzących działalność gospodarczą w określonej dziedzinie gospodarki (handlu, przemysłu, rolnictwa, rzemiosła itp.).
Definicja.
W literaturze nie ustalono jednej definicji samorządu gospodarczego. Dlatego badacze posługują się definicjami opisowymi. Ich zdaniem samorząd gospodarczy zrzesza osoby połączone wspólnymi interesami gospodarczymi, prowadzące podobnego rodzaju działalność gospodarczą. Tworzy zarazem określoną zbiorowość społeczną, opartą na więzi nie tylko gospodarczej, ale i duchowej, reprezentującą w życiu społecznym wartości ekonomiczne, cywilizacyjne i moralne.
Samorząd gospodarczy obok samorządu terytorialnego, zawodowego, narodowościowego i wyznaniowego zaliczany jest do samorządu korporacyjnego, opartego o substrat osobowy (w przeciwieństwie do samorządu zakładowego, opartego na substracie majątkowym). Badacze dzielą także samorząd na terytorialny i specjalny (lub też na terytorialny i nieterytorialny), a dopiero specjalny (lub też nieterytorialny) na gospodarczy i zawodowy.
Z jednej strony można twierdzić, iż samorząd gospodarczy, to grupa społeczna wyodrębniona i określona przez obowiązujące przepisy prawa, w której członkostwo jest obligatoryjne i powstaje z mocy prawa. Powołana jest do samodzielnego wykonywania zadań administracji państwowej, w formach dla niej właściwych (np. poprzez wydawanie decyzji administracyjnych). Posiada organizację ustaloną w przepisach, o charakterze przedstawicielskim, kontrolowaną przez grupę społeczną, którą reprezentuje (np. przedsiębiorców). Podlega nadzorowi ze strony państwa, ponosi odpowiedzialność za swoje działania, a oprócz zadań zleconych wykonuje zadania własne. Co istotne posiada osobowość prawną, zarówno publicznoprawną, jak i prywatnoprawną.
Z drugiej strony samorząd gospodarczy można rozumieć, jako samodzielne zarządzanie sprawami publicznymi przez wspólnotę samorządową osób fizycznych i prawnych oraz podmiotów (w tym jednostek organizacyjnych nieposiadających osobowości prawnej) prowadzących działalność gospodarczą.
Prywatnoprawna osobowość instytucji samorządu gospodarczego przejawia się w możliwości nabywania praw i zaciągania zobowiązań, pozywania i bycia pozywanym. Natomiast osobowość publicznoprawna ujawnia się w posiadaniu uprawnień władczych, władztwa administracyjnego (publicznego), czyli możliwości jednostronnego kształtowania praw i obowiązków adresatów swoich decyzji. W uproszczeniu, charakter przymusowy tych instytucji wynika z nabycia członkostwa w nich z mocy samego prawa po podjęciu określonego rodzaju działalności.
Instytucja samorządu gospodarczego cechuje się ponadto trwałością, dysponowaniem ustawowo określonymi środkami finansowymi i uprawnieniem do posługiwania się przymusem.
Jednym z zadań samorządu gospodarczego, ściślej: przemysłowo-handlowego (izb przemysłowo-handlowych, izb gospodarczych) jest prowadzenie sądownictwa arbitrażowego. Jest to działanie swoiste dla izb gospodarczych, gdyż one skupiają przedsiębiorców. Izby rzemieślnicze oraz rolnicze z zasady sądownictwa arbitrażowego nie prowadzą. Możliwe jest jednak powoływanie sądów honorowych i dyscyplinarnych przy izbach rzemieślniczych lub cechach. Dużą rolę mogą odgrywać w obrocie międzynarodowym sądy polubowne izb bilateralnych (polsko-zagranicznych lub zagraniczno-polskich). Dzięki temu kontrahenci wywodzący się z różnych państw, gdzie obowiązują odmienne reżimy prawne, mają możliwość poddania sporu niezależnej instytucji, która rozstrzyga sprawę zgodnie z uchwalonym przez siebie regulaminem, w oderwaniu od obowiązujących w obu krajach przepisów, które nierzadko mogą być nadmiernie skomplikowane. Uważa się ponadto, że postępowanie arbitrażowe izb gospodarczych jest tańsze, szybsze i bardziej fachowe od postępowania przed sądami powszechnymi. Przeszkodą w jego korzystaniu jest brak możliwości automatycznego dochodzenia zasądzonych roszczeń, gdyż wyrok sądu arbitrażowego musi być zatwierdzony przez sąd zwykły. Powoduje to, iż w praktyce zainteresowany przedsiębiorca musi dwa razy zakładać sprawę przeciwko swojemu kontrahentowi, co czyni arbitraż nieopłacalnym i przesądza o jego niepopularności w społeczeństwie.
Badania nad samorządem gospodarczym w Polsce.
Pionierem badań nad samorządem gospodarczym w Polsce po 1989 roku był prof. Stanisław Wykrętowicz. Był twórcą poznańskiego środowiska badaczy samorządu gospodarczego. Pod jego kierunkiem rozprawy doktorskie przygotowali między innymi: Sławomir Cyganek ("Izby przemysłowo-handlowe jako forma samorządu gospodarczego w Niemczech i w Polsce"), Mirosław Grzelak ("Izba Przemysłowo-Handlowa w Poznaniu jako forma samorządu gospodarczego"), Robert Kmieciak ("Wielkopolska Izba Rolnicza jako forma samorządu zawodowego i gospodarczego"), Eugeniusz Zieliński ("Rola samorządu gospodarczego w kształtowaniu środowiska społecznego przedsiębiorców (na przykładzie IPH w Gdyni"). Do tego środowiska przynależy Katarzyna Walkowiak ("Rola izb rolniczych w rozwoju wsi i rolnictwa w Polsce"). Badania prof. Wykrętowicza kontynuowali doktoranci prof. Roberta Kmieciaka: Paweł Antkowiak i Marta Balcerek.
Inny ośrodek badawczy tworzyła powstała w 2011 roku Pracownia Badań nad Samorządami, skupiająca swoje zainteresowania przede wszystkim na dziejach samorządu gospodarczego na ziemiach polskich w XIX i XX wieku. W 2014 roku na jej bazie powstała sieć badawcza Public Administration &amp; Local Government Research Network.
Podział samorządu gospodarczego w Polsce.
Samorząd gospodarczy obejmuje:
Niektóre poglądy w doktrynie prawa przyjmują zaostrzone kryteria kwalifikujące do tej kategorii, w konsekwencji traktując jako samorząd gospodarczy w Polsce tylko i wyłącznie izby rolnicze oraz Polską Izbę Ubezpieczeń, ponieważ tylko one cechują się obligatoryjną przynależnością. Izby rzemieślnicze, gospodarcze oraz samorząd zawodowy niektórych przedsiębiorców są obecnie dobrowolnymi zrzeszeniami rzemieślników oraz przedsiębiorców, przy czym w przypadku samorządu rzemiosła niezrzeszeni w nim rzemieślnicy tracą uprawnienia do kształcenia uczniów.
Historia samorządu gospodarczego w Polsce.
Przed II wojną światową istniały w Polsce: izby przemysłowo-handlowe, izby rolnicze oraz izby rzemieślnicze. Izby rolnicze zlikwidowano w 1946 roku, przemysłowo-handlowe w 1950 roku, a rzemieślnicze przetrwały okres PRL. W okresie Polski Ludowej instytucjami samorządu gospodarczego były ponadto zrzeszenia przemysłu prywatnego oraz zrzeszenia prywatnego handlu i usług. Zrzeszenia przemysłu prywatnego prawdopodobnie zanikły między rokiem 1970 a 1989. Natomiast zrzeszenia prywatnego handlu i usług przekształciły się w zrzeszenia handlu i usług oraz zrzeszenia transportu, działające na podstawie ustawy z dnia 30 maja 1989 r. o samorządzie zawodowym niektórych przedsiębiorców. Skupione są w ogólnopolskiej Naczelnej Radzie Zrzeszeń Prywatnego Handlu i Usług, która kontynuuje na polu organizacyjnym tradycje polskich stowarzyszeń kupieckich sprzed 1939 roku. W przeciwieństwie do zrzeszeń kupieckich obecne izby gospodarcze nie są prawnymi kontynuatorkami (nawet mimo tożsamych nazw, jak w przypadku chociażby Izby Przemysłowo-Handlowej w Krakowie) przedwojennych izb przemysłowo-handlowych.
Samorząd gospodarczy w Niemczech.
W Niemczech instytucje samorządu gospodarczego są zaliczane do korporacji samorządowych (Selbstverwaltungskörperschaften) – korporacji prawa publicznego (Körperschaften des öffentlichen Rechts), w tym korporacji osobowych (Personalkörperschaften) oraz korporacji stanu zawodowego (Berufsständische Körperschaften), a ściślej publiczno – prawnych korporacji stanu zawodowego (Berufsständische Körperschaften des öffentlichen Rechts). Samorząd gospodarczy (Wirtschaftliche Selbstverwaltung) – jak w Polsce – jest odróżniany od samorządu zawodowego.
Do korporacji samorządu gospodarczego zalicza się analogicznie jak w Polsce:
W przeciwieństwie do Polski, izby przemysłowo-handlowe (odpowiednik polskich izb gospodarczych) oraz izby rzemieślnicze posiadają podmiotowość publiczno – prawną, obligatoryjne członkostwo i władztwo administracyjne. Są więc podmiotami zdecentralizowanej administracji publicznej. Ustrój izb przemysłowo-handlowych został uregulowany w federalnej ustawie z dnia 18 grudnia 1956 r. Natomiast organizacja izb rolniczych jest zależna od ustawodawstwa krajowego i każdy land posiada własne regulacje prawne na tym obszarze.

</doc>
<doc id="920378" url="https://pl.wikipedia.org/wiki?curid=920378" title="Zarzecze (Wilno)">
Zarzecze (Wilno)

Zarzecze (lit. "Užupis") – część Wilna, na Starym Mieście i Rossie, na prawym brzegu Wilejki, na wschód od Starego Miasta i na zachód od Belmontu.
We wschodniej części Zarzecza znajduje się cmentarz Bernardyński.
 dzielnica Wilna. Od centralnej części starego miasta oddzielona rzeką Wilejką, z czym związana jest także jej nazwa. Zgodnie z aktualnym podziałem administracyjnym większa część Zarzecza wchodzi w skład Starego Miasta, zaś wschodnie peryferie w skład dzielnicy Rossa.
Uchodzi za jedną z najbardziej urokliwych części miasta, choć była do niedawna niezwykle zaniedbana. Przed wojną zamieszkana przez dużą społeczność żydowską. Później znana była jako ulubione miejsce bohemy artystycznej i ludzi z marginesu społecznego. Zarzecze, czasami również nazywane jest wileńskim Montmartre..
W latach 1934–1936 na Zarzeczu mieszkali Konstanty Ildefons i Natalia Gałczyńscy, tam też urodziła się córka poety Kira Gałczyńska. Na Zarzeczu dzieciństwo spędził Bernard Ładysz.
Przy ul. Zarzecznej 24 znajduje się Dom Laskarysów, w którym mieszkał m.in. Ferdynand Ruszczyc.

</doc>
<doc id="920379" url="https://pl.wikipedia.org/wiki?curid=920379" title="Leszek Doliński">
Leszek Doliński

Leszek Doliński (ur. 29 czerwca 1956 w Koszalinie) – polski koszykarz, występujący na pozycji niskiego skrzydłowego, reprezentant Polski, po zakończeniu kariery zawodniczej trener koszykówki.
Życiorys.
Swoją koszykarską karierę rozpoczął w Koszalinie, od występów w drugiej lidze. Z upływem lat AZS awansował do I ligi. Doliński był uważany za wielki talent polskiej koszykówki. Był jednym z najskuteczniejszych polskich koszykarzy. Przez wiele lat był podporą wrocławskich klubów. Przebojem wdarł się do reprezentacji Polski 1980–1984, w której zdążył rozegrać 36 spotkań i zdobyć 230 punktów. W 1987 roku uzyskał najwyższą średnią punktową w lidze (28,7), niestety łączna liczba zdobytych punktów zapewniła mu dopiero piątą lokatę. Lider strzelców był wtedy wybierany oficjalnie, na podstawie łącznej liczby zdobytych punktów. Doliński powetował sobie tę stratę, zdobywając kilka lat później aż dwa tytuły lidera strzelców (1989-90). Podczas wyjazdowego spotkania (sezon 1988/89), przeciw swojemu byłemu klubowi, Gwardii Wrocław, zdobył aż 76 punktów. Wynik ten okazał się czwartym, najwyższym rezultatem w historii rozgrywek polskiej ligi. Aż sześciokrotnie zajmował miejsca w pierwszej dziesiątce najskuteczniejszych strzelców ligi.
Po zakończeniu rozgrywek 1991/92 AZS spadł ponownie do II ligi, gdzie Doliński występował już do końca kariery. Zaliczył też krótki epizod w barwach nowo powstałego ATS-u Koszalin. W rezultacie zakończył karierę zawodniczą w barwach Kotwicy Kołobrzeg.
Podczas jednego ze spotkań trzeciej ligi (sezon 1993/94) Doliński zdobył aż 134 punkty. Brał on również udział w mistrzostwach świata w maxikoszykówce, gdzie wraz z reprezentacją + 50 (średnia wieku powyżej 50 lat) zdobył srebrny medal. Zawody odbyły się w drugiej dekadzie lipca 2009 w Czechach (Praga).
Życie prywatne.
Jest żonaty, ma dzieci, mieszka w Koszalinie. Absolwent WSI, posiada tytuł magistra, inżyniera (technika materiałowa). Po zakończeniu kariery zawodniczej zajął się trenowaniem koszykarzy. Był m.in. II trenerem AZS Koszalin.

</doc>
<doc id="920389" url="https://pl.wikipedia.org/wiki?curid=920389" title="Walk On">
Walk On

Walk On – piosenka grupy U2, pochodząca z jej wydanego w 2001 roku albumu "All That You Can’t Leave Behind". 19 listopada 2001 roku została wydana jako singel i zdobyła nagrodę Grammy.
Informacje.
Piosenka dotyczy i jest zadedykowana Aung San Suu Kyi. Została napisana jako forma wsparcia i docenienia walki tej kobiety o wolność i demokrację w Birmie.
W tekście piosenki można znaleźć tytuł albumu, z którego pochodzi ten utwór: „The only baggage you can bring / is all that you can’t leave behind”.
„Walk On” była początkowo dwoma piosenkami – Adam Clayton stworzył dwa doskonałe riffy, jednak oddzielnie brzmiały one dużo gorzej. Zespołowi udało się je połączyć, tworząc jedną z najlepszych piosenek w swojej historii.
Piosenka uzyskała nowe znaczenie po 11 września 2001 roku, po atakach terrorystycznych na World Trade Center. Utwór ten symbolizował wtedy jedność Amerykanów. Zespół zaśpiewał ją podczas występu w programie "".
Teledyski.
„Walk On” posiada dwa teledyski – pierwszy, międzynarodowy, został nakręcony w Rio de Janeiro w listopadzie 2000 roku, drugi, amerykański, nagrano w Londynie w lutym 2001 roku. Oba teledyski można zobaczyć na płycie DVD "U218 Videos".

</doc>
<doc id="920394" url="https://pl.wikipedia.org/wiki?curid=920394" title="Pytanie">
Pytanie

Pytanie – może być rozumiane jako lingwistyczne wyrażenie będące prośbą uzyskania informacji lub jako sama ta prośba. Celem pytania jest otrzymanie odpowiedzi, choć istnieją pytania na które nie trzeba jej udzielać (np. pytania retoryczne).
W większości języków zadawanie pytania wiąże się ze specyficzną intonacją końca zdania, w zapisie dzięki dodaniu pytajnika na końcu zdania lub na początku i końcu (jak np. w języku hiszpańskim). W języku japońskim na końcu pytania stosuje się partykułę "ka".

</doc>
<doc id="920396" url="https://pl.wikipedia.org/wiki?curid=920396" title="Yá-sou">
Yá-sou

Yá-sou – międzynarodowa grupa muzyczna utworzona przez Milo Kurtisa i Wojciecha Waglewskiego w 1973 roku (w składzie również Grażyna Waglewska i Elektra Kurtis-Stewart).
Zespół wykonywał mieszankę jazzu, folku, muzyki poważnej i etnicznej inspirowanej kulturami Azji, Afryki oraz Ameryki Północnej i Południowej. Wraz z przejściem Kurtisa do grupy Osjan w 1975 roku Yá-sou wstrzymało działalność. W roku 1994 po przeniesieniu się do San Francisco Kurtis postanowił reaktywować zespół w składzie:

</doc>
<doc id="920398" url="https://pl.wikipedia.org/wiki?curid=920398" title="Kopalnia Węgla Brunatnego „Konin”">
Kopalnia Węgla Brunatnego „Konin”

PAK Kopalnia Węgla Brunatnego „Konin” w Kleczewie (KWB „Konin”) – kopalnia węgla brunatnego w Konińskim Zagłębiu Węgla Brunatnego. Główna siedziba kopalni znajduje się w Kleczewie. KWB Konin powstała w czasie II wojny światowej, kiedy to Niemcy rozpoczęli budowę kopalni wraz z zakładem przeróbczym – brykietownią. W 1945 roku, na bazie istniejącej infrastruktury rozpoczęto eksploatację odkrywki Morzysław, początkowo dla potrzeb miejscowej ludności, a od 1946 roku też dla potrzeb brykietowni. W 1953 roku swoją działalność zaczęła odkrywka Niesłusz. W lipcu 1955 roku kopalnia otrzymała oficjalnie nazwę "Kopalnia Węgla Brunatnego „Konin”". W oparciu o złoża węgla brunatnego zaczęła działać w 1958 elektrownia „Konin”, a w latach 1967–1969 zbudowano dodatkowo elektrownię „Pątnów”. Obszar kopalni obejmuje kilka powiatów i kilkanaście gmin. Bazujący na niej przemysł paliwowo-energetyczny decyduje w dużej mierze o rozwoju gospodarczym regionu konińskiego.
Od 1 stycznia 1968 w granicach Konina. 
Prezesem i dyrektorem generalnym kopalni był od 2007 do 19 lutego 2013 roku Sławomir Mazurek, obecnie piastujący funkcję wiceprezesa zarządu ds produkcji. Następnie prezesem i dyrektorem generalnym został Zbigniew Bryja, kolejnym (od maja 2015) Sławomir Sykucki.
W dniu 18 lipca 2012 roku ZE PAK S.A. przejął Kopalnię Węgla Brunatnego Konin. Kopalnia została włączona do Grupy Kapitałowej ZE PAK i jednocześnie zmieniono jej oficjalną nazwę na PAK Kopalnia Węgla Brunatnego Konin S.A.
Kontrowersje.
Ostatnie działania Kopalni Węgla Brunatnego Konin budzą pewne kontrowersje. Według niepotwierdzonych informacji powstanie odkrywki węgla w Tomisławicach nieopodal Gopła może spowodować powstanie leju depresyjnego, który w następstwie doprowadzi do wyschnięcia wody w jeziorze. Przykładem niszczącej działalności kopalni może być obniżenie poziomu wody o 1,5 metra w jeziorze Ostrowskim (plaża powiększyła się o 200 m). Są to jednak dane niepotwierdzone naukowo. W obronie Gopła i obszarów nadgoplańskich stanęła Gmina Kruszwica i organizacja ekologiczna Greenpeace, które wspólnie złożyły skargę do Komisji Europejskiej. Zdaniem zarządu Kopalni Węgla Brunatnego Konin zarzuty są bezpodstawne, a przeprowadzane badania nierzetelne.
Komisja Europejska jest innego zdania i 26 stycznia 2012 r. upomniała Polskę w związku z naruszeniem przepisów ochrony środowiska. Sprawa dotyczy niewykonania oceny oddziaływania na środowisko kopalni odkrywkowej na obszarze ochrony Natura 2000 nad jeziorem Gopło. Komisja ma przesłać władzom polskim uzasadnioną opinię oraz zwrócić się o doprowadzenie do zgodności z unijnymi przepisami w ciągu dwóch miesięcy. W przeciwnym wypadku, Komisja może przekazać sprawę do Trybunału Sprawiedliwości Unii Europejskiej.

</doc>
<doc id="920399" url="https://pl.wikipedia.org/wiki?curid=920399" title="Tunel pod Cieśniną Beringa">
Tunel pod Cieśniną Beringa

Tunel pod Cieśniną Beringa – planowane połączenie wschodniej Syberii z Alaską tunelem przebiegającym pod cieśniną Beringa. Koszt projektu szacowano w 2007 r. na 65 mld dolarów.
Tunel umożliwiłby transport surowców naturalnych, napędzając tym samym gospodarkę zarówno Alaski, jak i rosyjskiego Dalekiego Wschodu.
Konstrukcja mająca 110 km byłaby ponad dwa razy dłuższa od tunelu pod kanałem La Manche.
W projekcie mowa również jest o budowie ponad 6000 km torów od Jakucka do samej cieśniny. Nieodzowne jest także zbudowanie infrastruktury kolejowej na Alasce, która jest jej prawie całkowicie pozbawiona. Sam tunel miałby przebiegać 80 metrów pod dnem morza, poruszałyby się w nim pociągi jadące z prędkością 100 km/h. Oprócz budowy linii kolejowej, plany zakładają poprowadzenie linii elektrycznych i światłowodowych, a być może także trasy szybkiego ruchu.
Szacuje się, że około 3 proc. światowych przewozów towarowych mogłoby zostać obsłużone przez tę trasę.
22 sierpnia 2011 dziennik Daily Mail doniósł, że rosyjski rząd zaaprobował wart 60 miliardów funtów projekt budowy tunelu przez Cieśninę Beringa. 60 miliardów funtów to część kosztów, szacowanych przez stronę rosyjską na ok. 100 miliardów dolarów.
12 maja 2014 roku opublikowana została wiadomość, że o przystąpieniu do inwestycji myśli Chińska Republika Ludowa.
Obecnie od Jakucka w kierunku Cieśniny Beringa są już prowadzone prace polegające na budowie magistrali kolejowej w wiecznej zmarzlinie. Prace te posuwają się w tempie około 150 km rocznie. Prace przy średnich temperaturach w zimie na poziomie -20 °C, a sięgające nawet -50 °C wykluczają prace przez większą część roku – możliwość budowy w takich warunkach ograniczona jest do około pięciu miesięcy w roku.

</doc>
<doc id="920403" url="https://pl.wikipedia.org/wiki?curid=920403" title="Incorporated (album The Legion of Doom)">
Incorporated (album The Legion of Doom)

Incorporated – debiutancki album formacji The Legion of Doom. Ze względów prawnych – problemów z licencjonowaniem utworów, album "de facto" nigdy nie został opublikowany. W lutym 2006 trafił do sieci P2P. W dniu 6 marca 2007 wytwórnia Illegal Art wydała limitowaną serię licząca 3000 kopii albumu. Okładkę dla albumu zaprojektował Derek Hess

</doc>
<doc id="920404" url="https://pl.wikipedia.org/wiki?curid=920404" title="Víctor Pecci">
Víctor Pecci

Víctor Pecci (ur. 15 października 1955 w Asunción) – paragwajski tenisista, finalista French Open 1979, reprezentant kraju w Pucharze Davisa.
Kariera tenisowa.
Zaliczany do czołowych juniorów, do grona zawodowców dołączył w połowie lat 70., w 1975 awansując na 55. miejsce w rankingu ATP (piąty tenisista na świecie do lat 21). Rok później przebił się już do czołowej czterdziestki klasyfikacji komputerowej, a na liście Grand Prix, m.in. dzięki wygranej turniejowej w Berlinie Zachodnim, uplasował się na miejscu 20. Wygrał w 1976 również turniej ATP w Madrycie. W kolejnych latach pozostawał regularnie w gronie pięćdziesięciu najlepszych tenisistów, notując takie sukcesy, jak finał w Monachium (1977), Buenos Aires i Santiago (1978) oraz wygrana w Bogocie (1978).
Największy sukces w karierze Pecci odniósł wiosną 1979 na paryskich kortach im. Rolanda Garrosa. Do wielkoszlemowego French Open przystąpił jako zawodnik nierozstawiony, ale zdążył już zwrócić w sezonie na siebie uwagę wygraną turniejową w Nicei, gdzie w finale okazał się lepszy od Johna Alexandra. W Paryżu w pierwszej rundzie pokonał reprezentanta gospodarzy François Jauffreta, następnie Czechosłowaka Pavela Složila. Od trzeciej rundy rozpoczął serię pojedynków z graczami rozstawionymi, po kolei z Włochem Corradem Barazzuttim (nr 15), Amerykaninem Haroldem Solomonem (nr 6), Argentyńczykiem Guillermem Vilasem (nr 3), w półfinale z Amerykaninem Jimmym Connorsem (nr 2). W finale Pecci nie sprostał obrońcy tytułu Björnowi Borgowi, przegrywając 3:6, 1:6, 7:6, 4:6; urwany Borgowi w finale set był jednym z zaledwie trzech, jakie Szwed oddał w Paryżu w tej edycji mistrzostw.
Dobre występy Paragwajczyka w 1979 nie zakończyły się na Paryżu. Pecci był jeszcze w finale londyńskiego Queen’s Clubu (na trawie), gdzie musiał uznać wyższość Johna McEnroe, ale wcześniej wyeliminował m.in. dawnego mistrza Wimbledonu Arthura Ashe, w finale w Waszyngtonie (decydujący mecz poddał Vilasowi, nękany kurczami mięśni), dołożył również dwa dalsze tytuły Grand Prix w Ameryce Południowej (Quito i Bogota) oraz finał w Johannesburgu (przegrany do Andrew Pattisona). Rezultaty te dały mu awans na najwyższą w karierze pozycję rankingową – w kwietniu 1980 został sklasyfikowany na 9. miejscu notowania ATP World Tour. W cyklu Grand Prix 1979 uplasował się na miejscu 10.
Wbrew oczekiwaniom po 1979 nie nastąpił dalszy rozwój kariery Pecciego. Zawodnik grywał najchętniej w mniejszych turniejach rozgrywanych w Ameryce Południowej, zdobywając kolejne tytuły (Santiago 1980, Viña del Mar 1981). W 1981 jeszcze raz startował udanie w turniejach europejskich na kortach ziemnych, wygrywając w Bournemouth (w finale z Balázsem Taróczym) i zaliczając finał międzynarodowych mistrzostw Włoch w Rzymie (wyeliminował m.in. Gerulaitisa i Vilasa, przegrał z José Luisem Clerkiem). Na French Open 1981 doszedł do półfinału, pokonując m.in. w czwartej rundzie Wojciecha Fibaka i w ćwierćfinale Yannicka Noaha. W półfinale jeszcze raz nie sprostał Borgowi, który w tym sezonie wygrał Roland Garros po raz szósty i ostatni.
Ostatnie turniejowe zwycięstwo Paragwajczyka w singlu miało miejsce w 1983, kiedy w finale w Viña del Mar pokonał on Jaime Fillola. Pecci odniósł również szereg sukcesów w deblu, wygrał łącznie 12 turniejów i w dalszych 6 dochodził do finału. Najlepsze sezony deblowe w jego karierze to rok 1978, kiedy triumfował w pięciu turniejach (w każdym z nich z innym partnerem oraz 1983, kiedy wygrał trzy imprezy (wszystkie z rodakiem Franciskiem Gonzálezem). Także w tych dwóch sezonach był w deblowych ćwierćfinałach w Wielkim Szlemie – w 1978 na US Open z Kimem Warwickiem (ulegli Fibakowi i Okkerowi), w 1983 na French Open z Gonzálezem. Dwukrotnie Pecci wygrywał w grze podwójnej turniej w Rzymie, w 1978 z Belusem Prajoux i w 1983 z Franciskiem Gonzálezem.
Przez lata Pecci był regularnym reprezentantem Paragwaju w Pucharze Davisa. Debiutował w 1982, a ostatni raz wystąpił w 1990, notując bilans 28 zwycięstw i 17 porażek (w grze pojedynczej – 17 zwycięstw i 10 porażek). Miał znaczący wkład w awans Paragwaju do najwyższej klasy Pucharu Davisa – grupy światowej – w 1982, a w kolejnych sezonach przyczynił się kilkakrotnie do awansu do ćwierćfinału rozgrywek. W ramach Pucharu Davisa pokonał m.in. Tomáša Šmída (Czechosłowacja), Thierry’ego Tulasne’a, Yannicka Noaha i Henriego Leconte’a (Francja), Johna Fitzgeralda (Australia), Chrisa Lewisa i Kelly’ego Everndena (Nowa Zelandia). W 1987 w pierwszej rundzie Pucharu Davisa Paragwaj wyeliminował USA, a Pecci pokonał zarówno Jimmy’ego Ariasa, jak i Aarona Kricksteina. Pecci, razem z Franciskiem Gonzálezem, tworzył najskuteczniejszą parę deblową w historii startów Paragwaju w Pucharze Davisa. Osiągnięcia singlowe Pecciego poprawił w reprezentacji na przełomie XX i XXI wieku Ramón Delgado.
Pecci był zawodnikiem praworęcznym; wysoki (193 cm), słynął z potężnego serwisu. Dzięki finałowi wielkoszlemowemu uważany jest za najwybitniejszego tenisistę w historii sportu paragwajskiego, ale zarazem ma opinię talentu nie do końca spełnionego. Znany jako miłośnik nocnego życia, szybkich samochodów, hazardu karcianego, z kolczykiem w uchu (jako jeden z pierwszych tenisistów), nie koncentrował się wyłącznie na treningach. Na przeszkodzie rozwojowi kariery Pecciego stanęła także decyzja, by grać przede wszystkim w turniejach południowoamerykańskich, gdzie obsada nie była najlepsza.

</doc>
<doc id="920405" url="https://pl.wikipedia.org/wiki?curid=920405" title="True Men Don’t Kill Coyotes">
True Men Don’t Kill Coyotes

True Men Don’t Kill Coyotes – pierwsza piosenka zespołu Red Hot Chili Peppers, wydana jako singel. Jest również pierwszym utworem z ich wydanego w 1984 roku debiutanckiego albumu, "The Red Hot Chili Peppers".
Tekst piosenki został napisany przez Anthony’ego Kiedisa, Flea, Jacka Shermana i Cliffa Martineza.
„True Men Don’t Kill Coyotes” znalazło się także na wydawnictwie "What Hits!?", na CD i DVD.
Teledysk.
Do piosenki został stworzony wideoklip, jednak zarówno usłyszeć piosenkę, jak i obejrzeć wideoklip miała okazję tylko mała grupa ludzi.
Klip, w którym użyto fluorescencyjnych kolorów, pokazuje jak grupa wykonuje utwór na tle wykonanej z kartonów pustynnej scenerii.

</doc>
<doc id="920406" url="https://pl.wikipedia.org/wiki?curid=920406" title="Victor Pecci">
Victor Pecci



</doc>
<doc id="920412" url="https://pl.wikipedia.org/wiki?curid=920412" title="Bering tunel">
Bering tunel



</doc>
<doc id="920415" url="https://pl.wikipedia.org/wiki?curid=920415" title="Język kecki">
Język kecki



</doc>
<doc id="920417" url="https://pl.wikipedia.org/wiki?curid=920417" title="14 Samodzielny Pułk Lotnictwa Rozpoznania i Korygowania Ogniem Artylerii">
14 Samodzielny Pułk Lotnictwa Rozpoznania i Korygowania Ogniem Artylerii

14 Samodzielny Pułk Lotnictwa Rozpoznania i Korygowania Ogniem Artylerii – oddział lotnictwa artylerii ludowego Wojska Polskiego.
Formowanie i zmiany organizacyjne.
Jednostka została zorganizowana w lutym 1945 roku na lotnisku Bogorodsk, w Moskiewskim Okręgu Wojskowym, na bazie radzieckiego 93 Berlińskiego Czerwonego Sztandaru Orderu Suworowa Pułku Lotnictwa Rozpoznania i Korygowania Ogniem Artylerii(ros. 93-й отдельный корректировочно-разведывательный Берлинский Краснознаменный ордена Суворова авиационный полк). Równocześnie zmieniono numer poczty polowej z 22614 na 83752. Na stanowisko dowódcy pułku wyznaczono majora Mikołaja Sołowiewa, dotychczasowego zastępcę dowódcy 93 plrkoa.
Pułk utworzono w oparciu o sowiecki etat Nr 015/408 - корректировочный разведывательный авиаполк o stanie 270 żołnierzy, w tym 40 pilotów i 25 nawigatorów. Zgodnie z etatem, w pułku powinno znajdować się 36 samolotów, w tym 21 samolotów Ił-2, 10 samolotów Ła-5 i 5 samolotów Po-2.
W dniach 8 i 26 marca (rzut ziemny) oraz 13 kwietnia 1945 roku (rzut powietrzny) pułk został przebazowany na lotnisko Sanniki koło Sochaczewa, gdzie miał zostać uzupełniony polskim personelem lotniczym.
W dniu 1 maja 1945 roku pułk liczył 191 żołnierzy, w tym 25 pilotów i 26 nawigatorów oraz 16 samolotów Ił-2 i 5 samolotów Po-2.
Na podstawie rozkazu Nr 0249/Org. Naczelnego Dowódcy WP z dnia 13 września 1945 roku i rozkazu Nr 0173 dowódcy Lotnictwa WP z dnia 16 września 1945 roku pułk został rozformowany, a na jego bazie utworzono 1 Samodzielną Eskadrę Korekcji i Zwiadu o stanie etatowym 86 osób.
Na podstawie rozkazu Nr 019/Org. Naczelnego Dowódcy WP z dnia 22 stycznia 1946 roku i rozkazu Nr 08 dowódcy Lotnictwa WP z dnia 24 stycznia 1946 roku eskadra została rozformowana w lutym tego roku.

</doc>
<doc id="920421" url="https://pl.wikipedia.org/wiki?curid=920421" title="Bubenreuth">
Bubenreuth

Bubenreuth – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 5 km na północ od Erlangen, nad rzeką Regnitz, przy autostradzie A73 i linii kolejowej Monachium – Norymberga – Lipsk.
Jest cenionym w całej Frankonii ośrodkiem instrumentów smyczkowych i szarpanych.

</doc>
<doc id="920424" url="https://pl.wikipedia.org/wiki?curid=920424" title="Tommaso Rocchi">
Tommaso Rocchi

Tommaso Rocchi (ur. 19 września 1977 w Wenecji) – włoski piłkarz który występował na pozycji napastnika.
Kariera klubowa.
Początki.
Mając 9 lat postawił pierwsze kroki w miejscowym FBC Unione Wenecja. Przechodząc kolejne etapy piłkarskiej edukacji został dostrzeżony przez Juventus Turyn, który zdecydował się go wykupić w 1994 r. Razem z Primaverą Juventusu zdobył mistrzostwo Włoch. Przed sezonem 1995/96 dołączył do kadry pierwszego zespołu, jednakże nigdy w nim nie zagrał. "Il Ghepardo" został w 1996 wypożyczony do drużyny Pro Patria Calcio, nazwa ta oznacza „dla ojczyzny”. W klubie mającym swą siedzibę w Busto Arsizio, a grającym wówczas w Serie C1 spędził jedynie sezon. Pokazał się z dobrej strony rozgrywając 27 spotkań w lidze i strzelając 6 bramek. W 1997 jako wypożyczony zaliczył krótki epizod (4 mecze) w Fernanie. W następnym sezonie Juventus postanowił go wypożyczyć do grającego w Serie C1 Foot-Ball Club Saronno 1910. Niezła gra Rocchiego spowodowała zainteresowanie ze strony bardziej znanego Calcio Como, które zdecydowało się nabyć połowę jego karty zawodniczej za 300 mln lirów. Po dwóch latach "Lariani" wykupili za 600 mln lirów drugą połowę karty. W 2000 spodobał się trenerowi Treviso i w czerwcu przeniósł się do drużyny ze Stadio Omobono Tenni grającej wówczas w Serie B, która za połowę praw do niego zapłaciła 1,4 mld lirów. Sezon był dla Rocchiego dosyć udany. W 37 występach strzelił 8 bramek. Po roku powrócił do Como, które ponownie wykupiło resztę jego karty. W Calcio Como długo nie zagrzał miejsca, ponieważ "Lariani" postanowili sprzedać go do grającego w Serie B Empoli FC.
Empoli.
W klubie z Stadio Carlo Castellani spędził trzy sezony i pomógł drużynie z tego niewielkiego miasta w awansie do Serie A. 27 października 2002 zdobył dwie bramki w meczu z Piacenzą. 25 stycznia 2004 strzelił Juventusowi hat-tricka. Ogółem dla drużyny Azzurich zagrał w 104 spotkaniach ligowych w których zdobył 28 bramek.
Lazio.
W 2004 został sprowadzony na zasadzie współwłasności za 1,5 mln euro do wiecznego miasta przez ówczesnego trenera S.S. Lazio – Roberto Manciniego. Debiut Rocchiego przypadł na ligową potyczkę z Sampdorią 12 września 2004 r. Pierwszą bramkę w nowych barwach zdobył 22 września 2004 r. w meczu z Brescią. Jako piłkarz pełną gębą pokazał się dopiero przy wielkim przyjacielu i idolu Paolo Di Canio, gdy jego kariera dawno przekroczyła półmetek. W meczu z US Lecce (1 maja 2005) przegranym 5:3 zdobył kolejnego w swej karierze hat-tricka. W czerwcu 2005 Lazio nabyło pełnię praw do Rocchiego za 2,5 mln euro. 25 września 2005 ustrzelił dublet w meczu z US Palermo. 12 lustopada 2006 w starciu z Udinese Calcio ponownie zaliczył dwa trafienia. Osiągnięcie to powtórzył 28 stycznia 2007 w potyczce z US Palermo. "Il Ghepardo" w wydatny sposób przyczynił się do awansu do Champions League zaliczając dwa trafienia w rewanżowym meczu z Dinamem Bukareszt. Popisem Rocchiego był rozegrany 26 września 2007 mecz z Cagliari Calcio w którym strzelił dwie bramki i zaliczył asystę (3:1). 6 listopada w meczu Ligi Mistrzów z Werderem zdobył 2 gole. 20 lutego 2008 r. przedłużył umowę o 5 lat. Sezon 2008/09 nie był dla niego tak udany, ale po odejściu Luciano Zauriego został kapitanem Lazio. Pomimo tego 9 listopada z AC Siena i 8 marca 2009 z SSC Napoli zdobył dwie bramki. Finałwoy mecz Pucharu Włoch 2009 był 200 oficjalnym meczem Tommasa dla Lazio. 25 sierpnia 2011 w meczu eliminacyjnym do Ligi Europy z Rabotničkim Skopje dwukrotnie pokonał bramkarza przeciwnika. 5 listopada 2011 potyczka z Novarą była ostatnim świetnym meczem Rocchiego w barwach Lazio, ponieważ trafił w nim dwukrotnie. W barwach "Biancocelestich" strzelił w Serie A 82 bramki stając się 5 strzelcem tego klubu w historii. Aby podkreślić swą pozycję Rocchi zmienił numer koszulki z 18 na 9, którą nosili wcześniej najlepsi w historii napastnicy Lazio. W barwach "Biancocelestich" zyskał reputację gracza bardzo wszechstronnego, potrafiąc świetnie wypełniać także rolę ofensywnego pomocnika, a nie tylko wykańczającego akcje kolegów, ale też i asystującego przy bramkach innych. A przede wszystkim strzelającego gole w najbardziej nieprawdopodobnych okolicznościach.
Inter Mediolan.
Malejąca rola Rocchiego w zespole spowodowało, że niezadowolony z takiego obrotu sytuacji napastnik zdecydował się w styczniu 2013 r. zostać graczem Interu Mediolan, który zapłacił za niego 0,3 mln euro. Podpisany kontrakt obowiązuje Rocchiego do czerwca 2013 r. i zawiera opcję przedłużenia go na następny sezon. W myśl postanowień umowy piłkarz zarobia ok. 800 tysięcy euro. Mediolańczycy próbowali go pozyskać wcześniej w styczniu 2009 r., lecz kwota żądana przez Lazio była zbyt wygórowana. Rocchi w drużynie miał pełnić rolę zastępcy Diego Milito, lecz na początku zawiódł pokładane w nim oczekiwania i częściej niż na boisku przebywał na trybunach. Pierwszy mecz dla "Nerazzurrich" przypadł na ligowe starcie z Udinese Calcio (0:3) w 19 kolejce (6 stycznia 2013 r.) Serie A. Premierowe trafienie dla Interu "Il Ghepardo", a zarazem setne w Serie A zaliczył w spotkaniu z Atalantą rozegranym 7 kwietnia 2013 r. otwierając wynik meczu (3:4). W ocenie Goal.com był najgorszym transferem sezonu 2012/13 w Serie A. Dla "Nerazzurrich" w 13 spotkaniach ligowych zdobył 3 bramki.
Z dniem 1 lipca 2013 r. stał się wolnym zawodnikiem, gdyż kontrakt z Interem wiązał go do 30 czerwca.
Kariera reprezentacyjna.
W reprezentacji Włoch Rocchi zadebiutował 16 sierpnia 2006 w meczu z Chorwacją. Rozegrał w niej trzy mecze. Wcześniej występował w młodzieżowych reprezentacjach. Uczestniczył w Igrzyskach Olimpijskich w Pekinie jako kapitan piłkarskiej reprezentacji olimpijskiej Włoch. Rozegrał na nich 2 mecze i strzelił jedną bramkę w meczu z Koreą Południową.

</doc>
<doc id="920425" url="https://pl.wikipedia.org/wiki?curid=920425" title="Get Up and Jump">
Get Up and Jump

Get Up and Jump – piosenka amerykańskiego zespołu rockowego Red Hot Chili Peppers. Została ona wydana na singlu, który jest pierwszym w dyskografii grupy. Utwór został umieszczony jako czwarta ścieżka na ich debiutanckim albumie, "The Red Hot Chili Peppers". Obecnie uznawana jest za jedną z najlepszych, pochodzących z tejże płyty. 
"Get Up and Jump" wraz z "Out in L.A." były pierwszymi piosenkami napisanymi przez Red Hot Chili Peppers. Grupa wykonywała je amatorsko, jeszcze przed podpisaniem umowy z wytwórnią.
Singel.
12" (1984)

</doc>
<doc id="920430" url="https://pl.wikipedia.org/wiki?curid=920430" title="BIRG">
BIRG

BIRG („pławienie się w cudzej chwale”, ) – mechanizm psychiczny polegający na podnoszeniu swojej samooceny poprzez identyfikację z grupą. Przykładem może być noszenie koszulek uniwersytetów przez studentów czy szalików zwycięskich drużyn przez kibiców.

</doc>
<doc id="920433" url="https://pl.wikipedia.org/wiki?curid=920433" title="Zero fizjologiczne">
Zero fizjologiczne

Zero fizjologiczne (ang. "physiological zero") – temperatura (przedział temperatur), która nie powoduje reakcji na ciepło ani zimno.
W entomologii zerem fizjologicznym (lub biologicznym) nazywa się temperaturę progową, poniżej której nie może się już odbywać rozwój owadów.
Zero fizjologiczne u człowieka.
Środkiem przedziału temperatur zera fizjologicznego dla człowieka jest temperatura ciała ok. 37 °C. Inne źródło podaje, że w zwykłych warunkach dla człowieka wynosi ona ok. 29–32 °C. Dla nagiej skóry człowieka jest ona niższa i wynosi 22–29 °C. W takiej temperaturze nie są pobudzane żadne receptory.
Organizm zwykle nie odczuwa niewielkich powolnych zmian temperatury w granicach 20–40 °C, natomiast odczuwa szybkie jej zmiany. Temperatury w granicach 15–30 °C odczuwane są jako chłód, temperatury niższe od 15 °C wywołują wrażenie dokuczliwego zimna. Także temperatura w ok. 45 °C w pewnym stopniu pobudza receptory zimna, więc może wywoływać odczucie ochłodzenia. Temperatury bardzo niskie i bardzo wysokie pobudzają także receptory bólowe.

</doc>
<doc id="920435" url="https://pl.wikipedia.org/wiki?curid=920435" title="MAN N8S">
MAN N8S

MAN – Nürnberg N8S-NF – wagony tramwajowe produkowane przez firmę MAN SE w latach 1976–1977 jako N6S (dwuczłonowe, sześcioosiowe), zmodernizowane w latach 1992–1993. Są to wagony dwukierunkowe – przy normalnej eksploatacji drzwi z lewej strony są wyłączone i zablokowane.
Konstrukcja.
Napęd wagonu stanowią dwa silniki Siemens o mocy 125 kW każdy, zbudowane są na dwu wózkach napędowych – wagony 8-osiowe, mają cztery wózki (dwa skrajne napędowe i dwa środkowe toczne). W trakcie modernizacji został zmieniony wygląd zewnętrzny, jak i również wnętrze wagonów. Wyposażenie elektryczne wykonane jest przez firmy Siemens i Kiepe. Wyposażenie mechaniczne wykonały firmy MAN i Düwag. W trakcie modernizacji za przegubem wstawiono specjalnie zaprojektowany człon z niską podłogą i drugim przegubem, łączącym drugi człon wagonu. Ponieważ wagony są dwukierunkowe, posiadają dwa kompletne stanowiska motorniczego (kabiny zamknięte z regulowanym ogrzewaniem) oraz dwa automatycznie podnoszone i opuszczane odbieraki prądu typu BS 80/V (1Fb 80/VIII/g/E) Stemmann. 
Sterowanie rozruchem i hamowaniem odbywa się pośrednio poprzez układ elektroniczny SIMATIC z funkcją kontroli i przeciwdziałania poślizgom wagonu wraz z automatycznym sterowaniem piasecznicami. W każdym członie zamontowano po dwie nagrzewnice nadmuchowe sterowane w poszczególnych członach automatycznie z układów kontroli temperatury i cztery wentylatory dachowe. Do ładowania akumulatorów i zasilania silników wentylatorów i nagrzewnic zamontowano przetwornicę wirującą. Hamulec postojowy sterowany jest hydraulicznie przy pomocy zwalniaków typu HZY 3/7-II firmy Hanning&amp;Kahl. Oświetlenie wewnętrzne zasila napięcie 24V.
N8S-NF w Krakowie.
We wrześniu 2006 rozpoczęto eksploatację wagonów w Krakowie. Obecnie w eksploatacji znajduje się 12 sztuk. Tramwaje typu N8S-NF mają zezwolenie na przejazd Tunelem Krakowskiego Szybkiego Tramwaju. Głównie pojawiają się na linii 5. Są to pierwsze tego typu tramwaje eksploatowane w Krakowie.

</doc>
<doc id="920444" url="https://pl.wikipedia.org/wiki?curid=920444" title="Ian Callaghan">
Ian Callaghan

Ian Robert Callaghan (ur. 10 kwietnia 1942 w Liverpoolu), były angielski piłkarz, pomocnik. Mistrz świata z roku 1966.
Callaghan jest jedną z legend Liverpool F.C. i rekordzistą w liczbie występów w barwach zespołu z Anfield Road. W latach 1960-1978 rozegrał 857 spotkań (68 bramek), w tym 640 ligowych. Miał udział we wszystkich sukcesach Liverpoolu z tego okresu. Pięciokrotnie zdobywał tytuł mistrza kraju (1964, 1966. 1973, 1976, 1977), dwa razy wywalczył Puchar UEFA (1973, 1976) oraz Puchar Europy (1977, 1978). W 1974 został piłkarzem roku w Anglii w plebiscycie dziennikarzy.
W reprezentacji Anglii zagrał 4 razy. Debiutował w 26 czerwca 1966 w meczu z Finlandią, krótko przed turniejem finałowym MŚ. Kolejny mecz rozegrał już podczas finałów - 20 lipca Anglia wygrała 2:0 z Francją. Występ ten dał mu tytuł mistrza świata. Po tym meczu Callaghan na długie lata zniknął z kadry. Wrócił do niej dopiero w 1977 (po jedenastu latach przerwy) i będąc dobrze po trzydziestce zagrał jeszcze dwa spotkania.

</doc>
<doc id="920448" url="https://pl.wikipedia.org/wiki?curid=920448" title="Adżiwikowie">
Adżiwikowie



</doc>
<doc id="920450" url="https://pl.wikipedia.org/wiki?curid=920450" title="Reprezentacja Związku Radzieckiego w hokeju na lodzie mężczyzn">
Reprezentacja Związku Radzieckiego w hokeju na lodzie mężczyzn

Reprezentacja ZSRR w hokeju na lodzie mężczyzn – kadra ZSRR w hokeju na lodzie.
Historia.
W okresie po II wojnie światowej kadra ZSRR była jedną z najlepszych drużyn hokejowych na świecie. Reprezentacja była członkiem IIHF od 1956 roku do 1992 roku. W całej swojej historii rozegrała 900 spotkań, z czego wygrała 725 spotkań. ZSRR wystąpił na 9 igrzyskach olimpijskich, gdzie 7 razy zdobywał złoty medal, z 34 występów na Mistrzostwach Świata złoto zdobywał 22 razy. Reprezentacja wielokrotnie brała udział w turniejach Challenge Cup 1979, Summit Series, Super Series, Rendez-vous ’87.
Z reprezentacją Polski ekipa ZSRR rozegrała 33 spotkania, z czego wygrała 32, a przegrała 1 (podczas Mistrzostw Świata w 1976 w Katowicach 4:6). Po rozpadzie ZSRR reprezentacja przestała istnieć. Na Zimowych Igrzyskach Olimpijskich w 1992 kadra wystąpiła pod szyldem Wspólnoty Niepodległych Państw (WNP), gdzie zdobyła złoty medal.
Szkoleniowcy.
Najbardziej utytułowanym selekcjonerem reprezentacji ZSRR był Wiktor Tichonow, który rozegrał ponad połowę (413) wszystkich meczów granych przez reprezentację ZSRR (338 zwycięstw, 31 remisów, 44 porażki).

</doc>
<doc id="920453" url="https://pl.wikipedia.org/wiki?curid=920453" title="Wojciech Bogaczyk">
Wojciech Bogaczyk

Wojciech Jerzy Bogaczyk (ur. 11 lipca 1958 w Radomiu, zm. 16 lipca 2019) – polski historyk, polityk i publicysta, działacz opozycji demokratycznej w latach 80. XX wieku.
Działalność opozycyjna w PRL.
Podczas nauki w Liceum im. Stefana Batorego w Warszawie nawiązał współpracę ze Studenckim Komitetem Solidarności w Warszawie. Po rozpoczęciu studiów na Katolickim Uniwersytecie Lubelskim, jesienią 1979 prowadził kolportaż wydawnictw niezależnych tzw. „bibuły”, którą przywoził z Warszawy. Wtedy też nawiązał kontakt z lubelskim środowiskiem Ruchu Obrony Praw Człowieka i Obywatela. Stał się też wtedy aktywnym uczestnikiem duszpasterstwa akademickiego o. dominikanów prowadzonego przez o. Ludwika Wiśniewskiego. Uczestniczył w kole samokształceniowym, organizował grupy ulotkowe w związku z bojkotem wyborów w 1980.
W październiku 1980 był współzałożycielem Niezależne Zrzeszenie Studentów KUL i został wybrany do tymczasowych władz krajowych NZS: jedenastoosobowego Ogólnopolskiego Komitetu Założycielskiego NZS. Brał udział w strajku łódzkim na przełomie stycznia i lutego 1981 Na pierwszym Zjeździe NZS w Krakowie został członkiem Krajowej Komisji Koordynacyjnej, a następnie wszedł w skład jej prezydium, w którym odpowiadał za kontakty z Kościołem Katolickim, organizacjami młodzieży szkolnej, oraz obroną więźniów politycznych. Organizował marsze w 16 ośrodkach akademickich w maju 1981 Był gościem I Zjazdu NSZZ „Solidarność”, w trakcie którego ogłoszono powstanie Klubu Służby Niepodległości, którego był współzałożycielem.
Internowany w okresie od grudnia 1981 do grudnia 1982 w ośrodkach w Białołęce, Jaworzu i Darłówku. W latach 1983–1986 kierował samorządem studentów KUL, uczestnicząc także w konspiracyjnych zebraniach krajowych liderów samorządów. W 1985 był sygnatariuszem apelu Samorządu KUL wzywającego do bojkotu wyborów. 
Na początku 1987 powrócił do pracy w odradzającym się w podziemiu NZS-ie: pod pseudonimem Stanisław Podorzecki wchodził w skład podziemnej Krajowej Komisji Koordynacyjnej NZS, której został przewodniczącym wybrany jesienią 1987 (inni delegaci do KKK NZS mieli inne zdanie na ten temat). Wiosną 1988 kierował akcjami solidarnościowymi lubelskiego NZS ze strajkiem w Nowej Hucie. W sierpniu tego roku przewodniczył delegacji NZS Lublin w pielgrzymce do Ojca Świętego. Współredagował pisma podziemne: „Nurt” i „Żak”. Publikował także w prasie emigracyjnej: w paryskim piśmie „Kontakt” i w londyńskim „Dzienniku Polskim”. Jego praca magisterska: "Problematyka religijna w prasie wychodzącej poza zasięgiem cenzury w latach 1976–1980", została wydana przez NZS Lublin w 1989 jeszcze poza zasięgiem cenzury.
Działalność polityczna w III RP.
W latach 1989–1990 był członkiem prezydium Zarządu Głównego Zjednoczenia Chrześcijańsko-Narodowego, a następnie liderem Chrześcijańskiego Ruchu Obywatelskiego. Od 1991 do 1995 należał do Ruchu Trzeciej Rzeczypospolitej. Bez skutku ubiegał się o mandat poselski: w wyborach parlamentarnych w 1991 z listy wyborczej Wyborczej Akcji Katolickiej, a w wyborach w 1993 Zjednoczenia Polskiego - Porozumienia Centrum. W wyborach samorządowych w 1994, był pełnomocnikiem listy „Prawica Razem” w Warszawie. latach 1995–2000 był przewodniczącym Komitetu Polska-Czeczenia. W 2001 został wyróżniony odznaką „Zasłużony Działacz Kultury” przez Ministra Kultury i Dziedzictwa Narodowego. W 2006 uzyskał z IPN status osoby pokrzywdzonej. Był członkiem Stowarzyszenia Wolnego Słowa. Pochowany na Cmentarzu Wojskowym na Powązkach w Warszawie (kwatera G-tuje-9).
Odznaczenia.
15 grudnia 2007 został odznaczony nadanym przez Prezydenta RP Lecha Kaczyńskiego, Krzyżem Kawalerskim Orderu Odrodzenia Polski. W 2016 został przez prezydenta Andrzeja Dudę odznaczony Krzyżem Wolności i Solidarności.

</doc>
<doc id="920455" url="https://pl.wikipedia.org/wiki?curid=920455" title="Pascal Charbonneau">
Pascal Charbonneau

Pascal Charbonneau (ur. 6 maja 1983) – kanadyjski szachista, arcymistrz od 2006 roku.
Kariera szachowa.
W latach 1996–2000 siedmiokrotnie zdobył tytułu mistrza Kanady juniorów w różnych kategoriach wiekowych&lt;. Oprócz tego jest dwukrotnym mistrzem swojego kraju w kategorii seniorów, złote medale zdobył w latach 2002 i 2004. W roku 2002 podzielił również I miejsce w otwartych mistrzostwach Kanady. Pomiędzy 2000, a 2006 rokiem czterokrotnie wystąpił na szachowych olimpiadach (w tym 2 razy na I szachownicy).
W 2003 roku podzielił II miejsce (za Giovannim Vescovim) w kontynentalnych mistrzostwach panamerykańskich, rozegranych w Buenos Aires. W 2004 wystąpił w Trypolisie w mistrzostwach świata systemem pucharowym, przegrywając w I rundzie z Etienne Bacrot, natomiast w 2005 wystartował w Pucharze Świata, również odpadając w I rundzie (po porażce z Aleksiejem Driejewem). W 2006 triumfował w kołowym turnieju w Chicago.
Najwyższy ranking w dotychczasowej karierze osiągnął 1 marca 2011 r., z wynikiem 2517 punktów zajmował wówczas 3. miejsce wśród kanadyjskich szachistów.
Życie prywatne.
Żoną Pascala Charbonneau jest amerykańska arcymistrzyni Irina Krush.

</doc>
<doc id="920457" url="https://pl.wikipedia.org/wiki?curid=920457" title="Upgrade U">
Upgrade U

Upgrade U – piosenka amerykańskiej wokalistki rhythm and bluesowej Beyoncé Knowles, nagrana z udziałem rapera Jaya-Z, pochodząca z jej drugiego albumu solowego, "B’Day".
„Upgrade U” wydana została w Stanach Zjednoczonych wyłącznie jako singel promocyjny. Piosenka zebrała zróżnicowane recenzje krytyków i uplasowała się na 59. pozycji "Billboard" Hot 100 oraz 11. Hot R&amp;B/Hip-Hop Songs.
Nagrywanie.
Piosenka zawiera sample „Girls Can’t Do What the Guys Do” (1968) Betty Wright. „Upgrade U” wyprodukowana została przez Swizz Beatza, Camerona Wallace’a i Knowles oraz została nagrana w nowojorskich Sony Music Studios. Siostra wokalistki, Solange, jest współautorką tekstu. „Upgrade U” jest drugą kolaboracją z Jayem-Z na "B’Day". T.I. nagrał kilka wersów do utworu, jednak wersja ta nie została umieszczona na albumie, tylko wykorzystana w późniejszym oficjalnym remiksie „Upgrade U”.
Struktura muzyczna i tekst.
„Upgrade U” jest utrzymanym w tonacji d-moll utworem hip hopowym, z wyczuwalnymi wpływami popowymi i soulowymi.
Tekst „Upgrade U” opowiada o kobiecie oferującej luksusowe dobra swojemu partnerowi, aby podnieść jego styl życia oraz reputację. Jay-Z i Beyoncé wymieniają w piosence nazwy wielu luksusowych marek, w tym: Audemars Piguet, szwajcarski producent zegarków; Jacob the Jeweler, słynny jubiler; Cartier, producent biżuterii i zegarków; Hermès, producent luksusowych produktów; Lorraine Schwartz, słynny jubiler; Ralph Lauren Purple Label, oddział Ralpha Laurena z produktami z „wyższej półki”; Natura Bisse Diamond Cream, krem z diamentowym pyłem; „6 star pent suites”, sześciogwiazdkowe hotele, których na świecie jest zaledwie kilka, a wśród nich Crown Macau w Chinach i Dreams Los Cabos w Meksyku; Wybrzeże Amalfi we Włoszech; Fendi, producent luksusowych produktów; The Bloomberg Luxury Accommodation Group, należąca częściowo do rodzin Calangian i Zobel, grupa posiada wille i hotele na całym świecie, ofertę kieruje przede wszystkim do milionerów.
Wykorzystanie piosenki.
Fraza „let me upgrade u” pojawiła się w: „She Got It” 2 Pistols, „Lip Gloss” Lil’ Mamy, „Throw Some D’s” Kanye Westa i Rich Boya oraz „Easy” Bow Wowa. Inny wers „Upgrade U”, „front page ya”, wykorzystany został w „Make Me Better” Fabolousa i Ne-Yo. Raper Lil Wayne nagrał freestyle’a do melodii „Upgrade U” i wydał go na mikstejpie "Da Drought 3".
Sukces komercyjny.
Po wydaniu "B’Day" i przed oficjalną premierą singla „Upgrade U”, piosenka zdobyła popularność w amerykańskich stacjach radiowych. 9 listopada 2006 zadebiutowała na 92. miejscu "Billboard" Hot 100. 27 listopada wydana została jako singel promocyjny na płycie gramofonowej. Ostatecznie singel uplasował się na 11. pozycji R&amp;B/Hip-Hop Songs oraz 59. Hot 100. „Upgrade U” pozostawał na liście przez osiemnaście tygodni.
Wideoklip.
Teledysk do „Upgrade U” nakręcony został przez Melinę Matsoukas i Beyoncé, podczas dwutygodniowych prac nad "B’Day Anthology Video Album". Jay-Z nagrał swoje części po tym, jak Knowles zarejestrowała swoje sceny. Podczas niektórych rapowych wersów, wokalistka udaje Jaya-Z.
Teledysk miał premierę 28 lutego 2007 roku w programie "106 &amp; Park" BET, tego samego dnia, co wideoklip do „Beautiful Liar” w "TRL". „Upgrade U” zajął 6. miejsce w "106 &amp; Park", natomiast w Wielkiej Brytanii teledysk uplasował się na szczycie "Base Chart Show" MTV Base.
Na początku teledysku Beyoncé wciela się w rolę Jaya-Z, udając, że wykonuje jego fragmenty, ubrana w utrzymany w hip hopowym stylu strój. Następnie, w okularach Cazal 907, śpiewa na tylnym siedzeniu Rolls-Royce’a. Podczas refrenu wokalistka tańczy w złotej minisukience, po czym ponownie imituje Jaya-Z. W połowie dołącza do niej raper i kończy swój fragment samodzielnie. Beyoncé ma na sobie dużo biżuterii oraz złote zegarki, które mają obrazować motyw luksusu, stanowiący motyw przewodni piosenki.

</doc>
<doc id="920461" url="https://pl.wikipedia.org/wiki?curid=920461" title="William Gregor">
William Gregor

William Gregor (ur. 25 grudnia 1761 w Trewarthenick, zm. 11 czerwca 1817 w Creed) – angielski duchowny i mineralog, odkrywca tytanu.
Ukończył w 1784 roku St John’s College na Uniwersytecie Cambridge. Następnie przeprowadził się do Devonu, gdzie założył rodzinę i zamieszkał na plebanii w miejscowości Creed w Kornwalii.
Zajmował się badaniem kornwalijskich minerałów. W 1791 roku badając ilmenity wyodrębnił z nich nieznany metal, który pierwotnie nazwał "manakanit". Również w 1791 roku niemiecki chemik Martin Heinrich Klaproth niezależnie od Gregora uzyskał ten sam metal i nie wiedząc o jego odkryciu nazwał go tytanem (od tytanów z mitologii greckiej). Ustalono później, że jako pierwszy odkrycia dokonał Gregor i jemu przyznano pierwszeństwo, pozostawiono jednak nazwę nadaną nowemu pierwiastkowi przez Klaprotha.

</doc>
<doc id="920463" url="https://pl.wikipedia.org/wiki?curid=920463" title="Badmotorfinger">
Badmotorfinger

Badmotorfinger – trzeci album amerykańskiej grupy rockowej Soundgarden, wydany 8 października 1991 roku.
Album został nominowany do nagrody Grammy. Dotychczasowego basistę Hiro Yamamotę zastąpił Ben Shepherd. Muzyka na tym albumie stała się jeszcze cięższa niż na poprzednim wydawnictwie grupy, Louder Than Love, mamy tu do czynienia z kilkoma typowymi heavy metalowymi utworami, zaś Chris Cornell w większości utworów używa górnych rejestrów swojej skali. Album osiągnął spory sukces komercyjny, a single "Rusty Cage", "Outshined" czy "Jesus Christ Pose" znalazły duże grono swoich odbiorców w MTV.
Album został wydany w okresie tzw. boomu na grunge i wspólnie z albumami "Nevermind" Nirvany i Ten Pearl Jamu uznawany jest za wydawnictwo, które wprowadziło nurt grunge do mainstreamu. Badmotorfinger uplasował się na wysokich miejscach, w różnych zestawieniach, m.in. "Billboard 200". Zespół promował album w tournée po Europie i Ameryce Północnej, wspólnie z będącym u szczytu popularności Guns N’ Roses. W 1992 roku, "Badmotorfinger" został nominowany do nagrody Grammy w kategorii "Best Metal Performance". Do tej pory płyta dwukrotnie pokryła się platyną na terenie Stanów Zjednoczonych.
Nagranie i produkcja.
Zespół wszedł do studia z nowym basistą, Benem Shepherdem który dołączył do zespołu w kwietniu 1990 roku w miejsce Jasona Evermana. Sesja nagraniowa miała miejsce pod koniec 1991 roku, w "Bear Creek Studio" w Woodinville, produkcją zajął się ponownie Terry Date. Cornell stwierdził, iż "zespół ponownie zdecydował się na współpracę z Date'm, ponieważ mieli z nim dobre stosunki i nie chciał znów gorączkowo szukać producenta".
Pierwszym nagraniem zespołu w nowym składzie był singel "Room a Thousand Years Wide" dla wytwórni Sub Pop. Chris Cornell w jednym z wywiadów powiedział, iż Shepherd "wprowadził świeże i kreatywne podejście do sesji nagraniowej", oraz że "zaimponowała mu jego wiedza nt. pisania utworów i technik studyjnych". Dodatkowym plusem było to, iż przed dołączeniem do zespołu, Soundgarden był ulubionym zespołem Shepherda.
W porównaniu do sesji nagraniowej "Louder Than Love", obyło się bez napięć i zgrzytów, a sam zespół miał poważniejsze podejście do nagrania i procesu pisania piosenek.
Muzyka i teksty.
Steve Huey z AllMusic stwierdził, iż proces pisania piosenek na Badmotorfinger to "skok w centrum uwagi i spójności". Gitarzysta Kim Thayil żartobliwie nazwał "Badmotorfinger", "Heavy Metal White Album", natomiast Cornell dodał, że album ""lepiej ukazuje ich brzmienie na żywo". "Thayil stwierdził, iż to" "Shepherd przyczynił się do tego, że prace nad płytą były bardzo szybkie i owocne"."
W otwierającym album utworze, "Rusty Cage", Thayil użył pedału wah jako filtr, dzięki czemu dźwięk gitary uzyskuje charakterystyczną barwę. Soundgarden wykorzystał alternatywne strojenia i nieparzyste metrum w niektórych piosenkach na albumie. Gitary w "Jesus Christ Pose" i "Outshined" są zestrojone niżej, do "drop D". Natomiast w "Rusty Cage", "Holy Water" i "Searching with my Good Eye Closed", najniższa struna E została obniżona o kwintę do H. Zaś w "Mind Riot" każda struna jest nastrojona do E. Równie często na albumie pojawiają się nieparzyste metrum; o ile utwory takie jak "Jesus Christ Pose" są w standardowym 4/4, o tyle "Outshined" jest w 7/4, "Somewhere" w 6/4, "New Damage" w 9/8 i 4/4, natomiast w "Face Pollution" pojawiają się zmiany z 4/4 na 9/8 i 6/4, a na końcu "Holy Water" 4/4 płynnie przechodzi w 5/4. Kim Thayil stwierdził, że nie starali się na siłę tworzyć w nieparzystych metrum, ale wychodziło im to naturalnie.
Jeśli chodzi natomiast o liryki, Cornell powiedział, że starał się nie być zbyt konkretny w swoich tekstach i był bardziej nastawiony na "tworzenie koloryzowanych wyobrażeń". "Jesus Christ Pose" krytykuje osoby publiczne, które wykorzystują symbol ukrzyżowanego Jezusa, aby przestawić samych siebie jako nękanych i prześladowanych."Outshined" opowiada o "okresach skrajnej pewności siebie" która może w pewnym momencie zgubić człowieka, "Holy Water" został napisany o ludziach, którzy głoszą swoje przekonania i poglądy innym ludziom. Thayil, który jest autorem tekstu do "Room a Thousand Years Wide", stwierdził iż piosenka jest o "ogólnych doświadczeniach", natomiast "New Damage" w subtelny sposób krytykuje rząd Stanów Zjednoczonych.
Wydanie i odbiór.
Badmotorfinger zadebiutował na 39 miejscy listy Billboard 200 album chart. Płyta została wydana w tym samym okresie co Nevermind Nirvany i Ten zespołu Pearl Jam. Te trzy albumy stanowią wprowadzenie nurtu grunge do mainstreamu. "Badmotorfinger" był wśród 100 najlepiej sprzedających się albumów 1992 roku. "Badmotorfinger" zawojował stacje MTV wraz z singlami "Rusty Cage", "Outshined" i "Jesus Christ Pose". Teledysk do tego ostatniego został usunięty z anteny, z racji budzonych kontrowersji. Utwór "Rusty Cage" Johnny Cash umieścił we własnej interpretacji na płycie "Unchain". Ten sam utwór znalazł się na soundtracku do gry .
W 1992 roku, Badmotorfinger został nominowany do nagrody Grammy za "Best metal performance". Album znalazł się na 45 miejscu, na liście 100 najlepszych albumów gitarowych wszech czasów.
Trasa.
Po wydaniu Badmotorfinger, zespół wyruszył w trasę po Ameryce Północnej w październiku 1991. Później, Soundgarden rozpoczął trasę po USA u boku będącego wówczas u szczytu popularności Guns N’ Roses. Następnie, w 1992 roku, Soundgarden supportowali Skid Row w USA. Soundgarden następnie udał się do Europy, na trzymiesięczną trasę już jako headliner. W tym samym roku, zespół ponownie dołączył do Guns N’ Roses, których supportowali w Europie, wraz z Faith no More. Zespół wystąpił na festiwalu Lollapalooza w 1992 roku, wspólnie z Pearl Jam, Red Hot Chilli Peppers i Ministry. Po zakończeniu trasy, zespół wydał wideo Motorvision, na którym sfilmowany został ich koncert w Paramount Theatre w 1992 roku.
Lista utworów (SOMMS).
W 1992 r. wydano limitowaną edycję "Badmotorfinger", która zawierała drugą płytę – EP pt. Satanoscillatemymetallicsonatas (lub SOMMS). EP zawiera trzy covery, jeden oryginalny utwór Soundgarden oraz utwór nagrany na jednym z koncertów. Tytuł tego minialbumu jest palindromem (wyraz, który czyta się jednakowo od lewej do prawej i od prawej do lewej).
W 1993 na ceremonii "Grammy Awards", "Into the Void (Sealth)" został nominowany w kategorii "Best Metal Performance".

</doc>
<doc id="920468" url="https://pl.wikipedia.org/wiki?curid=920468" title="Arjadewa">
Arjadewa

Arjadewa (, ; chiń. Tipo (提婆); , , ) lub Shengtian (, ; ; ) – indyjski filozof buddyjski z II–III wieku.
Życiorys.
Jego miejsce urodzenia jest do dziś niepewne. Niektórzy badacze uważają, iż urodził się na Cejlonie (Sri Lance) jako królewski syn. Inni, że w południowych Indiach w rodzinie bramińskiej. Był uczniem i następcą Nagardżuny (skt. Nāgārjuna), z którym założył szkołę madhjamiki. Wędrował po południowych Indiach propagując buddyzm i nawrócił groźnego króla-despotę. Był znakomitym dyskutantem i prowadził dysputy religijne i filozoficzne z tīrthikami wygrywając je i nawracając niektórych z nich. Ze swoimi uczniami odseparował się w lesie i tam stworzył Śata śastrę oraz Catuhśatakę, uważaną za jego główne dzieło. Pisał w języku pali i w sanskrycie. Pisał komentarze do dzieł swego mistrza oraz własne traktaty na temat filozofii madhjamiki.
Został uznany za 15 patriarchę buddyzmu medytacyjnego (dhjana) (skr. dhyāna; chin. chan); jest znany także jako Kanadewa (skt. Kanadēva).
Przypisuje mu się następujące dzieła:
Być może jego autorstwa są także:

</doc>
<doc id="920469" url="https://pl.wikipedia.org/wiki?curid=920469" title="Andrzej Spławski">
Andrzej Spławski

Andrzej Spławski znany również jako Andrzej z Płońska (zm. ok. 1459) – katolicki biskup włodzimierski, a następnie łucki, jeden z gospodarzy zjazdu monarchów w Łucku w 1429 roku.
O jego losach przed wyniesieniem na biskupstwo łuckie niewiele wiemy. Biskup Andrzej z Płońska był szóstym i ostatnim łacińskim biskupem we Włodzimierzu – prekonizowany 21 grudnia 1425 roku. Na podstawie decyzji papieskiej w 1425 roku przeniósł stolicę diecezji z Włodzimierza do Łucka. W 1428 roku od Wielkiego Księcia Litewskiego uzyskał uposażenie dla diecezji, które było potwierdzane przez następnych książąt i monarchów. W czasie pamiętnego zjazdu monarchów europejskich w 1429 Andrzej z Płońska wyszedł ze swoim duchowieństwem z powitalna procesją oraz, jak pisze Feliks Sznarbachowski, W czasie burzliwych wydarzeń politycznych na Wołyniu w latach 1430-1431 biskup Andrzej czynił wysiłki mediacyjne. Jak podaje polski historyk Jan Długosz, Andrzej został . 15 października 1432 roku podpisał akt unii grodzieńskiej. 20 stycznia 1433 roku był świadkiem aktu unii trockiej. W latach 1432-1434 występuje jako świadek w dokumentach Zygmunta Kiejstutowicza, co wskazuje, że opowiedział się on po jego stronie, dochowując tym samym wierności przede wszystkim królowi Władysławowi II Jagielle. 31 grudnia 1435 roku biskup Andrzej był także świadkiem na dokumencie wieczystego pokoju polsko-krzyżackiego, jaki został zawarty w Brześciu Kujawskim. Po 1435 roku imię biskupa Andrzeja z Płońska nie pojawia się w aktualnie znanych materiałach źródłowych.

</doc>
<doc id="920472" url="https://pl.wikipedia.org/wiki?curid=920472" title="Anuruddha">
Anuruddha

Anuruddha – mnich buddyjski z Cejlonu żyjący pomiędzy VIII–XII wiekiem n.e. Autor licznych komentarzy w języku pali do tekstów dotyczących doktryny buddyjskiej.

</doc>
<doc id="920476" url="https://pl.wikipedia.org/wiki?curid=920476" title="Muzeum Przemysłu i Rolnictwa">
Muzeum Przemysłu i Rolnictwa



</doc>
<doc id="920478" url="https://pl.wikipedia.org/wiki?curid=920478" title="Sokół (Grębów)">
Sokół (Grębów)

Sokół – przysiółek wsi Grębów w Polsce położony w województwie podkarpackim, w powiecie tarnobrzeskim, w gminie Grębów.
W latach 1975–1998 przysiółek administracyjnie należał do województwa tarnobrzeskiego.

</doc>
<doc id="920480" url="https://pl.wikipedia.org/wiki?curid=920480" title="Tadeusz Haręza">
Tadeusz Haręza

Tadeusz Haręza (ur. 14 czerwca 1951) – polski motorowodniak reprezentujący barwy klubu MKS „Team Haręza” Żnin. Startował z numerem 78.
Jest rolnikiem, który zaczął pasjonować się sportami motorowodnymi po obejrzeniu programu na ten temat. Pierwszy start: 1985, Żnin.
Jest czterokrotnym mistrzem świata: trzy razy stawał na najwyższym stopniu podium w klasie 0-700 (1995, 1997, 1998) i raz w klasie 0-500 (1996). Jest trzykrotnym mistrzem Europy w klasie O-700 (1994, 1997, 2002).
Jest wicemistrzem świata w klasie 0-700 (2005). Jest dwukrotnym wicemistrzem Europy w klasie 0-500 (1992, 1997) i wicemistrzem Europy w klasie 0-700 (2001). Cztery razy zdobywał brązowe medale mistrzostw świata: dwa razy w klasie 0-700 (1993, 2002) i dwa razy w klasie 0-500 (1998, 2006). Jest trzykrotnym brązowym medalistą mistrzostw Europy: dwa razy stawał na najniższym stopniu podium w klasie 0-700 (2002, 2006) i raz w klasie 0-500 (2006).
W 1992 roku w klasie O-500 zdobył Puchar Świata. W 1994 roku zdobył Grand Prix Europy w klasie O-500. Cztery razy zdobywał Grand Prix Polski (1992-1995). Jest 15-krotnym mistrzem Polski w trzech klasach oraz jednokrotnym międzynarodowym mistrzem Niemiec w klasie O-500 (1994). Osiągnięcia 
Osiągnięcia
W 1998 roku Piotr Najsztub wyreżyserował poświęcony mu film biograficzny "Żywioł Haręza". W 2000 roku został odznaczony Krzyżem Kawalerskim Orderu Odrodzenia Polski.
Przypisy.
4. Osiągnięcia

</doc>
<doc id="920481" url="https://pl.wikipedia.org/wiki?curid=920481" title="Angiomatosis bacillaris">
Angiomatosis bacillaris

Angiomatosis bacillaris (ang. bacillary angiomatosis) – zakażenie oportunistyczne rozwijające się u osób z obniżoną odpornością. Czynnikiem etiologicznym może być jeden z dwóch gatunków gram-ujemnych bakterii z rodzaju "Bartonella" – "B. hanselae" lub "B. quintana". Choroba często opisywana jest u osób zakażonych HIV.
U osób o prawidłowej odporności "B. hanselae" wywołuje chorobę kociego pazura, natomiast "B. quintana" – gorączkę okopową.
Obraz kliniczny i histopatologiczny.
Proces chorobowy obejmuje zazwyczaj skórę, ale może dotyczyć również kości, mózgu i innych narządów. W skórze obserwuje się proliferację naczyń, podskórnie tworzą się czerwono-purpurowe guzki lub grudki, możliwe jest ich owrzodzenie. Czasem zmiany są podobne do obserwowanych w liszaju. Zmiany kostne są przyczyną silnego bólu.
Histologiczne stwierdza się rozrost naczyń włosowatych, atypię komórek śródbłonka, nacieki zapalne z granulocytów obojętnochłonnych oraz kolonie drobnoustrojów.
Drogi szerzenia.
"B. hanselae" przenoszona jest przez koty, u których zakażenie przebiega bezobjawowo; "B. quintana" przenosi się przez wszy ludzkie. Drobnoustroje wnikają przez skórę.
Leczenie.
Zazwyczaj skuteczna jest erytromycyna lub doksycyklina, jeśli objawy nie ustępują należy zastosować tetracyklinę. Choroba nieleczona może prowadzić do śmierci.

</doc>
<doc id="920482" url="https://pl.wikipedia.org/wiki?curid=920482" title="Éric Serra">
Éric Serra

Éric Serra (ur. 9 września 1959 w Saint-Mandé) – francuski kompozytor, twórca muzyki filmowej. Współpracuje z nim Luc Besson.

</doc>
<doc id="920483" url="https://pl.wikipedia.org/wiki?curid=920483" title="Eric Serra">
Eric Serra



</doc>
<doc id="920485" url="https://pl.wikipedia.org/wiki?curid=920485" title="Zapolednik">
Zapolednik

Zapolednik – przysiółek wsi Grębów w Polsce położony w województwie podkarpackim, w powiecie tarnobrzeskim, w gminie Grębów.
W latach 1975–1998 przysiółek administracyjnie należał do województwa tarnobrzeskiego.

</doc>
<doc id="920486" url="https://pl.wikipedia.org/wiki?curid=920486" title="Granulocyty obojętnochłonne">
Granulocyty obojętnochłonne



</doc>
<doc id="920488" url="https://pl.wikipedia.org/wiki?curid=920488" title="Albin Żyto">
Albin Żyto

Albin Żyto (ur. 9 kwietnia 1924 w Bruay en Artois (obecnie część Bruay-la-Buissière, departament Pas-de-Calais we Francji), zm. 11 grudnia 2013 w Zielonce koło Warszawy) – generał brygady Sił Zbrojnych PRL, wieloletni zastępca Szefa Głównego Zarządu Politycznego WP - szef Zarządu Kultury i Oświaty, przewodniczący Komisji Centralnej ds. Działalności Przeciwalkoholowej w Wojsku.
Życiorys.
Urodził się we Francji. W październiku 1934 przyjechał z rodziną do Polski. W 1938 ukończył 7-klasową szkołę podstawową w Rawiczu. 14 kwietnia 1945 rozpoczął służbę wojskową jako kursant Centrum Szkolenia Oficerów Polityczno-Wychowawczych w Łodzi. 31 lipca 1945 promowany na stopień podporucznika w korpusie oficerów polityczno-wychowawczych. Następnie pełnił kolejno stanowiska:
Generał brygady na mocy uchwały Rady Państwa PRL z 5 października 1972 r. Akt nominacyjny wręczył mu 11 października 1972 w Belwederze przewodniczący Rady Państwa PRL prof. Henryk Jabłoński. Animator kultury w WP. Współtwórca i propagator Festiwalu Piosenki Żołnierskiej w Kołobrzegu, a także orkiestr wojskowych, współtwórca międzynarodowych sukcesów zespołów artystycznych. Autor programu rozwoju kultury w Siłach Zbrojnych PRL.
Członek PPR i PZPR. Członek wielu organizacji społecznych. Od 1972 wiceprezes ds. ideowo - wychowawczych Centralnego Wojskowego Klubu Sportowego Legia Warszawa. W latach 1973–1989 wiceprzewodniczący Rady Ochrony Pomników Walki i Męczeństwa (od czerwca 1988 do lutego 1989 Rady Ochrony Pamięci Walk i Męczeństwa). W 1984 r. wszedł w skład Społecznego Komitetu Budowy Pomnika Kościuszkowców w Warszawie. W latach 80. wchodził również w skład Narodowej Rady Kultury. Był przewodniczącym Komisji Centralnej ds. Działalności Przeciwalkoholowej w Wojsku. W latach stanu wojennego nazwisko generała (oraz dwóch innych generałów należących do Wojskowej Rady Ocalenia Narodowego) stało się powodem do żartu: za sprawą generała Jaruzelskiego z WRONy wydobyło się KRA - czyli Krajowy Ruch Antyalkoholowy, na czele którego stanęli generałowie Oliwa, Baryła i Żyto.
Pochowany obok żony Jadwigi na cmentarzu parafialnym w Zielonce. Informacja o jego śmierci i pogrzebie nie była podana do publicznej wiadomości.
Życie prywatne.
Syn Jana i Heleny z domu Krajnik. Mieszkał w Zielonce pod Warszawą. Jego żona Jadwiga zmarła w 2006, miał córkę.

</doc>
<doc id="920491" url="https://pl.wikipedia.org/wiki?curid=920491" title="Grupa warowna „Moltke”">
Grupa warowna „Moltke”

Panzerwerk 814 – Grupa warowna „Moltke” (Werkgruppe „Moltke”) – niemieckie umocnienie stanowiące element odcinka północnego Frontu Ufortyfikowanego Łuku Odry-Warty (Międzyrzeckiego Rejonu Umocnionego).
Panzerwerk 814 został zbudowany w latach 1936-1937 na przesmyku pomiędzy jeziorami Cisie i Chycina. Stanowił przykład obiektu rozproszonego o standardzie odporności „B”. Składał się z zasadniczego, dwukondygnacyjnego schronu połączonego tunelami o długości ok. 30 m z dwiema odosobnionymi wieżami (małymi schronami z kopułami bojowymi). W 1939 roku otrzymał nazwę „Moltke” na cześć pruskiego feldmarszałka Helmutha von Moltke i status grupy warownej (Werkgruppe), chociaż stanowił jeden, rozproszony obiekt.
Panzerwerk 814 oraz niedaleki Pz.W. 817 („Roon”) były największymi obiektami fortecznymi zbudowanymi przez Niemców w ramach umocnień Łuku Odry-Warty. Główne uzbrojenie stanowiły karabiny maszynowe w łącznej liczbie 8:
Pozostałe wyposażenie bojowe schronu stanowił granatnik typu M19 ukryty pod stropem w kopule typu 34P8 oraz służąca do obserwacji kopuła 52P8.
Na górnej kondygnacji głównego obiektu mieściły się wejścia oraz pomieszczenia bezpośrednio związane z walką. Na dolnej – zaplecze bytowe dla załogi i zejścia do tuneli, prowadzących do wież odosobnionych. Mimo względnie niewielkiej kubatury, Panzerwerk 814 stanowił wraz z odosobnionymi wieżami bardzo silny punkt oporu, przewyższając typowe dla centralnego odcinka linii schrony, posiadające 5 karabinów maszynowych.
Prawdopodobnie schron mógł być połączony z większym obiektem o standardzie „A1”. Schron ten nigdy nie został zrealizowany. W przeciwieństwie do wielu innych niemieckich schronów o standardzie „B” (B-Werków) nie miał możliwości uzupełnienia o wieżę lub kazamatę z armatą przeciwpancerną. Spowodowane to było zapewne uznaniem terenu za niedogodny dla użycia broni pancernej.
Po wojnie schrony grupy „Moltke” zostały wysadzone w powietrze i pozbawione elementów pancernych.

</doc>
<doc id="920492" url="https://pl.wikipedia.org/wiki?curid=920492" title="Panzerwerk 814">
Panzerwerk 814



</doc>
<doc id="920495" url="https://pl.wikipedia.org/wiki?curid=920495" title="Mindszent">
Mindszent

Mindszent – miasto w południowej części Węgier,w komitacie Csongrád w powiecie Hódmezővásárhelyi. Liczy 6772 mieszkańców (styczeń 2011).
Historia.
Wychował się tu József Pehm, późniejszy prymas Królestwa Węgierskiego. W konspiracji przyjął od swojego miejsca pochodzenia nazwisko, pod którym był znany jako biskup.

</doc>
<doc id="920498" url="https://pl.wikipedia.org/wiki?curid=920498" title="Hala Jazine">
Hala Jazine

Hala Jazine – przeznaczona do koszykówki hala sportowa znajdująca się w mieście Zadar, w Chorwacji. Hala została oddana do użytku w roku 1968 (wybudowano ją w ciągu 70 dni) i może pomieścić 3 000 widzów. Do 2008 roku, kiedy to wybudowano nową halę swoje mecze rozgrywali na niej zawodnicy KK Zadar.

</doc>
<doc id="920500" url="https://pl.wikipedia.org/wiki?curid=920500" title="Kąt (Grębów)">
Kąt (Grębów)

Kąt – część wsi Grębów w Polsce, położona w województwie podkarpackim, w powiecie tarnobrzeskim, w gminie Grębów.
W latach 1975–1998 Kąt administracyjnie należał do województwa tarnobrzeskiego.

</doc>
<doc id="920501" url="https://pl.wikipedia.org/wiki?curid=920501" title="Arena Gripe">
Arena Gripe

Arena Gripe – hala widowiskowo-sportowa w Splicie, w Chorwacji. Jest częścią kompleksu sportowego "Športski centar Gripe". Jej pojemność wynosi 6000 miejsc.
Powstała w celu goszczenia Igrzysk Śródziemnomorskich 1979. Służy m.in. do rozgrywania meczów piłki ręcznej, piłki siatkowej, koszykówki i futsalu. Organizowano tu mecze Mistrzostw Świata w Piłce Ręcznej Kobiet 2003, tenisowego Pucharu Davisa, mecze bokserskie imprezy rangi mistrzowskiej w podnoszeniu ciężarów, a także wydarzenia muzyczne (m.in. koncert Dire Straits w 1995 roku).

</doc>
<doc id="920506" url="https://pl.wikipedia.org/wiki?curid=920506" title="Wiry (Grębów)">
Wiry (Grębów)

Wiry – część wsi Grębów w Polsce położona w województwie podkarpackim, w powiecie tarnobrzeskim, w gminie Grębów.
W latach 1975–1998 część wsi administracyjnie należała do województwa tarnobrzeskiego.

</doc>
<doc id="920508" url="https://pl.wikipedia.org/wiki?curid=920508" title="Arena Samcheonpo">
Arena Samcheonpo

Arena Samcheonpo - przeznaczona do koszykówki hala sportowa znajdująca się w mieście Samcheonpo, w Korei Południowej. W tej hali swoje mecze rozgrywa drużyna Samcheonpo BC. Hala może pomieścić 1 770 widzów, wszystkie miejsca są siedzące.

</doc>
<doc id="920509" url="https://pl.wikipedia.org/wiki?curid=920509" title="Anna Anachutlu">
Anna Anachutlu

Anna Anachtulu, "Anna Anachtoulu Mega Komnene" (?–1342) – córka Aleksego II, cesarzowa Trapezuntu (z przerwą) od 17 lipca 1341 do 4 września 1342, następczyni Ireny Paleolog.
Życiorys.
Była najstarszą córką cesarza Aleksego II i jego żony – Gruzinki Dżiadżak Dżakeli.
Była początkowo zakonnicą, ale podczas nieudanych rządów cesarzowej Ireny, została zmuszona przez szlachtę do porzucenia zakonu i objęcia władzy. Została proklamowana cesarzową w Lazica i stamtąd ruszyła do Trapezuntu. Gdziekolwiek się pojawiła, ludzie przyłączali się do niej, a wreszcie dołączyły do niej oddziały wojskowe, wysłane przez króla Gruzji – Jerzego V Wspaniałego. Anna stanęła pod murami Trapezuntu 17 lipca 1341 i została przyjęta bez żadnego oporu, a Irena została szybko zdetronizowana.
Trzy tygodnie później przybyły galery z oddziałami pod dowództwem przewodniczących frakcji Scholarioi – Niketasa i Gregory'ego. Razem z nimi przybył wuj Anny – Michał Wielki Komnen, wybrany na męża dla obecnie obalonej Ireny przez regentów jej przyrodniego brata – cesarza Jana V Paleologa. Poddani Anny podzielili się, ale większość z nich nie chciała, by Michał został ich nowym władcą, dlatego uwięzili go w pałacu. W tym czasie oddziały Anny wraz z jej poddanymi splądrowały i zatopiły statki Bizantyjczyków. Następnego dnia Michał został wygnany do Oinaion, gdzie jego strażnikiem był wielki książę Jan Eunuch. Irena została wysłana do Konstantynopola.
Od tego czasu – przez pewien czas – rządy Anny były niczym niezagrożone, ale Anna i tak była tylko marionetką w rękach szlachty. W tym czasie Turcy napadli i splądrowali liczne wsie, a ludność zaczęła odwracać się od Anny.
Niketas i Gregory, przewodniczący frakcji Scholarioi, powrócili do Konstantynopola i przekonali swojego władcę, aby przekazał im młodego syna Michała Wielkiego Komnena – Jana. We wrześniu 1342 z pomocą Genueńczyków niewielkie siły Jana (zaledwie 5 galer) przybyło do Trapezuntu. Mimo że Anna i jej zwolennicy przygotowali obronę, to zdradzili ich zwykli prości ludzie, którzy poparli Jana. 4 września 1342 Jan został koronowany na cesarza Jana III Wielkiego Komnena. Scholarioi zabili zwolenników Anny, a ona sama została uduszona.

</doc>
<doc id="920510" url="https://pl.wikipedia.org/wiki?curid=920510" title="Changwon Gymnasium">
Changwon Gymnasium

Changwon Gymnasium (kor. "창원실내체육관") – hala sportowa znajdująca się w mieście Changwon, w Korei Południowej. W hali tej swoje mecze rozgrywa drużyna koszykarska Changwon LG Sakers. Obiekt posiada 3 poziomy stałych trybun, które mają 4874 miejsc siedzących, a także 955 miejsc na trybunach wysuwanych, umieszczanych na poziomie parkietu.
Sporadycznie występuje również pod nazwą Changwon Arena.

</doc>
<doc id="920514" url="https://pl.wikipedia.org/wiki?curid=920514" title="Piasek (Żupawa)">
Piasek (Żupawa)

Piasek – część wsi Żupawa w Polsce położona w województwie podkarpackim, w powiecie tarnobrzeskim, w gminie Grębów.
W latach 1975–1998 część wsi administracyjnie należała do województwa tarnobrzeskiego.

</doc>
<doc id="920515" url="https://pl.wikipedia.org/wiki?curid=920515" title="Rüdersdorf bei Berlin">
Rüdersdorf bei Berlin

Rüdersdorf bei Berlin – gmina w Niemczech w kraju związkowym Brandenburgia, w powiecie Märkisch-Oderland, leży w pobliżu Berlina. Połączona jest z Berlinem linią tramwajową nr 88.
Przez gminę przebiega droga krajowa nr 1.
Demografia.
Wykres zmian populacji Rüdersdorf w granicach z 2020 r. od 1875 r.:

</doc>
<doc id="920526" url="https://pl.wikipedia.org/wiki?curid=920526" title="Tribute to Don Cherry">
Tribute to Don Cherry

Tribute to Don Cherry – koncertowy album grupy Yá-sou. Album dedykowany jest zmarłemu muzykowi jazzowemu Donowi Cherry. W koncercie gościnnie udział wzięli Tomasz Stańko i grupa Osjan.
Do nagrania albumu doszło podczas koncertu 20 lutego 1996 roku w Teatrze Małym w Warszawie. Artyści którzy wzięli udział w nagraniach wcześniej współpracowali z Donem Cherry: Tomasz Stańko już w 1971 roku podczas występu z Krzysztofem Pendereckim na Donaueschingen Music Festival, Osjan podczas tras koncertowych, Peter Apfelbaum w projekcie Dona "Multi-Kulti" a Jai Uttal przy płycie "Footprints".
Utwór „Malinye” wszedł po tym koncercie do repertuaru koncertów Waglewski-Pospieszalski.

</doc>
<doc id="920529" url="https://pl.wikipedia.org/wiki?curid=920529" title="Arena Masan">
Arena Masan

Arena Masan – przeznaczona do koszykówki hala sportowa znajdująca się w mieście Masan, w Korei Południowej. W hali tej swoje mecze rozgrywa drużyna Masan BC. Hala została oddana do użytku w roku 1975, może pomieścić 6 000 widzów.

</doc>
<doc id="920530" url="https://pl.wikipedia.org/wiki?curid=920530" title="Dmitrij Tiomkin">
Dmitrij Tiomkin

Dmitrij Tiomkin (ur. 25 marca 1977) – kanadyjski szachista pochodzenia izraelskiego, arcymistrz od 2001 roku.
Kariera szachowa.
Od roku 2003 na arenie międzynarodowej reprezentuje Kanadę. Jako zawodnik Izraela (w roku 1997) osiągnął największy sukces w karierze, zdobywając w Tallinnie tytuł mistrza Europy juniorów do lat 20. W tym samym roku zdobył również tytuł mistrza Izraela w tej samej kategorii wiekowej. W 1998 triumfował w otwartym turnieju w North Bay oraz w otwartych mistrzostwach Kanady. W 2002 podzielił I miejsce w kołowym turnieju w Toronto. W 2004 zwyciężył w turnieju "Canadian Open" w Ontario, zdobył brązowy medal w mistrzostwach Kanady oraz zadebiutował w narodowej drużynie na szachowej olimpiadzie w Calvii.
Najwyższy ranking w dotychczasowej karierze osiągnął 1 lipca 2000 r., z wynikiem 2522 punktów zajmował wówczas 20. miejsce wśród izraelskich szachistów.

</doc>
<doc id="920535" url="https://pl.wikipedia.org/wiki?curid=920535" title="Terry Paine">
Terry Paine

Terence "Terry"" Lionel Paine (ur. 23 marca 1939 w Winchesterze), angielski piłkarz, napastnik (skrzydłowy) lub pomocnik. Mistrz świata z roku 1966.
Karierę rozpoczynał w małym klubie z rodzinnego miasta. W 1956 został zawodnikiem Southampton. Barwom tego klubu był wierny do 1974 i w tym czasie zagrał 713 ligowych spotkań (160 goli), co jest klubowym rekordem. Zawodową karierę kończył w Hereford (1974-1977).
W latach 1963-1966 w reprezentacji Anglii rozegrał 19 spotkań i strzelił 7 bramek. Ostatni raz reprezentacyjną koszulkę przywdział podczas finałów MŚ 66. Zagrał tylko w jednym meczu, 16 lipca z Meksykiem, występ ten dał mu jednak tytuł mistrza świata.

</doc>
<doc id="920549" url="https://pl.wikipedia.org/wiki?curid=920549" title="Bertram Ramsay">
Bertram Ramsay

Bertram Home Ramsay (ur. 20 stycznia 1883 w Londynie, zm. 2 stycznia 1945 w Toussus-le-Noble) – brytyjski oficer Królewskiej Marynarki Wojennej podczas I wojny światowej i II wojny światowej, admirał.
Był odpowiedzialny za ewakuację Dunkierki i operację Torch w Afryce Północnej. Odegrał istotną rolę w planowaniu alianckiej inwazji w północnej Francji pod kryptonimem D-Day. Odpowiadał za operację Neptun.
Zginął w katastrofie lotniczej w Toussus-le-Noble, w drodze na konferencję w Brukseli.

</doc>
<doc id="920551" url="https://pl.wikipedia.org/wiki?curid=920551" title="Palędzie (ujednoznacznienie)">
Palędzie (ujednoznacznienie)



</doc>
<doc id="920554" url="https://pl.wikipedia.org/wiki?curid=920554" title="Arena Gumi">
Arena Gumi

Arena Gumi – przeznaczona do koszykówki hala sportowa znajdująca się w mieście Gumi, w Korei Południowej. Na tej hali swoje mecze rozgrywa drużyna Gumi BC. Hala została oddana do użytku w roku 1996, może pomieścić 6277 widzów.

</doc>
<doc id="920557" url="https://pl.wikipedia.org/wiki?curid=920557" title="Ssaki chronione w Polsce">
Ssaki chronione w Polsce



</doc>
<doc id="920558" url="https://pl.wikipedia.org/wiki?curid=920558" title="Biocydy">
Biocydy

Biocydy (gr. "bios" życie + łac. "-cida" od "caedere" zabijać) – związki syntetyczne (np. pestycydy, zaprawy nasienne, kwas pruski) lub pochodzenia naturalnego (np. Albarep – koncentrat czosnkowy o właściwościach repelencyjnych i bakteriostatycznych, antybiotyki, fitoncydy, wyciągi z ziół) do zwalczania szkodliwych organizmów w rolnictwie, leśnictwie i przechowalnictwie. Do biocydów należą również chemiczne substancje czynne przenikające ze ścieków przemysłowych do organizmów. Większość biocydów niszczy także pożyteczne organizmy oraz wywołuje niekorzystne zmiany w składzie mikroorganizmów.

</doc>
<doc id="920559" url="https://pl.wikipedia.org/wiki?curid=920559" title="Pictures of Starving Children Sell Records">
Pictures of Starving Children Sell Records

Pictures of Starving Children Sell Records. Starvation, Charity and Rock &amp; Roll. Lies &amp; Traditions to pochodzący z 1986 roku pierwszy album brytyjskiej anarchopunkowej grupy Chumbawamba. Wyjściowym tematem dla tekstów jest krytyka zorganizowanego rok wcześniej koncertu Live Aid- do tego wydarzenia odnosi się pierwszy utwór. Jest to punkt wyjścia do rozważań na temat rzeczywistych przyczyn nędzy w Trzecim Świecie i związanej z nimi krytyki kapitalizmu, postkolonialnej polityki i bogatych społeczności krajów "Pierwszego Świata".

</doc>
<doc id="920560" url="https://pl.wikipedia.org/wiki?curid=920560" title="Arena Gyeongju">
Arena Gyeongju

Arena Gyeongju - przeznaczona do koszykówki hala sportowa znajdująca się w mieście Gyeongju, w Korei Południowej. W tej hali swoje mecze rozgrywa drużyna Gyeongju BC. Hala została oddana do użytku w roku 1998, może pomieścić 6 380 widzów.

</doc>
<doc id="920562" url="https://pl.wikipedia.org/wiki?curid=920562" title="Palędzie (Grębów)">
Palędzie (Grębów)

Palędzie – część wsi Grębów w Polsce położona w województwie podkarpackim, w powiecie tarnobrzeskim, w gminie Grębów.
W latach 1975–1998 część wsi administracyjnie należała do województwa tarnobrzeskiego.

</doc>
<doc id="920563" url="https://pl.wikipedia.org/wiki?curid=920563" title="Szlachecka (Grębów)">
Szlachecka (Grębów)

Szlachecka – część wsi Grębów w Polsce położona w województwie podkarpackim, w powiecie tarnobrzeskim, w gminie Grębów.
W latach 1975–1998 część wsi administracyjnie należała do województwa tarnobrzeskiego.

</doc>
<doc id="920565" url="https://pl.wikipedia.org/wiki?curid=920565" title="Muzeum Przemysłu i Rolnictwa w Warszawie">
Muzeum Przemysłu i Rolnictwa w Warszawie

Muzeum Przemysłu i Rolnictwa w Warszawie – nieistniejące muzeum historii techniki w Warszawie.
Zostało utworzone w 1875 z prywatnych funduszy arystokracji i ziemian, którzy je współtworzyli. Posiadało największe zbiory muzealne w mieście. Gromadziło eksponaty związane z przemysłem i rolnictwem oraz popularyzowało wiedzę poprzez wystawy czasowe, a także działalność biblioteki i pracowni naukowych . Odgrywało rolę placówki naukowej i uczelni rolniczo-technicznej. 
Budynek muzeum i większość jego zbiorów zostały zniszczone podczas obrony Warszawy we wrześniu 1939.
Opis.
Od 1881 muzeum mieściło się przy Krakowskim Przedmieściu w dawnym odwachu i klasztorze bernardyńskim.
Muzeum powstało z inicjatywy księcia Jana Tadeusza Lubomirskiego, a współzałożycielami byli oprócz niego Feliks Sobański, Józef Zamoyski, Jakub Natanson i Karol Dittrich. 5 czerwca 1875 nastąpiło zatwierdzenie "Ustawy, wydanej na imię tegoż ks. Lubomirskiego oraz Józefa hr. Zamoyskiego, Feliksa Sobańskiego, Jakuba Natansona i domu handlowego Hille i Dietrich", jako pierwszych założycieli i muzeum rozpoczęło działalność. Zaraz po wydaniu tej ustawy muzeum zostało umieszczone w wynajętym lokalu przy placu Krasińskich, gdzie swoje miejsce znalazło ponad 2000 eksponatów, głównie z darów. Pod egidą muzeum w latach 1890–1902 opublikowana została 11-tomowa Encyklopedia rolnicza.
Muzeum prowadziło też działalność charytatywną i w 1888 w sprawozdaniu pisano:
Po kasacie zakonu bernardynów przy Krakowskim Przedmieściu i po przebudowie w latach 1870-1884 mieścił wystawy i magazyny Towarzystwa Zachęty Sztuk Pięknych aż do chwili przenosin do pawilonu Ungra na dziedzińcu pałacu Potockich. W 1884–1888 nastąpiła przebudowa wnętrz na pomieszczenia Muzeum Przemysłu i Rolnictwa, które ma tu swoją siedzibę już od 1881 aż do II wojny światowej.
W latach 1890-1891 w zorganizowanej w muzeum pracowni fizycznej prowadziła swoje doświadczenia Maria Skłodowska-Curie, co upamiętnia tablica z brązu odsłonięta w czerwcu 1935 na frontowej ścianie budynku.
W czasie wojny w 1914 muzeum przekształcono w Wyższą Szkołę Rolniczą i Wyższą szkołę Ogrodniczą, a w 1919 w Szkołę Główną Gospodarstwa Wiejskiego. Dzisiejsze Muzeum Techniki również wywodzi się z gmachu przy kościele św. Anny, gdzie do dziś ma siedzibę Centralna Biblioteka Rolnicza.
Dyrektorem muzeum od 1924 do 1951 był Stanisław Leśniowski.
W czasie obrony Warszawy we wrześniu 1939 budynek został spalony wraz ze znajdującymi się w nim zbiorami Muzeum Etnograficznego.
Tradycje muzeum kontynuuje Muzeum Historii Przemysłu w Opatówku, Muzeum Narodowe Rolnictwa i Przemysłu Rolno-Spożywczego w Szreniawie oraz Narodowe Muzeum Techniki w Warszawie, swoje początki ma w nim także Szkoła Główna Gospodarstwa Wiejskiego w Warszawie.

</doc>
<doc id="920566" url="https://pl.wikipedia.org/wiki?curid=920566" title="Dariusz Nogaj">
Dariusz Nogaj

Dariusz Nogaj (ur. 3 listopada 1967 w Pobiedziskach) – polski motorowodniak, od 2004 roku reprezentujący barwy ŻTMS Baszta Żnin.
Sportową karierę rozpoczął w 1985 roku w LOK Poznań. Startował w klasach N-350, S-350, SN-350, O-350 i T-550. Wielokrotnie zdobywał medale mistrzostw Polski, w tym również tytuły mistrzowskie. Jego największym sukcesem jest wicemistrzostwo Europy w klasie T-550 zdobyte w 2005 roku w Żninie.
Obecnie startuje w klasie OSY-400, w której w 2008 roku zdobył brązowy medal mistrzostw Polski.
Na co dzień prowadzi firmę betoniarską w Pobiedziskach. Jest ojcem Anety Nogaj, również motorowodniaczki.

</doc>
<doc id="920569" url="https://pl.wikipedia.org/wiki?curid=920569" title="Arena Gyeongsan">
Arena Gyeongsan

Arena Gyeongsan - przeznaczona do koszykówki hala sportowa znajdująca się w mieście Gyeongsan, w Korei Południowej. W tej hali swoje mecze rozgrywa drużyna Gyeongsan BC. Hala może pomieścić 3 900 widzów, wszystkie miejsca są siedzące.

</doc>
<doc id="920570" url="https://pl.wikipedia.org/wiki?curid=920570" title="Master of Magic">
Master of Magic

Master of Magic – strategiczna gra turowa fantasy stworzona przez Simtex dla firmy MicroProse w 1994 roku. Obecnie posiada status abandonware. Gra pod wieloma względami przypomina słynną Civilization Sida Meiera, rozgrywa się jednak w fikcyjnej rzeczywistości. W przeciwieństwie do "Civilization" umożliwia rozgrywanie bitew z udziałem wielu jednostek, dając graczowi możliwość wpływania na ich przebieg również czarami.
Rozgrywka.
Gracz rozpoczyna rozgrywkę jako początkujący czarodziej, władający niewielką osadą i kilkoma oddziałami. Jego zadaniem jest powiększanie swojego imperium przez podboje i budowę miast, odkrywanie nowych czarów, zwiększanie swojej mocy magicznej, prowadzenie wojen oraz szkolenie bohaterów którzy będą prowadzić jego armie. Aby zwyciężyć, gracz musi albo pokonać wszystkich innych czarodziejów, albo wynaleźć i rzucić czar pozbawiający ich wszystkich magicznych mocy ("Spell of Mastery").
Świat w którym toczy się rozgrywka, "Arcanus", zasiedlony jest przez wiele magicznych ras i stworzeń. Znajdują się na nim liczne źródła magii i niezbadane miejsca zawierające pomocne w rozgrywce skarby. Równolegle to tego świata istnieje również drugi, "Myrror", zasiedlony przez inne rasy i zawierający surowce nie spotykane na "Arcanusie". Podróżowanie między światami jest możliwe za pomocą magicznych bram i odpowiednich czarów. Niektóre stworzenia posiadają również umiejętność samodzielnego przenoszenia się pomiędzy tymi światami.
Magia.
Magia jest w kluczową częścią rozgrywki, w pewnych aspektach odpowiadając technologiom w "Civilization". Umożliwia przyspieszanie rozwoju miast, przekształcanie terenów, przywoływanie magicznych istot do walki z wrogami oraz bezpośrednie niszczenie wrogów w czasie walki. W grze występuje podstawowy typ magii oraz pięć specjalistycznych. Rozpoczynając grę można wybrać których z nich będzie się używać, uwzględniając że tylko specjalizowanie się w jednym typie daje możliwość opracowania najbardziej potężnych czarów.
Magia życia daje dostęp do czarów leczniczych i wzmacniających. Czary tego typu dają możliwość zwiększania szczęścia i bogactwa obywateli, wskrzeszania poległych żołnierzy i przywoływania aniołów do walki po stronie czarodzieja.
Magia śmierci daje możliwość zabijania wrogów, sprowadzania zarazy i głodu na miasta przeciwnika, tworzenia nieumarłych i przywoływania do walki demonów.
Magia chaosu zawiera głównie czary niszczące, zarówno pojedyncze oddziały jak i całe miasta. Najpotężniejsze czary tego typu umożliwiają przywoływanie smoków, a nawet stopniową destrukcję całego świata przez powstające wszędzie wulkany.
Magia natury jest związana z czarami przekształcającymi ziemię i przyspieszającymi rozwój. Umożliwia czarodziejowi sprowadzanie na wrogów gniewu natury w postaci gradobić i trzęsień ziemi, a także przywoływanie licznych stworzeń pod swoją komendę.
Magia umysłu pozwala na przywoływanie fantomowych armii do walki z wrogami, rzucania uroków na wrogie jednostki i czynienia własnych oddziałów niewidzialnymi. Dodatkowo zawiera czary kontrolujące używanie czarów przez innych czarodziejów, a nawet uniemożliwiające innym czarodziejom wykonywania ruchów.

</doc>
<doc id="920571" url="https://pl.wikipedia.org/wiki?curid=920571" title="Niwa (Grębów)">
Niwa (Grębów)

Niwa – część wsi Grębów w Polsce, położona w województwie podkarpackim, w powiecie tarnobrzeskim, w gminie Grębów.
W latach 1975–1998 część należała administracyjnie do województwa tarnobrzeskiego.

</doc>
<doc id="920572" url="https://pl.wikipedia.org/wiki?curid=920572" title="Andreas Katsulas">
Andreas Katsulas

Andrew Constantine Katsulas (ur. 18 maja 1946 w Saint Louis, zm. 13 lutego 2006 w Los Angeles) – amerykański aktor.
Życiorys.
Urodził się w Saint Louis w Missouri w robotniczej rodzinie pochodzenia greckiego jako syn Bessie (z domu Franges) i Pete K. Katsulasa. Zdobył tytuł bakalaureata na wydziale teatralnym na Uniwersytecie St. Louis. W 1969 uzyskał tytuł magistra sztyki na wydziale teatralnym na Uniwersytecie Indiana. Rozpoczął karierę aktorską, która zabrała go z południowoamerykańskich dzielnic do Lincoln Center. W latach 1971–1986 występował razem z międzynarodową grupą teatralną Petera Brooka. 
W 1982 został obsadzony w roli Luciena Goffa w operze mydlanej CBS "Guiding Light". W serialu "" (1989–94) wystąpił w roli komandora Tomalaka. W dreszczowcu Andrew Davisa "Ścigany" (1993) z Harrisonem Fordem zagrał jednorękiego złoczyńcę Fredricka Sykesa. W serialu "Babilon 5" (1994–98) był ambasadorem G'Karem.
Zmarł 13 lutego 2006 w wieku 59 lat na raka płuc spowodowanym wieloletnim paleniem papierosów. Miał żonę Gillę Nissan i dwoje dzieci z poprzedniego małżeństwa, Michaela i Katherine.

</doc>
<doc id="920574" url="https://pl.wikipedia.org/wiki?curid=920574" title="Aravir">
Aravir



</doc>
<doc id="920575" url="https://pl.wikipedia.org/wiki?curid=920575" title="Kazimierz Szymeczko">
Kazimierz Szymeczko

Kazimierz Szymeczko (ur. 11 czerwca 1965 w Rudzie Śląskiej) – polski pisarz, twórca literatury dzięcięcej i młodzieżowej, bibliotekarz i polonista. 
Życiorys.
Ukończył filologię polską na Uniwersytecie Śląskim w Katowicach. Od 1984 roku pracował jako nauczyciel języka polskiego w Rudzie Śląskiej, Skoczowie i Zabrzu. Pracował także jako bibliotekarz przez ponad 10 lat. W latach 2002–2004 był doradcą metodycznym ds. bibliotek szkolnych. Pracuje i mieszka w Rudzie Śląskiej.
Twórczość.
Debiutował w 1996 roku tekstem popularnonaukowym pt. "O Wilku mowa... obronna" w „Guliwerze” (nr 1/96). Publikował m.in. w „Świerszczyku”, „Nowych Książkach”, „Twoim Dziecku”.

</doc>
<doc id="920576" url="https://pl.wikipedia.org/wiki?curid=920576" title="Grądki (Grębów)">
Grądki (Grębów)

Grądki – część wsi Grębów w Polsce położona w województwie podkarpackim, w powiecie tarnobrzeskim, w gminie Grębów.
W latach 1975–1998 Grądki administracyjnie należały do województwa tarnobrzeskiego.

</doc>
<doc id="920577" url="https://pl.wikipedia.org/wiki?curid=920577" title="Arena Yeongcheon">
Arena Yeongcheon

Arena Yeongcheon - przeznaczona do koszykówki hala sportowa znajdująca się w mieście Yeongcheon, w Korei Południowej. W tej hali swoje mecze rozgrywa drużyna Yeongcheon BC. Hala może pomieścić 3 000 widzów, wszystkie miejsca są siedzące.

</doc>
<doc id="920578" url="https://pl.wikipedia.org/wiki?curid=920578" title="Nowy Grębów">
Nowy Grębów

Nowy Grębów – część wsi Grębów w Polsce położona w województwie podkarpackim, w powiecie tarnobrzeskim, w gminie Grębów.
W latach 1975–1998 część wsi administracyjnie należała do województwa tarnobrzeskiego.

</doc>
<doc id="920579" url="https://pl.wikipedia.org/wiki?curid=920579" title="Arena Uljin">
Arena Uljin

Arena Uljin - przeznaczona do koszykówki hala sportowa znajdująca się w mieście Uljin, w Korei Południowej. W tej hali swoje mecze rozgrywa drużyna Uljin BC. Hala może pomieścić 2 500 widzów, wszystkie miejsca są siedzące.

</doc>
<doc id="920583" url="https://pl.wikipedia.org/wiki?curid=920583" title="Synagoga Adas Jeszurun w Warszawie">
Synagoga Adas Jeszurun w Warszawie

Synagoga Adas Jeszurun w Warszawie – nieistniejąca już synagoga, znajdująca się w Warszawie przy ulicy Świętojerskiej.
Synagoga została zbudowana w XIX wieku. Przez wiele lat słynęła z bardzo dobrego chóru męsko-chłopięcego. Podczas II wojny światowej Niemcy hitlerowscy doszczętnie zniszczyli synagogę. Po zakończeniu wojny nie została odbudowana.

</doc>
<doc id="920585" url="https://pl.wikipedia.org/wiki?curid=920585" title="ChiWriter">
ChiWriter

ChiWriter – procesor tekstu wydany przez firmę Horstmann Software Design Corporation, sprzedawany i rozwijany od roku 1986 do 1996. Popularny w Polsce w końcu lat 80. i na początku lat 90. ze względu na możliwość definiowania polskich znaków diakrytycznych oraz możliwość edycji wzorów matematycznych i chemicznych. 
ChiWriter stracił na znaczeniu po upowszechnieniu się graficznego środowiska MS Windows, a zwłaszcza edytora MS Word. Autor programu, Cay Horstmann, wskazuje właśnie rozpowszechnienie środowiska Windows jako przyczynę zaprzestania rozwijania ChiWritera, a jako alternatywę wskazuje na MS Word. ChiWriter był też zastępowany przez TeX/LaTeX oferujący ułatwienia przy tworzeniu tekstów naukowych. ChiWriter przestał być rozwijany w roku 1996, czyli 4 lata po opublikowaniu Windows 3.x. 
Mimo że wobec ochrony programu prawami autorskimi i zaniechania dystrybucji stale spada liczba użytkowników, trafiają się zapaleńcy oferujący rozszerzenia umożliwiające m.in. współpracę programu z nowymi drukarkami, oferującymi nowe formaty dokumentów. 
Pod koniec lat 80. powstał Poltekst – polski klon ChiWritera 2.4 oferujący identyczne możliwości i interfejs oraz polską lokalizację. Format plików nie różnił się od formatu ChiWritera. 
Konwersja plików utworzonych za pomocą ChiWritera możliwa jest po zamianie ich na kod ASCII lub wygenerowaniu PostScriptu. Za pomocą rozszerzeń możliwy jest też eksport dokumentów do formatu PDF.

</doc>
<doc id="920586" url="https://pl.wikipedia.org/wiki?curid=920586" title="Arena Mungyeong">
Arena Mungyeong

Arena Mungyeong – przeznaczona do piłki ręcznej hala sportowa znajdująca się w mieście Mungyeong, w Korei Południowej. Hala może pomieścić 1 500 widzów, wszystkie miejsca są siedzące.

</doc>
<doc id="920588" url="https://pl.wikipedia.org/wiki?curid=920588" title="CHTML">
CHTML



</doc>
<doc id="920589" url="https://pl.wikipedia.org/wiki?curid=920589" title="Arena Goryeong">
Arena Goryeong

Arena Goryeong – przeznaczona do piłki ręcznej hala sportowa, znajdująca się w mieście Goryeong, w Korei Południowej. Hala może pomieścić 1 940 widzów; wszystkie miejsca są siedzące.

</doc>
<doc id="920596" url="https://pl.wikipedia.org/wiki?curid=920596" title="Wawrzyniec z Canterbury">
Wawrzyniec z Canterbury

Wawrzyniec z Canterbury, Święty Laurencjusz (ur. w VI wieku, zm. 2 lutego 619) – mnich, arcybiskup Canterbury od 605, święty Kościoła katolickiego i anglikańskiego.
Wawrzyniec na Wyspy Brytyjskie przybył w 597 roku wraz z Augustynem, pierwszym arcybiskupem Canterbury. Później został wysłany do papieża Grzegorza I Wielkiego, by poinformować o sukcesie misji.
Po śmierci Augustyna został arcybiskupem Canterbury (604 lub 605).
W czasie, gdy Wawrzyniec był arcybiskupem Canterbury, zmarł Ethelbert I, król Kentu, a jego syn i następca Eadbald powrócił do pogańskiej religii przodków. W efekcie wielu chrześcijańskich misjonarzy opuściło Wyspy Brytyjskie i udało się do Galii. Wawrzyniec zdecydował się pozostać w swojej diecezji i doprowadził do nawrócenia Eadbalda.
Św. Wawrzyniec zmarł 2 lutego 619 roku. Został pochowany w kościele św. Piotra i Pawła w Carterbury, u boku św. Augustyna.
Jego relikwie zostały przeniesione do kaplicy w kościele pw. św. Augustyna
w 1091 roku.
Jego wspomnienie liturgiczne w Kościele katolickim obchodzone jest 2 lutego, w Anglii święto obchodzone jest 3 lutego.

</doc>
<doc id="920597" url="https://pl.wikipedia.org/wiki?curid=920597" title="Andong Gymnasium">
Andong Gymnasium

Andong Gymnasium – hala widowiskowo-sportowa w mieście Andong, w Korei Południowej. Została oddana do użytku w roku 2002, może pomieścić 6262 widzów. Obiekt był jedną z aren rozgrywek koszykarskich na Letniej Uniwersjadzie 2003.

</doc>
<doc id="920601" url="https://pl.wikipedia.org/wiki?curid=920601" title="Hollowtech">
Hollowtech

Hollowtech – technologia firmy Shimano. Korby z tą technologią posiadają wewnątrz próżniowe komory, które znacznie obniżają masę i zwiększają sztywność ramion.
Technologię tę zastosowano w grupach szosowych: Dura-Ace, Ultegra, 105, Tiagra i Sora oraz w górskich grupach XTR, Deore XT, Deore LX, Hone, Saint.

</doc>
<doc id="920604" url="https://pl.wikipedia.org/wiki?curid=920604" title="Arena Pohang">
Arena Pohang

Arena Pohang – przeznaczona do siatkówki hala sportowa znajdująca się w mieście Pohang, w Korei Południowej. Hala może pomieścić 1 326 widzów, wszystkie miejsca są siedzące.

</doc>
<doc id="920605" url="https://pl.wikipedia.org/wiki?curid=920605" title="Aravir (Śródziemie)">
Aravir (Śródziemie)



</doc>
<doc id="920606" url="https://pl.wikipedia.org/wiki?curid=920606" title="Ralf Akesson">
Ralf Akesson



</doc>
<doc id="920610" url="https://pl.wikipedia.org/wiki?curid=920610" title="Mellit z Canterbury">
Mellit z Canterbury

Mellit z Canterbury, wł. "Mellito di Canterbury", ang. "Mellitus" (zm. 24 kwietnia 624 w Anglii) – włoski benedyktyn (OSB), pierwszy biskup Londynu (604-619) i trzeci arcybiskup Canterbury od 619, święty Kościoła katolickiego, czczony w Kościele anglikańskim.
Życiorys.
O młodości Mellita nic nie wiadomo. Początkowo był opatem w benedyktyńskim klasztorze św. Andrzeja na Monte Celio w Rzymie, gdzie przeorem był św. Augustyn z Canterbury. W 601 roku został wysłany przez papieża Grzegorza I do Anglii, by pomagać Augustynowi w chrystianizacji Wysp Brytyjskich.
Najpóźniej w kwietniu 604 roku osiedlił się w Londynie. Tam król Ethelbert kazał mu zbudować katedrę pod wezwaniem św. Pawła, której Mellit został pierwszym biskupem.
W 619 roku, po śmierci Wawrzyńca, został arcybiskupem Canterbury.
Jego dzień pamięci u anglikanów przypada na 24 kwietnia, głównie w archidiecezjach: Westminster i Southward oraz diecezji Brentwood w Anglii.
Bibliografia.
Źródła internetowe:

</doc>
<doc id="920611" url="https://pl.wikipedia.org/wiki?curid=920611" title="Jangchung Arena">
Jangchung Arena

Jangchung Arena (Hangul: 장충체육관) – hala sportowa znajdująca się w Seulu, stolicy Korei Południowej. Może pomieścić 4 507 widzów, wszystkie miejsca są siedzące.
Hala została oddana do użytku w 2 lutego 1963. Od maja 2012 hala przechodziła gruntowną modernizację, ponowne oddanie do użytku miało miejsce 15 stycznia 2015.
W hali rozgrywają swoje mecze kluby; GS Caltex Seoul oraz Seoul Woori Card Wibee

</doc>
<doc id="920613" url="https://pl.wikipedia.org/wiki?curid=920613" title="Jamsil Arena">
Jamsil Arena

Jamsil Arena () – przeznaczona do koszykówki hala sportowa znajdująca się w Seulu, stolicy Korei Południowej. W tej hali swoje mecze rozgrywa drużyna SK Knights. Hala została oddana do użytku w roku 1985, może pomieścić 13 409 widzów, wszystkie miejsca są siedzące. Często rozgrywane są tu mecze reprezentacji Korei Południowej w koszykówce.

</doc>
<doc id="920615" url="https://pl.wikipedia.org/wiki?curid=920615" title="Arena Dongcheon">
Arena Dongcheon

Arena Dongcheon – przeznaczona do koszykówki hala sportowa znajdująca się w mieście Ulsan, w Korei Południowej. W tej hali swoje mecze rozgrywa drużyna Mobis Automons. Hala została oddana do użytku w roku 1998, może pomieścić 6234 widzów, wszystkie miejsca są siedzące.

</doc>
<doc id="920617" url="https://pl.wikipedia.org/wiki?curid=920617" title="Arena Suji">
Arena Suji

Arena Suji - przeznaczona do koszykówki hala sportowa znajdująca się w mieście Yongin, w Korei Południowej. W tej hali swoje mecze rozgrywa drużyna Samsung Thunders. Hala może pomieścić 2 000 widzów, wszystkie miejsca są siedzące.

</doc>
<doc id="920619" url="https://pl.wikipedia.org/wiki?curid=920619" title="Zelig Natanson">
Zelig Natanson



</doc>
<doc id="920625" url="https://pl.wikipedia.org/wiki?curid=920625" title="Samuel Natanson">
Samuel Natanson

Samuel Natanson także Seelig Natanson lub Zelig Natanson czy Nathansohn (ur. 1795 w Lesznie, zm. 14 lipca 1879 w Warszawie) – polski kupiec i finansista żydowskiego pochodzenia, pionier przemysłu cukrowniczego.
Życiorys.
Był synem Natana z Leszna, z polska zwanego Leskim oraz jego żony Franciszki Izraelowicz. Prowadził sklep bławatny. W 1866 otworzył on istniejący do 1932 dom bankierski pod firmą "Samuel Natanson i synowie", będący podstawą bogactwa rodu Natansonów. Był właścicielem dóbr Sanniki. W 1852 roku założył postępową synagogę na Nalewkach. Ożeniony z Leokadią Weinreb miał z nią 12 dzieci: Mojżesza (ur. 1818, zmarłego w dzieciństwie), Henryka (1820-1895, księgarza i wydawcę), Ludwika (1821-1896, lekarza), Leona (ur. 1822, zmarłego w dzieciństwie), Józefa (1823-1854, kupca), Szymona (1824-1894, bankiera), Samuela (1826-1827), Ignacego (1828-1863, bankiera), Adama (1829-1908, bankiera i mecenasa sztuki), Jakuba (1832-1884, chemika), Franciszkę (ur. i zm. 1834) i Rozalię (ur. 1839).
Pochowany na cmentarzu żydowskim przy ulicy Okopowej w Warszawie (kwatera 20, ulica 4).

</doc>
<doc id="920626" url="https://pl.wikipedia.org/wiki?curid=920626" title="Roger Hunt">
Roger Hunt

Roger Hunt (ur. 20 lipca 1938 w Culcheth, zm. 27 września 2021) – angielski piłkarz, środkowy napastnik. Mistrz świata z roku 1966. Kawaler Orderu Imperium Brytyjskiego (MBE).
Życiorys.
W 1958 podpisał kontrakt z Liverpool F.C., w pierwszym zespole debiutował w następnym roku. Był świetnym strzelcem, w czasie 10 lat spędzonych na Anfield Road w 404 ligowych spotkaniach zdobył 245 bramek. Z "The Reds" dwukrotnie wywalczył tytuł mistrza kraju (1964, 1966) i triumfował w Pucharze Anglii (1965). Grał również w Bolton Wanderers (1969–1972, 76 spotkań, 24 trafienia).
W reprezentacji Anglii rozegrał 34 spotkania i strzelił 18 bramek. Debiutował wiosną 1962 jako zawodnik zaledwie drugoligowy, ostatni raz reprezentacyjną koszulkę założył w 1969. Znajdował się w kadrze na MŚ 62. Cztery lata później, podczas MŚ 66 miał pewne miejsce w zespole – zagrał we wszystkich meczach Anglików i zdobył 3 bramki.

</doc>
<doc id="920628" url="https://pl.wikipedia.org/wiki?curid=920628" title="Arena Sihung">
Arena Sihung

Arena Sihung - przeznaczona do piłki ręcznej hala sportowa znajdująca się w mieście Sihung, w Korei Południowej. Hala może pomieścić 1 247 widzów, wszystkie miejsca są siedzące.

</doc>
<doc id="920629" url="https://pl.wikipedia.org/wiki?curid=920629" title="Bell XV-3">
Bell XV-3

Bell XV-3 był pierwszym statkiem powietrznym o zmiennej geometrii wirników. Można go zaklasyfikować jako zarówno samolot, jak i śmigłowiec. Tak jak poprzednicy, XV-3 miał silniki w kadłubie, które napędzały śmigła znajdujące się na końcu skrzydeł. XV-3 potrafił sprawnie latać, jednak pojawiła się duża liczba problemów z konstrukcją, stabilnością oraz aerodynamiką samolotu.
Pierwszy zbudowany egzemplarz został oblatany w sierpniu 1955, ale rozbił się dwa miesiące później. Drugi, udoskonalony model zaliczył pierwszy lot 12 grudnia 1958. W sumie w powietrzu spędził 125 godzin.

</doc>
<doc id="920630" url="https://pl.wikipedia.org/wiki?curid=920630" title="Smile">
Smile

Rozrywka
Grupy muzyczne
Piosenki
Płyty
Czasopisma
Film
Informatyka
Internet
Różne

</doc>
<doc id="920631" url="https://pl.wikipedia.org/wiki?curid=920631" title="Guri Gymnasium">
Guri Gymnasium

Guri Gymnasium () – hala widowiskowo-sportowa w mieście Guri, w Korei Południowej. Została otwarta 13 kwietnia 1996 roku. Może pomieścić 1170 widzów. W przeszłości na obiekcie swoje spotkania rozgrywały koszykarki klubu Guri KDB Life Winnus, występującego w WKBL (w 2018 roku zespół przeniósł się do miasta Suwon, a rok później do Pusan i występuje pod nazwą Busan BNK Sum).
W 2014 roku w bezpośrednim sąsiedztwie areny oddano do użytku wielofunkcyjny obiekt sportowy "Guri City Multi Sports Center", w którego skład wchodzi m.in. basen, kręgielnia i hala do squasha.

</doc>
<doc id="920632" url="https://pl.wikipedia.org/wiki?curid=920632" title="William Shockley (aktor)">
William Shockley (aktor)

William Martin Shockley (ur. 17 września 1963 w Lawrence) – amerykański aktor i muzyk.
Życiorys.
Wczesne lata.
Swoje zainteresowanie muzyką przejawiał już mając 7 lat. Przez wiele lat prowadził wędrowny styl życia. Uczęszczał na University of Texas w Austin w Teksasie i ukończył Texas Tech University na wydziale politologii. Później przeprowadził się do Dallas, gdzie uczył się aktorstwa i występował w przedstawieniach lokalnego teatru.
Kariera.
Po podpisaniu kontraktu z agentem w Dallas, wkrótce otrzymał rolę Creepa w futurystycznym kultowym hicie kinowym Paula Verhoevena "RoboCop" (1987) z udziałem Petera Wellera i Nancy Allen. Wystąpił w dwóch adaptacjach telewizyjnych powieści Jackie Collins – miniserialu NBC "Uśmiechy losu" ("Lucky/Chances", 1990) i tele dramacie "Lady Boss" (1992). Popularność na małym ekranie zdobył w roli Hanka Lawsona, ponurego dozorcy baru na Dzikim Zachodzie i właściciela domu publicznego w serialu CBS "Doktor Quinn" ("Dr. Quinn, Medicine Woman", 1993-97). W kontrowersyjnym dramacie obnażającym kulisy rewii w Las Vegas w reżyserii Paula Verhoevena "Showgirls" (1995) zagrał postać bezwzględnego gwiazdora rocka Andrew Carvera i został wiernie opisany w magazynie "Brytyjska Premiera" jako "książę ciemności" i wychwalany w The New York Times jako "zapierający dech brutal". W telewizyjnym westernie CBS "Biała squaw" ("Stolen Women, Captured Hearts", 1997) z Janine Turner pojawił się jako generał George Armstrong Custer.
Oprócz aktorstwa, zajął się prowadzeniem restauracji 'Cafe' Josie' w Austin, w stanie Teksas.
Swojego głosu użyczył w kampaniach reklamowych w radio i telewizji m.in. dla Toyoty, Siemens, Cisco Systems, Isuzu, Fruit of the Loom i XM Satellite Radio.
Został wokalistą i gitarzystą zespołu country Kanan Dume z Los Angeles.

</doc>
<doc id="920634" url="https://pl.wikipedia.org/wiki?curid=920634" title="Arena Seongnam">
Arena Seongnam

Arena Seongnam - przeznaczona do koszykówki hala sportowa znajdująca się w mieście Seongnam, w Korei Południowej. W tej hali swoje mecze rozgrywa drużyna Seongnam BC. Hala została oddana do użytku w roku 1989, może pomieścić 5 700 widzów.

</doc>
<doc id="920635" url="https://pl.wikipedia.org/wiki?curid=920635" title="Henryk Natanson">
Henryk Natanson

Henryk Natanson (ur. 20 grudnia 1820 w Warszawie, zm. 27 grudnia 1895 tamże) – polski bankier, księgarz i wydawca żydowskiego pochodzenia. 
Życiorys.
Urodził się jako syn Samuela Natansona i jego żony Felicji Weinreb. Miał jedenaścioro rodzeństwa: Mojżesza (ur. 1818, zmarłego w dzieciństwie), Ludwika (1821-1896, lekarza), Leona (ur. 1822, zmarłego w dzieciństwie), Józefa (1823-1854, kupca), Szymona (1824-1894, bankiera), Samuela (1826-1827), Ignacego (1828-1863, bankiera), Adama (1829-1908, bankiera i mecenasa sztuki), Jakuba (1832-1884, chemika), Franciszkę (ur. i zm. 1834) i Rozalię (ur. 1839).
Do 1864 prowadził działalność jako księgarz i wydawca. Był współwłaścicielem banku założonego przez ojca pod firmą "S. Natanson i Synowie". Od 1879 był radcą handlowym Banku Polskiego. Wraz z bratem Jakubem i innymi osobami współzakładał Bank Handlowy w Warszawie. W latach 1873-1895 był członkiem komitetu Giełdy Warszawskiej.
Był dwukrotnie żonaty. Po raz pierwszy z Józefą May (1833-1855), a po raz drugi z Amelią May (1837-1897). Z pierwszego małżeństwa miał dwóch synów: Kazimierza Eryka (1853-1935, bankiera i działacza społecznego) i Józefa Eryka (1855-1929, bankiera i działacza społecznego). Z drugiego małżeństwa miał ośmioro dzieci: Marię (1857-1883, żonę Jakuba Natansona), Leontynę (1858, żonę Stanisława Natansona), Władysława Eryka (1860-1862), Michała Eryka (ur. 1861, właściciela ziemskiego), Antoniego Eryka (1862-1933, ginekologa), Bronisława Eryka (1865-1905, prawnika, księgarza i wydawcę), Stefana (literata i dziennikarza) i Andrzeja Eryka (1868-1870).
Pochowany na cmentarzu żydowskim przy ulicy Okopowej w Warszawie (kwatera 20, rząd 4).

</doc>
<doc id="920638" url="https://pl.wikipedia.org/wiki?curid=920638" title="Arena Suwon">
Arena Suwon

Arena Suwon - przeznaczona do koszykówki hala sportowa znajdująca się w mieście Suwon, w Korei Południowej. W tej hali swoje mecze rozgrywa drużyna Suwon Thunders. Hala została oddana do użytku w roku 1984, może pomieścić 5 770 widzów.

</doc>
<doc id="920640" url="https://pl.wikipedia.org/wiki?curid=920640" title="Anyang Gymnasium">
Anyang Gymnasium

Anyang Gymnasium – hala widowiskowo-sportowa w mieście Anyang, w Korei Południowej. Może pomieścić 6690 widzów. Na hali rozgrywa swoje spotkania klub koszykówki Anyang KGC. Obiekt jest częścią kompleksu sportowego, na który składa się jeszcze m.in. lodowisko oraz stadion lekkoatletyczny.

</doc>
<doc id="920642" url="https://pl.wikipedia.org/wiki?curid=920642" title="Arena Bucheon">
Arena Bucheon

Arena Bucheon – przeznaczona do koszykówki hala sportowa znajdująca się w mieście Bucheon, w Korei Południowej. W tej hali swoje mecze rozgrywa drużyna SK Bigs. Hala została oddana do użytku w roku 1997, może pomieścić 7 678 widzów.

</doc>
<doc id="920643" url="https://pl.wikipedia.org/wiki?curid=920643" title="Read Only Memory">
Read Only Memory



</doc>
<doc id="920645" url="https://pl.wikipedia.org/wiki?curid=920645" title="Festival Song">
Festival Song

Festival Song (ang. "festiwalowa piosenka, piosenka na festiwal") – trzeci singel Good Charlotte z ich płyty Good Charlotte. Teledysk przedstawia zespół w trakcie wielkiego koncertu. Pokazuje także pozakulisową zabawę z przyjaciółmi i garstką fanów. Piosenka traktuje o tym, że od dzisiejszego wieczora otrzymaliśmy odpowiedzialność. W refrenie śpiewa także: "I don't want your boring life " czyli "nie chcę twojego nudnego życie". Teledysk wyreżyserował Mark Webb. Wideo powstało na podstawie zdjęć i filmów z obydwu dni HFStival z roku 2001.

</doc>
<doc id="920646" url="https://pl.wikipedia.org/wiki?curid=920646" title="Synagoga Moriah w Warszawie">
Synagoga Moriah w Warszawie

Synagoga Moriah w Warszawie – nieistniejąca synagoga znajdująca się w Warszawie w podwórzu kamienicy przy ulicy Dzielnej 7.
Synagoga została zbudowana w 1908 roku z inicjatywy syjonistycznego Towarzystwa Moriah. Podczas II wojny światowej, w 1939 roku hitlerowcy zdewastowali synagogę. W 1940 roku znalazła się w granicach getta warszawskiego. 
20 maja 1941 roku władze niemieckie zezwoliły na otwarcie trzech synagog dla wiernych, w tym synagogę Moriah. W ciągu trzech miesięcy synagoga została gruntownie odnowiona.
6 września 1941 roku podczas uroczystego otwarcia modły odprawił były i obecny kantor Izrael Mowsza Rudnicki z chórem pod kierownictwem doktora Gutwerka, uroczystą mowę wygłosił rabin Goldsztejn oraz odczytano pismo powitalne wieloletniego kaznodziei Izaaka Nisenbauma. Mimo to synagoga borykała się z licznymi problemami finansowymi.
Na początku września 1942 roku na kamienicę i synagogę spadła bomba, poprzez co została doszczętnie zniszczona. Po zakończeniu wojny nie została odbudowana.

</doc>
<doc id="920647" url="https://pl.wikipedia.org/wiki?curid=920647" title="Arena Samcheok">
Arena Samcheok

Arena Samcheok – przeznaczona do koszykówki hala sportowa znajdująca się w mieście Samcheok, w Korei Południowej. W tej hali swoje mecze rozgrywa drużyna Samcheok BC. Hala została oddana do użytku w roku 1997, może pomieścić 1 065 widzów.

</doc>
<doc id="920649" url="https://pl.wikipedia.org/wiki?curid=920649" title="Programmable read-only memory">
Programmable read-only memory



</doc>
<doc id="920651" url="https://pl.wikipedia.org/wiki?curid=920651" title="Arena Wonju">
Arena Wonju

Arena Wonju - przeznaczona do koszykówki hala sportowa znajdująca się w mieście Wonju, w Korei Południowej. W tej hali swoje mecze rozgrywa drużyna TG Xers. Hala może pomieścić 3 300 widzów, wszystkie miejsca są siedzące.

</doc>
<doc id="920652" url="https://pl.wikipedia.org/wiki?curid=920652" title="FokI">
FokI

"Fok"I (wym. "fok jeden") - enzym, endonukleaza restrykcyjna typu IIS, wyizolowana po raz pierwszy ze szczepu "Flavobacterium okeanokoites".
W biologii molekularnej "Fok"I jest używane jako enzym restrykcyjny. Po związaniu DNA, poprzez swoją domenę wiążącą, enzym rozpoznaje sekwencję 5'-GGATG-3' (nić komplementarna 3'-CCTAC-5') po czym domena endonukleazowa przecina nici DNA już w sposób niespecyficzny, pomiędzy dziewiątym a trzynastym nukleotydem w dół nici. Enzym jest aktywny w formie homodimeru.
Struktura.
Enzym ma masę molekularną 65,4 kDa i zbudowany jest z 587 aminokwasów.
Domena wiążąca DNA.
Domena ta zbudowana jest z trzech subdomen (D1, D2, D3), które ewolucyjnie są powiązane z domeną wiążącą DNA białka aktywującego geny kataboliczne z motywem helisa-zwrot-helisa.
Domena endonukleazowa.
Cięcie DNA wykonywane jest przez niespecyficzną domenę, która także jest miejscem styku monomerów kompleksu. Dimer formowany jest przez równoległe alfa helisy α4 i α5 oraz dwie pętle P1 i P2 domeny tnącej.
Aktywność.
Enzym niezwiązany do DNA, ma domenę endonukleazową odseparowaną przez domenę wiążącą DNA, która jest zwalniana wskutek zmian konformacyjnych po związaniu DNA w miejscu restrykcyjnym. Cięcie może zajść dopiero po dimeryzacji do homodimeru, kiedy domeny endonukleazowe oddziałują ze sobą. Do aktywności wymagane są także jony magnezu.
Wykorzystanie.
Niezależność od siebie domeny rozpoznającej i wiążącej miejsce restrykcyjne oraz domeny o właściwej aktywności endonukleazowej, pozwoliło na łączenie tej ostatniej (rekombinowanie) z innymi domenami wiążącymi, pochodzącymi z innych enzymów i mających inne struktury. W taki sposób możliwe jest tworzenie pochodnych enzymów o zmienionych właściwościach rozpoznawania miejsc specyficznych.

</doc>
<doc id="920656" url="https://pl.wikipedia.org/wiki?curid=920656" title="Arthur Tedder">
Arthur Tedder

Arthur William Tedder (ur. 11 lipca 1890 w Glenguin, zm. 3 czerwca 1967 w Surrey) – brytyjski dowódca wojskowy, marszałek Royal Air Force w okresie II wojny światowej.
Kariera wojskowa.
W 1913 wstąpił do Regimentu Dorsetshire; w 1916 przeniesiony do Królewskiego Korpusu Lotniczego. W czasie I wojny światowej od 1915 do 1917 służył we Francji, następnie od 1917 do 1919 w Egipcie. Po zakończeniu wojny objął stanowisko majora wojsk powietrznych (Squadron Leader) w RAF. W 1931 został pułkownikiem (Group Captain). Przed wybuchem II wojny światowej był dowódcą dalekowschodnich sił RAF i dyrektorem generalnym badań naukowych ministerstwa lotnictwa.
W początkowym okresie II wojny światowej dowodził alianckimi operacjami powietrznymi na Morzu Śródziemnym i w północnej Afryce. Odpowiadał za ewakuację Krety w maju 1941 i operację „Crusader” w Afryce.

</doc>
<doc id="920659" url="https://pl.wikipedia.org/wiki?curid=920659" title="Arena Hoban">
Arena Hoban

Arena Hoban - przeznaczona do koszykówki hala sportowa znajdująca się w mieście Chuncheon, w Korei Południowej. W tej hali swoje mecze rozgrywa drużyna Chuncheon Woori. Hala została oddana do użytku w roku 1994, może pomieścić 3 484 widzów.

</doc>
<doc id="920660" url="https://pl.wikipedia.org/wiki?curid=920660" title="Kościół św. Benona w Warszawie">
Kościół św. Benona w Warszawie

Kościół św. Benona, właśc. kościół rektoralny św. Benona w Warszawie – kościół znajdujący się na warszawskim Nowym Mieście przy ul. Pieszej 1, należący do Zgromadzenia Redemptorystów. Przy świątyni mieści się także kuria prowincjalna redemptorystów.
Opis.
Początki kościoła w tym miejscu sięgają II poł. XVII w., kiedy Bractwo św. Benona podjęło inicjatywę zbudowania świątyni. Według Jana Stanisława Bystronia z powodu braku wystarczających środków finansowych przy budowie kościoła pracowano dobrowolnie po nocach, przy świetle pochodni.
Budowa została zakończona w 1669. Pod koniec XVIII w. kościół przejęli redemptoryści, a działo się to z chwilą przybycia do Warszawy (w 1787) św. Klemensa, późniejszego patrona miasta. W czasie Księstwa Warszawskiego redemptoryści zostali posądzeni o wrogie nastawienie do Napoleona i nowych władz oraz sprzyjanie Austrii, i usunięci z Warszawy. Bezpośrednim powodem tej decyzji były zajścia w czasie nabożeństwa rezurekcyjnego, kiedy to doszło do bójki z udziałem dwóch francuskich oficerów. Fryderyk August podpisał dekret o usunięciu zakonników na początku czerwca 1808, a 20 czerwca tego samego roku zostali oni wywiezieni z Warszawy. Budynek świątyni zamieniono najpierw na koszary, następnie szkołę, magazyn wojskowy, mieszkania, a w końcu fabrykę.
Dopiero w 1938 budynek odkupiła Maria Biernacka i przekazała kurii warszawskiej. W czasie wojny kościół został zburzony. Jego ruiny kuria przekazała znowu redemptorystom, którzy w 1956 rozpoczęli odbudowę. Wstępna odbudowa zakończona została w 1958, kiedy kard. prymas Stefan Wyszyński dokonał uroczystego poświęcenia odbudowanego kościoła.

</doc>
<doc id="920661" url="https://pl.wikipedia.org/wiki?curid=920661" title="Arena Halla">
Arena Halla

Arena Halla - przeznaczona do koszykówki hala sportowa znajdująca się w mieście Czedżu, w Korei Południowej. W tej hali swoje mecze rozgrywa drużyna Jeju BC. Hala została oddana do użytku w roku 1983, może pomieścić 4 200 widzów.

</doc>
<doc id="920667" url="https://pl.wikipedia.org/wiki?curid=920667" title="Lipice (Polska)">
Lipice (Polska)

Lipice – wieś w Polsce położona w województwie wielkopolskim, w powiecie konińskim, w gminie Grodziec, nad Czarną Strugą.
W latach 1975–1998 miejscowość należała administracyjnie do województwa konińskiego.

</doc>
<doc id="920668" url="https://pl.wikipedia.org/wiki?curid=920668" title="Uporczywość pamięci">
Uporczywość pamięci



</doc>
<doc id="920670" url="https://pl.wikipedia.org/wiki?curid=920670" title="Mokre (województwo wielkopolskie)">
Mokre (województwo wielkopolskie)

Mokre – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.
Zobacz też: Mokre

</doc>
<doc id="920676" url="https://pl.wikipedia.org/wiki?curid=920676" title="Tartak (województwo wielkopolskie)">
Tartak (województwo wielkopolskie)

Tartak – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.
Zobacz też: Tartak

</doc>
<doc id="920678" url="https://pl.wikipedia.org/wiki?curid=920678" title="Nowa Ciświca">
Nowa Ciświca

Nowa Ciświca – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.

</doc>
<doc id="920684" url="https://pl.wikipedia.org/wiki?curid=920684" title="Cro-Mags">
Cro-Mags

Cro-Mags – grupa muzyczna z Nowego Jorku, grająca w stylach hardcore i crossover. 
Grupa wydała wiele nagrań, z czego dwa pierwsze uznaje się za najbardziej wpływowe. Umieszcza się ich pośród pierwszych zespołów, które połączyły hardcore punk i thrash metal (m.in. D.R.I., Sick of It All, Agnostic Front, Anti Cimex, Ratos De Porao) i kojarzeni są z narodzinami mocniejszego nurtu wewnątrz sceny hardcore w późnych latach 80. XX wieku. Cro-Mags łączeni są też z ruchem religijnym Hare Krishna.
Historia.
Na początku zespół nagrał demo z piosenkami, które ostatecznie znalazły się na ich debiutanckim albumie "The Age Of Quarrel" (1986). Basista Harley Flanagan i wokalista John Joseph, delikatnie mówiąc, nie byli najlepszymi przyjaciółmi i w końcu Joseph opuścił grupę (na kilka lat). Po "The Age of Quarrel" muzycy wydali w roku 1989 płytę "Best Wishes". Wyraźny był tam wpływ heavy metalu, który zraził część fanów. Kolejnym nagraniem były "Alpha Omega" w 1992 roku i następujące "Near Death Experience" w roku 1993, które objęły tylko oddanych wielbicieli Cro-Mags. Po wielu zmianach składu i częstych rozpadach grupa rozwiązała się. Jednakże wydana w roku 2000 płyta "Revenge" był powrotem do korzeni ich muzyki i niemalże dorównała pierwszym nagraniom.

</doc>
<doc id="920685" url="https://pl.wikipedia.org/wiki?curid=920685" title="Nowa Huta (województwo wielkopolskie)">
Nowa Huta (województwo wielkopolskie)

Nowa Huta – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.
Zobacz też: Nowa Huta

</doc>
<doc id="920691" url="https://pl.wikipedia.org/wiki?curid=920691" title="Wycinki (województwo wielkopolskie)">
Wycinki (województwo wielkopolskie)

Wycinki – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.

</doc>
<doc id="920695" url="https://pl.wikipedia.org/wiki?curid=920695" title="Shin Hyun-hwak">
Shin Hyun-hwak

Shin Hyun-hwak (kor. 신현확, ur. 1920, zm. 26 kwietnia 2007) – polityk koreański, od grudnia 1979 do maja 1980 premier Korei Południowej.

</doc>
<doc id="920696" url="https://pl.wikipedia.org/wiki?curid=920696" title="Stara Huta (województwo wielkopolskie)">
Stara Huta (województwo wielkopolskie)

Stara Huta – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.
Zobacz też: Stara Huta

</doc>
<doc id="920699" url="https://pl.wikipedia.org/wiki?curid=920699" title="Nowy Borowiec">
Nowy Borowiec

Nowy Borowiec – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.

</doc>
<doc id="920708" url="https://pl.wikipedia.org/wiki?curid=920708" title="Synagoga Najhausa w Warszawie">
Synagoga Najhausa w Warszawie

Synagoga Najhausa w Warszawie – nieistniejący prywatny dom modlitwy, który znajdował się w Warszawie, w kamienicy przy ulicy Grzybowskiej 11/79.
Synagoga została założona najprawdopodobniej podczas II wojny światowej przez rabina Najhausa, mimo oficjalnego zakazu odprawiania publicznych modłów, wydanego przez władze niemieckie. 
Nie jest znana data likwidacji synagogi, ale budynek, w którym się znajdowała, został doszczętnie zniszczony.

</doc>
<doc id="920710" url="https://pl.wikipedia.org/wiki?curid=920710" title="Biskupice-Kolonia (ujednoznacznienie)">
Biskupice-Kolonia (ujednoznacznienie)

2 miejscowości w Polsce:

</doc>
<doc id="920712" url="https://pl.wikipedia.org/wiki?curid=920712" title="Michaił Wiarhiejenka">
Michaił Wiarhiejenka

Michaił Nikifarawicz Wiarhiejenka (biał. Міхаіл Нікіфаравіч Вяргеенка, ros. Михаил Никифорович Вергеенко, "Michaił Nikiforowicz Wiergiejenko"; ur. 12 stycznia 1950 w Homlu) - białoruski piłkarz, grający na pozycji bramkarza, trener i działacz piłkarski, dwukrotny selekcjoner reprezentacji Białorusi.
Kariera piłkarska.
Wychowanek szkoły piłkarskiej w Homlu, do której uczęszczał w latach 1964-1967. Po jej ukończeniu trafił do zespołu rezerw Spartaka Homel, a następnie do kadry Dynama Mińsk. W drużynie ze stolicy Białorusi spędził kilkanaście kolejnych sezonów. Przez dłuższy czas był podstawowym graczem drużyny, w barwach której w 1971 zadebiutował w Wyższej Lidze. W sezonie 1982 sięgnął po Mistrzostwo Związku Radzieckiego. Ogółem w ekstraklasie rozegrał 172 mecze. W latach 1972-1976 grał w młodzieżowej reprezentacji ZSRR, z którą w 1972 wystąpił na Młodzieżowych Mistrzostwach Europy.
Wykształcenie i służba wojskowa.
W 1973 ukończył Szkołę Wojskową Ministerstwa Spraw Wewnętrznych w Saratowie, zaś dwa lata później Instytut Kultury Fizycznej. W 1986 ukończył studia w Wyższej Szkole MSW. Jako zawodnik związanego ze strukturami MSW Dynama był jednocześnie zatrudniony jako funkcjonariusz resortu. Przeszedł do rezerwy w stopniu podpułkownika.
Kariera trenera i działacza.
W 1983 zakończył występy na boisku, pozostał jednak w Dynamie jako szkoleniowiec. Przez kilka lat pełnił funkcje asystenta i kierownika drużyny. W czerwcu 1991 objął stanowisko pierwszego trenera, które zajmował do maja 1994, zdobywając w trzech kolejnych sezonach trzy tytuły mistrzowskie (1992, 1993, 1994). W latach 1992-1994 pracę w Dynamie łączył z prowadzeniem białoruskiej drużyny narodowej, która za jego kadencji zadebiutowała na arenie międzynarodowej. Przez rok szkolił piłkarzy niemieckiego Hasper SV, a w styczniu 1996 objął stanowisko głównego specjalisty w Białoruskiej Federacji Futbolu. W listopadzie tego samego roku zastąpił Siarhieja Barouskiego na stanowisku selekcjonera drużyny narodowej. Stracił stanowisko we wrześniu 1999 po fatalnych występach w eliminacjach Mundialu 1998 i Euro 2000 (za każdym razem białoruski zespół zajmował ostatnie miejsce w grupie). Jeszcze jako selekcjoner objął w 1998 stanowisko dyrektora generalnego w Dynamie Mińsk. Mimo utraty posady trenera kadry narodowej pozostał w strukturach Białoruskiej Federacji Futbolu. Od 1998-2002 był członkiem jej Komitetu Wykonawczego, a od stycznia 2002 pełnił funkcję prezesa Federacji Futbolu Mińska. 20 marca 2003 objął stanowisko pierwszego wiceprezesa BFF.

</doc>
<doc id="920714" url="https://pl.wikipedia.org/wiki?curid=920714" title="PIE (Singapur)">
PIE (Singapur)



</doc>
<doc id="920716" url="https://pl.wikipedia.org/wiki?curid=920716" title="Palermo Open">
Palermo Open

Palermo Open – kobiecy turniej tenisowy kategorii WTA 250 zaliczany do cyklu WTA Tour. Rozgrywany na kortach ceglanych we włoskim Palermo w latach 1990–2013, wznowiony w 2019 roku.

</doc>
<doc id="920717" url="https://pl.wikipedia.org/wiki?curid=920717" title="Leon Rzewuski (1902–1964)">
Leon Rzewuski (1902–1964)

Leon Rzewuski, właśc. Leon hr. Beydo-Rzewuski, herbu Krzywda (ur. 10 stycznia 1902 w Varese, zm. 5 listopada 1964 w Krakowie) – pianista, kompozytor piosenek, a także oficer Wojska Polskiego II RP.
Życiorys.
Był synem hr. Adama Witolda Beydo-Rzewuskiego i Olimpii Monetti-Boronat, włoskiej śpiewaczki operowej (sopran koloraturowy). Uczył się w Wilnie. Wakacje spędzał w rodzinnym majątku w Wierzchowni (obecnie Ukraina), polując, ćwicząc jazdę konną i ucząc się pracy na roli. Walczył jako ułan w wojnie polsko-bolszewickiej. Po utracie posiadłości, co było następstwem postanowień traktatu ryskiego, wraz z rodzicami zamieszkał w Warszawie. Ukończył konserwatorium w klasie kompozycji i studia prawnicze na Uniwersytecie Warszawskim. Następnie wstąpił do Szkoły Podchorążych Kawalerii w Grudziądzu i został oficerem zawodowym. Otrzymał przydział do 14 pułku Ułanów Jazłowieckich, stacjonującego we Lwowie. Podczas kampanii wrześniowej jako porucznik 14 puł wziął udział w słynnej szarży pod Wólką Węglową, za udział w której został odznaczony Krzyżem Walecznych i awansowany do stopnia rotmistrza. Następnie uczestniczył w obronie Warszawy. Po kapitulacji stolicy dostał się do niewoli niemieckiej. Był więźniem kilku oflagów. Najdłużej – od 1940 do 1944 – przebywał w Woldenbergu (Oflag II C). Wyzwolony przez Armię Czerwoną. Po wojnie w randze kapitana przeniesiony do rezerwy.
Przed wojną komponował pod pseudonimem „Leon Leski”. Znajomość kompozycji doskonalił w obozach jenieckich. Będąc więźniem Woldenbergu, uczestniczył aktywnie w życiu kulturalnym oflagu. Współtworzył muzykę dla teatrzyków obozowych oraz pisał piosenki. Tam powstała nowa (powszechnie znana) wersja "Walczyka Warszawy" (pierwszą skomponował tuż przed wojną Zygmunt Wiehler i nie zdążyła zyskać popularności). Po wojnie zamieszkał w Krakowie, pracował w szkolnictwie. Z czasem całkowicie poświęcił się muzyce. Koncertował w Polskim Radiu. Grał również w krakowskich kawiarniach. Komponował i opracowywał muzykę do filmów. Przez kilka lat był kierownikiem muzycznym znanego tria – Siostry Do Re Mi. Później prowadził sklep Centrali Muzycznej. Członek ZAiKS-u.
Był także radnym krakowskim z ramienia Stronnictwa Demokratycznego.
Jest pochowany na Cmentarzu Rakowickim (kwatera Jd) w Krakowie.
Małżeństwa.
Leon Rzewuski był dwukrotnie żonaty. Pierwsze małżeństwo zawarł w 1939 z Ireną Anielą Zofią hr. Skórzewską, z którą rozwiódł się w 1945. W 1950 poślubił Zofię Helenę z domu Partyka i adoptował syna jej brata Józefa – Artura Leona.
Kompozytor.
Komponował utwory instrumentalne do tańca, np. "Cordoba" i "Corrida" oraz piosenki, do których teksty pisali m.in. Tadeusz Śliwiak, Ludwik Jerzy Kern, Marian Załucki i Witold Zechenter. Wśród interpretatorów jego piosenek były czołowe postaci polskiej estrady takie jak Albert Harris, Janusz Popławski, Mieczysław Fogg, Maria Koterbska, Irena Santor, Fryderyka Elkana i Zbigniew Kurtycz.

</doc>
<doc id="920722" url="https://pl.wikipedia.org/wiki?curid=920722" title="Biskupice-Kolonia">
Biskupice-Kolonia

Biskupice-Kolonia – część wsi Biskupice w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.

</doc>
<doc id="920723" url="https://pl.wikipedia.org/wiki?curid=920723" title="Stary Tartak">
Stary Tartak

Stary Tartak – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.

</doc>
<doc id="920729" url="https://pl.wikipedia.org/wiki?curid=920729" title="Om Nama Śiwaja">
Om Nama Śiwaja



</doc>
<doc id="920731" url="https://pl.wikipedia.org/wiki?curid=920731" title="Zygmunt Miłoszewski">
Zygmunt Miłoszewski

Zygmunt Miłoszewski (ur. 8 maja 1976 w Warszawie) – polski powieściopisarz i publicysta, współautor scenariuszy filmowych i telewizyjnych, laureat Paszportu „Polityki” (2014). Autor powieści kryminalnych i sensacyjnych, m.in. trylogii kryminalnej o prokuratorze Teodorze Szackim.
Życiorys.
Wychował się w Warszawie. W 1995 zaczął pracować jako dziennikarz w „Super Expressie”, w którym pisał reportaże z sal sądowych. Potem współpracował z innymi wydawnictwami. Od 2003 do 2008 związany z „Newsweekiem” jako redaktor, później jako stały felietonista.
Jest miłośnikiem i znawcą gier komputerowych, pisał o nich na łamach „Newsweeka” oraz w serwisie internetowym Polygamia.pl.
Literacko zadebiutował w 2004 na łamach „Polityki” opowiadaniem "Historia portfela", nadesłanym na konkurs organizowany przez Jerzego Pilcha. Następnie rozpoczął współpracę z wydawnictwem W.A.B., które opublikowało wszystkie jego książki.
Nie posiada wyższego wykształcenia. Deklaruje się jako socjalista i ateista. 
Jest starszym bratem scenarzysty i pisarza Wojtka Miłoszewskiego. Jego żoną jest reżyserka teatralna Marta Miłoszewska.
Publikacje.
Jest także autorem opowiadań publikowanych w antologiach i prasie, m.in.:
Wszystkie książki Miłoszewskiego ukazały się za granicą. Tłumaczone są na kilkanaście języków, m.in. na angielski, francuski, niemiecki, rosyjski, ukraiński, hebrajski, japoński, włoski czy hiszpański. Angielskie i amerykańskie wydanie "Uwikłania" zostało dostrzeżone przez pismo branżowe „Publishers Weekly” i docenione prestiżową, tzw. "starred review". Także kontynuacja tego cyklu kryminalnego, "Ziarno prawdy", doczekała się w „Publishers Weekly” tego samego wyróżnienia.
Ekranizacje i adaptacje.
W 2010 reżyser Jacek Bromski zrealizował filmową adaptację "Uwikłania". Obraz miał premierę 3 czerwca 2011. W rolach głównych wystąpili Maja Ostaszewska i Marek Bukowski. Filmowe "Uwikłanie" znacznie różni się od literackiego pierwowzoru: bohaterem powieści jest doświadczony prokurator Teodor Szacki, a filmu początkująca prokurator Agata Szacka, akcja została przeniesiona z Warszawy (w książce) do Krakowa (film).
Prawa do filmowej adaptacji "Ziarna prawdy" zostały kupione przez Studio Filmowe "Rewers". "Ziarno prawdy" zekranizował Borys Lankosz, który napisał scenariusz wspólnie z autorem, Zygmuntem Miłoszewskim. Głównym bohaterem jest, tak jak w powieściowym oryginale, prokurator Teodor Szacki (grany przez Roberta Więckiewicza), a akcja filmu rozgrywa się w Sandomierzu. Premiera w Polsce odbyła się 30 stycznia 2015.
3 września 2015 roku Telewizja Polska rozpoczęła emisję serialu kryminalnego "Prokurator" według scenariusza Braci Miłoszewskich (czyli Zygmunta Miłoszewskiego i Wojciecha Miłoszewskiego). W tytułowej roli prokuratora Kazimierza Procha występuje Jacek Koman, partnerują mu m.in. Magdalena Cielecka i Wojciech Zieliński. Reżyserowali Jacek Filipiak i Maciej Pieprzyca. Serial zdobył nagrodę Orła 2016 w kategorii Najlepszy Filmowy Serial Fabularny

</doc>
<doc id="920735" url="https://pl.wikipedia.org/wiki?curid=920735" title="Om namah shiwaya">
Om namah shiwaya



</doc>
<doc id="920736" url="https://pl.wikipedia.org/wiki?curid=920736" title="Bal na wodzie">
Bal na wodzie

Bal na wodzie (serb. "Bal na vodi", ang. "Hey Babu Riba", "Dancing in Water") – jugosłowiański film z 1986 roku, którego reżyserem i autorem scenariusza jest Jovan Aćin.
Film oparty jest częściowo na doświadczeniach reżysera i wspomnieniach Petara Jankovicia i George Zečevicia. Akcja dzieje się w Belgradzie w 1953 roku. Film opowiada historię piątki młodych bohaterów, z których jedna oparta była na historii Radomira Pericia (Perice), aresztowanego za tatuaż Myszki Miki na ramieniu (według Simonida Pericia-Uth).
Piosenka przewodnia filmu pochodzi z musicalu "Ślicznotki w kąpieli" ("Bathing beauty") z Esther Williams.

</doc>
<doc id="920738" url="https://pl.wikipedia.org/wiki?curid=920738" title="Grabaż + Ktoś Tam Jeszcze">
Grabaż + Ktoś Tam Jeszcze



</doc>
<doc id="920739" url="https://pl.wikipedia.org/wiki?curid=920739" title="Ogólnopolski Festiwal Piosenki Kabaretowej O.B.O.R.A.">
Ogólnopolski Festiwal Piosenki Kabaretowej O.B.O.R.A.

Ogólnopolski Festiwal Piosenki Kabaretowej O.B.O.R.A. – festiwal piosenki kabaretowej odbywający się w Poznaniu w pierwszej dekadzie XXI wieku. Organizatorem festiwalu była "Music Collection Agency", a współorganizatorem O.B.O.R.A.
Laureaci.
2005.
Trzy równorzędne pierwsze nagrody zdobyli: 
2008.
V Festiwal Piosenki Kabaretowej O.B.O.R.A. zaplanowany na rok 2008 nie odbył się.

</doc>
<doc id="920741" url="https://pl.wikipedia.org/wiki?curid=920741" title="Möhrendorf">
Möhrendorf

Möhrendorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 6 km na północ od Erlangen, nad rzeką Regnitz i Kanałem Ren-Men-Dunaj, przy autostradzie A73.
Dzielnice.
W skład gminy wchodzą następujące dzielnice: Möhrendorf, Kleinseebach i Ortskern am Regnitzufer.
Polityka.
Rada gminy składa się z 16 członków:

</doc>
<doc id="920743" url="https://pl.wikipedia.org/wiki?curid=920743" title="Laudakia stellio">
Laudakia stellio



</doc>
<doc id="920746" url="https://pl.wikipedia.org/wiki?curid=920746" title="Agama stellio">
Agama stellio



</doc>
<doc id="920749" url="https://pl.wikipedia.org/wiki?curid=920749" title="Perspektywa barwna">
Perspektywa barwna

Perspektywa barwna (malarska) — sposób oddania przestrzeni na płaszczyźnie poprzez wykorzystanie właściwości barw. 
Perspektywa ta wykorzystuje zjawisko optyczne, które polega na złudzeniu, że pewne kolory zdają się być bliżej lub dalej od obserwatora, choć w rzeczywistości są tak samo oddalone. Kolory zimne wydają się oddalać, a ciepłe zbliżać.

</doc>
<doc id="920750" url="https://pl.wikipedia.org/wiki?curid=920750" title="Grace Coolidge">
Grace Coolidge

Grace Anna Goodhue Coolidge (ur. 3 stycznia 1879 w Burlington, zm. 8 lipca 1957 w Northampton) – żona prezydenta Stanów Zjednoczonych Calvina Coolidge’a i druga, a następnie pierwsza dama USA w latach 1923–1929.
Życiorys.
Grace Anna Goodhue urodziła się 3 stycznia 1879 roku w Burlington, jako córka inspektora okrętowego Andrew Issacher Goodhue i jego żony Lemiry. Szkołę podstawową i średnią ukończyła w rodzinnym mieście. Gdy w 1902 roku skończyła studia, zaczęła pracować jako nauczycielka w szkole dla dzieci głuchoniemych w Northampton. Właśnie tam poznała swojego przyszłego męża, Calvina Coolidge’a. Po dwóch latach związku, Coolidge oświadczył się jej i został przyjęty. Ich ślub odbył się w 1905 roku w Burlington.
Po podróży poślubnej do Montrealu, zamieszkali w Northampton. Grace nie interesowała się wówczas polityką, ale zachęcała męża do startu w różnych wyborach. Pozyskiwała także zwolenników dla męża. Pomimo sympatii względem Partii Demokratycznej, zmieniła poglądy i zaczęła wspierać Partię Republikańską, ze względu na Calvina. Gdy w 1921 roku został on wiceprezydentem Stanów Zjednoczonych, Grace musiała dostosować swój styl życia do obowiązków drugiej damy. Zaczęła wówczas częściej bywać na przyjęciach i podejmować dyplomatów. Jej sposób bycia był bardzo pozytywnie odbierany przez waszyngtońską elitę i przysparzał popularności jej mężowi.
Gdy w 1923 roku zmarł prezydent Warren Harding, Coolidge został nowym prezydentem USA, a jego żona przejęła obowiązki pierwszej damy. Początkowo wyrażała obawy, czy podoła nowym obowiązkom, ale została ciepło przyjęta przez mieszkańców stolicy. Ponadto miała dobrą prasę, przez co była porównywana z Dolley Madison. W Białym Domu organizowała koncerty i podejmowała gości m.in. dyplomatów, wojskowych, a nawet głowy państw. Pomimo że była przeciwniczką prohibicji, z uwagi na purytańskie wychowanie, postanowiła nie serwować alkoholu na oficjalnych przyjęciach. Zajmowała się także działalnością charytatywną, jak choćby zbiórki pieniędzy na rzecz dzieci głuchoniemych. W siedzibie prezydenckiej pracowała przy biurku, zajmując się segregacją poczty i pisaniem dużej ilości listów. Dodatkowo w każdą ostatnią środę miesiąca spotykała się z żonami członków gabinetu.
Pomimo swojej działalności, pierwsza dama nigdy nie ingerowała w sprawy polityczne. Była jednak zwolenniczką praw wyborczych kobiet. Prezydent wydawał swojej żonie liczne zakazy i nakazy m.in.: dotyczące ubioru, prowadzenia samochodu, latania samolotem czy kontroli wydatków.
Po opuszczeniu Białego Domu w 1929 roku Coolidge’owie powrócili do Northampton. Grace nadal zajmowała się działalnością dobroczynna na rzecz Czerwonego Krzyża czy też szkół dla dzieci głuchoniemych. Po śmierci męża w 1933 roku popadła w depresję. Mimo to kontynuowała swoją działalność. Była zwolenniczką udziału Stanów Zjednoczonych w II wojnie światowej. Zmarła 8 lipca 1957 roku.
Życie prywatne.
Grace Goohue wyszła za mąż za Calvina Coolidge’a 4 października 1905 roku. Para miała dwóch synów: Johna (ur. w 1906) i Calvina (ur. w 1908). Wychowała się w rodzinie metodystów, jednak potem dołączyła do Kościoła kongregacjonalnego.

</doc>
<doc id="920754" url="https://pl.wikipedia.org/wiki?curid=920754" title="STB">
STB



</doc>
<doc id="920755" url="https://pl.wikipedia.org/wiki?curid=920755" title="Weisendorf">
Weisendorf

Weisendorf – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 15 km na północny zachód od Erlangen.
Dzielnice.
W skład gminy wchodzą następujące dzielnice: Boxbrunn, Buch, Kairlindach, Mitteldorf, Nankendorf, Neuenbürg, Oberlindach, Reinersdorf, Reuth, Rezelsdorf, Sauerheim, Schmiedelberg, Sintmann i Weisendorf
Historia.
Pierwsze wzmianki o Weisendorf pojawiły się w 1288.
Polityka.
Rada gminy składa się z 21 członków:

</doc>
<doc id="920767" url="https://pl.wikipedia.org/wiki?curid=920767" title="Izba Morska">
Izba Morska



</doc>
<doc id="920768" url="https://pl.wikipedia.org/wiki?curid=920768" title="Adelsdorf">
Adelsdorf

Adelsdorf – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 17 km na północny zachód od Erlangen, nad rzeką Aisch, przy drodze B470.
Dzielnice.
W skład gminy wchodzą następujące dzielnice:
Polityka.
Rada gminy składa się z 21 członków:
Współpraca.
Miejscowości partnerskie:
Oświata.
W gminie znajduje się 360 miejsc przedszkolnych (293 dzieci) oraz szkoła podstawowa (40 nauczycieli, 545 uczniów).

</doc>
<doc id="920771" url="https://pl.wikipedia.org/wiki?curid=920771" title="Fabrice Guy">
Fabrice Guy

Fabrice Guy (ur. 30 grudnia 1968 w Pontarlier) – francuski kombinator norweski, dwukrotny medalista olimpijski, dwukrotny medalista mistrzostw świata, a także zdobywca Pucharu Świata.
Kariera.
Po raz pierwszy na arenie międzynarodowej Fabrice Guy pojawił się 3 stycznia 1987 roku w zawodach Pucharu Świata w Schonach. Zajął wtedy 55. miejsce w konkursie rozgrywanym metodą Gundersena. Pierwsze pucharowe punkty zdobył już dwa tygodnie później, 17 stycznia w Autrans, zajmując siódme miejsce w Gundersenie. W sezonie 1986/1987 pojawił się jeszcze dwukrotnie, ale wyniku z Autrans nie poprawił i w klasyfikacji generalnej zajął 26. miejsce. Kolejny sezon był już w wykonaniu Francuza słabszy - ani razu nie zdobył punktów i nie został uwzględniony w klasyfikacji generalnej. Wziął jednak udział w igrzyskach olimpijskich Calgary, gdzie indywidualnie był dwudziesty, a wspólnie z kolegami z reprezentacji był ósmy w sztafecie.
Przełom w karierze Guya nastąpił w sezonie 1988/1989. Trzykrotnie znalazł się w czołowej dziesiątce zawodów, przy czym 18 marca 1989 roku w Lake Placid po raz pierwszy stanął na podium pucharowych zawodów zajmując trzecie miejsce. We wszystkich swoich startach punktował dzięki czemu w klasyfikacji generalnej uplasował się na dziewiątej pozycji. W lutym 1989 roku wystąpił na mistrzostwach świata w Lahti. W zawodach indywidualnych zajął 34. miejsce, co było najgorszym wynikiem ze wszystkich reprezentantów Francji. W sztafecie nie wystąpił. Sezony 1989/1990 i 1990/1991 ukończył na szóstej pozycji. Łącznie trzykrotnie stanął na podium: 14 stycznia 1990 roku w Saalfelden am Steinernen Meer był drugi, a 19 stycznia 1990 roku w Murau i 8 marca 1991 roku w Falun był trzeci. Na mistrzostwach świata w Val di Fiemme w 1991 roku Francuzi w składzie: Francis Repellin, Xavier Girard i Fabrice Guy wywalczyli srebrny medal w sztafecie, mimo iż po skokach zajmowali dopiero szóste miejsce. W konkursie indywidualnym Guy uplasował się na trzynastym miejscu i był tym samym najlepszy we francuskiej kadrze.
Najlepsze wyniki Guy osiągnął w sezonie 1991/1992. Z ośmiu pucharowych startów zwyciężył w sześciu zawodach, a w pozostałych dwóch co prawda nie stanął na podium, ale plasował się w czołówce. Pierwsze zwycięstwo w karierze odniósł w Gundersenie rozegranym 14 grudnia 1991 roku w Štrbskim Plesie. W klasyfikacji generalnej zwyciężył z wyraźną przewagą nad Klausem Sulzenbacherem z Austrii i Fredem Børre Lundbergiem z Norwegii. W lutym 1992 roku Guy wystąpił na igrzyskach olimpijskich w Albertville, gdzie osiągnął jeden z największych sukcesów swojej kariery. Francuz zajął trzecie miejsce w skokach do zawodów indywidualnych i do biegu przystąpił ze stratą 46 sekund do prowadzącego Austriaka Klausa Ofnera. Na trasie biegu wyprzedził wszystkich rywali i sięgnął po złoty medal, wyprzedzając swego rodaka Sylvaina Guillaume'a oraz Klausa Sulzenbachera. Był to pierwszy złoty medal wywalczony przez reprezentanta Francji w kombinacji norweskiej. W zawodach drużynowych Francuzi zajmowali po skokach piątą pozycję ze stratą 5:33 minuty. Na trasie biegu zdołali zniwelować stratę do nieco ponad dwóch minut, co jednak wystarczyło do zajęcia czwartego miejsca.
W Pucharze Świata Francuz startował aż do zakończenia sezonu 1998/1999, jednak już nigdy nie stanął na podium. Najbliżej pucharowego podium był 16 grudnia 1995 roku w Sankt Moritz, gdzie był czwarty w Gundersenie. W klasyfikacji generalnej najlepiej wypadł w sezonie 1992/1993, który ukończył na dziesiątej pozycji. Także sukcesów z Albertville nie powtórzył podczas mistrzostw świata w Falun w 1993 roku, gdzie indywidualnie nie znalazł się w czołowej dziesiątce (16. miejsce), a francuska sztafeta ukończył rywalizację dopiero na dziewiątym miejscu. Także z igrzysk w Lillehammer w 1994 roku oraz odbywających się rok później mistrzostw świata w Thunder Bay wrócił bez medalu.
Kolejne trofeum wywalczył na mistrzostwach świata w Trondheim w 1997 roku. W zawodach metodą Gundersena Guy zdobył brązowy medal. Mimo iż po skokach był dopiero dziewiąty na trasie biegowej minął kilku rywali i ostatecznie przegrał tylko z Japończykiem Kenjim Ogiwarą oraz Bjarte Engenem Vikiem z Norwegii. Na tych samych mistrzostwach zajął wspólnie z kolegami ósme miejsce w sztafecie. Ostatni sukces osiągnął podczas igrzysk olimpijskich w Nagano w 1998 roku, gdzie wraz z Sylvainem Guillaume'em, Nicolasem Balem i Ludovikiem Roux zdobył brązowy medal w sztafecie. Po konkursie skoków Francuzi znajdowali się na szóstym miejscu ze startą nieco ponad jednej minuty do prowadzących reprezentantów Finlandii. Na trasie biegu należeli do najszybszych i zdołali przesunąć się aż na trzecią pozycję, wyprzedzając Czechów i Austriaków. Mimo dobrej postawy biegowej na mecie do zwycięskich Norwegów stracili ponad półtorej minuty. W konkursie indywidualnym Guy zaprezentował się słabo, kończąc rywalizację na 29. pozycji.
Ostatnią dużą imprezą w jego karierze były mistrzostwa świata w Ramsau w 1999 roku. Indywidualnie wystąpił tylko w sprincie, w którym uzyskał najgorszy wynik spośród reprezentantów Francji - zajął 39. miejsce. Wziął jednak udział w sztafecie, gdzie Francuzi zajęli czwartą pozycję, przegrywając walkę o brązowy medal z reprezentantami Rosji o zaledwie 0.1 sekundy. Ostatni oficjalny występ Fabrice Guy zanotował 21 marca 1999 roku w Zakopanem, gdzie zajął 33. miejsce w Gundersenie. Po zakończeniu sezonu 1998/1999 zakończył karierę.

</doc>
<doc id="920774" url="https://pl.wikipedia.org/wiki?curid=920774" title="Tomizm egzystencjalny">
Tomizm egzystencjalny

Tomizm egzystencjalny - odmiana neotomizmu reprezentowana przez J. Maritaina, Étienne’a Gilsona, a w Polsce m.in. przez Stefana Swieżawskiego, Mieczysława A. Krąpca, Mieczysława Gogacza i Antoniego B. Stępnia podkreślająca odmienność tomizmu i arystotelizmu i koncentrująca badania na istnieniu, będącym aktem konkretnego bytu, dzięki któremu byt jest rzeczywisty.

</doc>
<doc id="920775" url="https://pl.wikipedia.org/wiki?curid=920775" title="Abdussabur Farid Kuhestani">
Abdussabur Farid Kuhestani

Abdussabur Farid Kuhestani, paszto عبدالصبور کوهستاني (ur. 1952, zm. 3 maja 2007) – polityk afgański, od 6 lipca 1992 do 15 sierpnia 1992 premier Afganistanu.
Później był członkiem niższej izby afgańskiego parlamentu. Został zastrzelony przed swoim domem w Kabulu.

</doc>
<doc id="920777" url="https://pl.wikipedia.org/wiki?curid=920777" title="Heroldsberg">
Heroldsberg

Heroldsberg – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 12 km na południowy wschód od Erlangen, nad rzeką Gründlach, przy drodze B2 i linii kolejowej Norymberga – Gräfenberg.
Dzielnice.
W skład gminy wchodzą następujące dzielnice: 
Polityka.
Rada gminy składa się z 21 członków:
Współpraca.
Miejscowości partnerskie:

</doc>
<doc id="920783" url="https://pl.wikipedia.org/wiki?curid=920783" title="Ostry Kamień">
Ostry Kamień



</doc>
<doc id="920786" url="https://pl.wikipedia.org/wiki?curid=920786" title="Bessie i Sadie Delany">
Bessie i Sadie Delany

Annie Elizabeth „Bessie” Delany (ur. 3 września 1891, zm. 25 września 1995) i Sarah Louise „Sadie” Delany (ur. 19 września 1889, zm. 25 stycznia 1999) – amerykańskie pisarki (uznane w 1993 za najstarsze pisarki świata) i pionierki praw obywatelskich Afroamerykanów w USA.
Ojciec sióstr Henry Beard Delany (1856-1928) był pierwszym biskupem Afroamerykaninem Kościoła Episkopalnego.
Sadie, starsza z sióstr, była pierwszą Afroamerykanką, której pozwolono zostać nauczycielką gospodarstwa domowego w stanie Nowy Jork. Jej siostra Bessie była drugą Afroamerykanką, która otrzymała pozwolenie na wykonywanie zawodu stomatologa w stanie Nowy Jork. Obie stały się znane dopiero w latach 90., kiedy miały już ponad 100 lat i rozpoczęły karierę literacką.
W 1992 siostry opublikowały książkę-bestseller: "Having Our Say: The Delany Sisters’ First 100 Years", która opisuje ich losy w czasie 100-letniego życia. W 1999 nakręcono na podstawie książki film pod tym samym tytułem.
W 1994 pojawiła się kolejna książka sióstr: "The Delany Sisters’ Book of Everyday Wisdom". Po śmierci Bessie w 1995 w wieku 104 lat, Sadie napisała książkę: "On My Own At 107: Reflections on Life Without Bessie", zawierającej przemyślenia o stracie siostry. Sadie zmarła w wieku 109 lat.

</doc>
<doc id="920790" url="https://pl.wikipedia.org/wiki?curid=920790" title="Eckental">
Eckental

Eckental – gmina targowa w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 15 km na wschód od Erlangen, nad rzeką Schwabach, przy drodze B2 i linii kolejowej Norymberga – Gräfenberg.
1 stycznia 2015 odłączono od gminy 583 m2 i przyłączono je do gminy Schnaittach w powiecie Norymberga.
Dzielnice.
W skład gminy wchodzą następujące dzielnice: 
Współpraca.
Miejscowości partnerskie:

</doc>
<doc id="920791" url="https://pl.wikipedia.org/wiki?curid=920791" title="Zaręczenie Wzajemne Obojga Narodów">
Zaręczenie Wzajemne Obojga Narodów

Zaręczenie Wzajemne Obojga Narodów – szczegółowe przepisy wykonawcze do Konstytucji 3 maja, uchwalone przez Sejm Czteroletni 20 października 1791.
Były wyjaśnieniem niesformułowanych w Konstytucji 3 maja przepisów, dotyczących stanu unii polsko-litewskiej.
Zaręczenie odwoływało się do związku Korony Królestwa Polskiego i Wielkiego Księstwa Litewskiego. Powoływało wspólny zarząd nad wojskiem i skarbem. Komisja Wojskowa Obojga Narodów i Komisja Skarbowa Obojga Narodów miały się składać z równej liczby przedstawicieli Korony i Litwy. Zobowiązano się do takiej samej liczby ministrów i urzędników na Litwie, jak i w Koronie, z takimi samymi tytułami i uprawnieniami. Zapewniono alternatę Korony i Litwy w kierownictwie Komisji Skarbowej i Wojskowej, kasa skarbowa Wielkiego Księstwa Litewskiego pozostawać miała na Litwie. Sprawy sądowe Komisji Skarbowej dotyczące obywateli Wielkiego Księstwa Litewskiego i spraw litewskich rozpatrywane miały być przez osobny sąd skarbowy powołany dla Wielkiego Księstwa Litewskiego. W zakończeniu wszystkie wymienione postanowienia i gwarancje dla Wielkiego Księstwa Litewskiego uznano "artykułami aktu unii tychże Narodów".
Zaręczenie weszło w skład "pacta conventa" i zobowiązywało Stanisława Augusta Poniatowskiego i każdego następnego monarchę Rzeczypospolitej, tym samym było traktowane jako trwalsze niż postanowienia Konstytucji mogącej być rewidowaną co 25 lat wedle jej artykułu VI.
Dawniejsi historycy jak Stanisław Kutrzeba, Oskar Halecki czy Bogusław Leśnodorski byli zdania, że ustawodawstwo Sejmu Czteroletniego, w tym "Zaręczenie Wzajemne", kładło kres istniejącej od 1569 r. unii realnej między Koroną Królestwa Polskiego i Wielkim Księstwem Litewskim tworząc państwo unitarne zwane "Rzeczpospolitą Polską". Pogląd ten jest kwestionowany przez nowszych badaczy jak Juliusz Bardach ("Konstytucja 3 maja i Zaręczenie Wzajemne Obojga Narodów" w: "O Rzeczpospolitą Obojga Narodów" Warszawa 1998, seria "Dzieje narodu i państwa polskiego"), Stanisław Grodziski, Jerzy Michalski czy Jerzy Malec.

</doc>
<doc id="920795" url="https://pl.wikipedia.org/wiki?curid=920795" title="Röttenbach (powiat Erlangen-Höchstadt)">
Röttenbach (powiat Erlangen-Höchstadt)

Röttenbach – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 10 km na północny zachód od Erlangen.
Polityka.
Rada gminy składa się z 16 członków:

</doc>
<doc id="920796" url="https://pl.wikipedia.org/wiki?curid=920796" title="Cro-mags">
Cro-mags



</doc>
<doc id="920800" url="https://pl.wikipedia.org/wiki?curid=920800" title="Absalomie, Absalomie...">
Absalomie, Absalomie...

Absalomie, Absalomie... (ang. "Absalom, Absalom!") – powieść amerykańskiego pisarza Williama Faulknera (zdobywcy literackiej Nagrody Nobla w 1949). Dzieło zostało wydane po raz pierwszy w języku angielskim nakładem wydawnictwa Random House w 1936. W Polsce książka ukazała się po raz pierwszy w przekładzie polskiej tłumaczki Zofii Kierszys w Państwowym Instytucie Wydawniczym w 1959 w Warszawie (seria „Powieści XX Wieku”).
Dzieło wraz z dwoma innymi powieściami Faulknera („Sartoris” i „Wściekłość i wrzask”) opisuje wizję klęski społeczeństwa południowych stanów USA po przegranej przez Skonfederowane Stany Ameryki Wojnie secesyjnej.
Faulkner w swojej książce maluje obraz Południa USA na przestrzeni około 50 lat. Posługuje się w tym celu charakterystycznymi dla siebie środkami (technika „strumienia świadomości” – długie zdania, częste zmiany narratorów, którzy w rozmowach ze sobą usiłują fragmentarycznie rekonstruować zdarzenia, zaburzona chronologia wydarzeń i tok fabuły), a tekst chętnie okrasza biblijną symboliką. W pewnym stopniu idealizuje przeszłość, równocześnie podkreśla jednak fakt, iż gospodarka Południa oparta była na zbrodniczym systemie niewolnictwa. Odcisnął on piętno nie tylko na psychice byłych niewolników, ale wpłynął także na mentalność potomków właścicieli. Powieść pisana jest z punktu widzenia młodego Quentina Compsona (także jednego z narratorów "Wściekłości i wrzasku") – wnuka przyjaciela Thomasa Sutpena, który stopniowo odkrywa kolejne fakty z życia Sutpena i pozostałych członków rodziny i rekonstruuje wydarzenia, wiodące do zagłady jego rodu, kojarzące się z nieuchronnym fatum, mającym korzenie w przeszłości i determinującym postępowanie bohaterów.
Tytuł.
Tytuł powieści nawiązuje do historii biblijnej postaci Absaloma, który wystąpił przeciwko swemu ojcu – izraelskiemu królowi – Dawidowi.
Opis fabuły.
Akcja "Absalomie, Absalomie..." rozgrywa się – jak wiele innych utworów Faulknera – w fikcyjnym hrabstwie Yoknapatawpha w stanie Missisipi. Centralną postacią powieści jest Thomas Sutpen, właściciel plantacji zwanej Setką Sutpena. Sutpen, biały awanturnik szkockiego pochodzenia, o podejrzanej przeszłości, do Yoknapatawpha przybył w 1833 i – opierając się na korzystnym zakupie indiańskiej ziemi i pracy czarnoskórych niewolników – doszedł do znacznego majątku. Ożenił się z córką szanowanego obywatela miasteczka i urodziła mu się z tego małżeństwa dwójka dzieci (Henry w 1839 i Judith w 1841). Niemniej jednak, zaplanowany przez Sutpena rozkwit jego rodu unicestwia seria nieszczęśliwych wydarzeń, mających korzenie w nim samym i jego postępowaniu. Punktem kulminacyjnym tych wydarzeń jest zabójstwo narzeczonego Judith, Charlesa Bona, przez jego przyjaciela Henry’ego tuż po zakończeniu wojny secesyjnej.

</doc>
<doc id="920801" url="https://pl.wikipedia.org/wiki?curid=920801" title="Absalomie, Absalomie">
Absalomie, Absalomie



</doc>
<doc id="920803" url="https://pl.wikipedia.org/wiki?curid=920803" title="Hemhofen">
Hemhofen

Hemhofen – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 12 km na północny zachód od Erlangen, przy drodze B470 i linii kolejowej Höchstadt an der Aisch - Forchheim.
Dzielnice.
W skład gminy wchodzą dwie dzielnice: 
Polityka.
Rada gminy składa się z 21 członków:

</doc>
<doc id="920805" url="https://pl.wikipedia.org/wiki?curid=920805" title="Absalom, Absalom!">
Absalom, Absalom!



</doc>
<doc id="920807" url="https://pl.wikipedia.org/wiki?curid=920807" title="Flaga powiatu szydłowieckiego">
Flaga powiatu szydłowieckiego



</doc>
<doc id="920810" url="https://pl.wikipedia.org/wiki?curid=920810" title="Małgorzata Austriaczka (1584–1611)">
Małgorzata Austriaczka (1584–1611)

Małgorzata Habsburg, Małgorzata Austriacka lub Małgorzata Styryjska (ur. 25 grudnia 1584 w Grazu; zm. 3 października 1611 w Eskurial) – królowa Hiszpanii i Portugalii.
Była córką Karola Styryjskiego i Marii Anny Bawarskiej. Miała czternaścioro rodzeństwa, w tym: cesarza Ferdynanda II Habsburga i dwie królowe Polski Annę Habsburżankę i Konstancję Habsburżankę (obie były żonami króla Zygmunta III Wazy).
18 kwietnia 1599 roku wyszła za mąż za Filipa III Habsburga, młodego króla Hiszpanii i Portugalii, ślub odbył się w Valladolid. Pierwotnie planowano ożenić następcę tronu hiszpańskiego ze starszą siostrą Małgorzaty – Gregorią Maksymilianą, jednakże wobec niespodziewanej śmierci narzeczonej, umierający Filip II zgodził się na związek młodych, który bardzo podniósł prestiż dworu styryjskiego. Królowa była wielką opiekunką artystów, miała też duży wpływ na życie pałacowe tworząc przy królu stronnictwo proaustriackie. Król okazywał Małgorzacie wiele względów, zwłaszcza po narodzinach następcy tronu. Jednak wpływy królowej były ograniczane przez pierwszego ministra Hiszpanii, wszechwładnego księcia Lermę. Władczyni bezskutecznie chciała odsunąć go od wpływów, jednak jego upadek nastąpił dopiero kilka lat po jej śmierci. Małgorzata doczekała się z Filipem III ośmiorga dzieci, narodziny ostatniego przypłaciła życiem. Zmarła w wieku 26 lat. Jej mąż nie ożenił się ponownie, zmarł 10 lat później.
Potomstwo Małgorzaty i Filipa III:

</doc>
<doc id="920813" url="https://pl.wikipedia.org/wiki?curid=920813" title="Kalchreuth">
Kalchreuth

Kalchreuth – miejscowość i gmina w Niemczech, w kraju związkowym Bawaria, w rejencji Środkowa Frankonia, w regionie Industrieregion Mittelfranken, w powiecie Erlangen-Höchstadt. Leży około 10 km na wschód od Erlangen, przy linii kolejowej Norymberga – Gräfenberg.
Dzielnice.
W skład gminy wchodzą następujące dzielnice: Kalchreuth, Röckenhof, Käswasser, Stettenberg, Minderleinsmühle, Gabermühle i Wolfsfelden.
Polityka.
Rada gminy składa się z 17 członków:

</doc>
<doc id="920816" url="https://pl.wikipedia.org/wiki?curid=920816" title="Andrei Makrov">
Andrei Makrov

Andrei Makrov, ros. Андрей Владимирович Макров (ur. 14 grudnia 1979 w Tallinnie, Estońska SRR) – estoński hokeista, reprezentant Estonii.
Kariera.
Od lipca do końca października 2013 zawodnik rosyjskiej klubu Buran Woroneż. Od listopada 2013 ponownie zawodnik białoruskiej drużyny Nioman Grodno. Od 2 stycznia 2014 zawodnik HK WMF w lidze WHL. Od lutego 2014 zawodnik szwedzkiego klubu Varberg HK. Na początku sezonu 2014/2015 do drugiej połowy października 2014 był zawodnikiem kazachskiego klubu Arystan Temyrtau. Od grudnia 2014 zawodnik Gorniaka Rudnyj. Od 2015 grał w innym kazachskim zespole, HK Ałmaty. Od lutego do kwietnia 2016 zawodnik Telford Tigers w brytyjskich rozgrywkach EPIHL. Od listopada 2016 ponownie w HK Homel. Od końca stycznia zawodnik GKS Tychy. Odszedł z klubu po sezonie 2016/2017. W 2017 został zawodnikiem HC Viking Tallinn, pierwszej w swojej karierze drużyny estońskiej.
W barwach Estonii uczestniczył w turniejach mistrzostw Europy juniorów do lat 18 w 1996, mistrzostw świata juniorów do lat 20 w 1997, 1999 oraz w turniejach seniorskich mistrzostw świata w 1998, 1999, 2000, 2001, 2002, 2003, 2004, 2005, 2006, 2007, 2008, 2010, 2011, 2014, 2015, 2016, 2017, 2018, 2019.

</doc>
<doc id="920820" url="https://pl.wikipedia.org/wiki?curid=920820" title="Bangu Atlético Clube">
Bangu Atlético Clube



</doc>
<doc id="920823" url="https://pl.wikipedia.org/wiki?curid=920823" title="Richard E. Wagner">
Richard E. Wagner



</doc>
<doc id="920825" url="https://pl.wikipedia.org/wiki?curid=920825" title="Małgorzata Habsburg">
Małgorzata Habsburg



</doc>
<doc id="920826" url="https://pl.wikipedia.org/wiki?curid=920826" title="Małgorzata Austriaczka Habsburg">
Małgorzata Austriaczka Habsburg



</doc>
<doc id="920843" url="https://pl.wikipedia.org/wiki?curid=920843" title="Dynama Mińsk (hokej na lodzie)">
Dynama Mińsk (hokej na lodzie)

Dynama Mińsk (biał. Дынама Мінск, ros. Динамо Минск) – białoruski klub hokeja na lodzie z siedzibą w Mińsku.
Historia.
Klub został założony w 1946 jako Tarpeda Mińsk. W czasie istnienia Związku Radzieckiego przechodził kilka zmian nazw. Ostatecznie istniał do upadku ZSRR jako Dynama Mińsk. Po uzyskaniu niepodległości przez Białoruś, klub przemianowano na Tiwali Mińsk. W tym czasie drużyna zdobyła 4-krotnie mistrzostwo kraju. W 2001 klub zbankrutował. W 2004 został przywrócony do życia ponownie jako Dynama Mińsk. Do 2008 drużyna uczestniczyła w rozgrywkach ekstraligi białoruskiej. Od 2008 występuje w międzynarodowych rozgrywkach KHL.
Klubami farmerskimi Dynama Mińsk został HK Keramin Mińsk oraz utworzona w 2009 drużyna HK Szachcior Soligorsk. Oba kluby występują w ekstralidze białoruskiej. Drużynami juniorskimi stowarzyszonymi z klubem zostały: Minskija Zubry i Dynama-Szynnik Bobrujsk, oba występujące w rosyjskich rozgrywkach MHL. Od 2012zespołem farmerskim był Junost Mińsk, występujący w rosyjskiej lidze WHL.
W myśl decyzji władz ligi z lipca 2014 jako obcokrajowcy w klubach KHL nie będą uznawani białoruscy zawodnicy oraz rosyjscy w drużynie Dynama Mińsk. W maju 2014 prezydentem klubu został minister spraw wewnętrznych Białorusi Ihar Szuniewicz. W 2018 Dynama została przesunięta w strukturze uczestników z Dywizji Bobrowa do Dywizji Tarasowa.
W białoruskiej wyższej lidze występowała drużyna BFSO Dynama Mińsk do 2019, a od 2019 Minskija Zubry.
Szkoleniowcy.
Do 2012 trenerem klubu był Czech Marek Sýkora. jego następcą został Fin Kari Heikkilä, który został zwolniony po miesiącu sezonu 2012/2013. Jego następcą został mianowany dotychczasowy asystent, Alaksandr Andryjeuski, a z kolei jego asystentem w styczniu 2013 roku został Słowak Ľubomír Pokovič. Po rundzie zasadniczej zespół nie zakwalifikował się do fazy play-off i został sklasyfikowany na 19. miejscu w lidze. W sezonie 2012/2013 na meczach Dynama w Mińsku zanotowano najwyższą frekwencję publiczności w rozgrywkach KHL i jednocześnie drugą w całej Europie - 14 299 widzów. Jednocześnie istniało zagrożenie wycofania klubu z ligi KHL wskutek niezadowalających wyników (dezaprobatę wyraził prezydent Białorusi Alaksandr Łukaszenka). Ostatecznie władze klubu zdecydowały o pozostaniu w rozgrywkach. W kwietniu dyrektorem sportowym został mianowany Uładzimir Cypłakou. W maju 2013 władze klubu zdecydowały, że na stanowisku trenera pozostanie Andryjeuski, zaś do czerwca odeszło 10 dotychczasowych zawodników. W czerwcu 2013 władze ligi przeniosły drużynę z Dywizji Tarasowa do Dywizji Bobrowa. Pod koniec listopada 2013 został zwolniony trener Andryjeuski, a jego miejsce zajął dotychczasowy asystent Ľubomír Pokovič. Jego asystentami zostali Andrej Kawalou, Uładzimir Kopać, Alaksiej Szczabłanau. W połowie 2015 Ľubomír Pokovič został zwolniony. Od 2016 trenerem był Kanadyjczyk Craig Woodcroft, a jego asystentami rodacy Ron Pasco i Rob Davison oraz Andriej Miezin W lipcu 2017 głównym trenerem Dynama został Kanadyjczyk Gordie Dwyer, a jego asystentami Siarhiej Staś i Kanstancin Kalcou. W listopadzie 2018 trenerem Dynama został Andriej Sidorienko, a jego asystentami Wital Kowal, Andrej Kawalou, Dzmitryj Krawczenko. W maju 2019 trenerem został ponownie Alaksandr Andryjeuski. W połowie czerwca 2019 głównym trenerem Dynama został ogłoszony ponownie Craig Woodcroft, a jego asystentem Michaił Hrabouski. W lipcu 2019 do sztabu weszli jeszcze Pawieł Pierapiechin, Alaksandr Żuryk, Andrej Miezin. Na początku października 2020 wobec izolowania szkoleniowca Craiga Woodcrofta w trakcie pandemii COVID-19, p.o. głównego trenera Dynama Mińsk został Kanstancin Kalcou.

</doc>
<doc id="920852" url="https://pl.wikipedia.org/wiki?curid=920852" title="Radmiła Szekerinska">
Radmiła Szekerinska

Radmiła Szekerinska, mac. Радмила Шекеринска (wym. ; ur. 10 czerwca 1972 w Skopju) – macedońska polityk, parlamentarzystka, minister i wicepremier, w 2004 dwukrotnie p.o. premiera Macedonii, w latach 2006–2008 przewodnicząca Socjaldemokratycznego Związku Macedonii (SDSM).
Życiorys.
W 1995 ukończyła studia na wydziale elektrotechnicznym Uniwersytetu Świętych Cyryla i Metodego w Skopju. W 1996 została asystentką w macedońskim oddziale Open Society Institute George’a Sorosa. W latach 1997–2002 pracowała jako nauczyciel akademicki na macierzystej uczelni. W 2007 uzyskała magisterium we Fletcher School of Law and Diplomacy na Tufts University.
Zaangażowała się w działalność polityczną w ramach Socjaldemokratycznego Związku Macedonii. W latach 1996–1998 była radną miejską w Skopju. W 1998 po raz pierwszy uzyskała mandat posłanki do Zgromadzenia Republiki Macedonii, wybierana ponownie w 2002, 2006, 2008, 2011, 2016 i 2020.
W latach 2002–2006 pełniła funkcję wicepremiera odpowiedzialnego za integrację europejską. Od maja do czerwca 2004 oraz od listopada do grudnia tegoż roku czasowo kierowała pracami macedońskiego rządu. W latach 2006–2008 pełniła funkcję przewodniczącej swojego ugrupowania. Od 2008 do 2014 kierowała krajową radą do spraw integracji europejskiej.
W maju 2017 powróciła w skład administracji rządowej, obejmując stanowisko ministra obrony. W następnym miesiącu dodatkowo powierzono jej ponownie funkcję wicepremiera, pełniła ją do sierpnia 2020. Pozostała wówczas na urzędzie ministra obrony, który sprawowała do stycznia 2022.

</doc>
<doc id="920855" url="https://pl.wikipedia.org/wiki?curid=920855" title="MiniLOGIA">
MiniLOGIA

MiniLOGIA Grafika w Logo – trójetapowy konkurs informatyczny organizowany przez Ośrodek Edukacji Informatycznej i Zastosowań Komputerów (OEIiZK) w Warszawie dla uczniów szkół podstawowych zainteresowanych programowaniem i uczęszczających do szkół z województwa mazowieckiego. Konkurs odbywa się raz w roku szkolnym. Konkurs jest objęty patronatem Mazowieckiego Kuratora Oświaty. Polega na rozwiązywaniu zadań konkursowych w języku LOGO lub Python.
Formuła konkursu.
Formuła konkursu opiera się na trzech etapach:
Historia konkursu.
Rok szkolny 2002/2003
W tym roku szkolnym doszło do powołania konkursu miniLOGIA, na wzór konkursu LOGIA organizowanego dla gimnazjalistów. Początkowo miał on formułę dwuetapową. Pierwszy etap był etapem szkolnym, a drugi od razu ścisłym wojewódzkim finałem organizowanym w placówce OEIiZK.
Lata 2003 – 2016
W tych latach istniała trójetapowa formuła konkursu, w której uczniowie rozwiązywali zadania w języku LOGO.
Rok 2013
Od tego roku uczniowie oprócz języka LOGO mogą posługiwać się językiem Python.

</doc>
<doc id="920860" url="https://pl.wikipedia.org/wiki?curid=920860" title="Jaguar XJ220">
Jaguar XJ220

Jaguar XJ220 – supersamochód skonstruowany i produkowany przez brytyjską firmę Jaguar Cars Ltd. w latach 1992-1994. Zakłady produkcyjne są rozmieszczone w Coventry, Birmingham i Halewood, w Wielkiej Brytanii. XJ 220 miał 3,5-litrowy, dwudziestoczterozaworowy silnik V6 z podwójnym turbodoładowaniem zaprojektowany przez firmę TWR (Tom Walkinshaw Racing). Wyprodukowano zaledwie 281 z planowej produkcji 350 egzemplarzy tego modelu. Samochód ten pierwotnie planowano wyposażyć w 12-cylindrowy silnik, lecz ostatecznie do tego nie doszło. Już wówczas stworzono nazwę XJ 220, która miała wskazywać prędkość maksymalną, oznaczoną w milach.
Legenda XJ220.
XJ 220 zbudowano z jednego powodu. Mianowicie chodziło o prędkość, Jaguar chciał się liczyć w superszybkim światku, dominujących od lat Ferrari i Lamborghini. W roku 1984 po prezentacji fantastycznego Ferrari 288 GTO zaczęto prowadzić pracę nad super-szybkim Jaguarem, którego nazwano roboczo "220", gdyż prędkość w milach jaką zakładano, że osiągnie będzie równa 220 mph (352 km/h), firma Jaguar miała doświadczenie w projektowaniu super-szybkich wozów (wyścigowego XJR-9). W roku 1990 wyszedł także model XJR-15, który okazał się totalną klapą marketingową. Był o wiele za drogi (kosztował 960 000 dolarów) i bardzo trudny w prowadzeniu co zaowocowało wyprodukowaniem tylko 50 sztuk tego modelu. Uważając, że z tymi pojazdami Jaguar nie ma szczęścia, z modelem XJ 220 czekano aż do lat 90, a dokładniej do 1991 roku. Nad samochodem pracowano w weekendy (soboty i niedziele) i nazwano go później projekt "Sobota". Samochód był w stanie osiągnąć prędkość 352 km/h.
Samochód prototypowy.
Samochód prototypowy miał zostać wyposażony w silnik o pojemności 6.2l V12 o mocy 373kW / 507 KM i 542 Nm, ze świetnej serii modeli XJ 12. Jednak ten pomysł spalił na panewce. Jaguar miał problemy z emisjami spalin i ówczesnymi normami a więc silnik V12 odrzucono ku niezadowoleniu wielu fanów i spekulantów. Zamiast niego z pomocą przyszedł Tom Walkinshaw. Zaproponował on jednostkę V6 z samochodu Rover Metro 6R4 rally razem z dwiema turbosprężarkami. Ponadto wiele z prototypowych założeń trzeba było wyrzucić do kosza. Po kontroli i przejęciu Jaguara przez Forda popularny "Jag" musiał zadowolić się tylko silnikiem V6 w konfiguracji 24-zaworowej.
Rekordy Jaguara XJ220.
XJ220 był najszybszym samochodem na świecie. W 1992 roku na owalnym torze o długości 12,5 km w Nardò we Włoszech kierowca wyścigowy Formuły 1 Martin Brundle, prowadząc XJ220, rozpędził się do 341,7 km/h. Ustanowił on tym nowy rekord prędkości dla najszybszego seryjnego samochodu świata. Auto zaopatrzone było w katalizatory, które skutecznie redukowały moc maksymalną silnika o ok. 60 KM. Gdy pozbyto się katalizatorów, aby osiągnąć jeszcze większą prędkość, zwiększono maksymalne obroty silnika z 7200 do 7900 obrotów na minutę, Brundle wsiadł jeszcze raz, aby osiągnąć maksymalną prędkość 217,1 mph, co w przeliczeniu daje 347,4 km/h i przekłada się na prędkość na prostej drodze równą ok. 357 km/h. Jesienią 1993 roku na tym samym torze pobił go, także angielski, McLaren F1, osiągając 371,4 km/h. 
Jaguar XJ220 dzierżył również miano najszybszego auta na torze Nurburgring, seryjne auto prowadzone przez Johna Nielsena z czasem 7:46:37 sekundy stało się najszybszym autem na tym torze pomiędzy 1992 a 2000 rokiem.
Produkcja i problemy.
XJ 220 został sprzedawany w depozytach zanim trafił do pierwszych klientów. Klienci wpłacający swe zaliczki nie spodziewali się, że dostaną samochód z połową cylindrów mniej niż pokazywano im w broszurkach (napęd był tylko na jedną oś). Nie dość, że praktycznie założenia technicznie się nie sprawdziły, ingerowano także w nadwozie, ostatecznie skracając je do 4,9 metra. Oryginalnie XJ 220 miał mierzyć ponad 5140 mm. Cena w 1992 roku wynosiła ponad 400 000 funtów brytyjskich. XJ 220 był jednym z najdroższych aut na świecie w chwili swojego debiutu.

</doc>
<doc id="920862" url="https://pl.wikipedia.org/wiki?curid=920862" title="Abaza (miasto)">
Abaza (miasto)

Abaza () – miasto w Federacji Rosyjskiej w Republice Chakasji. Nazwa pochodzi od skrótu nazwy fabryki (Abakanskij zawod). Położone w śródgórskiej kotlinie w górnym biegu rzeki Abakan.

</doc>
<doc id="920864" url="https://pl.wikipedia.org/wiki?curid=920864" title="Styl życia">
Styl życia

Styl życia – zakres i formy codziennych zachowań jednostek lub grup, specyficzne dla ich usytuowania społecznego, tzn. manifestujące położenie społeczne oraz postrzegane jako charakterystyczne dla tego położenia, a dzięki temu umożliwiające szeroko rozumianą społeczną lokalizację innych ludzi. Pojęcie to obejmuje nie tylko zachowania ludzkie, ale i mechanizmy psychofizyczne leżące u podstaw tych zachowań: motywacje, potrzeby, akceptowane wartości.
Elementy istotne dla stylu życia.
Współczesne społeczeństwo nie ma jednego stylu życia. Styl życia różni się, gdy człowiek przechodzi od grupy do grupy, od środowiska do środowiska.
Klasyfikacje stylów życia.
Problem klasyfikacji stylów życia ludzkiego jest trudny i dyskusyjny, zwłaszcza że samo pojęcie stylu życia nie przez wszystkich jest rozumiane jednakowo.
Style życia w Polsce w latach 70. XX wieku.
W Polsce pod koniec lat 70. można było zaobserwować obecność przynajmniej trzy style życia genetycznie związane z przeszłością struktury społecznej kraju, a mianowicie style: inteligencki, chłopski i mieszczański. Odpowiadające im elementy struktury społecznej uległy dezintegracji lub bardzo istotnym przeobrażeniom. Równolegle, aczkolwiek z dużym opóźnieniem, ulegały przemianom same style życia. 
Charakterystyka wyróżnionych stylów życia:
Przekształcenie stylów życia w Polsce:
Style życia we współczesnej Polsce.
Polska odmiana podklasy społecznej.
Z badań wynika, że wiele cech kształtującej się podklasy społecznej przypomina dawny styl życia proletariatu rozumianego tak, jak rozumiał to pojęcie Florian Znaniecki, który kładł nacisk zwłaszcza na brak wykształcenia, kwalifikacji, oddanie się władzy protektora, niechęć do samodzielnego działania i myślenia, strach przed zmianami. Dochodzi do izolacji społecznej i geograficznej od reprezentantów innych klas i innej kultury. Brak dostępu do szeroko rozumianych instytucji życia zbiorowego skazuje na izolację i wypiera z przestrzeni publicznej, a gdy całe społeczności dotknięte są ubóstwem, stan ten silnie modyfikuje oblicza polskiej lokalności. Szczególną uwagę zwraca silnie związana z sytuacją bezrobocia izolacja od konsumpcji. W badaniach z pierwszej dekady XXI wieku wskazuje się na to, że jedni cierpią na chroniczny brak czasu – mając wysokie dochody, inni przy bardzo niskich dochodach – dysponują czasem wolnym.
Polska odmiana klasy średniej.
Mimo że obecnie wielu badanych przyznaje się do wysokich wydatków, to dla przynajmniej połowy z nich charakterystyczna jest wytrwałość w „dorabianiu się”, inwestowanie, odkładanie konsumpcji. Wszystkich jednakowo cechuje gotowość do wyczerpującej pracy, która stanowi największą konkurencję dla uczestnictwa w kulturze, mimo że wielu badanych wyraża za nim tęsknotę. Na podstawie dominującej tutaj strategii życiowej (ciężka, wyczerpująca praca, „walka” z rynkiem, oszczędzanie pieniędzy) badaną grupę można metaforycznie określić jak reprezentantów „klasy na dorobku”. Można też mówić o powstawaniu, czy odradzaniu się kapitalistycznego etosu pracy, czyli pracy uczciwej, ciężkiej, wykonywanej z pełnym poświęceniem, będącej źródłem wysokich dochodów, ale też miarą wartości człowieka. Kształtuje się nowy portret człowieka z wysokimi kwalifikacjami i starannym wykształceniem.
Konsumpcyjny styl życia.
Ponowoczesność uwikłała człowieka w materialne zależności i krąg generowania wciąż nowych potrzeb, co skutkuje konsumpcjonizmem. W świecie, w którym dominuje konsumpcja, zmianom ulega także wiedza, która staje się czymś „na sprzedaż”. Świadomość „bycia” i funkcjonowanie w świecie i strukturach stała się ważnym elementem kształtowania tożsamości. W społeczeństwach ponowoczesnych ujawnia się także refleksyjne planowanie życia. Wskazuje na otwarty charakter działań człowieka i swoistą hybrydowość tworzonych przez niego struktur, więzi i stylów. W społeczeństwie konsumpcyjnym panuje przekonanie, że aby osiągnąć lub zachować odpowiedni status społeczny, należy posiąść odpowiednią liczbę dóbr, które o nim zaświadczą. A obiektem tej konsumpcji może stać się prawie wszystko.
Styl życia singli.
Przeprowadzona analiza wizerunku singli w polskich mediach pokazuje, że single są przedstawiane jako osoby młode, mieszkające w pojedynkę w dużych miastach, niemające stałego partnera, ponadprzeciętnie wykształcone, z wysokimi dochodami, dumne ze swojego położenia, robiące „karierę zawodową”. Najczęściej osoby te są opisywane jako przedstawiciele wolnych zawodów: artyści, dziennikarze, pracownicy wielkich korporacji, właściciele firm, którzy „korzystają z życia” w weekendy, uprawiają sporty ekstremalne i wyjeżdżają na zagraniczne wycieczki. Single mają więcej czasu niż ludzie posiadający rodzinę. Czas w weekendy przeznaczają w dużej mierze na spotkania z przyjaciółmi bądź znajomymi, choć w ciągu tygodnia niejednokrotnie również biorą udział w spotkaniach towarzyskich. Często spotykają się z rodziną i uczestniczą w życiu kulturalnym swoich miast. Dla większości z nich praca jest pasją, wielu z nich się dokształca. Dużo czasu spędzają poza miastem, uprawiają różnorodne sporty, rozwijają swoje pasje.
Styl życia a sposób życia.
Pozornie pojęcia „sposób życia” i „styl życia” są synonimami. Każde z tych pojęć bywa definiowane na różne sposoby przez różnych badaczy, da się uchwycić pewne podstawowe różnice między nimi. Studia nad sposobem życia rozwijały się szczególnie intensywnie w ZSRR i nawiązywały do „Ideologii niemieckiej” Marksa i Engelsa. Istnieją dwie definicje sposobu życia:
Studia „sposobu życia” i „stylu życia” różnią się punktami widzenia, a nie przedmiotem:

</doc>
<doc id="920869" url="https://pl.wikipedia.org/wiki?curid=920869" title="Jerzy Iwanowicz Ilinicz">
Jerzy Iwanowicz Ilinicz

Jerzy Iwanowicz Ilinicz (biał. "Юрый Iванавіч Ільініч") herbu Korczak (zm. 1527), marszałek nadworny litewski (1519-1526), starosta lidzki (1501-1502, 1507-1524), brzeski (1510-1524) i kowieński (1519-1523), dzierżawca lidzki, fundator zamku w Mirze.
Syn Iwaszki (Iwana) Ilinicza, namiestnika smoleńskiego, i Anny Dowgirdówny, przyrodniej siostry hetmana polnego litewskiego i wojewody kijowskiego Andrzeja Niemirowicza.
Zięć Jana Jurjewicza Zabrzezińskiego, wojewody nowogródzkiego, po którym w 1522 roku dziedziczył liczne włości, w tym opiekę nad monasterem w Jabłecznej.
Umierający bezpotomnie Siemko Giedygołdowicz, ofiarował swe dobra wraz z Mirem, przybranej córce Annie Butrymównie, a ta z kolei przekazała w dożywocie żonie Siemki Milochnie. Po jej śmierci Anna Butrymówna przekazuje dobra mirskie swojemu krewnemu Jerzemu Iwanowiczowi Iliniczowi, który w ten sposób stał się posiadaczem znacznego majątku na Litwie, dzięki któremu stać go było na zbudowanie zamku obronnego w Mirze w stylu późnogotyckim. Pomiędzy 1508 a 1527 lokuje on miasto Biała na dzisiejszym Podlasiu.
Poślubił Jadwigę Zabrzezińską, córkę Jana i Anny Nasuty, z którą miał czterech synów: Jana (ożenionego z Elżbietą Herburt), Mikołaja, Stanisława i Szczęsnego (ożenionego z Zofią Radziwiłłówną, córką Jana Mikołajewicza) oraz dwie córki: Annę Helenę ożenioną z wojewodą połockim Piotrem Kiszką Ciechanowieckim, synem hetmana wielkiego litewskiego Stanisława Kiszki, i Jadwigę z Janem Bazylim Józefowiczem-Hlebickim (zmienione nazwisko na Józefowicz), synem podskarbiego Abrahama Ezofowicza.
Szczęsny przeżył swoich braci i odziedziczył majątek po ojcu, potem jego syn Jerzy Ilinicz. Po śmierci Jerzego w 1527 dobra bialskie zostały podzielone pomiędzy synów: Jana, Piotra i Szczęsnego oraz Jana Abramowicza, męża Jadwigi z Iliniczów.
Był sygnatariuszem unii piotrkowsko-mielnickiej 1501 roku.

</doc>
<doc id="920875" url="https://pl.wikipedia.org/wiki?curid=920875" title="Sobowtór">
Sobowtór



</doc>
<doc id="920881" url="https://pl.wikipedia.org/wiki?curid=920881" title="Władimir Fiodorow">
Władimir Fiodorow



</doc>
<doc id="920886" url="https://pl.wikipedia.org/wiki?curid=920886" title="Skinner">
Skinner



</doc>
<doc id="920887" url="https://pl.wikipedia.org/wiki?curid=920887" title="Klatka Skinnera">
Klatka Skinnera

Klatka Skinnera (ang. "Skinner box") - urządzenie w formie skrzynki czy komory, którym Burrhus Frederic Skinner badał procesy warunkowania. Istnieje praktycznie nieskończona liczba możliwych wariantów skrzynki, jednak podstawowy schemat jest bardzo prosty: "manipulandum" (element „obsługiwany” przez „operatora” – badane zwierzę: guzik, dźwignia, przycisk, itp.) oraz przyrząd dostarczający wzmocnień (np. podajnik jedzenia). Dodatkowymi elementami mogą być projektory do prezentacji bodźców wzrokowych, czy też głośniki do prezentacji bodźców słuchowych.
„Istotą” klatki Skinnera była zastosowana w niej automatyka. Wykorzystanie przekaźników telefonicznych oraz liczników pozwalało prowadzić równolegle kilka eksperymentów z warunkowania instrumentalnego przy minimalnej obsłudze (gromadzenie informacji o zachowaniach niezakłócanych przez obserwatora). 
Zobiektywizowanie badań (nadanie im charakteru pomiaru) umożliwiło zastosowanie automatycznej rejestracji zachowań „operatora” (użycie "manipulandum"). Na taśmach rejestratorów zapisywano wykresy zależności łącznej liczby takich zachowań od czasu („Cumulative Record”) oraz od rodzaju i częstości stosowanych wzmocnień. Archiwizacja rejestrowanych wykresów umożliwiała porównywanie wyników, uzyskiwanych w czasie kolejnych powtórzeń eksperymentu lub po użyciu innego rodzaju bodźca warunkującego (zob. nagroda w psychologii, kara w behawioryzmie, układ nagrody).
Klatki Skinnera w różnych wariantach od wielu lat są produkowane bez mała seryjnie i powszechnie stosowane w większości laboratoriów zajmujących się badaniem mózgu.
Wyniki badań zachowań zwierząt doświadczalnych zainicjowały analogiczne badania dotyczące zachowań ludzi, np. doskonalenie metod edukacji specjalnej i psychoterapii behawioralnej, kognitywistyczne badania mechanizmów zapamiętywania, źródeł motywacji do działania.

</doc>
<doc id="920888" url="https://pl.wikipedia.org/wiki?curid=920888" title="Skrzynka Skinnera">
Skrzynka Skinnera



</doc>
<doc id="920894" url="https://pl.wikipedia.org/wiki?curid=920894" title="Studenckie Koło Astronautyczne">
Studenckie Koło Astronautyczne

Studenckie Koło Astronautyczne (SKA) – koło naukowe założone w 1996 r. z inicjatywy studentów oraz prof. dr hab. inż. Piotra Wolańskiego. Działa przy Wydziale Mechanicznym Energetyki i Lotnictwa Politechniki Warszawskiej z siedzibą w Instytucie Techniki Cieplnej. Obecnym opiekunem Koła jest dr hab. inż. Jan Kindracki.
Działalność.
Studenckie Koło Astronautyczne zrzesza osoby zainteresowane tematyką astronautyczną i astronomiczną. Jego członkami są i byli studenci z prawie wszystkich wydziałów Politechniki Warszawskiej (m.in. MEiL, EiTI, Mechatronika czy Elektrycznego). Głównym celem SKA jest zdobywanie i pogłębianie wiedzy z zakresu astronautyki i astronomii oraz jej propagowanie zarówno wśród młodzieży i studentów, jak i wśród dorosłych. Praca w SKA stała się niejednokrotnie inspiracją badań naukowych, prac przejściowych oraz dyplomowych (np. Praca dyplomowa Andrzeja Cichockiego – „Integrated extension Board for On-Board Computer OBDH of SSETI ESEO Satellite”).
Jest to jedno z niewielu kół naukowych w Polsce, które przyczyniło się do przyspieszenia pertraktacji w celu podpisania przez Polskę i ESA traktatu o członkostwie stowarzyszonym (PECS – Plan for European Cooperating States), podpisanym 27 kwietnia 2007 – między innymi dzięki ogólnopolskiej akcji zbierania podpisów pod listem otwartym do Ministra Gospodarki RP.
Członkowie koła uczestniczą również w międzynarodowych konferencjach (głównie organizowanych przez Europejską Agencję Kosmiczną), targach, czy piknikach naukowych. Zdobywają wiedzę z zakresu technologii kosmicznych na różnorodnych warsztatach, sympozjach, czy praktykach (nierzadko poza granicami Polski), następnie wykorzystując ją przy realizacji projektów.
Studenci należący do SKA startują w międzynarodowych konkursach, takich jak np.: REXUS/BEXUS, Fly Your Thesis, czy University Rover Challenge; biorą udział w projektach edukacyjnych organizowanych przez Europejską Agencję Kosmiczną, takich jak ESEO, czy ESMO; realizują również projekty własne, takie jak np. PW-Sat.
Główną jednostką organizacyjną SKA jest Zarząd, wybierany na okres jednego roku. Składa się on z pięciu członków, w tym: prezesa, zastępcy, skarbnika. Reprezentują oni koło przed władzami uczelni, jak i jednostkami zewnętrznymi. Koło podzielone jest na cztery sekcje – Sekcję Rakietową, Sekcję Balonową, SKA Robotics oraz PW-Sat. Członkowie mogą należeć do jednej, bądź kilku sekcji naraz.
Seria satelitów PW-Sat.
Jednym z najbardziej znanych projektów prowadzonych przez członków SKA jest seria satelitów PW-Sat. Są to satelity projektowane i budowane według standardu CubeSat, co umożliwia wysyłanie ich w kosmos w standaryzowanych wyrzutnikach jako dodatkowy ładunek przez komercyjne firmy. Dotychczas powstały dwa satelity – PW-Sat oraz PW-Sat 2, rozwijany jest także projekt trzeciego satelity PW-Sat 3.
Satelita PW-Sat.
W Studenckim Kole Astronautycznym skonstruowano pierwszego polskiego sztucznego satelitę, wystrzelonego 13 lutego 2012 roku PW-Sata. Celem jego misji było przetestowanie elastycznych ogniw fotowoltaicznych oraz systemu deorbitacji wykorzystującego rozkładany ogon. Satelita spłonął w atmosferze ziemskiej w październiku 2014 roku, po 2 latach na orbicie.
Satelita PW-Sat 2.
Projekt drugiego polskiego satelity studenckiego, PW-Sat2, rozpoczął się w 2013 roku. Celem drugiego satelity projektowanego przez członków Studenckiego Koła Astronautycznego, podobnie jak jego poprzednika, jest test innowacyjnej technologii deorbitacji. Dodatkowo zawiera on kilka innych eksperymentów: czujnik Słońca, rozkładane panele słoneczne oraz kamery do obserwacji momentu otwarcia żagla. Satelita został wyniesiony na orbitę okołoziemską 3 grudnia 2018 roku z bazy Vandenberg w USA przez rakietę Falcon 9, stając się czwartym polskim satelitą Ziemi.
Żagiel deorbitacyjny.
Systemem deorbitującym PW-Sata 2 jest kwadratowy żagiel wykonany z wytrzymałej folii mylarowej o powierzchni 4 m², zwinięty oraz umieszczony w cylindrze o średnicy 80 mm i wysokości 70 mm. Przymocowany do specjalnego trzpienia żagiel po przepaleniu linki Dyneema zostaje odblokowany, a następnie wysunięty na bezpieczną odległość od satelity i otwarty za pomocą czterech rozkręcających się sprężyn płaskich. W ten sposób znacznie zwiększa się opór aerodynamiczny satelity, który przyspiesza obniżanie orbity satelity. Według przeprowadzonych analiz przy optymalnych warunkach skróci to czas deorbitacji z ponad 20 lat nawet do 6 miesięcy. Żagiel został poprawnie rozłożony 29 grudnia 2018 roku.
Kamery.
Na pokładzie satelity umieszczone zostały dwie kamery z nieskomplikowanym układem optycznym, które umożliwiają obserwacje fragmentu powierzchni żagla deorbitacyjnego. Przy pomocy jednej z nich wykonano pierwsze polskie zdjęcie Ziemi z orbity.
Czujnik Słońca.
Ważnym elementem PW-Sata2 jest czujnik słoneczny służący do zebrania informacji o pozycji i orientacji satelity w przestrzeni na podstawie kąta padania promieni słonecznych. Jego odczyty zostaną porównane z komercyjnie dostępnym czujnikiem.
Większość satelitów na orbicie musi być zorientowana w określonym kierunku w zależności od misji. Czujnik Słoneczny jest przykładem swoistego satelitarnego kompasu. System ten składa się z czterech zestawów cyfrowych fotodiod (ALS) ułożonych pod odpowiednim kątem oraz mikrokontrolera zarządzającego zbieraniem i analizą danych.
Otwierane panele słoneczne.
PW-Sat 2 wyposażony jest także w rozkładane panele słoneczne, które poprawiają efektywność zbierania energii niezbędnej do zasilania satelity. Zawiasy paneli są pracą inżynierską jednego z członków zespołu. Panele mają wielkość ok. 10 × 20 cm i są umieszczone symetrycznie na przeciwległych ściankach satelity. Po umieszczeniu satelity na orbicie linka Dyneema utrzymująca panele została przepalona i nastąpiło ich otwarcie.
Satelita PW-Sat 3.
Początek prac nad trzecim satelitą studenckim na Politechnice Warszawskiej nastąpił w połowie roku 2018. Od tego czasu zawiązał się zespół pracujący nad projektem przy merytorycznym wsparciu osób pracujących nad satelitą PW-Sat 2. Członkowie zespołu odbyli dotychczas m.in. warsztaty Concurrent Engineering Workshop zorganizowane przez Europejską Agencję Kosmiczną. Podobnie jak w przypadku poprzednich satelitów głównym celem misji jest przebadanie systemu deorbitacji.
Sekcja Rakietowa SKA.
Najstarsza Sekcja Koła, zajmuje się konstruowaniem, budową oraz odpalaniem eksperymentalnych rakiet sondujących. Są one w całości projektowane przez członków Sekcji, co pozwala studentom na rozwój umiejętności w wielu dziedzinach inżynierii, jak mechanika, aerodynamika, chemia, elektronika czy programowanie. Oprócz budowy rakiet Sekcja rozwija także projekty wspierające ich wykonywanie i testowanie – wśród nich wymienić można układy pomiarowe do testów statycznych silników, stanowiska testowe podzespołów, czy oprogramowanie do przeprowadzania analiz.
Rakiety zbudowane przez SKA.
Do rakiet zaprojektowanych i wykonanych przez Sekcję należą między innymi:
Sekcja Balonowa SKA.
Grupa zajmująca się projektowaniem, budową oraz wysyłaniem balonowych misji stratosferycznych zawiązała się w Kole w 2013 roku. Celem Sekcji Balonowej jest stworzenie multipotencjalnej platformy stratosferycznej PW-Launcher, zdolnej wynosić na wysokość 30 km eksperymenty naukowe z i spoza Politechniki.
Obecnie prowadzony program lotów to program Światowid, w ramach którego zrealizowano misje:
Następcą programu Światowid jest program PW-Launcher:
Dodatkowo sekcja rozpoczęła pracę nad programem Televisor:
Televisor 1 (5.12.2015, start: Belsk Duży)
Prowadzone przez Sekcję Balonową SKA programy eksperymentalne to m.in.:
Ponadto Sekcja Balonowa SKA bierze udział w kampanii REXUS/BEXUS (Rocket/Balloon EXperiments for University Students) DLR/Rymdstyrelsen/ESA, gdzie tworzy eksperyment BuLMA (Balloon micro Lifeform- and Meteorite Assembler; również PARTICULA 5).
SKA Robotics.
W tej sekcji skupione zostały wszystkie roboty, zaprojektowane do eksploracji terenowej bądź głębinowej. Członkowie Koła należący do tej sekcji uczestniczą m.in. w University Rover Challenge i European Rover Challenge. Członkowie sekcji SKAR brali udział w takich przedsięwzięciach jak między innymi:

</doc>
<doc id="920898" url="https://pl.wikipedia.org/wiki?curid=920898" title="Verwaltungsgemeinschaft Obermichelbach-Tuchenbach">
Verwaltungsgemeinschaft Obermichelbach-Tuchenbach

Verwaltungsgemeinschaft Obermichelbach-Tuchenbach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie "Planungsregion Nürnberg", w powiecie "Landkreis Fürth". Siedziba wspólnoty znajduje się w miejscowości Obermichelbach, a jej przewodniczącym jest Reinhold Hum.
We wspólnocie zrzeszone są dwie gminy wiejskie ("Gemeinde"):

</doc>
<doc id="920900" url="https://pl.wikipedia.org/wiki?curid=920900" title="Verwaltungsgemeinschaft Veitsbronn">
Verwaltungsgemeinschaft Veitsbronn

Verwaltungsgemeinschaft Veitsbronn – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie "Planungsregion Nürnberg", w powiecie "Landkreis Fürth". Siedziba wspólnoty znajduje się w miejscowości Veitsbronn.
We wspólnocie zrzeszone są dwie gminy ("Gemeinde"):

</doc>
<doc id="920906" url="https://pl.wikipedia.org/wiki?curid=920906" title="Wspólnota administracyjna Burgbernheim">
Wspólnota administracyjna Burgbernheim

Wspólnota administracyjna Burgbernheim – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Siedziba wspólnoty znajduje się w mieście Burgbernheim, a przewodniczącym jej jest Matthias Schwarz.
We wspólnocie zrzeszone jest jedn a gmina miejska "(Stadt)", jedna gmina targowa "(Markt)" oraz dwie gminy wiejskie "(Gemeinde)": 

</doc>
<doc id="920908" url="https://pl.wikipedia.org/wiki?curid=920908" title="Synagoga Reformowana w Warszawie">
Synagoga Reformowana w Warszawie



</doc>
<doc id="920909" url="https://pl.wikipedia.org/wiki?curid=920909" title="Wspólnota administracyjna Diespeck">
Wspólnota administracyjna Diespeck

Wspólnota administracyjna Diespeck – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Siedziba wspólnoty znajduje się w miejscowości Diespeck, a przewodniczącym jej jest Helmut Roch.
We wspólnocie zrzeszona jest jedna gmina targowa "(Markt)" oraz trzy gminy wiejskie "(Gemeinde)": 

</doc>
<doc id="920910" url="https://pl.wikipedia.org/wiki?curid=920910" title="Juan Valdivieso">
Juan Valdivieso

Juan Humberto Valdivieso Padilla (ur. 6 maja 1910 w Limie, zm. 2 maja 2007 tamże) – piłkarz peruwiański grający na pozycji bramkarza, uczestnik pierwszych finałów mistrzostw świata, igrzysk olimpijskich i mistrzostw Ameryki Południowej.
Przez wiele lat związany był z klubem Alianza Lima, w barwach którego sięgnął po pięć tytułów mistrzowskich (1927, 1928, 1931, 1932, 1933), a także miał udział w powrocie do ekstraklasy w 1939. Karierę piłkarską rozpoczynał jako napastnik, strzelając siedem bramek w spotkaniu ze Sportivo Unio (8:1) ustanowił rekord skuteczności strzeleckiej swojego klubu w oficjalnym meczu.
W czasie kariery sportowej przy wzroście 174 cm ważył ok. 70 kg. Nosił przydomki „Mago” i „Rodillo Negro”, cieszył się sławą skutecznego obrońcy rzutów karnych. W 1930 znalazł się w składzie reprezentacji narodowej na mistrzostwa świata w Urugwaju; był najmłodszym bramkarzem turnieju (a także jednym z najmłodszych bramkarzy w późniejszej historii mistrzostw świata). Wystąpił w pierwszym meczu Peru przeciwko Rumunom, przepuszczając łącznie trzy bramki (wynik meczu 3:1 dla Rumunii), w tym najszybszą bramkę całych mistrzostw, strzeloną przez Constantina Stianciu w 2. minucie. W drugim meczu, przeciwko gospodarzom turnieju Urugwajczykom, Valdivieso został zastąpiony w bramce przez Guillermo Jorge Pardóna, który także nie zapobiegł porażce 0:1 (Urugwajczycy sięgnęli później po tytuł mistrzowski). Na tych dwóch meczach Peru zakończyło swój premierowy start w finałach mistrzostw świata.
Valdivieso wystąpił również w dwóch turniejach Copa América. W 1935, w edycji nadzwyczajnej turnieju, bronił we wszystkich trzech spotkaniach – przeciwko Urugwajowi (0:1), Argentynie (1:4) i Chile (1:0) – a Peru zajęło 3. miejsce. Dwa lata później Valdivieso grał jedynie w pierwszym meczu przeciwko Brazylijczykom (2:3); zabrakło go w pozostałych spotkaniach turnieju, który reprezentacja peruwiańska ukończyła na miejscu 6. Nie było również Valdivieso na Copa América w 1939, gdy Peru odniosło końcowy triumf.
W 1936 był w składzie ekipy olimpijskiej w Berlinie. Turniej ten reprezentacja Peru zakończyła w kontrowersyjnych okolicznościach; pokonana w ćwierćfinale Austria (4:2) złożyła protest, który uwzględnili organizatorzy, nakazując ponowne rozegranie meczu. Nie zgadzając się z tą decyzją, do powtórnego meczu Peruwiańczycy nie przystąpili.
Po zakończeniu kariery zawodniczej Valdivieso pracował jako trener, prowadził kilka peruwiańskich klubów, był również selekcjonerem reprezentacji narodowej w latach 60. Zmarł w maju 2007 w wieku 97 lat.

</doc>
<doc id="920911" url="https://pl.wikipedia.org/wiki?curid=920911" title="Juan Valdivieso Padilla">
Juan Valdivieso Padilla



</doc>
<doc id="920913" url="https://pl.wikipedia.org/wiki?curid=920913" title="Andromeda VI">
Andromeda VI

Andromeda VI (And VI) – karłowata galaktyka sferoidalna w gwiazdozbiorze Pegaza. Najprawdopodobniej jest satelitą Galaktyki Andromedy (M31). Odkryli ją w 1998 trzej astronomowie z National Optical Astronomy Observatory, T.E. Armandroff, J.E. Davies, i G.H. Jacoby, razem z inną towarzyszką M31 – Andromedą V.
And VI niezależnie odkrył również zespół astronomów z Rosji i Ukrainy. Nazwali oni galaktykę "Karłem Pegaza" ("Pegasus dwarf" lub "Peg dSph"). Zaobserwowali również And VII, którą nazwali "Karłem Kasjopei" ("Cassiopeia dwarf" lub "Cas dSph").

</doc>
<doc id="920916" url="https://pl.wikipedia.org/wiki?curid=920916" title="Lulin">
Lulin

2 miejscowości w Polsce:
Miejscowość w Bułgarii
Góry w Bułgarii

</doc>
<doc id="920918" url="https://pl.wikipedia.org/wiki?curid=920918" title="Badania sondażowe">
Badania sondażowe

Badania sondażowe – metoda badawcza w archeologii polegająca na eksploracji niewielkiej części stanowiska archeologicznego. Badania prowadzone są tylko w wykopach o małej powierzchni. Inna wersja metody polega na przecinaniu powierzchni stanowiska wąskimi rowami sondażowymi. 
Metoda ta była szczególnie popularna i stosowana na duża skalę w latach trzydziestych XX wieku. Obecnie uznawana jest za nieobiektywną oraz mało efektywną. Wyniki nie pozwalają zrozumieć sytuacji stratygraficznej na stanowisku. Wykopy niewielkich rozmiarów (kilka metrów kwadratowych) nie pozwalają przeprowadzić dokładnej obserwacji. Całościowe wyniki badań są prawdziwe tylko dla przebadanych fragmentów stanowiska. Dla całego stanowiska otrzymane dane są zafałszowane i niepełne.

</doc>
<doc id="920920" url="https://pl.wikipedia.org/wiki?curid=920920" title="Zdzisław Lipiński">
Zdzisław Lipiński

Zdzisław Lipiński (ur. 9 września 1922 w Bydgoszczy, zm. 12 kwietnia 2013 w Gnieźnie) – ksiądz i wykładowca, od 26 października 2006 Honorowy Obywatel Miasta Bydgoszczy.
Naukę rozpoczął w jednym z bydgoskich gimnazjów. W czasie II wojny światowej był harcerzem i studentem tajnego seminarium duchownego. Aresztowany i torturowany przez Gestapo. Ponieważ w ciągu 6 miesięcy Niemcom nie udało się wydobyć od niego żadnych cennych informacji, został umieszczony w obozie koncentracyjnym Mauthausen. Po dwóch latach obóz został oswobodzony przez żołnierzy Armii Czerwonej, a Zdzisław Lipiński wyjechał do Paryża i podjął formację seminaryjną. Po otrzymaniu święceń kapłańskich w 1951 postanowił rozpocząć studia z zakresu filozofii. Następnie wrócił do ojczyzny i rozpoczął pracę wykładowcy w szczecińskim i gnieźnieńskim seminarium duchownym.
Wieloletni działacz na rzecz upamiętnienia bydgoskich ofiar z okresu II wojny światowej. Ufundował tablicę z nazwiskami profesorów wymordowanych w fordońskiej Dolinie Śmierci, a także tablicę upamiętniającą męczeństwo prefektów bydgoskich gimnazjów. W uznaniu tych zasług 26 października 2006 Rada Miasta Bydgoszczy nadała księdzu tytuł Honorowego Obywatela Bydgoszczy.

</doc>
<doc id="920922" url="https://pl.wikipedia.org/wiki?curid=920922" title="Parataksa">
Parataksa

Parataksa (z gr. "parataxis" „postawienie obok siebie”) – współrzędne połączenie kilku zdań w jedno złożone. Jest charakterystyczna dla języka mówionego, występuje również w języku osób o ubogiej edukacji. Zastosowanie parataksy bądź hipotaksy jest cechą stylistyczną, a nie gramatyczną; nie istnieją treści, które mogą wystąpić jedynie w konstrukcji parataktycznej bądź hipotaktycznej.
Spójniki.
Spójnikami charakterystycznymi dla parataksy są: "jak", "i", "ani", "oraz", "zaś", "albo", "więc"

</doc>
<doc id="920925" url="https://pl.wikipedia.org/wiki?curid=920925" title="Lulin (powiat grodziski)">
Lulin (powiat grodziski)

Lulin - osada w Polsce położona w województwie wielkopolskim, w powiecie grodziskim, w gminie Grodzisk Wielkopolski.
Niewielka wieś, położona 4 km od centrum Grodziska, przy drodze wojewódzkiej Nowy Tomyśl-Kościan. Powstała w XIX wieku jako folwark w dobrach ptaszkowskich. Zachował się tu dworek (dom rządcy), zbudowany przed 1890 r. Stoi on na skraju parku (pow. 1,60 ha) z niewielkim stawkiem, rozplanowanego w XIX wieku. Obok folwark z zabudowaniami pochodzącymi częściowo z XIX i XX wieku.
W latach 1975-1998 miejscowość administracyjnie należała do województwa poznańskiego.

</doc>
<doc id="920926" url="https://pl.wikipedia.org/wiki?curid=920926" title="Ferdinand Hellers">
Ferdinand Hellers

Ferdinand Hellers (ur. 28 stycznia 1969 w Sztokholmie) – szwedzki szachista, arcymistrz od 1988 roku.
Kariera szachowa.
Na przełomie 1984 i 1985 roku odniósł pierwszy duży sukces, zdobywając w Groningen tytuł mistrza Europy juniorów do lat 20. W 1985 zwyciężył również w otwartym turnieju "OHRA B" w Amsterdamie. W 1986 wystąpił w Gausdal w mistrzostwach świata juniorów do lat 20, dzieląc za Walterem Arencibią i Simenem Agdesteinem III-V miejsce. W 1988 zwyciężył (wraz z m.in. Florinem Gheorghiu, Bogdanem Laliciem i Jurijem Bałaszowem) w turnieju "open" w Berlinie. W tym samym roku, na kolejnych mistrzostwach świata juniorów do lat 20 zajął w Adelaide V-VII miejsce, triumfował w kołowym turnieju w Budapeszcie oraz podzielił I-II miejsce (wraz z Tomem Wedbergiem) w Malmö. W 1991 podzielił II lokatę (za Aleksiejem Wyżmanawinem) w tradycyjnym turnieju "Rilton Cup" w Sztokholmie, w 1993 zwyciężył w Malmö (w turnieju "Sigeman &amp; Co") oraz wystąpił w turnieju międzystrefowym w Biel/Bienne. W kolejnych latach (1994, 1997) ponownie triumfował w Malmö (w 1994 wraz z Curtem Hansenem).
W latach 1988–1990 dwukrotnie wystąpił na szachowych olimpiadach, w obu przypadkach osiągając najlepsze indywidualne wyniki w zespole. Łącznie w turniejach olimpijskich rozegrał 22 partie, w których zdobył 15½ pkt. Oprócz tego, również dwukrotnie (1989, 1992) wystąpił w reprezentacji kraju na drużynowych mistrzostwach Europy.
Najwyższy ranking w karierze osiągnął 1 stycznia 1998 r., z wynikiem 2605 punktów dzielił wówczas 65-69. miejsce na światowej liście FIDE, jednocześnie zajmując 2. miejsce (za Ulfem Anderssonem) wśród szwedzkich szachistów.

</doc>
<doc id="920929" url="https://pl.wikipedia.org/wiki?curid=920929" title="Q-5">
Q-5



</doc>
<doc id="920931" url="https://pl.wikipedia.org/wiki?curid=920931" title="MG Cars">
MG Cars

MG – dawny brytyjski producent samochodów sportowych i osobowych z siedzibą w Birmingham działający w latach 1924–2006.
Historia.
Okres przedwojenny.
Nazwa MG pochodzi od Morris Garages, dealera samochodów marki Morris w Oksfordzie, który zaczął wytwarzać własne wersje pojazdów według projektów Cecila Kimbera, który dołączył do firmy w 1921 roku jako specjalista ds. sprzedaży, a w następnym roku awansował na głównego menadżera.
W początkowych latach istnienia MG zajmowało się modyfikowaniem konstrukcji Morris i promowało się hasłem reklamowym "MG — the Super Sports Morris", z kolei przełomowym momentem było przedstawienie w 1928 roku serii samodzielnie sprodukowanej linii modelowej o przydomku "Midget".
Przedsiębiorstwo MG zostało przejęte przez Morrisa w 1935 roku. Zapewniło to finansowanie na rozbudowę gamy MG o model T-Type, który zdobył dużą popularność na rynku brytyjskim. Był to zarazem pierwszy model MG, za którego pomocą brytyjskie przedsiębiorstwo wznowiło produkcję po zakończeniu II wojny światowej, poczynając od 1947 roku.
Okres powojenny.
W 1952 roku MG weszło w skład brytyjskiego konglomeratu British Motor Corporation. W połowie lat 50. XX wieku oferta producenta została rozbudowana o linię zupełnie nowych konstrukcji w postaci lekkich roadsterów, którą zapoczątkował przedstawiony jesienią 1955 roku model MGA. Zaprezentowany w 1962 roku następca otrzymał nazwę MGB, pozostając w produkcji przez kolejne 18 lat - do 1980 roku. W międzyczasie, w 1968 roku MG weszło w skład kolejnego brytyjskiego konglomeratu motoryzacyjnego - British Leyland, za którego ofertę MG poszerzono o pierwsze klasyczne czteromiejscowe samochody osobowe - rodzinę modeli 1100 i 1300.
Lata 80. XX wieku, które przypadły na zacieśnienie współpracy pomiędzy przedsiębiorstwami zrzeszonymi w ramach British Leyland, zaowocowały ubogaceniem oferty modelowej o konstrukcje marek Austin i Rover jak Metro, Maestro i Montego. 
Sojusz z Roverem.
Po upadku konglomeratu British Leyland w 1986 roku, MG zostało przejęte przez przedsiębiorstwo Rover Group, pełniąc funkcję producenta skoncentrowanego na samochodach sportowych w opozycji do bardziej luksusowego Rovera. Najważniejszym modelem MG w latach 90. XX wieku został model MG F w postaci niewielkiego roadstera, który trafił do sprzedaży w 1995 roku. Samochód zdobył dużą popularność, stając się najpopularniejszym tanim samochodem sportowym w Wielkiej Brytanii podczas swojej obecności rynkowej do 2002 roku.
W międzyczasie, w 2000 roku należące dotychczas do Rovera MG nawiązało z nim równoważną współpracę, tworząc sojusz MG Rover Group. W pierwszej dekadzie XXI wieku MG skoncentrował się na oferowaniu sportowych wersji modeli Rovera, jak model ZR oparty na Roverze 25 czy ZT będące sportową odmianą Rovera 75.
Bankructwo i kupno przez NA.
W połowie pierwszej dekady XXI wieku MG Rover Group znalazło się w pogłębiających się kłopotach finansowych, które zakończyły się upadłością i ogłoszeniem bankructwa w 2005 roku. Skutkowało to objęciem zarządem komisarycznym. 
Zakupem masy upadłościowej były zainteresowane dwa chińskie koncerny - Nanjing Automobile i SAIC Motor, z czego ostatecznie w lipcu 2005 roku ten pierwszy przejął upadłe brytyjskie przedsiębiorstwo. Nowy chiński właściciel zdecydował się wznowić w 2007 roku produkcję jedynego modelu opracowanego w okresie sprzed bankructwa - roadstera MG F, wytwarzając go lokalnie w Chinach do 2011 roku.
MG Motor.
W 2006 roku w miejscu dawnego MG Cars powstało zupełnie nowe przedsiębiorstwo - MG Motor. Po fuzji Nanjing Automobile i SAIC Motor, MG Motor zarządzające marką MG weszło w skład tego drugiego koncernu, prezentując w kolejnych latach opracowane od podstaw nowe konstrukcje samochodów osobowych, a także SUV-ów i samochodów elektrycznych oferowanych na rynkach globalnych.

</doc>
<doc id="920932" url="https://pl.wikipedia.org/wiki?curid=920932" title="Powstanie i ewolucja Układu Słonecznego">
Powstanie i ewolucja Układu Słonecznego

Powstanie i ewolucja Układu Słonecznego rozpoczęły się 4,6 miliarda lat temu, na skutek grawitacyjnego zapadnięcia się jednej z części niestabilnego obłoku molekularnego. Większość zapadającej się masy zebrała się pośrodku tworząc Słońce, podczas gdy reszta spłaszczyła się, formując dysk protoplanetarny - z niego z kolei powstały planety, księżyce, planety karłowate i pozostałe małe ciała Układu Słonecznego.
Ten powszechnie akceptowany model znany jako hipoteza mgławicy słonecznej został po raz pierwszy zaproponowany w XVIII wieku przez Emanuela Swedenborga, Immanuela Kanta i Pierre’a Simona Laplace’a. Jego późniejszy rozwój wymagał współudziału rozmaitych dyscyplin naukowych takich jak astronomia, fizyka, geologia czy nauki planetarne. Od początków ery podboju kosmosu w latach 50. XX wieku poprzez odkrycia planet pozasłonecznych w latach 90. model powstania Układu Słonecznego był kwestionowany i modyfikowany, aby uwzględnić nowe obserwacje.
Od swojego powstania Układ Słoneczny uległ znaczącym zmianom. Uważa się, że wiele księżyców (regularne) krążących wokół swoich macierzystych planet powstało z wirujących dysków gazu i pyłu, podczas gdy inne (nieregularne) zostały przechwycone lub, w przypadku Księżyca Ziemi, powstały na skutek gigantycznych zderzeń. Kolizje pomiędzy obiektami miały miejsce nieustannie do czasów współczesnych; są one zasadniczym elementem ewolucji systemu. Planety często zmieniały swoje pozycje, przesuwając się zarówno na zewnątrz, jak i do środka, a nawet zamieniając się miejscami. Migracja planetarna była odpowiedzialna za ewolucję Układu Słonecznego we wczesnym okresie jego istnienia.
Układ Słoneczny wciąż ewoluuje i nie będzie istniał wiecznie w obecnej formie. Za około 5 miliardów lat Słońce powiększy wielokrotnie swoją średnicę, stając się czerwonym olbrzymem, który odrzuci swoje zewnętrzne warstwy jako mgławicę planetarną i przekształci się w białego karła. Ruch planet najbliższych Słońcu zostanie wyhamowany przez słoneczną atmosferę i te planety spadną do jego wnętrza, dalsze planety czeka później podobny los w wyniku hamowania przez gaz mgławicy planetarnej. Istnieje też szansa, choć jest ona niezmiernie mała, że w odległej przyszłości grawitacja gwiazd przechodzących w sąsiedztwie Układu Słonecznego uszczupli orszak planet towarzyszących Słońcu, wówczas zostaną one wyrzucone w przestrzeń międzygwiezdną. Wydarzenie takie może być skutkiem zbliżenia gwiazdy z Drogi Mlecznej lub z innej galaktyki podczas zderzenia galaktyk, szczególnie, że za około 3 miliardy lat spodziewane jest zderzenie Galaktyki Andromedy z Drogą Mleczną. Istnieje też niebezpieczeństwo, że w planetę uderzy inne ciało niebieskie o masie wystarczającej do rozerwania i zniszczenia jej. Słońce pozostanie prawdopodobnie samotne, bez orbitujących planet.
Historia poglądów.
Teorie dotyczące początku wszechświata sięgają najstarszych znanych źródeł pisanych. Jednak przez większość czasu nie były one powiązane z istnieniem „Układu Słonecznego”, ponieważ nie było jeszcze wiadomo, że Układ Słoneczny, w obecnym znaczeniu tego pojęcia, w ogóle istnieje. Pierwszym krokiem w kierunku współczesnej teorii powstania i ewolucji Układu Słonecznego była powszechna akceptacja heliocentryzmu, czyli modelu, który umieścił Słońce pośrodku systemu i Ziemię w orbicie wokół niego. Ten pomysł był rozważany od tysiącleci, jednak został powszechnie zaakceptowany dopiero pod koniec XVII wieku. Pierwsze odnotowane użycie pojęcia „Układ Słoneczny” pochodzi z 1704 roku.
Powszechnie akceptowana obecnie teoria powstania Układu Słonecznego, hipoteza mgławicy słonecznej, zdobywała i traciła poparcie od czasu jej sformułowania przez Emanuela Swedenborga, Immanuela Kanta i Pierre’a Simona Laplace’a w XVIII wieku. Najpoważniejszą krytyką tej hipotezy była pozorna niezdolność wyjaśnienia, dlaczego mimo olbrzymiej masy Słońce ma niewielki moment pędu w stosunku do otaczających je planet. Jednak badania młodych gwiazd prowadzone od wczesnych lat 80. XX wieku wykazały, że są one otoczone chłodnymi dyskami gazu i pyłu, zgodnie z przewidywaniami hipotezy mgławicy słonecznej, dzięki czemu odzyskała ona akceptację.
Zrozumienie przyszłej ewolucji Słońca wymagało poznania źródła zasilającej go energii. Potwierdzenie teorii względności Alberta Einsteina przez Arthura Stanleya Eddingtona dowiodło, że energia Słońca pochodzi z reakcji fuzji jądrowej wodoru zachodzącej w jądrze. W 1935 roku Eddington poszedł o krok dalej i zasugerował, że wewnątrz gwiazd mogą powstawać inne pierwiastki chemiczne (tzw. gwiezdna nukleosynteza). Fred Hoyle rozwinął tę tezę twierdząc, że wiele pierwiastków cięższych od helu powstaje wewnątrz gwiazd zwanych czerwonymi olbrzymami. Kiedy czerwony olbrzym odrzuca swoje zewnętrzne warstwy, te cięższe pierwiastki są wykorzystywane ponownie do utworzenia kolejnych systemów planetarnych.
Powstanie.
Mgławica przedsłoneczna.
Zgodnie z hipotezą mgławicy słonecznej Układ Słoneczny powstał na skutek grawitacyjnego zapadnięcia się obłoku molekularnego o prawdopodobnej średnicy kilku lat świetlnych. Aż do początku XXI wieku uważano, że Słońce powstało w wyniku samoistnego zapadania się odosobnionego obłoku. Pod koniec XX wieku zaobserwowano powstawanie dużej liczby gwiazd w obłokach położonych w pobliżu pozostałości po supernowych. Sugeruje to, że podczas powstawania Słońca w jego pobliżu mogły mieć miejsce supernowe. Fala uderzeniowa pochodząca z jednego z takich wybuchów mogła utworzyć w chmurze gazu i pyłu regiony o zwiększonej gęstości, powodując ich grawitacyjne zapadanie się i dając w ten sposób początek powstaniu Słońca. Ponieważ wyłącznie masywne, krótko żyjące gwiazdy wybuchają jako supernowe, Słońce musiało powstać w regionie, w którym powstawały liczne ciężkie gwiazdy, być może podobnym do Mgławicy Oriona. Dodatkowym argumentem za taką genezą Układu Słonecznego są badania meteorytów, które ujawniły ślady nietrwałych izotopów takich jak żelazo 60Fe, które powstają wyłącznie podczas eksplozji supernowych. Skład izotopów w kometach wskazuje, że zawierają one materiał po eksplozji supernowej sprzed 4,6 miliarda lat, w 2013 w meteorytach Grove Mountains 021710 i LaPaz Icefield 031117 odkryto ziarna ditlenku krzemu pochodzące z wybuchu supernowej typu II.
Jeden z takich regionów zapadającego się gazu określany jako mgławica przedsłoneczna (ang. "pre-solar nebula") dał początek Układowi Słonecznemu. Ten region miał średnicę od 7000 do 20 000 jednostek astronomicznych (j.a.) i masę nieznacznie większą od masy Słońca. Jego skład chemiczny był podobny do obecnego składu Słońca. Około 98% masy stanowiły wodór i hel powstałe podczas pierwotnej nukleosyntezy zaraz po Wielkim Wybuchu. Pozostałe 2% masy to pierwiastki cięższe od litu, powstałe w procesie nukleosyntezy we wcześniejszych pokoleniach gwiazd. Pod koniec swojej ewolucji gwiazdy te wyrzuciły swe fragmenty łącznie z ciężkimi pierwiastkami w ośrodek międzygwiazdowy.
Z zasady zachowania momentu pędu wynika, że zapadająca się mgławica wirowała coraz szybciej. Wraz z zagęszczaniem się materii coraz częściej dochodziło do zderzeń pomiędzy atomami a początkowa energia potencjalna grawitacji przekształcała się w ciepło. Centrum, gdzie zgromadziło się najwięcej masy, stawało się coraz cieplejsze. W ciągu około 100 000 lat na skutek grawitacji, ciśnienia gazu, pól magnetycznych i rotacji zapadająca się mgławica uległa spłaszczeniu i stała się dyskiem protoplanetarnym o średnicy około 200 j.a., a w jej centrum uformowała się gorąca i gęsta protogwiazda.
Uważa się, że w tej fazie ewolucji Słońce było gwiazdą typu T Tauri, czerpiącą energię głównie z zapadania się materii. Badania gwiazd tego typu wskazują, że często towarzyszy im protoplanetarny dysk materii o masie od 0,001 do 0,1 masy Słońca. Kosmiczny Teleskop Hubble’a pozwolił zaobserwować w regionach powstawania gwiazd w Mgławicy Oriona dyski protoplanetarne o średnicy do 1000 j.a., zazwyczaj mają one jednak rozmiar kilkuset j.a. i są stosunkowo chłodne – osiągają temperaturę do 1000 K. W ciągu kolejnych 50 milionów lat temperatura i ciśnienie wewnątrz Słońca wzrosły do tego stopnia, że została zapoczątkowana synteza jądrowa atomów wodoru. W ten sposób w Słońcu powstało wewnętrzne źródło energii, które przeciwdziałając sile grawitacyjnego zapadania się, doprowadziło do stanu równowagi hydrostatycznej, zapobiegając dalszemu zapadaniu się materii (patrz budowa gwiazdy). Uzyskanie tego stanu oznaczało osiągnięcie przez Słońce kolejnego etapu ewolucji znanego jako ciąg główny. Na tym etapie rozwoju gwiazdy czerpią energię z przemiany wodoru na hel w swoim wnętrzu. Jest to faza, w której Słońce znajduje się obecnie.
Powstanie planet.
Uważa się, że planety powstały z mgławicy słonecznej – chmury gazu i pyłu w kształcie dysku pozostałej po powstaniu Słońca. Zgodnie z tą teorią planety powstały na skutek akrecji z niewielkich ziaren pyłu orbitujących wokół protogwiazdy. Na skutek wzajemnych kolizji ziarna te zaczęły tworzyć coraz większe obiekty, aż do powstania planetozymali o średnicy około 5 km. Poprzez kolejne zderzenia ich rozmiar w dalszym ciągu wzrastał, w tempie 15 centymetrów na rok.
W wewnętrznym Układzie Słonecznym, w odległości do 4 j.a. od Słońca, było zbyt ciepło, aby cząsteczki lotnych substancji, takich jak woda czy metan, mogły ulec kondensacji na ziarnach pyłu, zatem planetozymale, jakie formowały się w tym regionie, składały się głównie ze związków chemicznych o wysokiej temperaturze topnienia, czyli metali takich, jak żelazo, nikiel, glin, lub minerałów takich, jak krzemiany. Ostatecznie powstały z nich cztery planety skaliste, czyli Merkury, Wenus, Ziemia i Mars. Ponieważ wspomniane związki stanowiły zaledwie około 6 promili masy mgławicy, wspomniane obiekty są stosunkowo małych rozmiarów. Pierwotnie zalążki planet skalistych osiągnęły masę około 0,1 i przestały akumulować materię około 100 000 lat po powstaniu Słońca. Ich dalszy wzrost do obecnych rozmiarów miał miejsce na skutek kolejnych zderzeń i połączeń.
Z kolei gazowe olbrzymy, czyli Jowisz, Saturn, Uran i Neptun, powstały w większej odległości od Słońca – za orbitą Marsa, gdzie promieniowanie gwiazdy było na tyle słabe, że związki wody mogły pozostać w stanie stałym. Lód, z którego powstały planety zewnętrzne, występował w większej ilości niż metale i krzemiany, z których powstały planety skaliste. Dzięki temu osiągnęły one wystarczająco dużą masę, aby przyciągnąć atomy najlżejszych i najpowszechniejszych pierwiastków, wodoru i helu. Planetozymale w zewnętrznym Układzie Słonecznym osiągnęły masę do 4 M⊕ w ciągu około 3 milionów lat. Teoretycy uważają, że Jowisz nieprzypadkowo powstał zaraz za linią śniegu. Z opadającej w kierunku Słońca materii z zawartością lodu przy tej granicy zebrały się poprzez sublimację spore ilości wody i powstał region obniżonego ciśnienia, który przyspieszył ruch cząsteczek pyłu wokół Słońca i zapobiegł ich dalszemu przesuwaniu się do wewnątrz. W rezultacie linia śniegu stała się barierą, wzdłuż której, na odległości około 5 j.a. od Słońca, zaczęły szybko gromadzić się znaczne ilości materii. Utworzyła ona olbrzymi zalążek planety o masie około 10 mas Ziemi, który następnie zaczął szybko rosnąć, akumulując wodór z otaczającego go dysku, powiększając się o 150 mas Ziemi w ciągu około 1000 lat i ostatecznie osiągając masę 318 razy większą niż Ziemia. W tym procesie Jowisz generował tyle energii, że przez krótki czas mógł być jaśniejszy niż Słońce. Z kolei znacząco mniejszą masę Saturna można wyjaśnić tym, że powstał on kilka milionów lat po Jowiszu, gdy ilość dostępnego wodoru była już dużo mniejsza.
Młode gwiazdy typu T Tauri, jaką było Słońce, charakteryzują się dużo silniejszym wiatrem słonecznym niż starsze, bardziej stabilne gwiazdy. Uważa się, że Uran i Neptun uformowały się dopiero po powstaniu Jowisza i Saturna, gdy silny wiatr słoneczny przeniósł w przestrzeń kosmiczną większość materiału twórczego. W rezultacie planety nagromadziły niewielkie ilości wodoru i helu – nie więcej niż 1 M⊕ każda. Powstania Urana i Neptuna nie wyjaśniają standardowe teorie powstawania planet, ponieważ planety te znajdują się w rejonie, w którym mała gęstość planetozymali i słabe oddziaływanie grawitacyjne Słońca czyniłyby proces akrecji tak dużych ciał wolnym i niewydajnym. W obecnej odległości od Słońca proces kumulacji materiału trwałby setki milionów lat; jest to niemożliwe, ponieważ dysk protoplanetarny został oczyszczony z gazu i pyłu znacznie wcześniej. Oznacza to, że Uran i Neptun uformowały się prawdopodobnie bliżej Słońca, w rejonie pomiędzy obecnym położeniem Jowisza i Saturna, by później przemieścić się na zewnątrz Układu (patrz Migracja planet poniżej). Z kolei analiza próbek pobranych przez sondę "Stardust" z komety Wild 2 sugeruje, że materiały z wczesnego okresu formowania się Układu Słonecznego zostały przeniesione z cieplejszej, wewnętrznej części Układu Słonecznego w region pasa Kuipera.
Po okresie ok. 3–10 mln lat wiatr gwiazdowy młodego Słońca oczyścił dysk protoplanetarny z gazów i pyłów, częściowo poprzez wyrzucenie ich w przestrzeń międzygwiezdną, a częściowo poprzez wchłonięcie, kończąc w ten sposób okres powiększania się rozmiarów planet.
Dalsza ewolucja.
Początkowo sądzono, że planety ukształtowały się na lub w pobliżu orbit, na których znajdują się obecnie. Jednak pod koniec XX i na początku XXI wieku pogląd ten porzucono. Obecnie uważa się, że Układ Słoneczny zaraz po powstaniu wyglądał zupełnie inaczej niż w czasach współczesnych: w obszarze wewnętrznym miało istnieć kilka obiektów o masie co najmniej dorównującej masą Merkuremu, zewnętrzny Układ Słoneczny rozciągał się na mniejszy obszar niż obecnie, a pas Kuipera znajdował się bliżej Słońca.
Planety skaliste.
Pod koniec epoki formowania się planet w wewnętrznym Układzie Słonecznym znajdowały się protoplanety o masach pomiędzy obecną masą Księżyca a Marsa. Ze względu na wzajemne oddziaływania grawitacyjne i obecność Jowisza obiekty te zderzały się ze sobą i łączyły w procesie, który mógł trwać nawet do 100 milionów lat. Ostatecznie powstały cztery planety skaliste Układu. Ponadto w wyniku jednego z takich zderzeń miał powstać Księżyc (patrz Księżyce poniżej). Inna kolizja pozbawiła z kolei młodego Merkurego powłoki zewnętrznej.
Pas planetoid.
Pomiędzy obszarem planet skalistych a strefą gazowych olbrzymów, od 2 do 4 j.a. od Słońca, rozciąga się pas planetoid. Początkowo zawierał on materię, której łączna masa przekraczała masę Ziemi i uformowało się w nim wiele planetozymali. Ciała te zderzały się ze sobą i powstały protoplanety, później jednak oddziaływanie grawitacyjne Jowisza usunęło 99% tych obiektów z pasa planetoid.
Migracja planet.
Zgodnie z hipotezą mgławicy planetarnej dwie zewnętrzne planety zamieniły się miejscami. Lodowe olbrzymy, Uran i Neptun, istnieją w regionie, w którym ich powstanie było mało prawdopodobne ze względu na małą gęstość mgławicy słonecznej i długi okres orbitalny. Zamiast tego, uważa się, że obie planety powstały w pobliżu orbit Jowisza i Saturna, gdzie znajdowało się więcej materiału, a na przestrzeni setek milionów lat przesunęły się na zewnątrz, na swoje obecne orbity.
Migracja zewnętrznych planet jest również konieczna, aby wyjaśnić istnienie i własności najbardziej zewnętrznych regionów Układu Słonecznego. Poza orbitą Neptuna w Układzie Słonecznym rozciągają się pas Kuipera, dysk rozproszony i obłok Oorta, trzy zbiory niewielkich lodowych obiektów uważanych za źródło pochodzenia większości obserwowanych komet. Pas Kuipera położony jest w odległości od 30 do 55 j.a. od Słońca, podczas gdy dysk rozproszony sięga 100 j.a., a najbardziej odległy obłok Oorta rozpoczyna się w odległości 50 000 j.a. od Słońca. W tej odległości od Słońca akrecja była zbyt powolna, aby mogły powstać planety, zanim mgławica słoneczna uległa rozproszeniu, a zatem pierwotny dysk miał zbyt małą gęstość materii, aby mógł skonsolidować się w planetę. Jednakże pierwotnie Pas Kuipera był dużo gęstszy i znajdował się bliżej Słońca. Jego zewnętrzna krawędź miała w przybliżeniu 30 j.a. Wewnętrzna krawędź byłaby wtedy dokładnie poza orbitami Uranu i Neptuna, które z kolei były znacznie bliżej Słońca, gdy się tworzyły (najprawdopodobniej w odległości między 15–20 j.a.), i zamienione miejscami, z Neptunem pierwotnie bliżej Słońca niż Uran.
Księżyce.
Wokół planet i licznych innych obiektów Układu Słonecznego krążą księżyce. Te naturalne satelity powstały w jeden z następujących sposobów:
Jowisz i Saturn posiadają dużą liczbę księżyców, z których część prawdopodobnie powstała z dysków gazu w podobny sposób jak planety wokół Słońca. Należą do nich między innymi Io, Europa, Ganimedes i Tytan. Na takie pochodzenie tych satelitów wskazują ich duże rozmiary i niewielka odległość od planety. Tych własności nie można wyjaśnić przechwyceniem, podczas gdy gazowa natura ich macierzystych planet wyklucza uformowanie się tych księżyców na skutek zderzeń. Z kolei zewnętrzne tzw. księżyce nieregularne gazowych olbrzymów są generalnie niewielkie i mają ekscentryczne orbity charakteryzujące się dużą inklinacją w stosunku do płaszczyzny obrotu planety. Te cechy odpowiadają charakterystykom obiektów przechwyconych. Kierunek ruchu orbitalnego większości takich księzyców jest wsteczny w stosunku do ruchu planety macierzystej. Największym takim nieregularnym księżycem jest Tryton, który prawdopodobnie został przechwycony z pasa Kuipera przez oddziaływanie grawitacyjne Neptuna.
Przyszłość.
Astronomowie przewidują, że Układ Słoneczny w obecnej postaci nie ulegnie drastycznym zmianom, dopóki Słońce nie spali całego wodoru w swoim jądrze, zamieniając go w hel i przechodząc w kolejną fazę ewolucji na diagramie Hertzsprunga-Russella, zmieniając się z gwiazdy ciągu głównego w czerwonego olbrzyma. Do tego czasu Układ Słoneczny będzie ulegał powolnym zmianom.
Chaotyczność Układu Słonecznego.
Z powodu oddziaływań ciał Układu Słonecznego nie tylko ze Słońcem, ale też między sobą orbity ciał w Układzie Słonecznym różnią się od keplerowskich, odstępstwa te zwane perturbacjami ulegają zmianom. Zmiany te są trudne do dokładnego przewidzenia, dlatego określane są jako chaos deterministyczny. Zmiany mają charakter okresowy, jak i stałego trendu. Jednym z przykładów jest system Pluton-Neptun, z rezonansem orbitalnym 3:2. Model numeryczny wykazał, że ruch Plutona jest chaotyczny, z największym wykładnikiem Lapunowa o wartości 10−7,3 na rok, a za około 20 mln lat nastąpi wzrost wykładniczy dywergencji trajektorii (czas Lapunowa). Inny przykład to ziemska oś obrotu, której nachylenie ulegać ma chaotycznym wahaniom o okresie 1,5–4,5 mld lat, ze względu na tarcie pomiędzy jądrem a płaszczem w wyniku oddziaływania pływowego Ziemi z Księżycem.
Kontekst galaktyczny.
Gwiazdy rodzą się w galaktykach posiadających wystarczającą ilość gazu galaktycznego. W galaktykach spiralnych, takich jak Droga Mleczna, regionami gwiazdotwórczymi są przede wszystkim ramiona spiralne; najprawdopodobniej więc Układ Słoneczny narodził się w jednym z takich spiralnych regionów o podwyższonej gęstości gazu.
Skład atomowy takiej mgławicy to przede wszystkim wodór i hel oraz niewielka, ale istotna domieszka pierwiastków cięższych, pochodzących z wybuchów gwiazd supernowych. Eksplozje takie, oprócz wzbogacania gazu galaktycznego w pierwiastki, spełniają być może również role „mechanizmów spustowych” dla procesów gwiazdotwórczych: przypuszcza się, że powstająca w ich trakcie fala uderzeniowa może stać się powodem wytrącenia chmury gazu z równowagi i rozpoczęcia procesu grawitacyjnego zapadania się.
Jako że gwiazdy rodzą się w grupach (por. obszary H II), wraz ze Słońcem i otaczającym go układem planetarnym ukształtowały się najprawdopodobniej inne gwiazdy. Istnieją modele powstania Układu Słonecznego, w których w pierwszym okresie jego istnienia Słońce miało gwiazdowego towarzysza, było więc składnikiem układu podwójnego; nie ma jednak danych obserwacyjnych potwierdzających ten punkt widzenia.
Chronologia.
Chronologia powstania Układu Słonecznego została wyznaczona przy pomocy datowania izotopowego. Naukowcy szacują, że Układ Słoneczny ma 4,6 miliarda lat. Najstarsze minerały na Ziemi mają około 4,4 miliarda lat. Skały o tak wczesnym czasie powstania spotyka się jednak bardzo rzadko, ponieważ powierzchnia Ziemi jest nieustannie przekształcana przez erozję, wulkanizm i zjawiska tektoniczne. Do oszacowania wieku Układu Słonecznego używa się więc danych z meteorytów, uformowanych podczas wczesnej kondensacji mgławicy słonecznej. Prawie wszystkie meteoryty mają wiek 4,6 miliarda lat, co sugeruje, że jest to minimalny wiek Układu Słonecznego.
Chronologia powstania i ewolucji Układu Słonecznego.
Uwaga: Daty i czasy podane w tabeli są przybliżone i należy je traktować wyłącznie jako wskaźnik rzędu wielkości.

</doc>
<doc id="920933" url="https://pl.wikipedia.org/wiki?curid=920933" title="Askańczycy">
Askańczycy



</doc>
<doc id="920935" url="https://pl.wikipedia.org/wiki?curid=920935" title="Wspólnota administracyjna Emskirchen">
Wspólnota administracyjna Emskirchen

Była Wspólnota administracyjna Emskirchen leżała w Bawarii, w powiecie Neustadt an der Aisch-Bad Windsheim. Siedzibę wspólnoty zlokalizowano w Emskirchen a ostatnim przewodniczącym został Dieter Schmidt.
Wspólnota administracyjna Emskirchen była jedną z pierwszych utworzonych po reformie administracyjnej w 1972. W 2006 sytuacją wspólnoty zainteresował się parlament Bawarii, jego postanowieniami od 1 stycznia 2007 Emskirchen stało się samodzielną gminą, zarazem nadano jej prawa gminy targowej. Pozostali członkowie utworzyli nową wspólnotę - Hagenbüchach-Wilhelmsdorf.
Wspólnota zrzeszała gminy: 

</doc>
<doc id="920938" url="https://pl.wikipedia.org/wiki?curid=920938" title="Wspólnota administracyjna Hagenbüchach-Wilhelmsdorf">
Wspólnota administracyjna Hagenbüchach-Wilhelmsdorf

Wspólnota administracyjna Hagenbüchach-Wilhelmsdorf – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Siedziba wspólnoty znajduje się w miejscowości Wilhelmsdorf, a jej przewodniczącym jest Werner Friedrich.
Wspólnota została utworzona 1 stycznia 2007 w wyniku rozwiązania wspólnoty administracyjnej Emskirchen.
We wspólnocie zrzeszone są dwie gminy wiejskie "(Gemeinde)": 

</doc>
<doc id="920944" url="https://pl.wikipedia.org/wiki?curid=920944" title="Wspólnota administracyjna Neuhof an der Zenn">
Wspólnota administracyjna Neuhof an der Zenn

Wspólnota administracyjna Neuhof an der Zenn – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Środkowa Frankonia, w regionie Westmittelfranken, w powiecie Neustadt an der Aisch-Bad Windsheim. Siedziba wspólnoty znajduje się w miejscowości Neuhof an der Zenn, a jej przewodniczącym jest Bruno Thürauf.
We wspólnocie zrzeszona jest jedna gmina targowa "(Markt)" oraz jedna gmina wiejska "(Gemeinde)": 

</doc>
<doc id="920945" url="https://pl.wikipedia.org/wiki?curid=920945" title="Optogram">
Optogram

Optogram – obraz bodźca dystalnego na siatkówce – powstaje w wyniku rozpadu fotopigmentów w komórkach receptorowych oka.

</doc>
<doc id="920946" url="https://pl.wikipedia.org/wiki?curid=920946" title="Subcepcja">
Subcepcja

Subcepcja (ang. "subception") – zjawisko polegające na odbieraniu bodźców ze świata zewnętrznego, jednak eksponowanych zbyt krótko lub zbyt słabych, aby mogły zostać świadomie zarejestrowane. Subcepcja, zwana także „postrzeganiem nieświadomym”, ma wpływ na nasze zachowanie, chociaż nie zdajemy sobie z tego sprawy. W związku z tym bywa wykorzystywana jako metoda psychomanipulacji, np. w reklamie.
Pojęcia używał Carl Rogers za McClarym i Lazarusem. W jego ujęciu subcepcja to sposób, w jaki nieuświadomione treści wpływają na zachowanie jednostki. Ten wpływ można ograniczyć przez właściwą symbolizację doświadczenia płynącego z organizmu i włączanie go w obręb pola świadomości.

</doc>
<doc id="920949" url="https://pl.wikipedia.org/wiki?curid=920949" title="Ferrari F355">
Ferrari F355

Ferrari F355 − supersamochód klasy kompaktowej produkowany przez włoską markę Ferrari w latach 1994–1999.
Historia i opis modelu.
Zakończono produkcji tego modelu w 1999 i został zastąpiony przez Ferrari 360. Wersje Berlinetta i GTS produkowane były w latach 1994–1999, Spider zaś od 1995 do 1999. W 1994 powstał wariant Challenge.
Samochód jest dwuosobowy i ma centralnie umieszczony ośmiocylindrowy silnik. Największą zmianą w stosunku do 348 jest nowy silnik który zamiast 3,4 ma 3,5 l pojemności skokowej. Podobnie jak poprzednik 348 i następca 360 był najbardziej popularnym samochodem Ferrari. Wyprodukowano aż 11 273 egzemplarze przez okres 5 lat.
Po premierze wersji coupé zaprezentowano jeszcze dwie odmiany Targę (czyli model ze zdejmowaną środkową częścią dachu) i Spider (całkowicie otwartą wersję) w 1995 r. W 1998 r. do oferty wprowadzono nową sekwencyjną skrzynię biegów w stylu Formuły 1, za dodatkową opłatą £6.000, te wersje samochodu widnieją w katalogach z nazwą jako Ferrari F355 F1.
Firma Ferrari wyprodukowała jeszcze 109 egzemplarzy wyścigowej wersji Ferrari 355 Challenge, przeznaczonej do amatorskich wyścigów w klasie Ferrari Challenge. Wersja ta różniła się wyglądem w stosunku do wersji podstawowej, ale nie była dopuszczona do ruchu ulicznego. Pod koniec produkcji wyprodukowano jeszcze 100 egzemplarzy specjalnej wersji Fiorano, różniła się w stosunku do podstawowej wersji kilkoma zmianami technicznymi w zawieszeniu i hamulcach. Wszystkie samochody z tej serii to Spidery, a rozpoznać je można po specjalnej tabliczce informacyjnej na desce rozdzielczej zawierającej numer egzemplarza.
Dane techniczne.
"Źródło:"
W kulturze.
Samochód ten wystąpił w teledysku Maura Picotta pt. „Proximus”, a także w teledysku Jamiroquai „Cosmic Girl”

</doc>
<doc id="920951" url="https://pl.wikipedia.org/wiki?curid=920951" title="A Singsong and a Scrap">
A Singsong and a Scrap

A Singsong and a Scrap to pochodzący z 2005 roku album brytyjskiej anarchopunkowej grupy Chumbawamba.

</doc>
<doc id="920952" url="https://pl.wikipedia.org/wiki?curid=920952" title="Bitwa pod Craonne">
Bitwa pod Craonne

Bitwa pod Craonne – starcie zbrojne, które miało miejsce 6–7 marca 1814 roku podczas wojen napoleońskich.
Napoleon osłonił się od armii feldmarszałka Schwarzenberga (zwanej Armią Czeską) korpusami Macdonalda, Oudinota i Gérarda. Sam natomiast z armią liczącą 50 000 żołnierzy ruszył przeciwko armii feldmarszałka Blüchera (zwanej Armią Śląską). Tymczasem Blücher 3 marca opanował Soissons, a następnie połączył swe siły z korpusami Bülowa i Witzingerodego. W tym momencie Blücher osiągnął dwukrotną przewagę nad siłami, które prowadził Napoleon.
Blücher zamierzał stoczyć bitwę koło Soissons, jednak Napoleon rozbił czołowe oddziały z korpusu Witzingerodego i 5 marca przeprawił się przez rzekę Aisne. Następnie, chcąc odciąć Blüchera od Reims, Napoleon ruszył na jego lewe skrzydło. W tej sytuacji Blücher obrócił front swej armii w prawo i z rana 6 marca ruszył na Craonne. Podczas przeprowadzanego manewru marsz korpusów Witzingerodego i Kleista, mających oskrzydlić Napoleona, zahamowany został przez trudne warunki terenowe. Także korpus Bülowa został w Laon. Pod Craonne Blücher niespodziewanie wpadł na całą armię Napoleona. Doszło do boju spotkaniowego, w którym Blücher mógł użyć jedynie rosyjskich korpusów Osten-Sackera i Woroncowa, które stanowiły zaledwie 1/3 całości jego sił. Korpusy te zajęły pozycje na płaskowzgórzu - tym samym, na którym położona była miejscowość Craonne. Napoleon, którego wzmocnił korpus Mortiera, zaatakował 6 marca płaskowzgórze, jednak atak ten został odparty na skutek bardzo silnego ognia artylerii rosyjskiej. Następnego dnia dzięki silnemu przygotowaniu artyleryjskiemu Francuzi zdobyli Craonne, zmuszając rosyjskie korpusy do odwrotu. Obie strony straciły w bitwie po około 5000 żołnierzy. Choć taktycznie bitwę wygrali Francuzi, to ich strategiczna pozycja uległa pogorszeniu, gdyż Blücher nie został zniszczony, a Schwarzenberg w tym czasie bez większych przeszkód maszerował na Paryż.

</doc>
<doc id="920955" url="https://pl.wikipedia.org/wiki?curid=920955" title="Perfectum">
Perfectum

Perfectum (od łac. "perficio" - dokonać, ukończyć) – czas lub aspekt gramatyczny wyrażający czynność przeszłą i dokonaną, ale pozostającą w związku z teraźniejszością. Np.
Perfectum kontrastuje m.in. z aorystem (który wyraża czynność dokonaną w przeszłości bez określania jej czasu i sposobu) oraz z imperfectum, które wyraża czynność wielokrotną, trwającą długo bądź powtarzaną wielokrotnie.

</doc>
<doc id="920957" url="https://pl.wikipedia.org/wiki?curid=920957" title="Na brzegu rzeki Piedry usiadłam i płakałam">
Na brzegu rzeki Piedry usiadłam i płakałam

Na brzegu rzeki Piedry usiadłam i płakałam (port. "Na margem do rio Piedra eu sentei e chorei") – powieść Paulo Coelho wydana oryginalnie w 1994. W Polsce książka została wydana przez Drzewo Babel w 1996. Jest pierwszą częścią trylogii "Zaś siódmego dnia...", opowiadającej o tygodniu z życia zwykłych ludzi, którym przydarza się coś niezwykłego.
Opis fabuły.
Główną bohaterką jest Pilar, niezależna młoda kobieta, sfrustrowana życiem uniwersyteckim i poszukująca głębszego znaczenia życia. Jej życie zmienia się, gdy spotyka miłość z dzieciństwa - mężczyznę, który jest nauczycielem duchowym i według plotek także cudotwórcą. Wyruszają w podróż po francuskich Pirenejach i ponownie się do siebie zbliżają. Mężczyzna opowiada ukochanej o sprawach, nad którymi nigdy się nie zastanawiała. Spotkanie z nim zmienia główną bohaterkę.

</doc>
<doc id="920963" url="https://pl.wikipedia.org/wiki?curid=920963" title="Wykopaliska szerokopłaszczyznowe">
Wykopaliska szerokopłaszczyznowe

Wykopaliska szerokopłaszczyznowe - metoda prowadzenia badań wykopaliskowych polegająca na odsłonięciu szerokiej płaszczyzny konkretnej warstwy. Metoda ta pozwala poznać relacje pomiędzy artefaktami i obiektami na stanowisku. 
Wykopaliska szerokopłaszczyznowe podejmuje się na stanowiskach archeologicznych badanych wcześniej metodą sondaży. Pozwala to na weryfikacje danych uzyskanych z sondaży.

</doc>
<doc id="920969" url="https://pl.wikipedia.org/wiki?curid=920969" title="Kaspar Schwenkfeld">
Kaspar Schwenkfeld

Kaspar Schwenkfeld von Ossig (także: Caspar Schwenckfeld von Ossig, pseudonimy: "Eliander, Caspar Greysenecker, Greisenecker, Gryseneggerus, C. Dinopedius, J. Dinopedius von Greiseneck, Konrad Bleckschaff") (ur. w 1490 w Osieku koło Lubina, zm. 10 grudnia 1561 w Ulm) – śląski reformator religijny, twórca grupy wyznaniowej szwenkfeldystów.
Życiorys.
Urodził się w niemieckiej rodzinie szlacheckiej w księstwie legnickim. Od 1505 studiował w Kolonii, a od 1507 we Frankfurcie nad Odrą.
Od 1510 przebywał na dworach książąt śląskich, najdłużej (do 1523) był radcą dworu Fryderyka II Legnickiego. Od 1519 pod wpływem pism Lutra stał się wyznawcą ewangelicyzmu. Od 1521 zaczął jako kaznodzieja szerzyć luteranizm na Śląsku, a w następnym roku udało mu się nawrócić na to wyznanie księcia legnickiego, który od 1524 uczynił luteranizm religią państwową.
Zamieszkał w swoim rodzinnym majątku w Osieku i tam zajął się gruntownym studiowaniem teologii. Wypracowana przez niego doktryna religijna ukształtowała się pod wpływem radykalnych protestantów takich jak Thomas Müntzer i Andreas Karlstadt. Pod tym wpływem odrzucił w 1524 doktrynę Lutra o eucharystii jako sprzeczną z Biblią. Odrzucał rzeczywistą obecność ciała i krwi Jezusa w eucharystii i uznawał tylko ich obecność mistyczną. Zebrał wokół siebie niewielką grupę zwolenników.
W grudniu 1525 udał się z własnymi rozprawami teologicznymi do Wittenbergi, gdzie polemizował z wybitnymi teologami luteranizmu i samym Lutrem. Doprowadziło to do ostrego sporu, podczas którego zarzucił Lutrowi tworzenie „nowego papizmu (katolicyzmu)”. W wyniku tego utworzona przez niego grupa oderwała się od luteranizmu i we własnym zakresie zaczęła realizować ideał „pierwotnego Kościoła chrześcijańskiego”. Nasilający się konflikt z Kościołem luterańskim oraz z księciem legnickim spowodował, że Schwenkfeld wraz z wyznawcami organizował liturgię potajemnie.
Po pewnym czasie, powierzywszy kierownictwo nad swoją grupą religijną swojemu przyjacielowi Valentinowi Krautwaldowi, dobrowolnie opuścił Śląsk i zamieszkał w Strasburgu. Tam nawiązał kontakty z radykalnymi protestantami i zaczął krytykować miejscowych ewangelików.
Głosił całkowitą wolność wyznania, tolerancję religijną i rozdział Kościoła od państwa. Był zwolennikiem dualizmu, tj. tezy o całkowitej odrębności ducha i materii (także w osobie Jezusa, który jego zdaniem stopniowo porzucał swoją naturę ludzką na rzecz natury boskiej). Te niepopularne poglądy zmusiły go w 1533 do opuszczenia miasta. Zaczął podróżować jako wędrowny kaznodzieja po Palatynacie i Szwabii, gdzie w Augsburgu założył wspólnotę zwolenników jego nauki (nigdy nie zamierzał tworzyć odrębnego Kościoła, tylko nieformalne grupy wyznawców), która przetrwała tam do XVII w. Zwolenników znajdował głównie wśród szlachty i bogatych mieszczan. Praktykowali oni przeważnie w ukryciu, w domach prywatnych.
Następnie osiadł na kilka lat w Ulm. W 1538 sformułował tzw. „doktrynę Niebiańskiego Ciała” – głosił, iż Jezus w rzeczywistości nigdy się nie urodził. Te poglądy zmusiły go do opuszczenia Ulm, znowu podjął życie wędrownego kaznodziei i założył w okolicach kolejne swoje ugrupowania. Napisał około 50 rozpraw teologicznych i ponad 200 listów do współwyznawców.
W 1550, kiedy okolice zajęły wojska katolickie, zmuszony był ukrywać się (jako brat Eliander) w klasztorze franciszkanów w Esslingen am Neckar. Jednak po wyzwoleniu przez protestantów, prześladowania wymierzone przeciwko niemu i jego zwolennikom nasiliły się. Zmuszony do ciągłych przenosin, napisał jeszcze 14 pism religijnych. Zmarł i został pochowany w tajemnicy, miejsce pochówku nie jest znane.
Charakter duchowości i teologii Schwenkfelda.
Ukształtowana przez niego duchowość (uchwycona głównie w "Wielkim wyznaniu chwały Chrystusa" z 1541), cechuje się głębokim mistycyzmem, zawiera elementy pietyzmu, co daje podstawę do stwierdzenia, że Schwenkfeld był jednym z jego z prekursorów.
Doktrynę cechują wpływy anabaptyzmu oraz starożytnego monofizytyzmu. Na podstawie doktryny „niebiańskiego ciała” można także posądzić Schwenkfelda o doketyzm. Cechą charakterystyczną jest też odrzucanie chrztu dzieci, zewnętrznych form kultu i podziałów między chrześcijanami. Współwyznawcom Schwenkfeld zabraniał udziału w wojnie i noszenia broni, a także składania przysięgi. Odrzucał pojęcie „religii państwowej”. Jego poglądy wywarły znaczny wpływ na rozwój purytanizmu i pietyzmu. Jego doktryna doprowadziła do powstania odrębnego Kościoła, który obecnie istnieje w Stanach Zjednoczonych (około 3000 wyznawców).

</doc>
<doc id="920974" url="https://pl.wikipedia.org/wiki?curid=920974" title="Wysoczyzna Drohiczyńska">
Wysoczyzna Drohiczyńska

Wysoczyzna Drohiczyńska "(Wysoczyzna Drohicka)" (843.38) – mezoregion fizycznogeograficzny we wschodniej Polsce, w południowej części Niziny Północnopodlaskiej, w międzyrzeczu Nurca i środkowego Bugu. Graniczy od północy z niższą Równiną Bielską, od północnego zachodu z Wysoczyzną Wysokomazowiecką a od południa z Podlaskim Przełomem Bugu (Nizina Południowopodlaska). Na wschodzie region styka się z Białorusią.
Mezoregion jest wysoczyzną – falistą równiną osiągającą wysokość do 210 m n.p.m. (stożki sandrowe w okolicach Radziwiłłówki). Na terenie Wysoczyzny Drohiczyńskiej występują również ozy (koło Siemiatycz), kemy (pod Milejczycami, najwyższy 183 m) i ostańce morenowe. Niedaleko Mielnika znajdują się eksploatowane odsłonięcia margli kredowych.
Wysoczyzna Drohiczyńska jest regionem umiarkowanie zalesionym, lasy stanowią około 24% jej powierzchni. Głównymi miastami regionu są Siemiatycze, południowa część Ciechanowca oraz Drohiczyn, od którego region bierze nazwę.
Linki zewnętrzne.
 

</doc>
<doc id="920975" url="https://pl.wikipedia.org/wiki?curid=920975" title="Wysoczyzna Drohicka">
Wysoczyzna Drohicka



</doc>
<doc id="920976" url="https://pl.wikipedia.org/wiki?curid=920976" title="Arena Inczon">
Arena Inczon

Arena Inczon – przeznaczona do koszykówki hala sportowa znajdująca się w mieście Inczon, w Korei Południowej. W tej hali swoje mecze rozgrywa drużyna Kumho Falcons. Hala została oddana do użytku w roku 1978, może pomieścić 3 000 widzów.

</doc>
<doc id="920978" url="https://pl.wikipedia.org/wiki?curid=920978" title="Arena Gudong">
Arena Gudong

Arena Gudong – hala sportowa, przeznaczona do koszykówki, znajdująca się w mieście Kwangju, w Korei Południowej. W tej hali swoje mecze rozgrywa drużyna Kwangju BC. Hala może pomieścić 2 220 widzów.

</doc>
<doc id="920980" url="https://pl.wikipedia.org/wiki?curid=920980" title="Bogdan Szlachta">
Bogdan Szlachta

Bogdan Witold Szlachta (ur. 26 lipca 1959 w Frysztaku) – polski prawnik, specjalizujący się w historii doktryn politycznych i prawnych, filozof, profesor nauk humanistycznych, profesor zwyczajny Uniwersytetu Jagiellońskiego, członek Trybunału Stanu.
Życiorys.
W 1984 ukończył prawo na Uniwersytecie Jagiellońskim, a w 1986 filozofię na tej samej uczelni. Odbył także aplikację sądową. Na Wydziale Prawa i Administracji UJ uzyskiwał kolejne stopnie naukowe w zakresie nauk prawnych – w 1994 doktora (na podstawie pracy pt. "Myśl filozoficzna i polityczna polskich ultramontanów w latach 1834–1883"), a w 2001 doktora habilitowanego (w oparciu o dorobek naukowy oraz rozprawę zatytułowaną "Polscy konserwatyści wobec ustroju politycznego do 1939 roku"). 8 czerwca 2008 otrzymał tytuł profesora nauk humanistycznych.
Początkowo pracował jako urzędnik sądowy i pośrednik ubezpieczeniowy w PZU. Od 1988 zawodowo związany z Uniwersytetem Jagiellońskim, doszedł do stanowiska profesora zwyczajnego w Instytucie Nauk Politycznych i Stosunków Międzynarodowych. W latach 2005–2008 pełnił funkcję prodziekana ds. ogólnych Wydziału Studiów Międzynarodowych i Politycznych UJ, a w 2008 został dziekanem tego wydziału. Pracował także w Katedrze Prawa Akademii Ekonomicznej w Krakowie, jak też na Akademii Ignatianum w Krakowie.
W 2000 objął funkcję przewodniczącego komitetu redakcyjnego serii "Biblioteka Klasyki Polskiej Myśli Politycznej", a w 2003 redaktora naczelnego „Politei. Pisma Wydziału Studiów Międzynarodowych i Politycznych UJ”. Był dyrektorem Instytutu Praw Człowieka w Oświęcimiu i redaktorem naczelnym wydawanego przez tę jednostkę biuletynu. Współpracownik Ośrodka Myśli Politycznej.
Został członkiem Komitetu Nauk Politycznych PAN na kadencję 2020–2023.
Został członkiem Krakowskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
18 listopada 2015 z rekomendacji Prawa i Sprawiedliwości wybrany na członka Trybunału Stanu. 11 grudnia 2015 złożył przed marszałkiem Sejmu ślubowanie i tym samym oficjalnie rozpoczął kadencję sędziego Trybunału Stanu.
W marcu 2016 został członkiem komitetu redakcyjnego „Przeglądu Sejmowego” oraz członkiem powołanego przez marszałka Sejmu Marka Kuchcińskiego Zespołu Ekspertów do spraw Problematyki Trybunału Konstytucyjnego, który otrzymał za zadanie podjęcie kwestii związanych z zaistniałym w 2015 kryzysem wokół TK. 21 listopada 2019 został ponownie wybrany do Trybunału Stanu. W grudniu 2019 objął funkcję redaktora naczelnego kwartalnika „Myśl Polityczna. Political Thought” ukazującego się nakładem Wydawnictwa Sejmowego. Został też członkiem rady programowej Warsaw Enterprise Institute.
Odznaczenia.
W 2005 odznaczony Srebrnym Krzyżem Zasługi.

</doc>
<doc id="920981" url="https://pl.wikipedia.org/wiki?curid=920981" title="Yeomju Gymnasium">
Yeomju Gymnasium

Yeomju Gymnasium () – hala widowiskowo-sportowa w mieście Gwangju, w Korei Południowej. Została otwarta w październiku 1987 roku. Może pomieścić 8500 widzów. Położona jest na terenie dużego kompleksu sportowego, m.in. w sąsiedztwie Gwangju World Cup Stadium. Obiekt był jedną z aren Letniej Uniwersjady 2015 (podczas tych zawodów odbywały się na nim mecze siatkówki, koszykówki, piłki ręcznej i badmintona). W lipcu 2019 roku rozegrano na nim także zawody w pływaniu artystycznym podczas 18. Mistrzostw Świata w Pływaniu, a w sierpniu tego samego roku arena również gościła pływanie synchroniczne, tym razem w ramach FINA World Masters Championships (specjalnie na te dwie imprezy wewnątrz areny powstał tymczasowy basen pływacki).

</doc>
<doc id="920982" url="https://pl.wikipedia.org/wiki?curid=920982" title="Arena Chungmu">
Arena Chungmu

Arena Chungmu – przeznaczona do siatkówki hala sportowa znajdująca się w mieście Daejeon w Korei Południowej. Hala została oddana do użytku w 1982 roku i może pomieścić 3 500 widzów.
W hali swoje mecze rozgrywają drużyny siatkówki; Daejeon Korea Ginseng Corporation oraz Daejeon Samsung Bluefangs.

</doc>
<doc id="920983" url="https://pl.wikipedia.org/wiki?curid=920983" title="Judyta Bolesławówna">
Judyta Bolesławówna

Judyta (ur. między 1130 a 1135, zm. 8 lipca między 1171 a 1175) – księżniczka polska, margrabina brandenburska z dynastii Piastów.
Córka księcia Polski Bolesława III Krzywoustego i Salomei z Bergu, córki hrabiego Bergu Henryka z Bergu. Żona margrabiego Brandenburgii Ottona I. Matka margrabiego Brandenburgii Ottona II.
Dzieciństwo.
Judyta urodziła się jako jedno z ostatnich dzieci Bolesława Krzywoustego i jego drugiej żony Salomei. Nie jest znana dokładna data jej narodzin. Podawany przedział lat, w którym miała się urodzić, wnioskuje się na podstawie przekazów o planach wydania jej za mąż. Najprawdopodobniej to bowiem Judyta jest tą księżniczką, która, według polskich roczników średniowiecznych, w latach trzydziestych XII wieku miała być wydana za Gejzę, syna króla Węgier Beli II. "Rocznik Traski" podaje, że do wydarzenia doszło w 1136 Ponieważ można założyć, że księżniczka polska była młodsza od królewicza węgierskiego, który urodził się ok. 1130, a także znane są roczne daty narodzin najmłodszych dzieci Bolesława Krzywoustego (Agnieszka – 1137, Kazimierz II Sprawiedliwy – 1138), można przyjąć, że Judyta przyszła na świat między 1130 a 1135. Podawane w rocznikach informacje dotyczyły jednak nie małżeństwa, lecz jedynie planów rodziców obojga w sprawie ich narzeczeństwa, gdyż tylko taki związek pomiędzy dwojgiem dzieci był wówczas możliwy. Małżeństwo to nie doszło do skutku. Najpóźniej w 1146 doszło do zerwania zaręczyn najprawdopodobniej za zgodą obydwu rodzin. Przyczyny tego kroku można prawdopodobnie upatrywać w małżeństwie Mieszka (syna Bolesława) z królewną węgierską Elżbietą (przypuszczalnie siostrą lub bratanicą stryjeczną Beli II), które wystarczająco zabezpieczało sojusz polsko-węgierski. Arpadowie jak i Piastowie mogli więc szukać powinowactw politycznych z innymi dynastiami.
Małżeństwo z Ottonem.
6 stycznia 1148 w Kruszwicy Judyta poślubiła Ottona, syna margrabiego Marchii Północnej Albrechta Niedźwiedzia. Małżeństwo to miało umocnić sojusz pomiędzy Piastami wywodzącymi się z małżeństwa Bolesława III Krzywoustego i Salomei z Bergu a dynastią askańską. Młodzi Piastowie, niepewni swojej pozycji po wygnaniu brata, Władysława, który za granicą starał się o wsparcie w jego powrót do Polski, potrzebowali wpływowego sojusznika, jakim niewątpliwie był margrabia Marchii Północnej. To właśnie jemu zawdzięczali to, że w trakcie wyprawy do Polski w 1146 król Niemiec Konrad III nie przywrócił do zajmowanych wcześniej dzielnic wygnanego przez nich seniora. Natomiast Albrecht Niedźwiedź w związku z planem podbicia ziem Słowian połabskich potrzebował zapewnienia, że Polacy nie przeszkodzą mu w tym przedsięwzięciu. Swój cel Askańczyk osiągnął w 1157, a z podbitych terenów i ziem Marchii Północnej utworzył Marchię Brandenburską.
Nic nie wiadomo o roli politycznej, jaką Judyta miała odgrywać w Niemczech. Jej mąż jako najstarszy syn Albrechta Niedźwiedzia przejął po nim rządy w Marchii Brandenburskiej. W trakcie swego panowania kontynuował wytyczoną przez ojca linię polityczną, umacniając władzę dynastii askańskiej w Brandenburgii. Dzięki temu jego następcy mogli podbić ziemie słowiańskie aż po Odrę a także utworzyć w XIII w. na wschód od niej Nową Marchię.
Z małżeństwa Judyty i Ottona przyszło na świat dwóch synów: Otton II i Henryk. Nie jest pewne, z którego małżeństwa pochodził najmłodszy syn margrabiego Brandenburgii, Albrecht II. Prawdopodobnie jednak jego matką była druga żona Ottona, Adelajda.
Śmierć.
Podobnie jak data urodzenia nie jest również znana data śmierci Judyty. Pewna jest jedynie data dzienna śmierci – 8 lipca. Jej znajomość zawdzięcza się Zachariaszowi Garcaeusowi, który w XVI w. odczytał napis z nieistniejącego już nagrobka Piastówny: "VIII idus Iulii obiit Iuditha, marchionissa, gemma Polonorum". Natomiast rok śmierci można określić jedynie za pomocą przedziału lat, w którym śmierć margrabiny brandenburskiej mogła nastąpić. W dokumentach z 1170 występuje jeszcze jako osoba żyjąca, zaś źródła z 1177 podają, że małżonką Ottona była już Adelajda. Na tej podstawie przyjmuje się, że Judyta zmarła między 1171 a 1175. Za autorem dziejopisu Marchii Brandenburskiej z XVI w. wiadomo, że jej ciało zostało złożone pośrodku katedry w Brandenburgu.

</doc>
<doc id="920984" url="https://pl.wikipedia.org/wiki?curid=920984" title="Dark Sun">
Dark Sun

Dark Sun jest settingiem do gry fabularnej Dungeons &amp; Dragons. Jego motywy przewodnie to spustoszony świat, wpływ człowieka na środowisko i próby przeżycia ludzkości pozbawionej surowców.
Świat.
Historia.
Oto imiona Czempionów Rajaata:
Rasy.
Na Athasie występuje wiele inteligentnych istot, jak choćby belgoi, gith czy pyreenowie. Tu podano tylko te, w których przedstawicieli mogą wcielić się gracze.
Społeczeństwo.
Na szczycie drabiny społecznej Athasu stoją nieśmiertelni królowie-czarnoksiężnicy. Prawie wszyscy z nich byli niegdyś Czempionami Rajaata i wraz z nim przewodzili armiom w Wojnie Oczyszczenia. Dziś są władcami miast-państw, gdzie sprawują władzę absolutną - często także ich kult jest religią państwową danego miasta. Szczebel niżej znajdują się templariusze, czyli kapłani smoczych władców. Wykonują wolę swoich panów, którzy rzadko zniżają się do osobistego zarządzania miastem, pozostawiając to w gestii templariuszy. Skupiają w swoich rękach władzę ustawodawczą, wykonawczą i sądowniczą, jak również dowodzą wojskiem i strażą miejską. Następną warstwę stanowi arystokracja. Są to członkowie rodów rządzących, do których należą farmy i osady otaczające miasta. Dysponują również pewną siłą zbrojną, jednak nie występują otwarcie przeciw templariuszom. Tylko te dwie najwyższe klasy mogą czytać i pisać - wolny człowiek czy niewolnik przyłapany na tej czynności zostaje skazany na śmierć.
Niżej są wolni obywatele. Większość z nich zajmuje się rzemiosłem i drobnym handlem. Inni są najemnikami, gwardzistami czy strażnikami karawan. Są również grupy żyjące niejako poza normalną hierarchią społeczną. Członkowie potężnych domów kupieckich zrzekają się przynależności do innych grup społecznych. Domy kontrolują lwią część handlu między miastami-państwami a ich żelazną zasadą jest całkowita neutralność polityczna. Czarodzieje, psionicy, kapłani i druidzi prawie zawsze są ludźmi wolnymi (albo martwymi), gdyż utrzymanie w ryzach takiego niewolnika jest praktycznie niemożliwe.
Najniższą (i zdecydowanie najliczniejszą) warstwą są niewolnicy. Niewolnikiem można się urodzić, zostać pojmanym przez łupieżców albo być skazanym na taki stan za popełnione lub urojone zbrodnie (na przykład bezdomność czy żebractwo). To na barki tej warstwy spada ciężar prawie wszystkich prac. Są żołnierzami, gladiatorami, rolnikami, robotnikami, pomocą domową, czasem też zajmują się sztuką albo w inny sposób dostarczają swoim właścicielom przyjemności. Stosunek do niewolników różni się w zależności od miasta, nigdy jednak nie jest to los godny pozazdroszczenia. Niektórym udaje się uciec na pustynie - organizują tam własne plemiona, dla ochrony przed drapieżnikami i rajdami łupieżczymi.
Poza tym, na pustyni, mimo wielu niebezpieczeństw, żyje wielu nomadów. Plemię składa się zwykle z 30-50 osób, zazwyczaj połączonych więzami krwi, oraz zwierząt, zapewniających pożywienie - zazwyczaj są to erdlu i kanki, często także zwierzęta juczne - inixy i crodlu. Elfy i thri-kreeny to dwie najbardziej wędrowne rasy, które skądinąd szczerze się nienawidzą. Dzikie niziołki wybierają zazwyczaj osiadły tryb życia w regionach górskich albo lasach. Krasnoludy żyją wśród ludzi, czasem zakładają swoje własne osady. Sporadycznie spotyka się pustelników. Tylko bardzo potężne (albo bardzo szalone) jednostki decydują się na życie w pojedynkę. Zdarza się jednak, że mistrz umysłu wybiera życie w samotności, aby medytować i doskonalić swoje moce.
Społeczeństwo Athasu jest niewolnicze i pełne nierówności, rzadko jednak spotyka się dyskryminacje ze względu na płeć czy rasę. W świecie, gdzie umysł potrafi zabijać skuteczniej od miecza, każdy ma szansę na awans społeczny - pod warunkiem, że jest odpowiednio utalentowany i bezwzględny. Oczywiście, istnieją pewne animozje - halflingi cieszą się zasłużoną opinią morderców i kanibali, zaś thri-kreeny są zbyt obce, by ktokolwiek mógł je zrozumieć. Z drugiej strony, wśród najwyższych templariuszy jest wielu półelfów czy krasnoludów, a na czele rodów arystokratycznych i kupieckich stoją tak mężczyźni, jak i kobiety. Wartościowe jednostki są zbyt cenne w Wypalonym Świecie, by móc je marnować na rzecz uprzedzeń i stereotypów.
Geografia i Kosmologia.
Athas jest oderwany od kosmologii Wielkiego Koła. Zamiast tego, ma połączenia z sześcioma wymiarami: Czernią ("the Black"), Szarością ("the Grey") oraz planami żywiołów - Ognia, Wody, Ziemi i Powietrza (oraz czterema parażywiołów - Magmy, Deszczu, Słońca i Szlamu). 
Czerń jest nie tyle wymiarem otaczającym Athas, co raczej Athas otacza Czerń. Mimo niegościnnych warunków do życia i przenikliwego zimna, stanowi dom dla cienistych ludzi ("shadow people"), rasy powstałej z dawnych sług Rajaata. Jest również więzieniem dla Tithiana, niegdysiejszego króla Tyru. Wbrew nazwie, Czerń nie jest wymiarem ciemności, a cienia - bez światła nie ma cienia, a zatem i połączenia z tym planem.
Głęboko wewnątrz Czerni leży pustka ("the Hollow"), wymiar absolutnej nicości. Nie można jej opisać znanymi kategoriami, stanowi jednak więzienie dla Rajaata Czarnoksiężnika.
Innym ważnym miejscem kosmologii Athasu jest Szarość. Zastępuje ona (a może odgradza) plany zazwyczaj otaczające daną kryształową sferę - astralny oraz eteryczny. Ma to dwa efekty. Po pierwsze, podróże do planów zewnętrznych oraz części wewnętrznych (prócz planów żywiołów) są bardzo utrudnione (choć, jak pokazuje przykład gith, możliwe). Po drugie, czary i przedmioty odwołujące się do dwóch wspomnianych planów, działają inaczej. Na przykład, pozawymiarowa przestrzeń "torby przechowywania" jest faktycznie miejscem w Szarości. Plan ten to także zaświaty Athasu - co jest omówione poniżej.
Religia.
W Wypalonym Świecie nie ma bogów. Ich rolę spełniają żywioły oraz smoczy królowie.
Każdy z kapłanów ma jeden żywioł - Ogień, Wodę, Ziemię lub Powietrze - któremu służy. Inicjacja jest prosta: adept musi kompletnie zdać się na łaskę żywiołu. Zazwyczaj dzieje się to pod opieką mentora i jest stosunkowo bezpieczne. Zdarzają się jednak sporadyczne nawrócenia, na przykład podczas upadku w przepaść (powietrze) czy uwięzienia w płonącym budynku (ogień). Jeśli żywioł zaakceptuje kandydata, staje się on kapłanem. Żywioły są neutralne, podobnie jak ich kapłani. Mają oni obowiązek działać na rzecz danego elementu i dążyć do jego rozprzestrzeniania na Athasie.
Okazyjnie zdarzają się kapłani parażywiołów - Magmy, Deszczu, Słońca i Szlamu. W przeciwieństwie do kapłanów żywiołów, stan Athasu wydaje im się odpowiedni (z wyjątkiem sług Deszczu) i dążą do jego pogłębienia.
Templariusze czerpią moc od swoich władców. Smoczy królowie nie są prawdziwymi bogami - zyskali jedynie stałe połączenie z planami żywiołów, tak, że mogą służyć jako rodzaj przekaźnika mocy dla swoich kapłanów. Zarówno czerpanie energii do zaklęć jak i samo ich rzucanie dzieje się biernie, bez świadomej woli monarchów. Mogą oni jedynie decydować, komu zapewnić dostęp do czarów, a kogo od nich odciąć.
Na Athasie, jako że nie ma bogów, nikt nie opiekuje się duszami. Nie ma nieba ani piekła, wszystkich spotyka ten sam los: snucie się po wymiarze znanym jako Szarość. Zmarli powoli rozpuszczają się w cienistej materii, chyba że kierujące nimi pasje są wystarczająco silne, by przeciwdziałać takiemu procesowi. Tłumaczy to poniekąd liczbę nieumarłych zasiedlających pustynie Wypalonego Świata - bytowanie jako widmo czy upiór stanowi często jedyną alternatywę przed unicestwieniem w Szarości.
Magia i Psionika.
Historycznie, pierwsza była psionika. Kompletnie nieznana w Błękitnej Erze, pojawiła się wraz z przejściem świata do Zielonej Ery, jako naturalna zdolność żywych istot do manipulowania otoczeniem przy użyciu siły umysłu. Na Athasie umiejętności psioniczne wykazują wszystkie inteligentne rasy oraz wiele zwierząt i potworów. Dziki talent może być rozwijany samodzielnie lub pod opieką nauczyciela (samotnie lub w akademii). Doskonalenie mocy umysłu nazywa się Drogą ("the Way"), zaś potencjał psioniczny - Wolą ("the Will"). Podążanie Drogą jest bardzo popularne wśród wszystkich ras i warstw społecznych, choć w miastach tylko bogatych stać na formalną edukację w szkołach.
Magia została odkryta, a może wynaleziona, przez Rajaata, podczas jego eksperymentów z energią życiową roślin i zwierząt - i to one są jej źródłem mocy. Można jej używać na dwa sposoby - poprzez splugawianie ("defiling") albo ochranianie ("preserving") życia, z którego czerpie się moc. Stąd też, pierwszy sposób jest łatwiejszy, a zaklęcia silniejsze - skutkuje to jednak śmiercią istot, które mag zwyczajnie wysysa. Nadmiernie używanie plugawiącej magii podczas Wojny Oczyszczenia jest powodem, dla którego Athas stał się wypalonym, niegościnnym miejscem, z pustyniami i skalistymi kanionami zamiast rzek i lasów. Z tego też powodu, czarodzieje są powszechnie nienawidzeni, zaś za korzystanie z czarów grozi śmierć. Magowie plugawiący żyją w ukryciu, zazwyczaj samotnie, czasem tylko z uczniami. Magowie ochraniający, przetrwawszy wieki prześladowań, stworzyli w końcu sekretną organizację, Zakryty Sojusz ("Veiled Alliance"), który czyni przygotowania do wojny ze smoczymi królami.
Przy opisie magii należy wspomnieć o alternatywnych źródłach mocy, z których najlepiej opisane są trzy. Pierwszym jest Szarość, a magów z niej korzystających nazywa się nekromantami. Drugim jest Czerń, której adepci zwą się czarodziejami cienia. Trzecim, najnowszym, jest Błękitny Sztorm ("Cerulean Storm"), dziwna anomalia pojawiająca się okresowo na Athasie. Magowie, którzy czerpią z niego energię, nazywają się błękitnymi. Mogą istnieć także inne, unikalne źródła mocy czarów. Na przykład, Sadira z Tyru zasila swe zaklęcia bezpośrednio mocą słońca, choć jest ona jedyną znaną osobą obdarzoną tak niezwykłym talentem.
Mistrzostwo w magii (z dowolnego źródła) i psionice umożliwia takiej osobie metamorfozę w zaawansowany byt. Splugawiacze/psionicy rozpoczynają przemianę w smoka, ochraniający/psionicy w motylopodobnego avangiona, kapłani/psionicy w potężnego żywiołaka, zaś druidzi/psionicy w ducha krainy.

</doc>
<doc id="920985" url="https://pl.wikipedia.org/wiki?curid=920985" title="Zagroda Wsi Pszczyńskiej">
Zagroda Wsi Pszczyńskiej

Zagroda Wsi Pszczyńskiej – skansen w Pszczynie, grupujący zabytki drewnianej architektury ludowej z regionu pszczyńskiego. Został utworzony w 1975 roku na powierzchni ok. 2 ha na terenie Parku Kolejowego (dziś zwanego Dworcowym). Po rozbudowie w 2013 roku skansen zyskał m.in. replikę młyna wodnego, budynek usługowy z kasą i sklepem z pamiątkami oraz altanę położoną nad stawem.
Skansen jest położony we wschodniej części zabytkowego parku pszczyńskiego. Na blisko dwóch hektarach zgromadzono kilkanaście obiektów architektury drewnianej ziemi pszczyńskiej. Najstarszym zabytkiem jest spichlerz dworski z Czechowic (1784). Prawdziwą atrakcją jest również stodoła ośmioboczna z Kryr (XVIII w.), chałupa z Grzawy (1831), kuźnia z Goczałkowic (XIX w.) i młyn wodny z Bojszów, w którym dzisiaj mieszczą się sale wystawowe.
O znaczeniu historycznym i turystycznym Zagrody Wsi Pszczyńskiej świadczy fakt wpisania jej do Szlaku Architektury Drewnianej opracowanego przez Urząd Marszałkowski, który to szlak łączy najcenniejsze i najciekawsze przykłady drewnianej architektury sakralnej i świeckiej Górnego Śląska.
Wyjątkowość skansenu drzemie w zabytkowych chałupach, z których większość to budynki z oryginalnych materiałów. W ich wnętrzach zebrano wiele autentycznych sprzętów, są wśród nich m.in. rolnicze i rzemieślnicze narzędzia codziennego użytku, wozy drabiniaste („drabinioki”), sanie towarowe, eleganckie bryczki, meble oraz interesujące eksponaty sztuki ludowej.
W skansenie prowadzone są również warsztaty edukacyjne, a na imprezach folklorystycznych, m.in. „Spotkaniach Pod Brzymem” spotykają się zespoły regionalne. Charakter miejsca oddają także inscenizacje obrzędów wielkanocnych i wieczerzy wigilijnej.
W skład ekspozycji wchodzą m.in.:
Skansen znajduje się na Szlaku Architektury Drewnianej województwa śląskiego w pętli pszczyńskiej.

</doc>
<doc id="920986" url="https://pl.wikipedia.org/wiki?curid=920986" title="Arena Daegu">
Arena Daegu

Arena Daegu – przeznaczona do koszykówki hala sportowa znajdująca się w mieście Daegu, w Korei Południowej. W tej hali swoje mecze rozgrywa drużyna Dongyang Orions. Hala została oddana do użytku w roku 1971, może pomieścić 5 609 widzów.

</doc>
<doc id="920987" url="https://pl.wikipedia.org/wiki?curid=920987" title="Arena Jutaek">
Arena Jutaek

Arena Jutaek – przeznaczona do koszykówki hala sportowa znajdująca się w mieście Cheonan, w Korei Południowej. W tej hali swoje mecze rozgrywa drużyna Kookmin Savers. Hala została oddana do użytku w roku 1995, może pomieścić 2 900 widzów.

</doc>
<doc id="920988" url="https://pl.wikipedia.org/wiki?curid=920988" title="Ryu Gwansun Gymnasium">
Ryu Gwansun Gymnasium

Ryu Gwansun Gymnasium (kor. "유관순체육관") – hala sportowa znajdująca się w mieście Cheonan w Korei Południowej. Obiekt wchodzi w skład kompleksu The Cheonan Sports Complex. Hala wykorzystywana jest głównie do rozgrywania spotkań siatkówki i koszykówki. Swoje mecze w roli gospodarza rozgrywa w niej drużyna siatkarska Hyundai Capital Skywalkers. Ryu Gwansun Gymnasium posiada łącznie 5482 miejsca siedzące – 4034 na trybunach stałych, a 1448 na trybunach wysuwanych.

</doc>
<doc id="920990" url="https://pl.wikipedia.org/wiki?curid=920990" title="Arena Jecheon">
Arena Jecheon

Arena Jecheon - przeznaczona do siatkówki hala sportowa znajdująca się w mieście Jecheon, w Korei Południowej. Hala została oddana do użytku w roku 1998, może pomieścić 3 300 widzów.

</doc>
<doc id="920991" url="https://pl.wikipedia.org/wiki?curid=920991" title="Szwenkfeldyści">
Szwenkfeldyści

Schwenkfeldyści (lub z ) – wyznawcy doktryny religijnej Kaspara Schwenkfelda (1489–1561).
Schwenkfeld nigdy nie zamierzał tworzyć odrębnego Kościoła, był przeciwny podziałom między chrześcijanami. Jednak prześladowania wyznawców jego doktryny spowodowały powstanie odrębnej organizacji religijnej. Jej zaczątkiem była niewielka grupa zwolenników Schwenkfelda w jego rodzinnym majątku ziemskim w Osieku w księstwie legnickim, która powstała w latach 20. XVI w. Zwolennicy Schwenkfelda z południowych Niemiec zniknęli w XVIII w. w wyniku prześladowań.
W 1700 na Dolnym Śląsku i hrabstwie kłodzkim było około 1200–1500 schwenkfeldystów, m.in. w miejscowościach: Twardocice, Proboszczów, Czaple, Rochów i Bielanka, koło Złotoryi. Wielu uciekło przed prześladowaniami katolickich Habsburgów. Pozostałą grupę 500 osób jezuici podczas „misji” przymusowego nawracania w 1725 zmusili do przesiedlenia się do Herrnhut (ostatni szwenkfeldysta na Śląsku zmarł w 1826 w Twardocicach). Stamtąd w latach 1731–1737 szwenkfeldyści wyjechali do Pensylwanii (obecnie w USA). W 1782 utworzono tam "Towarzystwo Schwenkfeldystów", od 1909 nazwane "Kościołem schwenkfeldystycznym" ("Schwenkfelder Church"). Obecnie ma on 6 kościołów i około 3000 wyznawców (w Filadelfii i okolicach).
Doktryna.
Teologia szwenkfeldystów zawiera elementy pietyzmu, anabaptyzmu i monofizytyzmu:

</doc>
<doc id="920993" url="https://pl.wikipedia.org/wiki?curid=920993" title="Nawis">
Nawis



</doc>
<doc id="920994" url="https://pl.wikipedia.org/wiki?curid=920994" title="Stewardessa">
Stewardessa



</doc>
<doc id="920998" url="https://pl.wikipedia.org/wiki?curid=920998" title="Arena Cheongju">
Arena Cheongju

Arena Cheongju – przeznaczona do koszykówki hala sportowa znajdująca się w mieście Cheongju, w Korei Południowej. W tej hali swoje mecze rozgrywa drużyna Hyperion. Hala może pomieścić 3 815 widzów, wszystkie miejsca są siedzące.

</doc>
<doc id="920999" url="https://pl.wikipedia.org/wiki?curid=920999" title="Województwo derpskie">
Województwo derpskie



</doc>
<doc id="921000" url="https://pl.wikipedia.org/wiki?curid=921000" title="Arena Chungju">
Arena Chungju

Arena Chungju – przeznaczona do koszykówki hala sportowa znajdująca się w mieście Chungju, w Korei Południowej. W tej hali swoje mecze rozgrywa drużyna Chungju BC. Hala może pomieścić 4 398 widzów, wszystkie miejsca są siedzące.

</doc>
<doc id="921001" url="https://pl.wikipedia.org/wiki?curid=921001" title="Arena Wolmyeong">
Arena Wolmyeong

Arena Wolmyeong - przeznaczona do koszykówki hala sportowa znajdująca się w mieście Gunsan, w Korei Południowej. W tej hali swoje mecze rozgrywa drużyna Gunsan BC. Hala może pomieścić 4 500 widzów, wszystkie miejsca są siedzące.

</doc>
<doc id="921002" url="https://pl.wikipedia.org/wiki?curid=921002" title="Emily Deschanel">
Emily Deschanel

Emily Deschanel (ur. 11 października 1976 w Los Angeles) – amerykańska aktorka, najbardziej znana ze swojej roli w amerykańskim serialu "Kości".
Dzieciństwo.
Emily Deschanel urodziła się w Los Angeles, w Kalifornii. Jest córką znanego operatora i reżysera Caleba Deschanela i aktorki Mary Jo Deschanel (panieńskie nazwisko: Weir). Deschanel ma młodszą siostrę Zooey, która oprócz pisania tekstów piosenek zajmuje się aktorstwem i jest modelką. Ich matka ma irlandzkie korzenie, a ich dziadek jest Francuzem. Według "Paris Match" prapradziadek Emily, Paul Deschanel, był prezydentem Francji, w rzeczywistości nie jest to prawdą .
Emily wychowywała się we Włoszech, Kanadzie, Francji, Jugosławii, Wielkiej Brytanii i Południowej Afryce.
Kariera.
Filmowy debiut Deschanel miał miejsce w roku 1994. Zagrała w filmie "Czerwona Róża" ze scenariuszem Stephena Kinga w 2002 roku. Zagrała również w takich filmach jak: "Wzgórze nadziei", "Alamo" czy "Droga sławy".
Po zagraniu w filmie "Boogeyman", Deschanel dostała rolę dr Temperance Brennan w serialu "Kości". Serial oparty jest na życiu Kathy Reichs. Za tę rolę Deschanel została nominowana do licznych nagród, pozytywnie przyjęta przez krytyków.
Życie osobiste.
25 września 2010 wyszła za mąż za scenarzystę i aktora Davida Hornsby. 21 września 2011 Emily Deschanel urodziła syna Henry’ego Lamara. 8 czerwca 2015 urodziła drugiego syna Calvina.

</doc>
<doc id="921004" url="https://pl.wikipedia.org/wiki?curid=921004" title="Arena Jinnam">
Arena Jinnam

Arena Jinnam – przeznaczona do koszykówki hala sportowa znajdująca się w mieście Yeosu, w Korei Południowej. W tej hali swoje mecze rozgrywa drużyna Yeosu BC. Hala może pomieścić 2 501 widzów, wszystkie miejsca są siedzące.

</doc>
<doc id="921005" url="https://pl.wikipedia.org/wiki?curid=921005" title="Piccolo (muzyka)">
Piccolo (muzyka)



</doc>
<doc id="921007" url="https://pl.wikipedia.org/wiki?curid=921007" title="Palma Arena">
Palma Arena

Palma Arena – wielofunkcyjna hala sportowa znajdująca się w mieście Palma na Balearach, w Hiszpanii. Hala może pomieścić 4500 widzów podczas wydarzeń sportowych, a na koncertach 8106 osób. Organizowane są tu zawody sportowe w dyscyplinach takich jak kolarstwo torowe, koszykówka, piłka siatkowa, futsal i hokej.
Arena ma m² powierzchni użytkowej. Wyposażona jest w dwupoziomowy zadaszony parking na 350 pojazdów i 15 szatni. Jej projektantem jest holenderski architekt Sander Douma. Tor kolarski ma 250 metrów długości, a jego nachylenie waha się od 15º do 43º. Przy jego budowie zostało wykorzystane drewno z sosny syberyjskiej pochodzącej z Ukrainy. Wnętrze hali oświetla naturalne światło przedostające się z zewnątrz dużymi oknami.
Hala została wybudowana z myślą o organizacji Mistrzostw Świata w Kolarstwie Torowym 2007. Była także gospodarzem Mistrzostw Europy w Koszykówce Mężczyzn 2007. 2 maja 2007 odbył się tu pokazowy mecz tenisa ziemnego pomiędzy pochodzącym z Balearów Rafaelem Nadalem i Szwajcarem Rogerem Federerem. Grali na nietypowym korcie, gdyż jedna jego połowa była pokryta nawierzchnią ziemną, natomiast druga trawiastą. Zwyciężył zawodnik gospodarzy wynikiem 7:5, 4:6, 7:6 (10).
W 2008 postawiono zarzuty korupcyjne około 30 osobom, w tym ówczesnemu prezydentowi Balearów Jaumowi Matasowi. Koszt inwestycji zamiast zakładanych 48 milionów euro wyniósł blisko 100 mln euro. W 2012 Matas został skazany na 6 lat pozbawienia wolności. W 2013 karę tę obniżono do 9 miesięcy

</doc>
<doc id="921009" url="https://pl.wikipedia.org/wiki?curid=921009" title="Arena Mokpo">
Arena Mokpo

Arena Mokpo – przeznaczona do siatkówki hala sportowa znajdująca się w mieście Mokpo, w Korei Południowej. Hala może pomieścić 4 000 widzów, wszystkie miejsca są siedzące.

</doc>
<doc id="921010" url="https://pl.wikipedia.org/wiki?curid=921010" title="Arena Jeonam Yeosu">
Arena Jeonam Yeosu

Arena Jeonam Yeosu - przeznaczona do koszykówki hala sportowa znajdująca się w mieście Yeosu, w Korei Południowej. W tej hali swoje mecze rozgrywa drużyna Yeosu Prumi. Hala może pomieścić 6 000 widzów, wszystkie miejsca są siedzące.

</doc>
<doc id="921012" url="https://pl.wikipedia.org/wiki?curid=921012" title="Dekanat Biała">
Dekanat Biała

Dekanat Biała − jeden z 36 dekanatów w rzymskokatolickiej diecezji opolskiej.
Parafie.
W skład dekanatu wchodzi 12 parafii:
Historia.
Archiprezbiterat (odpowiednik dekanatu w dawnej diecezji wrocławskiej) w Białej był jednym z dwunastu na jakie w średniowieczu dzielił się archidiakonat opolski diecezji wrocławskiej.

</doc>
<doc id="921015" url="https://pl.wikipedia.org/wiki?curid=921015" title="Kongō">
Kongō



</doc>
<doc id="921016" url="https://pl.wikipedia.org/wiki?curid=921016" title="Dolina Górnej Narwi">
Dolina Górnej Narwi

Dolina Górnej Narwi (843.36) – mezoregion fizycznogeograficzny w północno-wschodniej Polsce, w środkowo-wschodniej części Niziny Północnopodlaskiej. Ciągnie się wzdłuż doliny górnego biegu Narwi, od granicy Białorusi na wschodzie po Kotlinę Biebrzańską na północy. Początkowo wykorzystuje równoleżnikową pradolinę oddzielającą Wysoczyznę Białostocką na północy od Równiny Bielskiej na południu. Pod Surażem skręca gwałtownie na północ, granicząc od zachodu z Wysoczyzną Wysokomazowiecką.
Dno Doliny Górnej Narwi jest zabagnione przy czym Narew tworzy (szczególnie w końcowym odcinku) liczne meandry. Takie położenie skutkuje brakiem miast – jedynym ośrodkiem miejskim w regionie jest miasteczko Suraż.
Na terenie Doliny Górnej Narwi utworzono w latach 80. Narwiański Park Krajobrazowy w 1996 roku przekształcony w Narwiański Park Narodowy (z części powierzchni parku krajobrazowego został utworzony park narodowy, pozostała część leży w jego otulinie).

</doc>
<doc id="921017" url="https://pl.wikipedia.org/wiki?curid=921017" title="Bacówka pod Bereśnikiem">
Bacówka pod Bereśnikiem

Bacówka pod Bereśnikiem im. E. Moskały (używa się też nazwy Schronisko pod Bereśnikiem) – górskie schronisko turystyczne położone w Beskidzie Sądeckim, w Paśmie Radziejowej, w okolicach szczytu Bereśnik (843 m).
Historia.
Zostało otwarte dla turystów w 1989 – wybudował je Oddział Pieniński PTTK w Szczawnicy. Schronisko, ze względu na bliskość Szczawnicy będącej miejscowością uzdrowiskową, jest bardzo popularne. Było ostatnim z obiektów turystyki kwalifikowanej (bacówek), wybudowanych z inicjatywy Edwarda Moskały, ale odmienna od innych bacówek architektura oraz położenie blisko miejscowości powoduje, że obecnie rzadko tak jest odbierana. Dysponuje 40 miejscami noclegowymi w pokojach 2-, 4-, 7- i 8-osobowych.
W sierpniu 2009 Bacówka zajęła trzecie miejsce w rankingu schronisk górskich, sporządzonym przez polski magazyn turystyki górskiej n.p.m..
W sierpniu 2013 Bacówce nadano imię patrona – Edwarda Moskały, inicjatora budowy tego typu obiektów.
Z bacówki rozciąga się wspaniała panorama na Tatry oraz Pieniny (szczególnie na pasmo Małych Pienin).
Szlaki turystyczne.
Do bacówki prowadzi szlak turystyczny ze Szczawnicy (↑ 1 h, ↓ 0:40 h), biegnący dalej na Dzwonkówkę (982 m), gdzie łączy się z Głównym Szlakiem Beskidzkim. Ze Szczawnicy można się dostać również szlakiem rowerowym. Przy bacówce zaczyna się szlak turystyczny – szlak lokalny znakowany dwoma paskami (białym i czerwonym) do wodospadu Zaskalnik (↑ 0:45 h, ↓ 1 h), skąd szlakiem niebieskim w około 30 minut dotrzemy do Szczawnicy.

</doc>
<doc id="921018" url="https://pl.wikipedia.org/wiki?curid=921018" title="Autodesk">
Autodesk

Autodesk, Inc. – amerykańskie przedsiębiorstwo zajmujące się tworzeniem oraz serwisem oprogramowania komputerowego przeznaczonego dla przedsiębiorstw produkcyjnych. Autodesk znajduje się na liście Fortune 1000 magazynu "Fortune".
Historia.
Autodesk stworzył w 1982 roku wraz z 12 wspólnikami John Walker. Początkowo siedzibą firmy było Mill Valley w Kalifornii. Obecnie główna siedziba znajduje się w San Rafael w Kalifornii. Pierwszym produktem stworzonym przez Autodesk był program AutoCAD działający pod 8-bitowym systemem operacyjnym CP/M. To oprogramowanie typu CAD pozwalało użytkownikowi na tworzenie prostych rysunków technicznych oraz drobnych projektów.
W 2002 roku zakupił od Revit Technologies z Massachusetts parametryczny model oprogramowania Revit za 133 mln USD.
W styczniu 2006 roku Autodesk wykupił firmę Alias Systems Corporation zajmującą się grafiką 3D za 197 mln USD.
Organizacja i produkty.
Przedsiębiorstwo jest podzielone na sześć mniejszych specjalistycznych dywizji:

</doc>
<doc id="921019" url="https://pl.wikipedia.org/wiki?curid=921019" title="Arena Jeongup">
Arena Jeongup

Arena Jeongup - przeznaczona do siatkówki hala sportowa znajdująca się w mieście Jeongup, w Korei Południowej. Hala może pomieścić 3 000 widzów, wszystkie miejsca są siedzące.

</doc>
<doc id="921020" url="https://pl.wikipedia.org/wiki?curid=921020" title="Arena Gimje">
Arena Gimje

Arena Gimje - przeznaczona do koszykówki hala sportowa znajdująca się w mieście Gimje, w Korei Południowej. W tej hali swoje mecze rozgrywa drużyna Gimje BC. Hala może pomieścić 4 000 widzów, wszystkie miejsca są siedzące.

</doc>
<doc id="921021" url="https://pl.wikipedia.org/wiki?curid=921021" title="Arena Jeonju">
Arena Jeonju

Arena Jeonju – przeznaczona do koszykówki hala sportowa znajdująca się w mieście Jeonju, w Korei Południowej. 
W tej hali swoje mecze rozgrywa drużyna Jeonju KCC. Hala została oddana do użytku w roku 1983, może pomieścić 4 291 widzów.

</doc>
<doc id="921023" url="https://pl.wikipedia.org/wiki?curid=921023" title="Arena Gudeok">
Arena Gudeok

Arena Gudeok – przeznaczona do siatkówki hala sportowa znajdująca się w mieście Pusan w Korei Południowej. Hala została oddana do użytku w roku 1971, może pomieścić 4 000 widzów.

</doc>
<doc id="921024" url="https://pl.wikipedia.org/wiki?curid=921024" title="Arena Geumjeong">
Arena Geumjeong

Arena Geumjeong – przeznaczona do koszykówki hala sportowa znajdująca się w mieście Pusan w Korei Południowej. Hala została oddana do użytku w roku 2002, może pomieścić 5 054 widzów.

</doc>
<doc id="921025" url="https://pl.wikipedia.org/wiki?curid=921025" title="Michał Gembiak">
Michał Gembiak

Michał Gembiak ps. „Prezes” (ur. 11 sierpnia 1985) – polski motorowodniak, reprezentujący barwy klubu KS Posnania Poznań.
Brat bliźniak Marcina, również motorowodniaka.
Dwukrotny medalista Motorowodnych Mistrzostw Świata, czterokrotny medalista Motorowodnych Mistrzostw Europy, dwunastokrotny medalista Motorowodnych Mistrzostw Polski.
W latach 1995–2001 startował w klasie JT-250, obecnie startuje w klasie T-550 (numer startowy 30).
W roku 2009 Michał Gembiak zdobył tytuł Wicemistrza Świata w klasie T-550 (Dunaujvaros, Węgry), uległ jedynie Artowi Raudva (Estonia), którego zdeklasował już po dwóch tygodniach w Żninie, gdzie zdobył tytuł Mistrza Europy. We wrześniu 2009 znowu stanął na najwyższym podium odbierając puchar i tytuł Mistrza Polski w klasie T-550 (brat bliźniak Marcin zdobył drugie miejsce).
Rok 2009 obfitował w tytuły dla Michała nie tylko na wodzie – najnowszy to magister farmacji Uniwersytetu Medycznego im. Karola Marcinkowskiego w Poznaniu.

</doc>
<doc id="921026" url="https://pl.wikipedia.org/wiki?curid=921026" title="Dekanat Opole">
Dekanat Opole

Dekanat Opole – dekanat w rzymskokatolickiej diecezji opolskiej.
W skład dekanatu wchodzi 14 parafii:

</doc>
<doc id="921028" url="https://pl.wikipedia.org/wiki?curid=921028" title="Arena Gijang">
Arena Gijang

Arena Gijang – przeznaczona do koszykówki hala sportowa znajdująca się w mieście Pusan w Korei Południowej. Hala została oddana do użytku w roku 2002. Może pomieścić 5 245 widzów.

</doc>
<doc id="921030" url="https://pl.wikipedia.org/wiki?curid=921030" title="Arena Sajik">
Arena Sajik

Arena Sajik - przeznaczona do koszykówki hala sportowa znajdująca się w mieście Pusan w Korei Południowej. W tej hali swoje mecze rozgrywa drużyna Kia Enterprise. Hala została oddana do użytku w roku 1985. Może pomieścić 15 000 widzów, wszystkie miejsca są siedzące. Jest to jedna z największych obok znajdujących się w Seulu Jamsil i Jangchung hal w Korei Południowej.

</doc>
<doc id="921031" url="https://pl.wikipedia.org/wiki?curid=921031" title="Wojciech Ziemiański">
Wojciech Ziemiański

Wojciech Ziemiański (ur. 12 maja 1953 w Szczecinie) – polski aktor teatralny i filmowy.
Życiorys.
Syn aktora i dyrektora teatrów Władysława Ziemiańskiego. W roku 1977 ukończył studia na Wydziale Sztuki Lalkarskiej Państwowej Wyższej Szkoły Teatralnej im. Ludwika Solskiego w Krakowie − Filia we Wrocławiu. Na scenie zadebiutował w roku 1978 rolą Księcia Filipa w spektaklu "Iwona, księżniczka Burgunda" w Teatrze im. Cypriana Kamila Norwida w Jeleniej Górze. Na ekranie pojawił się po raz pierwszy w 1998 roku w serialu "Życie jak poker". W latach 1987−2017 etatowy aktor Teatru Polskiego we Wrocławiu.

</doc>
<doc id="921033" url="https://pl.wikipedia.org/wiki?curid=921033" title="Dekanat Branice">
Dekanat Branice

Dekanat Branice – jeden z 36 dekanatów w rzymskokatolickiej diecezji opolskiej.
Obszar dekanatu należał pierwotnie do diecezji ołomunieckiej. Powstał po pierwszej wojnie światowej i przyłączeniu tzw. kraiku hulczyńskiego do Czechosłowachi na obszarze dystryktu kietrzańskiego, którego siedzibą Branice stały się w 1924 (rezydował tu ks. Josef Martin Nathan). Do 1972 formalnie podlegał archidiecezji ołomunieckiej, po czym wszedł w skład utworzonej w tymże roku diecezji opolskiej.
W skład dekanatu wchodzi 14 parafii:

</doc>
<doc id="921035" url="https://pl.wikipedia.org/wiki?curid=921035" title="Na oczach świata">
Na oczach świata

Na oczach świata – publikacja dokumentalna opracowana przez Marię Kann i wydana konspiracyjnie w październiku 1943 w Warszawie przez Biuro Informacji i Propagandy Armii Krajowej (rzekomo przez fikcyjne Wydawnictwo „GLOB” w Zamościu; dane autentycznego wydawcy – KOPR – podano na odwrocie karty tytułowej). Dotyczy powstania w getcie warszawskim – walk oraz zagłady getta po kapitulacji.
Publikacja została napisana na podstawie dokumentów polskiego i żydowskiego podziemia zbrojnego zgromadzonych w archiwach AK oraz Delegatury Rządu Na Kraj, które udostępnili Marii Kann Aleksander Kamiński i Władysław Bartoszewski, a także na podstawie relacji świadków, osób ocalałych. Została wzbogacona dodatkiem "Głosy prasy polskiej" będącym zbiorem odezw i artykułów z prasy podziemnej. Praca licząca 48 stron ukazała się w nakładzie 2100 egzemplarzy.

</doc>
<doc id="921039" url="https://pl.wikipedia.org/wiki?curid=921039" title="Bagno (powiat białostocki)">
Bagno (powiat białostocki)

Bagno – kolonia w Polsce położona w województwie podlaskim, w powiecie białostockim, w gminie Gródek.
Prawosławni mieszkańcy wsi należą do parafii Narodzenia Najświętszej Marii Panny w Gródku.
W latach 1975–1998 miejscowość administracyjnie należała do województwa białostockiego.

</doc>
<doc id="921040" url="https://pl.wikipedia.org/wiki?curid=921040" title="Zatoka Guanabara">
Zatoka Guanabara

Zatoka Guanabara – zatoka oceaniczna w brazylijskim stanie Rio de Janeiro. Na południowo-zachodnim brzegu zatoki leży miasto Rio de Janeiro, a na jej brzegu południowo-wschodnim miasto Niterói.
Zatoka znajduje się w miejscu zapadliska tektonicznego powstałego w kenozoiku.
Licząca około 380 km² powierzchni i 143 km obwodu, Guanabara jest drugą pod względem rozległości zatoką brazylijskiego wybrzeża.
Średnia głębokość zatoki wynosi 3 m wewnątrz lądu; 8,3 m w okolicy Mostu Prezydenta Costy e Silvy i 17 m w kanale wlotowym. W wewnętrznym rejonie zatoki, do którego wpada większość rzek, zbierające się osady doprowadziły do utworzenia namorzynów porośniętych typową dla lasu atlantyckiego roślinnością.
Historia.
W czasach prekolumbijskich zamieszkana przez Indian z plemion tupi-guarani, Guanabara została odkryta przez portugalską ekspedycję badawczą 1 stycznia 1502. Od daty odkrycia wzięło później nazwę miasto Rio de Janeiro: członkowie ekspedycji mylnie wzięli zatokę za ujście wielkiej rzeki i nazwali ją "Rio de Janeiro" (po portugalsku: Rzeka Stycznia).

</doc>
<doc id="921041" url="https://pl.wikipedia.org/wiki?curid=921041" title="Gródek-Kolonia">
Gródek-Kolonia



</doc>
<doc id="921044" url="https://pl.wikipedia.org/wiki?curid=921044" title="Równina Mazurska">
Równina Mazurska

Równina Mazurska (842.87) – mezoregion fizycznogeograficzny w północno-wschodniej Polsce, w południowej części Pojezierza Mazurskiego. Graniczy od zachodu z Garbem Lubawskim i Pojezierzem Olsztyńskim, od północy z Pojezierzem Mrągowskim i Krainą Wielkich Jezior Mazurskich, od wschodu z Pojezierzem Ełckim, od południa z Równiną Kurpiowską a od południowego zachodu styka się ze Wzniesieniami Mławskimi.
Region jest równiną, północnym przedłużeniem Równiny Kurpiowskiej, od której jednak różni się obecnością jezior. Największymi jeziorami na Równinie Mazurskiej są Jezioro Roś i Jezioro Nidzkie (rezerwat krajobrazowy).
Równina Mazurska jest regionem obficie zalesionym. We wschodniej części znajduje się Puszcza Piska a w zachodniej Puszcza Nidzicka. Występowanie lasów i jezior oraz brak zanieczyszczenia środowiska czyni obszar regionem turystycznie atrakcyjnym. 
Głównymi rzekami regionu są Omulew, Szkwa, Rozoga i Pisa (dopływy Narwi), a miastami Szczytno, Pisz i Ruciane-Nida.

</doc>
<doc id="921045" url="https://pl.wikipedia.org/wiki?curid=921045" title="Telefonia IP">
Telefonia IP



</doc>
<doc id="921047" url="https://pl.wikipedia.org/wiki?curid=921047" title="Gródek-Kolonia (województwo podlaskie)">
Gródek-Kolonia (województwo podlaskie)

Gródek-Kolonia – kolonia w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.

</doc>
<doc id="921048" url="https://pl.wikipedia.org/wiki?curid=921048" title="Wyoblacz">
Wyoblacz



</doc>
<doc id="921049" url="https://pl.wikipedia.org/wiki?curid=921049" title="Glejsk">
Glejsk

Glejsk – kolonia w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Narodzenia Najświętszej Marii Panny w Gródku.

</doc>
<doc id="921050" url="https://pl.wikipedia.org/wiki?curid=921050" title="Jakubin">
Jakubin

Jakubin – kolonia w Polsce położona w województwie podlaskim, w powiecie białostockim, w gminie Gródek.
Według Powszechnego Spisu Ludności z 1921 roku kolonię zamieszkiwało 29 osób, wśród których 3 było wyznania rzymskokatolickiego, 13 prawosławnego a 13 mojżeszowego. Jednocześnie 11 mieszkańców zadeklarowało polską przynależność narodową a 18 białoruską. Było tu 4 budynki mieszkalne.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Narodzenia Najświętszej Marii Panny w Gródku.

</doc>
<doc id="921052" url="https://pl.wikipedia.org/wiki?curid=921052" title="2002 w polityce">
2002 w polityce



</doc>
<doc id="921053" url="https://pl.wikipedia.org/wiki?curid=921053" title="Kondycja (miejscowość)">
Kondycja (miejscowość)

Kondycja – kolonia w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.

</doc>
<doc id="921054" url="https://pl.wikipedia.org/wiki?curid=921054" title="Kozi Las (województwo podlaskie)">
Kozi Las (województwo podlaskie)

Kozi Las – osada leśna w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.

</doc>
<doc id="921055" url="https://pl.wikipedia.org/wiki?curid=921055" title="Paliczek">
Paliczek



</doc>
<doc id="921056" url="https://pl.wikipedia.org/wiki?curid=921056" title="Kuberka">
Kuberka

Kuberka – osada leśna śródleśna w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.

</doc>
<doc id="921057" url="https://pl.wikipedia.org/wiki?curid=921057" title="Wyżary">
Wyżary

Wyżary – osada leśna śródleśna, dawniej gajówka w Polsce położona na Uroczysku Wyżary w województwie podlaskim, w powiecie białostockim, w gminie Gródek.
Opis.
W latach 1975–1998 miejscowość administracyjnie należała do województwa białostockiego.
W latach 80. XX w. dzierżawiona przez Studencki Klub Jeździecki w Warszawie jako baza dla letnich obozów jeździeckich.
Obecnie stanowi domek myśliwski Koła Łowieckiego „Podmuch”.

</doc>
<doc id="921059" url="https://pl.wikipedia.org/wiki?curid=921059" title="Waliły-Dwór">
Waliły-Dwór

Waliły-Dwór – osada w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Narodzenia Najświętszej Marii Panny w Gródku, a wierni kościoła rzymskokatolickiego do parafii Najświętszego Serca Pana Jezusa w Gródku.

</doc>
<doc id="921063" url="https://pl.wikipedia.org/wiki?curid=921063" title="Iliniczowie herbu Korczak">
Iliniczowie herbu Korczak

Iliniczowie (Hliniczowie, Gliniczowie) – starolitewski ród szlachecki herbu Korczak.
Protoplastą rodu był Iwaszko (Jan) Ilinicz, namiestnik smoleński (1487–1489), witebski (1481), drohiczyński (1476), koniuszy witebski (1473), starosta brzeskokujawski, ożeniony z Anną Dowgirdówną, córką Andrzeja i Świętochny II voto Jakubowej Niemirowiczowej, siostrą przyrodnią hetmana polnego litewskiego Andrzeja Niemirowicza.
Wśród znaczących przedstawicieli był jego syn Jerzy Iwanowicz Ilinicz, marszałek nadworny litewski. Ostatnim z tej gałęzi rodu był wnuk Jerzego Iwanowicza, Jerzy Ilinicz, który fortunę zapisał Mikołajowi Krzysztofowi Radziwiłłowi „Sierotce”.
Do poł. XVI w. występowali również potomkowie drugiego syna Iwaszki - Mikołaja Ilinicza, namiestnika mińskiego (1494–1498) i smoleńskiego (1499), marszałka hospodarskiego (1495), ożenionego z Anną Nacowiczówną, córką Michała i Ofreni Katarzyny ks. Ostrogskiej, a siostrą cioteczną hetmana wielkiego litewskiego Konstantego.
Od XVII wieku nazwisko to pojawia się ponownie (nie wiadomo, czy jego nosiciele byli powiązani z powyższym rodem) i jest obecne do tej pory.

</doc>
<doc id="921067" url="https://pl.wikipedia.org/wiki?curid=921067" title="Mieczysław Wójcicki">
Mieczysław Wójcicki

Mieczysław Wójcicki (ur. 1928 w Tomaszowie Mazowieckim, zm. 2 maja 2007 w Łodzi) – polski dziennikarz sportowy.
Pracę jako dziennikarz rozpoczął w 1951 r. w „Głosie Robotniczym”, współpracował później z „Głosem Porannym”, „Przeglądem Sportowym”, „Tempem” i „Sportem”, a w ostatnich latach z lokalnym dodatkiem do „Gazety Wyborczej”. Jak korespondent relacjonował między innymi igrzyska olimpijskie w Monachium w 1972 r., w Moskwie w 1980 r. oraz piłkarskie mistrzostwa świata w Hiszpanii w 1982 r. i w Meksyku w 1986 r. Był członkiem zarządu Klubu Dziennikarzy Sportowych SDP. Szczególnie zasłużony dla promocji sportu w województwie łódzkim.

</doc>
<doc id="921070" url="https://pl.wikipedia.org/wiki?curid=921070" title="Paczula">
Paczula



</doc>
<doc id="921071" url="https://pl.wikipedia.org/wiki?curid=921071" title="Muharib Abdul al-Dżuburi">
Muharib Abdul al-Dżuburi

Muharib Abdul al-Dżuburi (ur. ? – zm. 2 maja 2007) – iracki terrorysta, rzecznik Organizacji Islamskie Państwo w Iraku, współodpowiedzialny między innymi za uprowadzenia i morderstwa obcokrajowców w Iraku. Zginął z trzema lub czterema towarzyszami w czasie ośmiogodzinnych walk między rebeliantami w pobliżu Bagdadu. O śmierci Al-Dżuburiego doniosła na swoim portalu internetowym jego własna organizacja. Śmierć terrorysty potwierdził również przedstawiciel sił amerykańskich, generał William Caldwell. Ciało Al-Dżuburiego zidentyfikowano na podstawie badań DNA i fotografii.

</doc>
<doc id="921072" url="https://pl.wikipedia.org/wiki?curid=921072" title="Sebastian Balcerzak">
Sebastian Balcerzak

Sebastian Balcerzak (ur. 25 czerwca 1980 w Białogardzie) – polski koszykarz, występujący przez wiele lat w barwach klubu AZS Koszalin.
Życiorys.
Pierwszym klubem Balcerzaka był AZS Koszalin. Debiutował w nim w 1994 roku jako kadet. Od 1996 roku grał w drużynie seniorów tego klubu. W sezonie 1998/1999 został wypożyczony do powstającego w tym czasie klubu Orzeł Białogard. Następnie wrócił do AZS-u Koszalin gdzie występował do 2007 roku. W sezonie 2005/2006 oraz 2006/2007 był kapitanem AZS-u Koszalin.
22 stycznia 2007 roku poniósł poważne obrażenia w wypadku samochodowym. Doznał ortopedycznych urazów stopy, stawu biodrowego i łokcia. Doznał także licznych urazów głowy (pęknięcie podstawy czaszki, obrzęk mózgu).
W sezonie 2008/2009 występował w Rzeszowie w barwach I-ligowej Resovii. W sezonie 2009/2010 był zawodnikiem AZS Koszalin. Przed sezonem podpisał kontrakt z drużyną mistrza Polski, Asseco Prokom Gdynia. W gdyńskim klubie nie rozegrał jednak żadnego oficjalnego meczu i w lutym 2011 powrócił do AZS Koszalin.
31 lipca 2010 w białogardzkim kościele wziął ślub..

</doc>
<doc id="921076" url="https://pl.wikipedia.org/wiki?curid=921076" title="Siedem Sióstr (ropa naftowa)">
Siedem Sióstr (ropa naftowa)

Siedem Sióstr (ang. "Seven Sisters") – nieformalne porozumienie powstałe w sierpniu-wrześniu 1928 roku w szkockiej miejscowości Achnacarry, wielkich korporacji wydobywczych. Osiągnięte tam porozumienie łagodziło dotychczasową ostrą konkurencję między tymi towarzystwami. Porozumienie przewidywało ograniczenie wydobycia ropy stosownie do kształtowania się popytu na nią i zachowanie dotychczasowych proporcji w jej wydobyciu między towarzystwami. Uzgodniono również ceny zbytu ropy naftowej. Za podstawę wzięto ceny ropy amerykańskiej fob porty Zatoki Meksykańskiej plus koszty frachtu do miejsca dostawy. Korporacje naftowe dyktowały ceny przez kontrolę produkcji, w 1965 roku kontrolowały 62,4% wydobycia ropy bez ZSRR i krajów Europy Wschodniej.
W skład grupy wchodziły: British Petroleum, Exxon, Gulf Oil, Mobil, Royal Dutch Shell, Standard Oil of California (SoCal) i Texaco.
Ich działanie w kierunku obniżania cen ropy na Bliskim Wschodzie spowodowało reakcję w postaci powstania OPEC.
Współcześnie „Nowymi Siedmioma Siostrami” nazywa się siedem największych na świecie i najbardziej wpływowych koncernów energetycznych: Saudi Aramco, Gazprom, CNPC, NIOC, PDVSA, Petrobras i Petronas.
Te spółki, w których większościowym udziałowcem jest państwo, kontrolują prawie 30% światowego wydobycia i ponad 30% łącznych światowych rezerw ropy i gazu.
„Stare” siostry mają około 10% udziału w wydobyciu i dysponują około 3% światowych rezerw, jednak dzięki temu, że sprzedają nie tylko ropę i gaz, lecz także benzynę, olej napędowy i produkty przemysłu petrochemicznego – pod względem przychodów ciągle jeszcze znacznie górują nad „nowymi” siostrami.

</doc>
<doc id="921081" url="https://pl.wikipedia.org/wiki?curid=921081" title="Michał Szurek">
Michał Szurek

Michał Szurek (ur. w 1946) – matematyk i publicysta, profesor. 
Życiorys.
Pochodzi z rodziny nauczycielskiej. W 1968 roku skończył studia na Uniwersytecie Warszawskim. Od tego czasu jest pracownikiem i wykładowcą tej uczelni. Jego główna specjalność naukowa to geometria algebraiczna. Od 1978 roku prowadzi dział "Rozmaitości matematyczne" w "Młodym Techniku". Przez cztery lata był redaktorem "Delty". Jest laureatem nagrody Polskiego Towarzystwa Matematycznego imienia Samuela Dicksteina (2004). Od 2012 członek Komitetu Redakcyjnego czasopisma Wiadomości Matematyczne.
Twórczość.
Jego najbardziej znane publikacje to:

</doc>
<doc id="921085" url="https://pl.wikipedia.org/wiki?curid=921085" title="Władcy Hanoweru">
Władcy Hanoweru



</doc>
<doc id="921088" url="https://pl.wikipedia.org/wiki?curid=921088" title="15 cm ciężka haubica vz. 14">
15 cm ciężka haubica vz. 14

15cm hrubá houfnice vz. 14 – ciężka haubica zaprojektowana przed I wojną światową w zakładach Škoda, używana przez wojska czechosłowackie, austriackie, węgierskie, włoskie i niemieckie - przez te dwa ostatnie jeszcze w latach czterdziestych XX wieku.
Historia.
Haubica została zaprojektowana na podstawie wcześniejszej haubicy 100 mm vz. 14, była to bardzo ciężka i niezbyt poręczna broń, pomimo znacznej masy (3340 kg w transporcie) nie można jej było rozłożyć na części. Także zasięg broni nie był specjalnie imponujący jak na haubicę tego kalibru i wynosił jedynie 6900 m. Wady te częściowo wyrównywał dość potężny pocisk burzący ważący 41 kg.
W 1916 do produkcji wprowadzono nowy model, znany jako vz. 14/16, z nieco dłuższą lufą i używający lżejszego pocisku.
Haubice vz. 14 i vz. 14/16 używane były przez wojska austro-węgierskie w czasie I wojny światowej. Po zakończeniu wojny większość haubic została przejęta przez Włochy, gdzie jeszcze w 1940 używane były jako standardowe średnie haubice (włoskie oznaczenie tych haubic to obice da 149/12 modello 14 i obice da 149/13), w armii czechosłowackiej znane były jako hruba houfnize vz. 14 i hruba houfnize vz. 14/16, w armii austriackiej i niemieckiej jako 15 cm schwere Feldhaubitze M 14 i 15 cm schwere Feldhaubitze M 14/16.
W 1919 Wojsko Polskie posiadało 9 haubic wz. 1914, z tego 8 na froncie. Zostały następnie wycofane w ramach standaryzacji uzbrojenia i zastąpione przez 155 mm haubice wz.17. 

</doc>
<doc id="921089" url="https://pl.wikipedia.org/wiki?curid=921089" title="Antanas Klimavičius">
Antanas Klimavičius

Antanas Klimavičius (ur. 15 lipca 1949 w rejonie olickim) - litewski prawnik, prokurator, Prokurator Generalny Republiki Litewskiej w latach 2000-2005, sędzia Sądu Najwyższego Litwy od 2005.
Absolwent Wydziału Prawa Uniwersytetu Wileńskiego (1976). Po zdobyciu dyplomu rozpoczął pracę w Prokuraturze Rejonowej w Kapsukasie (obecnie Mariampol). W latach 1977-1980 pracował w Litewskiej Prokuraturze ds. Transportu. Od 1980 do 1993 pracował w Prokuraturze Miejskiej w Wilnie jako śledczy, naczelny śledczy, śledczy do zadań szczególnych, naczelnik wydziału śledczego oraz zastępca Prokuratora Miejskiego. Od 1993 do 1995 był naczelnym prokuratorem Wydziału Śledczego ds. Przestępczości Zorganizowanej i Korupcji Prokuratury Miejskiej w Wilnie, następnie do 1998 zajmował analogiczną pozycję w Prokuraturze okręgu wileńskiego. W latach 1998-2000 był naczelnikiem Wydziału Śledczego Służby do Badań Specjalnych.
Od 2000 do 2005 Prokurator Generalny Republiki Litewskiej.
Sędzia Sądu Najwyższego Litwy od lipca 2005.

</doc>
<doc id="921090" url="https://pl.wikipedia.org/wiki?curid=921090" title="Antanas Klimavicius">
Antanas Klimavicius



</doc>
<doc id="921093" url="https://pl.wikipedia.org/wiki?curid=921093" title="Kazys Pėdnyčia">
Kazys Pėdnyčia

Kazys Pėdnyčia (ur. 6 listopada 1949 w Plaskūnai w rejonie koszedarskim) - litewski prawnik, prokurator, sędzia, adwokat, Prokurator Generalny Republiki Litewskiej od 1997 do 2000.

</doc>
<doc id="921094" url="https://pl.wikipedia.org/wiki?curid=921094" title="Kazys Pednycia">
Kazys Pednycia



</doc>
<doc id="921095" url="https://pl.wikipedia.org/wiki?curid=921095" title="Kino Zorza w Katowicach">
Kino Zorza w Katowicach

Katowickie Kino "Zorza" – jedno z katowickich kin, które mieściło się w Domu Powstańca Śląskiego przy ulicy Jana Matejki 3.
Kino posiadało jedną salę z balkonem. Mogło pomieścić 700 osób na widowni. Wyposażone było w panoramiczny ekran. Odbywały się w nim m.in. projekcje obrazów w czasie Festiwalu Filmów Kultowych.
W roku 1993 "Śląskie Towarzystwo Filmowe" podejmowało próby utworzenia w Zorzy "Górnośląskiego Centrum Filmowego" i "Filmoteki Silesianów". Nie udało się to z powodu problemów własnościowych – "Dom Powstańca Śląskiego" należał do postkomunistycznego Związku Bojowników o Wolność i Demokrację.
Placówka została oficjalnie zamknięta w roku 2002. Obecnie dawna sala kinowa i inne pomieszczenia są wynajmowane przez firmę, która założyła w budynku "Klub Muzyczny Wyższy Wymiar" – dyskotekę.
Kino Zorza jest wspomniane w powieści Aleksandra Baumgardtena "Spotkanie z jutrem", opowiadającej o przybyłych w 1945 do Katowic lwowiakach-repatriantach:
Przy wejściu do dawnego kina (ul. Jana Matejki 3) odsłonięto tablicę upamiętniającą Obrońców Katowic: byłych Powstańców Śląskich i harcerzy poległych w walce z najeźdźcą niemieckim we wrześniu 1939 roku.

</doc>
<doc id="921096" url="https://pl.wikipedia.org/wiki?curid=921096" title="Faxe">
Faxe

Faxe (alt. pisownia Fakse) – miasto w Danii, na Zelandii; ośrodek wydobycia wapienia i browarniczy. W 2004 roku liczyło 3826 mieszkańców. 
Do roku 2007 siedziba byłej gminy Fakse, od roku 2007 siedziba nowej gminy Faxe.

</doc>
<doc id="921097" url="https://pl.wikipedia.org/wiki?curid=921097" title="30,5 cm moździerz oblężniczy vz. 11 Škoda">
30,5 cm moździerz oblężniczy vz. 11 Škoda

Škoda 305 mm Model 1911 – ciężka haubica (moździerz oblężniczy) zaprojektowana i zbudowana w zakładach Škoda, używana w okresie I wojny światowej. W odróżnieniu od „Grubej Berty” zwana „Chudą Emmą”.
Przeznaczenie.
Haubica była przeznaczona do wspierania oblężenia, niszczenia umocnień w postaci betonowych i pancernych elementów fortyfikacji. Armia Austro-Węgier potrzebowała uzbrojenia zdolnego niszczyć nowe włoskie fortyfikacje na granicy austriacko-włoskiej, wobec których posiadane uzbrojenie było nieskuteczne.
Haubica była również w stanie spełniać odwrotną funkcję, czyli zwalczać baterie oblężnicze przeciwnika atakujące własne fortyfikacje. Z tego powodu w trakcie pokoju baterie tych haubic były w składzie artylerii fortecznej.
W trakcie wojny, oprócz swojego pierwotnego przeznaczenia, zwalczania i obrony fortyfikacji, zaczęto wykorzystywać haubice w roli najcięższej artylerii polowej, przeznaczonej do zwalczania umocnień ziemnych oraz ciężkiej artylerii przeciwnika.
Budowa.
Cechą wyróżniającą „Chudą Emmę” na tle większości ówczesnej artylerii oblężniczej była duża mobilność. Od początku zaprojektowano działo wraz z przemyślanym systemem transportu i montażu.
Do transportu haubicę rozkładano na trzy główne części: podstawę (10 400 kg), łoże z oporopowrotnikiem (12 600 kg) i lufę (1000 kg). Niektóre z nich były jeszcze rozkładane na mniejsze elementy. W sumie części było 9. Każda z głównych części była transportowana na specjalnie do tego przeznaczonej przyczepie, która służyła również do montażu.
Do ciągnięcia przyczep w zakładach Austro-Daimler zaprojektowano ciągnik. Konstruktorem ciągnika był Ferdinand Porsche.
Była to jedna z pierwszych haubic zaprojektowanych specjalnie do transportu mechanicznego. Na twardym, równym podłożu jeden ciągnik był w stanie holować wszystkie trzy przyczepy. W trudniejszym terenie, każda przyczepa była ciągnięta przez jeden ciągnik. Ciągnik i platformy dostosowano do (ograniczonego) ruchu poza drogami, stosując szersze koła.
Montaż haubicy rozpoczynał się od przygotowania terenu pod podstawę. Najczęściej wykonywano płytki wykop o wymiarach podstawy. Nad tak przygotowane miejsce podjeżdżała przyczepa z podstawą. Płytę podstawy nieco unoszono na ręcznych podnośnikach, a po odholowaniu wózka transportowego spod podstawy, opuszczano ją na miejsce. Na podstawę wtaczano wózek z łożem i oporopowrotnikiem. Po uniesieniu i odłączeniu kół, łoże było mocowane do podstawy śrubami. Łoże miało specjalny kształt pozwalający na podtoczenie wózka z lufą bezpośrednio do miejsca mocowania. Lufę unoszono przy użyciu ręcznego wciągnika i wsuwano w obejmę. Złożenie haubicy na stanowisku bojowym zajmowało od zaledwie 50 minut do 3 godzin. Czas ustawienia tak ciężkiego działa na pozycji był w większym stopniu wyznaczany przez możliwości dotarcia zestawu na stanowisko. W 1915 na froncie pod Pińczowem, w bardzo trudnym terenie, ustawienie haubicy zajęło około dwóch tygodni.
Haubicę odpalano zdalnie, za pomocą przewodu elektrycznego. Przed strzałem obsługa chowała się w schronie. Obsługiwana przez 12 osób haubica mogła wystrzelić do 10 pocisków na godzinę.
Do użycia przez haubicę zaprojektowano dwa rodzaje pocisków: ciężkie, przeciwbetonowe pociski ważące 384 kg i lekkie odłamkowo-burzące ważące 287 kg. Ciężkie pociski mogły przebić do dwóch metrów żelbetu, a lekkie wybuchając tworzyły krater o średnicy 8 metrów i głębokości 8 metrów, zabijając przy tym osoby znajdujące się do 400 metrów od miejsca wybuchu.
Warianty.
Dla działa M11 masa całego składu jest podawana jako 31 860 kg. Dane dotyczące masy są dosyć rozbieżne w różnych źródłach i często niespójne.
Użycie.
Moździerze zostały po raz pierwsze użyte bojowo w 1914 do bombardowania belgijskich fortów Twierdzy Liège.
Znajdowały się na wyposażeniu między innymi 2. Pułku Artylerii Fortecznej, stacjonującego w Twierdzy Kraków. 4 haubice z tego pułku (3. i 4. kompanii) prowadziły w sierpniu 1914 ostrzał artyleryjski belgijskich fortów Twierdzy Namur: fortu d’Andoy, fortu Maizeret i fortu de Malonne. Opisuje to między innymi naoczny świadek pułkownik dyplomowany Bohdan Hulewicz – wtedy jeszcze młody oficer powołany do Armii Cesarstwa Niemieckiego. Po kilku dniach oblężenia i wystrzeleniu kilkuset pocisków forty te skapitulowały. Kompaniami dowodził major Rudolf von Ranciglio.
Na ziemiach polskich haubice były użyte na Twierdzy Przemyśl podczas obrony w 1914 oraz w 1915 podczas odbicia twierdzy przez armię austro-węgierską. Były użyte także w okresie styczeń-maj 1915 w rejonie Biadolin Radłowskich i Biadolin Szlacheckich do prowadzenia ostrzału Tarnowa i okolic. Jest z tym związana pierwsza w historii udana próba kierowania ogniem baterii artylerii z samolotu drogą radiową; miała ona miejsce w styczniu 1915, gdy z lotniska polowego armii austro-węgierskiej w Biadolinach Radłowskich wystartował samolot Albatros B.I wyposażony w radiotelegraf. Użyto jej również w maju 1915 w bitwie pod Gorlicami.
Po wojnie.
Haubice były uważane za bardzo udane. Po zakończeniu wojny liczne państwa przejęły po armii austro-węgierskiej te egzemplarze, które przetrwały wojnę. Były na wyposażeniu armii czechosłowackiej (17 sztuk M16), jugosłowiańskiej (4 sztuki M11 i 6 sztuk M16), rumuńskiej (zachowany egzemplarz wersji M11/16 posiada Narodowe Muzeum Wojskowe w Bukareszcie), włoskiej (23 sztuki M11, 16 sztuk M11/16 i 16 sztuk M16) i austriackiej (2 sztuki).
Po zajęciu Czechosłowacji przez nazistowskie Niemcy, czechosłowackie haubice włączono do wyposażenia Wehrmachtu. Nadano im wtedy oznaczenie 30,5 cm Mrs (t). Podczas kampanii wrześniowej Niemcy wykorzystali 10 z tych dział. 2 z nich znajdowały się w 3. Armii uderzającej na Polskę od północy, 4 działa były w 10. Armii uderzającej na Częstochowę i 4 działa w 14. Armii uderzającej na Górny Śląsk. Łącznie wszystkie te działa w czasie ataku na Polskę wystrzeliły 517 pocisków.
Później w 1940 działa te były wykorzystywane do ostrzeliwania francuskiej Linii Maginota. W 1941 po zajęciu Jugosławii Niemcy przejęli też jugosłowiańskie działa. W 1941–1942 podczas oblężenia Sewastopola miała miejsce największa koncentracja bojowa tych dział. Ściągnięto ich tam 21 sztuk, a wszystkie łącznie wystrzeliły 4920 pocisków na Sewastopol i okolice.

</doc>
<doc id="921099" url="https://pl.wikipedia.org/wiki?curid=921099" title="Ryōko Hirosue">
Ryōko Hirosue

 – japońska aktorka i gwiazda J-pop.
Życiorys.
W wieku 14 lat została zauważona w castingu i otrzymała swoją pierwszą rolę w filmie reklamowym. W 1998 zagrała w pierwszym spocie dla banku Sakura, który reprezentowała przez kilka sezonów. Następnie wzięła udział w kampanii reklamowej piwa Kirin. W sumie Ryōko nakręciła ponad dwadzieścia spotów reklamowych. Równolegle rozwijała swoją karierę aktorską, grając w różnych serialach, jak sitcom "Le Coeur's", czy "Dekichatta Kekkon", który opowiadał o młodej, ciężarnej, lecz jeszcze niezamężnej kobiecie. 
Ryōko ma już na swoim koncie udział w ponad trzydziestu serialach i programach telewizyjnych.
W 1996 została wydana pierwsza książka o niej pt.: "Ryoko Hirosue R&amp;H". Po niej było wiele następnych, a także serie kartek pocztowych i albumy ze zdjęciami. Wokół niej zaczął się rozwijać prawdziwy "fan business". Pozycje wydane w 2000 to m.in. album zawierający zdjęcia z lat 1996-2000 oraz książka poświęcona jej dwudziestym urodzinom. Ryōko Hirosue zebrała szereg nagród i wyróżnień, a wśród nich: nagrodę dla najlepszego młodego talentu na festiwalach filmowych w Jokohamie i Osace, Wielką Nagrodę Suponichi na Festiwalu Mainichi, Złotą Strzałę i nagrodę dla najlepszej nowej aktorki od Akademii Japońskiej. Otrzymała także Nagrodę Festiwalu Filmów Japońskich oraz Festiwalu Fumiko Yamaji.
W 2000 otrzymała nagrodę dla najlepszej aktorki za "Himitsu" ("Sekret") w reżyserii Yōjirō Takity na 33. Międzynarodowym Festiwalu Filmowym oraz nagrodę za najlepszą rolę drugoplanową na 23. Festiwalu Akademii Japońskiej za "Poppoya" w reżyserii Yasuo Furuhaty. To właśnie dzięki tym dwóm filmom Luc Besson zainteresował się Ryōko podczas swojego pobytu w Japonii.
Ryōko gra także w teatrze, w sztuce "La Promesse du Cosmos".
Jest piosenkarką. Jak dotąd nagrała trzy albumy i siedem singli. W 1997 wydała trzy single i album "Arigato". W 1998 – dwa kolejne single, mini-album oraz swój pierwszy klip wideo "Ryoko Hirosue Winter Gift 98". Ostatni utwór z jej szóstego maxi-singla został wykorzystany przez bank Sakura w kampanii reklamowej. Dwa kolejne albumy to "Private" i "Best Album". Swoje pierwsze koncerty dała w 1999 w Osace i Tokio.
Obecnie mieszka w Tokio, w dzielnicy Shibuya.

</doc>
<doc id="921100" url="https://pl.wikipedia.org/wiki?curid=921100" title="Marian Serafiniuk">
Marian Serafiniuk

Marian Michał Serafiniuk (ur. 8 września 1896 w Limanowej, zm. 7 maja 1963 w Nowym Sączu) – major piechoty Wojska Polskiego.
Życiorys.
Był synem Filipa. Po ukończeniu szkoły podstawowej w Nowym Sączu kontynuował naukę w ośmioklasowym Gimnazjum Humanistycznym. 15 kwietnia 1915 r. powołany został do służby w cesarskiej i królewskiej armii, przydzielony do 20 pułku piechoty i skierowany na front rosyjski. Brał udział między innymi w bitwach o Buchacz (12 października 1915) i Monastarzyska (sierpień 1916). Przeniesiony w styczniu 1916 r. do Szkoły Oficerów Rezerwy Piechoty w Opawie, skąd pięć miesięcy później odszedł na front rumuński. Tam walczył 29 listopada 1916 r. w stopniu kaprala pod Dornorata. Wysłany następnie na front włoski, gdzie awansował w październiku 1917 r. do stopnia podporucznika rezerwy. Skierowany do Szkoły Strzelania w Milosicach k. Pragi, skąd w październiku 1917 r. powrócił na front włoski obejmując stanowisko dowódcy plutonu km. W czasie walk pod Mont Tanlkone, otrzymał 18 czerwca 1918 r. postrzał mięśnia nogi. W październiku 1918 roku zapisał się na Wydział Prawa UJ w Krakowie, którego jednak nie ukończył.
Miesiąc później ochotniczo wstąpił do 1 pułku strzelców podhalańskich i objął dowództwo kompanii karabinów maszynowych. Wraz ze swoją kompanią brał udział w wojnie polsko-ukraińskiej, a następnie w wyprawie na Kijów. Po jej zakończeniu i powrocie do Nowego Sącza zawarł związek małżeński, z którego miał dwóch synów. 
Począwszy od 1922 r. został oficerem zawodowym. W późniejszym okresie był słuchaczem: Centralnej Szkoły Strzelania w Toruniu (1925), Szkoły Młodszych Oficerów Artylerii w Toruniu (1928) i Kursu Unifikacyjnego w Rembertowie (1930). 15 marca 1931 został wykładowcą taktyki i geografii wojskowej w Szkole Strzelania Artylerii w Toruniu. 10 września 1933 został przeniesiony do 16 pułku piechoty w Tarnowie na stanowisko dowódcy kompanii. Na stopień majora został mianowany ze starszeństwem z 1 stycznia 1936 i 14. lokatą w korpusie oficerów piechoty. 10 maja przeniesiony został na stanowisko zastępcy dowódcy Batalionu KOP „Stołpce”. W maju 1938 został przeniesiony do 1 pułku strzelców podhalańskich na stanowisko dowódcy III batalionu. W takim też charakterze wyruszył we wrześniu 1939 r. na front. 
10 września 1939 r., w czasie kampanii wrześniowej, po odejściu płk. dypl. Alfreda Krajewskiego na wyższe stanowisko, objął dowództwo 1 pułku strzelców podhalańskich. 19 września w Rzęsnej Ruskiej k. Lwowa dostał się do niewoli niemieckiej. Osadzony w Oflagu II B Arnswalde, gdzie uczył języka niemieckiego. Przeniesiony w maju 1942 r. do Oflagu II D Gross-Born, a cztery miesiące później do Oflagu VI B Dössel. W obu tych obozach uczył języka angielskiego. Tam też zastał go koniec wojny.
18 czerwca 1946 r. powrócił do Nowego Sącza. Tu też trzy miesiące później rozpoczął pracę jako nauczyciel języka angielskiego w II Gimnazjum im. Bolesława Chrobrego, a następnie I Liceum Ogólnokształcącym. Z dniem 1 stycznia 1957 roku został zwolniony z powszechnego obowiązku służby wojskowej. Zmarł i spoczywa na Cmentarzu Komunalnym w Nowym Sączu, w kwaterze 19.
Upamiętnienie.
Jego nazwisko zostało wymienione na tablicy pamiątkowej, umieszczonej w kościele św. Kazimierza w Nowym Sączu w 1988, honorującej dowódców 1 Pułku Strzelców Podhalańskich.

</doc>
<doc id="921101" url="https://pl.wikipedia.org/wiki?curid=921101" title="Klub Filmowca w Katowicach">
Klub Filmowca w Katowicach

Klub Filmowca − jedno z katowickich kin studyjnych, które mieściło się w kamienicy przy ul. ks. Józefa Szafranka 9, dzisiejszej siedzibie Muzeum Historii Katowic.
Klub Filmowca powstał z inicjatywy Śląskiego Towarzystwa Filmowego w roku 1984. Posiadał niewielką salę filmową. Przy kinie istniała również wypożyczalnia kaset wideo. W kinie urządzano m.in. pokazy filmów dla szkół podstawowych i średnich (filmy z "Filmoteki Silesianów"). W repertuarze placówki były przede wszystkim filmy tzw. "kina ambitnego". Klub Filmowca był miejscem znanym w kręgu kultury niezależnej lat 80..
Sala byłego Klubu Filmowca wykorzystywana jest przez Muzeum Historii Katowic.

</doc>
<doc id="921109" url="https://pl.wikipedia.org/wiki?curid=921109" title="Dori (miasto)">
Dori (miasto)

Dori – miasto w północno-wschodniej Burkinie Faso, stolica regionu Sahel i prowincji Séno. Miasto jest ważnym ośrodkiem handlowym Tuaregów i Fulan. W XIX wieku mieściła się tu stolica fulańskiego emiratu Liptako. Prawdopodobnie pierwszym Europejczykiem, który tu dotarł, był w 1853 roku niemiecki badacz Afryki Heinrich Barth.

</doc>
<doc id="921110" url="https://pl.wikipedia.org/wiki?curid=921110" title="Antoine Bussy">
Antoine Bussy

Antoine Alexandre Brutus Bussy (ur. 29 maja 1794 w Marsylii, zm. 1 lutego 1882 w Paryżu) – francuski chemik, który zajmował się głównie farmaceutyką.
W 1831 roku wydał książkę "Mémoire sur le Radical métallique de la Magnésie", w której opisał metodę przygotowywania magnezu poprzez podgrzanie chlorku magnezu z potasem w szklanej rurce. Kiedy chlorek potasu wyparował, w rurce pozostały małe kuleczki magnezu.

</doc>
<doc id="921111" url="https://pl.wikipedia.org/wiki?curid=921111" title="Antoine Alexandre Brutus Bussy">
Antoine Alexandre Brutus Bussy



</doc>
<doc id="921112" url="https://pl.wikipedia.org/wiki?curid=921112" title="Karol z Lotaryngii">
Karol z Lotaryngii

Karol z Lotaryngii (ur. 953 w Laon, zm. 993 w Orleanie) – książę Dolnej Lotaryngii od 977 roku. Był synem króla Franków Zachodnich Ludwika IV Zamorskiego i jego żony Gerbergi, córki Henryka I Ptasznika, króla Niemiec; młodszym bratem króla Lotara.

</doc>
<doc id="921114" url="https://pl.wikipedia.org/wiki?curid=921114" title="Dekanat Dobrodzień">
Dekanat Dobrodzień

Dekanat Dobrodzień – jeden z 36 dekanatów w rzymskokatolickiej diecezji opolskiej.
W skład dekanatu wchodzi 7 parafii:

</doc>
<doc id="921116" url="https://pl.wikipedia.org/wiki?curid=921116" title="Reprezentacja Omanu w piłce nożnej mężczyzn">
Reprezentacja Omanu w piłce nożnej mężczyzn

Reprezentacja Omanu w piłce nożnej (ar. منتخب عُمان لكرة القدم) – drużyna piłkarska reprezentująca Sułtanat Omanu w zawodach międzynarodowych. Za jej funkcjonowanie odpowiedzialny jest Omański Związek Piłki Nożnej, organ zarządzający piłką nożną w Omanie. Reprezentacja powstała w 1978 i w tym samym roku dołączyła do UAFA oraz FIFA. Do AFC została włączona w 1980. Czterokrotnie udało jej się awansować do Pucharu Azji, największym jej sukcesem na tejże imprezie był awans z grupy w 2019 roku. Nigdy nie udało jej się zakwalifikować do finałów Mistrzostw Świata.

</doc>
<doc id="921119" url="https://pl.wikipedia.org/wiki?curid=921119" title="Gardenia (roślina)">
Gardenia (roślina)

Gardenia ("Gardenia" J. Ellis) – rodzaj roślin z rodziny marzanowatych. Należy do niego około 200 gatunków pochodzących głównie z tropikalnych obszarów Azji i południowej Afryki. Nazwa pochodzi od nazwiska przyrodnika Alexandra Gardena (1730-1791) i została nadana przez Karola Linneusza. 
Systematyka.
"Berghias" Juss., "Bergkias" Sonn., "Bertuchia" Dennst., "Caquepira" J. F. Gmel., "Decameria" Welw., "Gardena" Adans., orth. var., "Kumbaya" Endl. ex Steud., "Piringa" Juss., "Pleimeris" Raf., "Sahlbergia" Neck., "Sulipa" Blanco
"Thunbgeria" Montin, "Varnera" L., "Warneria" L., "Yangapa" Raf.
Należy do rodziny marzanowatych ("Rubiaceae"), która jest kladem bazalnym w obrębie rzędu goryczkowców ("Gentianales") z grupy astrowych spośród roślin okrytonasiennych.
Gromada okrytonasienne Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe Takht. ex Reveal, nadrząd "Gentiananae" Thorne ex Reveal, rząd marzanowce Dumort., podrząd "Rubiineae" Raf., rodzina marzanowate Juss., podrodzina "Gardenioideae" Kostel., plemię "Gardenieae" A. Rich. ex DC., podplemię "Gardeniinae" DC., rodzaj gardenia ("Gardenia" J. Ellis).
Zastosowanie.
Niektóre gatunki są uprawiane jako rośliny ozdobne. W Polsce ze względu na klimat mogą być uprawiane tylko w szklarni lub jako rośliny pokojowe.

</doc>
<doc id="921120" url="https://pl.wikipedia.org/wiki?curid=921120" title="Krzysztof Lenartowicz">
Krzysztof Lenartowicz

Krzysztof Lenartowicz (ur. 20 lipca 1949 w Zakopanem) – polski pilot samolotowy, absolwent (1973) Wydziału Elektrotechniki AGH w Krakowie.
Życiorys.
Trenować loty szybowcowe zaczął w 1966 roku. W 1968 otrzymał licencję pilota szybowcowego, a w 1970 zaczął latać jako pilot na samolotach sportowych. Równocześnie studiował na Wydziale Elektrotechniki na AGH. Od 1977 roku latał jako pilot na linach krajowych PLL LOT. 
Syn Władysława. Zawodnik Aeroklubu Krakowskiego, indywidualny mistrz świata (1983) i dwukrotny indywidualny mistrz Europy w samolotowym lataniu precyzyjnym, mistrz świata (startując razem z Januszem Darochą) w mistrzostwach rajdowo-nawigacyjnych (1986). Łącznie zdobył 20 medali w mistrzostwach świata i Europy, wielokrotny mistrz Polski. Był jednym z pierwszych polskich pilotów w PLL LOT, którzy w 1989 roku zaczęli latać Boeingami.
W 1985 otrzymał złoty Medal za Wybitne Osiągnięcia Sportowe. W 1994 został odznaczony Złotym Krzyżem Zasługi "za zasługi w działalności na rzecz rozwoju sportu lotniczego". 15 listopada 2012 był jednym z czterech pilotów pierwszego rejsu Dreamlinera z Paine Field nieopodal fabryki Boeinga w Everett do Warszawy.
W 2009 roku Międzynarodowa Federacja Lotnicza (FAI) wyróżniła Krzysztofa Lenartowicza Dyplomem Lotnictwa Ogólnego im. Charlesa Lindbergha. Wśród 21 osób na świecie wyróżnionych tym dyplomem, Lenartowicz jest pierwszym Polakiem.

</doc>
<doc id="921126" url="https://pl.wikipedia.org/wiki?curid=921126" title="Stellan Brynell">
Stellan Brynell

Stellan Brynell (ur. 28 września 1962) – szwedzki szachista, arcymistrz od 2001 roku.
Kariera szachowa.
Od początku lat 90. należy do czołówki szwedzkich szachistów. W roku 1991 zdobył w Helsingborgu tytuł mistrza kraju, sukces ten powtórzył w roku 2005 w Göteborgu. Poza tym w mistrzostwach Szwecji zdobył 1 srebrny (1993) oraz 6 brązowych medali (1990, 1998, 1999, 2001, 2002, 2004).
Wystąpił w wielu międzynarodowych turniejach, sukcesy odnosząc m.in. w Malmö (1988, III miejsce), Kopenhadze (1993, turniej otwarty, III m.), Sztokholmie (1994, "Rilton Cup", dzielone II m. za Michałem Krasenkowem), Tjalfe (1994, I-III m.), Skei (1995, I m.), na Gotlandii (1997, "open", I m.), w Wrexham (1998, I-II m. wraz z Þrösturem Þórhallssonem), Sztokholmie (1999, II-IV m.), Gausdal (2001, "Gausdal Troll Masters", I-II m. wraz z Ralfem Akessonem oraz "Gausdal Classics GM", II-III m.), Örebro (2001, "open", I-II m. wraz z Thomasem Ernstem), Oslo (2005, "open", I-II m. wraz z Aloyzasem Kveinysem), Lund (2005, I m.) oraz Kopenhadze (2008, I-IV m. wspólnie z Larsem Schandorffem, Henrikiem Danielsenem i Nikolajem Mikkelsenem).
Pięciokrotnie (w latach 1992 - 2004) reprezentował narodowe barwy na szachowych olimpiadach oraz również pięciokrotnie (1989 - 2005) na drużynowych mistrzostwach Europy.
Najwyższy ranking w dotychczasowej karierze osiągnął 1 stycznia 2003 r., z wynikiem 2534 punktów zajmował wówczas 4. miejsce wśród szwedzkich szachistów.

</doc>
<doc id="921128" url="https://pl.wikipedia.org/wiki?curid=921128" title="Lambeozaur">
Lambeozaur

Lambeozaur ("Lambeosaurus", „jaszczur Lambe'a”) − rodzaj dinozaura kaczodziobego, żyjącego od 76 do 75 milionów lat temu, w kampanie, w kredzie późnej, w Ameryce Północnej. Ten dwu- lub czworonożny roślinożerca znany jest z charakterystycznych wydrążonych tworów na głowie, u najlepiej poznanego gatunku przypominających toporek. Wyróżniono kilka prawdopodobnych gatunków z Alberty w Kanadzie i Montany w Stanach Zjednoczonych, jednak tylko dwa gatunki kanadyjskie są obecnie dobrze poznane. 
"Lambeosaurus" został opisany przez Williama Parksa późno: w 1923, ponad 20 lat po zbadaniu pierwszych szczątków przez Lawrence'a Lambe'a. Rodzaj cechuje się skomplikowaną historią taksonomiczną, po części dlatego, że mniejsze grzebieniaste kaczodziobe, dzisiaj uważane za osobniki młodociane, umieszczano niegdyś w osobnych rodzajach i gatunkach. Obecnie zróżnicowane czaszki przypisywane gatunkowi typowemu "L. lambei" interpretowane są jako efekt różnego wieku zwierząt lub dymorfizmu płciowego. Lambeozaur spokrewniony był blisko z lepiej poznanym korytozaurem, znajdywanym w nieco starszych skałach, a także z mniej znanym hipakrozaurem czy olorotytanem. Wszystkie one dysponowały ciekawymi grzebieniami, którym przypisuje się funkcje społeczne: udział w generowaniu dźwięków i rozpoznawaniu się zwierząt.
Budowa.
"Lambeosaurus", w tym najlepiej poznany "L. lambei", wykazywał znaczne podobieństwo do szeroko znanego korytozaura we wszystkim prócz struktur zdobiących głowę. W porównaniu z korytozaurzym grzebień lambeozaura kierował się bardziej do przodu, a wydrążone zatoki w jego środku znajdowały się w przedniej jego części, przebiegając wertykalnie. Kolejną różnicę między rodzajami stanowi brak rozwidlonych wyrostków kości nosowej współtworzącej boczną część grzebienia. Jest to jedyna cecha różnicująca młode osobniki obydwu rodzajów, gdyż grzebienie przybierały swe charakterystyczne formy z wiekiem.
Budową "Lambeosaurus" przypominał inne hadrozaury. Potrafił więc poruszać się na dwóch lub na czterech kończynach, za czym przemawiają ślady spokrewnionych z nim zwierząt. Jego długi ogon usztywniały skostniałe ścięgna, chroniąc go przed opadaniem. Dłonie kończyły się czterema palcami, brakowało kciuka. Trzy kolejne palce (odpowiadające ludzkim palcom: wskazującemu, środkowemu i serdecznemu) łączyły się ze sobą, nosiły kopytka, co wspiera tezę o wspieraniu się gada na kończynach przednich. Ostatni palec (odpowiadający ludzkiemu palcu małemu), wolny, mógł służyć do manipulacji przedmiotami. Każda ze stóp miała tylko trzy centralne palce.
Najbardziej charakterystyczna cecha zwierzęcia, grzebień, różniła się u dwóch najlepiej poznanych gatunków. W przypadku "L. lambei" osiągał on u w pełni rozwiniętego osobnika kształt toporkowaty. U zwierząt uznawanych za samice był nieco krótszy i bardziej zaokrąglony. Toporkowate ostrze wystawało do przodu naprzeciwko oczu, natomiast „uchwyt toporka” tworzył solidny kostny pręt wystający z tyłu czaszki. „Ostrze toporka” dzieliło się na dwie części: górna stanowiła cienki kostny grzebień wyrastający w trakcie ontogenezy stosunkowo późno, gdy zauropsyd był już prawie dorosły, dolna zawierała wydrążone przestrzenie stanowiące kontynuację jam nosowych. U "L. magnicristatus" „uchwyt” był znacznie zredukowany, „ostrze” − dobrze rozwinięte, tworząc wysoki, wręcz nieprzystający grzebień przypominający fryzurę w stylu Madame Pompadour. U najlepiej zachowanego okazu grzebień ten uległ uszkodzeniu, pozostała jedynie jego przednia połowa. Nieznany jest grzebień gorzej poznanego gatunku "L. paucidens".
Gatunki kanadyjskie zdają się bardziej przypominać wymiarami korytozaura, co oznacza około 9,4 m długości. Kilka okazów dostarczyło informacji o odciśniętych łuskach. Jeden z nich, dziś zaliczany do "L. lambei", pokrywała cienka skóra o jednolitych, wielokątnych łuskach nie tworzących szczególnych rzędów na szyi, tułowiu i ogonie. Podobny układ łusek znaleziono na szyi, przednich łapach i stopach okazu przypisywanego "L. magnicristatus".
Systematyka.
"Lambeosaurus" stanowi rodzaj typowy Lambeosaurinae, podrodziny hadrozaurów o wydrążonych grzebieniach na czaszce. Wśród lambeozaurynów jego bliskimi krewnymi są korytozaur i hipakrozaur, od których odróżnia się nieco budową grzebienia. Pokrewieństwo pomiędzy tymi rodzajami dinozaurów jest trudne do ustalenia. Spotykane w internecie klasyfikacje czasami łączą te trzy rodzaje w plemię Lambeosaurini, nie zostało ono jednak dotychczas formalnie zdefiniowane. Zamiast niego niektóre klasyfikacje wymieniają równoważny klad Corythosaurini. Zalicza się tutaj najnowszy pogląd na filogenezę tej grupy zaprezentowany przez Davida Evansa i Roberta Reisza w ich redeskrypcji "L. magnicristatus". Wedle tych badań "Lambeosaurus" stanowi takson siostrzany dla kladu tworzonego przez korytozaura, hipakrozaura i rosyjski rodzaj "Olorotitan". Lambeosaurinae te razem z "Nipponosaurus" tworzą Corythosaurini.
Odkrycie i historia.
Skomplikowana historia taksonomiczna "Lambeosaurus" zaczęła się w 1902, kiedy to Lawrence Lambe nazwał pozostałości kończyny i inne kości hadrozauryda z Alberty, oznakowane pierwotnie jako GSC 419, binominalną nazwą "Trachodon marginatus". W latach dziesiątych XX wieku paleontolodzy zaczęli znajdować lepszej jakości szczątki kaczodziobych w tych samych skałach, znanych obecnie jako późnokampańska (kreda górna) formacja Dinosaur Park. Lambe zaliczył do "T. marginatus" dwie nowe czaszki, bazując na nowych danych ukuł dla gatunku w 1914 nazwę rodzajową "Stephanosaurus". Niestety bardzo mało łączyło rzeczone czaszki z fragmentarycznym wcześniejszym materiałem określonym epitetem "marginatus", wobec czego w 1923 William Parks zaproponował umieszczenie ich w nowym rodzaju i gatunku, w obu nazwach honorując Lambego i tworząc "Lambeosaurus lambei" (okaz typowy NMC 2869, pierwotnie GSC 2869).
Nowe gatunki i "Procheneosaurus".
Nie zdając sobie z tego sprawy, wcześni poszukiwacze znajdywali już w Albercie szczątki młodocianych lambeozaurów. Te skamieliny niewielkich grzebieniastych kaczodziobych interpretowano jako odrębną linię hadrozaurów, podrodzinę Cheneosaurinae. Pierwsze takie zwierzę nazwano "Didanodon altidens" na podstawie lewej szczęki GSC 1092 z formacji Dinosaur Park opisanej przez Henry'ego Osborna w 1902. Została jednak umieszczona w taksonach "Trachodon" "altidens" przez Lambego, a nazwa "Didanodon" szybko wyszła z użycia. Nie wymieniają jej Richard Swann Lull i Nelda Wright we wpływowej monografii z 1942 traktującej o hadrozaurach Ameryki Północnej.
W 1920 William Diller Matthew użył nazwy rodzajowej "Procheneosaurus" bez epitetu gatunkowego w podpisie fotografii szkieletu z Amerykańskiego Muzeum Historii Naturalnej z formacji Dinosaur Park (AMNH 5340). Park uznawał taką procedurę i opis za nieadekwatne dla uznawanej za pewną nazwy i w związku z zaistniałą sytuacją ukuł nazwę "Tetragonosaurus". W obrębie rodzaju umieścił gatunek typowy "T. praeceps" (bazując na ROM 3577) i drugi gatunek "T. erectofrons" (opierając się na ROM 3578) o małych czaszkach z formacji Dinosaur Park. Przypisał też szkielet Matthew znany jako "Procheneosaurus" gatunkowi "T. praeceps". Charles Mortram Sternberg poszedł w 1935 w tym samym kierunku, dodając nieco większego "T. cranibrevis", bazując na GSC (obecnie NMC) 8633. Użycie "Tetragonosaurus" zostało odrzucone przez Lulla na korzyść "Procheneosaurus". W 1942 razem z Wrightem przenieśli gatunki "Tetragonosaurus" i, tymczasowo, "Trachodon" "altidens", do "Procheneosaurus" z "P. praeceps" jako gatunkiem typowym. Ich śladem podążano do 1975, kiedy Peter Dodson wykazał, że „Cheneosaurinae” stanowiły w rzeczywistości młodociane formy innych dinozaurów. "Procheneosaurus praeceps" i "altidens" uznano za prawdopodobne młodsze synonimy dla "Lambeosaurus lambei", choć oba wyprzedzały chronologicznie tę nazwę.
„Procheneosaurus” nie były jedynymi grzebieniastymi kaczodziobymi przestudiowanymi i nazwanymi na początku XX wieku. Stanowiło wtedy akceptowaną praktykę nadawanie nazw rodzajowych i gatunkowych formom uznawanym obecnie za przejaw zmienności osobniczej, spowodowanej wiekiem i płcią zwierzęcia, a także zniekształceniami podczas fosylizacji. W tym okresie wyróżniono więcej gatunków powiązanych z "Lambeosaurus" − wszystkie trzy opisano w 1935. Sternberg, w tej samej publikacji, co "T. cranibrevis", nadał nazwy czaszkom i fragmentarycznym szkieletom GSC − obecnie NMC − 8705 "L. magnicristatum" (skorygowane na "magnicristatus") i mniejszej czaszce GSC − obecnie NMC − 8703 "L. clavinitialis", z mniej wydatnym grzebieniem i zredukowanym kolcem z tyłu. Parks poparł gatunek "Corythosaurus frontalis", oparty na czaszce GSC 5853 (obecnie ROM 869), różniący się grzebieniem innym od dobrze znanego, wysokiego, zaokrąglonego grzebienia innych korytozaurów − niskim i skierowanym w przód.
Zmiana poglądów.
Po dużej aktywności na początku XX wieku przez wiele lat nie opisano ani jednego okazu. W 1964 John Ostrom zauważył, że starszy gatunek, nazwany przez Marsha "Hadrosaurus paucidens", bazujący na USNM 5457, niekompletnej szczęce i kości łuskowej z formacji Judith River z hrabstwa Fergus w Montanie, stanowił prawdopodobnie okaz lambeozaura. 
W 1975 Peter Dodson, badając zagadkę różnorodności gatunków Lambeosaurinae żyjących w tak krótkim okresie na małym obszarze, opublikował wyniki badania morfometrycznego, w którym zmierzył tuziny czaszek. Zauważył, że wiele gatunków bazuje na szczątkach, które lepiej interpretować jako pozostałości osobników młodocianych lub odmiennej płci. W przypadku "Lambeosaurus" odkrył, że "L. clavinitialis" był prawdopodobnie samicą "L. lambei", natomiast "Corythosaurus frontalis" czy "Procheneosaurus praeceps" stanowiły prawdopodobnie osobniki młodociane tego gatunku. "L. magnicristatus" wyróżniał się dostatecznie, by dać podstawę dla umieszczenia w oddzielnym gatunku. Naukowiec uznał też "Procheneosaurus cranibrevis" i "P. erectofrons" za młode korytozaury. Jednakże powtórne przestudiowanie szczątków "Procheneosaurus"/"Tetragonosaurus" pokazało, że klasyfikowanie ich w obrębie tego gatunku było mylne, a okaz typowy "P. cranibrevis" to młodociany lambeozaur, podczas gdy inne zaliczały się do "Corythosaurus". Wnioski te opierają się o odmienne formy spojenia pomiędzy kością nosową i przysieczną.
Gatunki.
Obecnie za pewne uznaje się tylko dwa gatunki lambeozaura, trzeci jest szeroko akceptowany, czwarty zaś tylko czasami. "L. lambei" znany jest z co najmniej 17 osobników. Znaleziono 7 czaszek i niekompletnych szkieletów oraz około 10 izolowanych czaszek. "L. clavinitialis" , "Corythosaurus frontalis" i "Procheneosaurus praeceps" uznaje się w najnowszych pracach za synonimy "L. lambei". Możliwe, że czaszka "L. clavinitialis" bez odchylającego się w tył wyrostka reprezentuje "L. magnicristatus", choć opcję tą odrzucono w redeskrypcji "L. magnicristatus" z 2007. Wiedza o "L. magnicristatus" pochodzi definitywnie tylko z dwóch okazów, w obu przypadkach czaszek. Niestety utracono większość połączonego stawowo szkieletu holotypowego. Wiele kości doznało rozległych uszkodzeń spowodowanych wodą w miejscu przechowywania i trzeba je było odrzucić jeszcze przed opisem. Stracono też inne części szkieletu. Szczątki te pochodzą z nieco młodszych skał, niż "L. lambei". Epitet gatunkowy pochodzi od łacińskich słów "magnus" (wielki) i "cristatus" (grzebieniasty). Odnosi się on do kostnego grzebienia zwierzęcia. Ponadto Jack Horner zidentyfikował fragmentarycznie szczęki Lambeosaurinae z formacji Bearpaw z Montany jako prawdopodobnie należące do "L. magnicristatus"; jako pierwsze reprezentują one szczątki lambepoaurynów ze skał morskich. Ogromny meksykański gatunek „L.” "laticaudus" , znany z niepołączonych pozostałości kilku osobników, bywał przez część autorów uznawany za osobny gatunek lambeozaura, a przez innych za gatunek hipakrozaura. Jego pewność zakwestionowali autorzy opisu "Velafrons", uważający jego pozostałości za niediagnostyczne dla tego rodzaju. Ostatecznie gatunek ten w 2012 r. ustanowiony został gatunkiem typowym odrębnego rodzaju "Magnapaulia".
"L. paucidens" uznaje się za "nomen dubium", a jego szczątki zalicza się wedle najnowszych poglądów do "Hadrosaurus paucidens", choć co najmniej jeden autor, Donald F. Glut, uważa go za gatunek lambeozaura. W tym przypadku epitet gatunkowy pochodzi od łacińskich "pauci-" (niewiele) i "dens" (ząb). Nieprawidłowości w związku z "Procheneosaurus cranibrevis" i jego identyfikacja jako młodocianego lambeozaura miały miejsce w 2005 i nie zdążyły wejść do powszechnego obiegu. W końcu "Didanodon" i "Trachodon altidens" wciąż traktuje się jako wątpliwe. Najświeższa praca przypisuje "Didanodon" do "Lambeosaurus" bez komentarza, "Trachodon altidens" zaś umieszcza oddzielnie w tabeli grupującej "nomina dubia".
Paleoekologia.
"Lambeosaurus lambei" i "L. magnicristatus" z formacji Dinosaur Park należały do zróżnicowanej i dobrze udokumentowanej fauny prehistorycznych zwierząt. Obejmowała ona następujące dinozaury: ceratopsy centrozaura, styrakozaura i chasmozaura, kaczodziobe prozaurolofa, grypozaura, korytozaura i parazaurolofa, tyranozauryda gorgozaura, pancerne edmontonię i euoplocefala. Formację Dinosaur Park interpretuje się jako niskoreliefowe osady rzeczne i równinę zalewową, mają to być tereny bagniste o dużym wpływie morza z czasów, gdy Morze Środkowego Zachodu posuwało się na zachód. Panował wtedy klimat cieplejszy, niż obecnie w Albercie, nie zdarzały się mrozy. Następowały po sobie pory suche i wilgotne. Iglaste wyraźnie dominowały wśród roślin drzewiastych. W podszycie rosły paprotniki, w tym paprocie drzewiaste, i okrytonasienne. Anatomicznie podobne "L. lambei", "L. magnicristatus" i "Corythosaurus" były rozdzielone czasowo, co uwidacznia się w stratygrafii. Skamieliny korytozaura znane są z niższych dwóch trzecich formacji, skamieniałości "L. lambei" występują w górnej jednej trzeciej, a "L. magnicristatus" należą do rzadkości i są obecne jedynie na szczycie, gdzie przejawia się większy wpływ morza.
Pożywienie.
Jako hadrozaur "Lambeosaurus" był dużym dwu- lub czworonożnym roślinożercą. Spożywał pokarm roślinny dzięki wyspecjalizowanej czaszce zdolnej do wykonywania ruchów miażdżących analogicznych do żucia ssaków. Jego zęby podlegały ciągłej wymianie. Tworzyły baterie zębowe, z których każda zawierała ponad 100 zębów. Tylko niewielka część z nich kiedykolwiek była w użyciu. Do zrywania pokarmu zwierzę używało dzioba. Następnie trzymało go w przypominających policzki narządach. Zauropsyd pasł się na wysokości od poziomu gruntu do około 4 m. Jak zauważył Robert Bakker, lambeozaurynowe dzioby były węższe od hadrozaurynowych. W związku z tym "Lambeosaurus" i jego krewni mogli żywić się bardziej selektywnie, niż ich szerokodziobi, bezgrzebieniaści krewni.
Grzebień.
Jak inne Lambeosaurinae, w tym parazaurolof i korytozaur, "Lambeosaurus" miał na szczycie głowy charakterystyczny grzebień. Jego jama nosowa biegła w tył przez grzebień, w większości wydrążony. Funkcja lub funkcje grzebienia stały się przedmiotem wielu hipotez. Wedle nich mieściły się tam gruczoły solne, narząd poprawiający węch, używana w nurkowaniu rurka lub magazyn powietrza, komora rezonansowa pomagająca w wydawaniu dźwięków. Mogły też służyć odróżnianiu osobników różnych płci lub też różnych gatunków. Funkcje społeczne, jak udział w wydawaniu dźwięków czy rozpoznawaniu się zwierząt, zdobyły sobie największą akceptację wśród wymienionych hipotez.
Duży rozmiar hadrozaurzych oczodołów i obecność twardówkowego pierścienia w oczach wskazują na dużą ostrość wzroku i dzienny tryb życia, w przypadku którego wzrok odgrywa dużą rolę. Słuch kaczodziobych również wydaje się dobrze rozwinięty. Istnieje co najmniej jeden przykład smukłego strzemiączka u lambeozaurynów, dotyczący blisko spokrewnionego korytozaura. Ta gadzia kosteczka słuchowa razem z dużą przestrzenią odpowiadającą błonie bębenkowej wskazuje na czułe ucho środkowe. Poza tym lagena ucha wewnętrznego hadrozaurów jest wydłużona, jak u krokodyli. Oznacza to dobrze rozwiniętą odpowiedzialną za słuch część ucha wewnętrznego. Jeśli służył wydawaniu odgłosów, grzebień w dalszym ciągu mógł grać rolę w odróżnianiu się osobników różnych płci czy różnych gatunków, ponieważ zróżnicowane układy przewodów nosowych odpowiadające różnym kształtom grzebienia brałyby udział w powstawaniu różnych dźwięków.

</doc>
<doc id="921130" url="https://pl.wikipedia.org/wiki?curid=921130" title="Atenagoras (arcybiskup Ameryki)">
Atenagoras (arcybiskup Ameryki)



</doc>
<doc id="921131" url="https://pl.wikipedia.org/wiki?curid=921131" title="Dekanat Głogówek">
Dekanat Głogówek

Dekanat Głogówek – jeden z 36 dekanatów w rzymskokatolickiej diecezji opolskiej.
Parafie.
W skład dekanatu wchodzi 13 parafii:
Historia.
Archiprezbiterat (odpowiednik dekanatu w dawnej diecezji wrocławskiej) w Głogówku był jednym z dwunastu na jakie w średniowieczu dzielił się archidiakonat opolski diecezji wrocławskiej.
W latach 1945–1946 dekanat Głogówek tworzyło 10 parafii. W połowie 1944 wszystkie parafie dekanatu liczyły łącznie 20013 wiernych, natomiast pod koniec października 1945 – 17912 osób, w tym 5260 nowo przybyłej po wojnie ludności. Pod koniec 1946 dekanat liczył 15849 wiernych.

</doc>
<doc id="921132" url="https://pl.wikipedia.org/wiki?curid=921132" title="Dzeta Riemanna">
Dzeta Riemanna



</doc>
<doc id="921135" url="https://pl.wikipedia.org/wiki?curid=921135" title="Dekanat Głuchołazy">
Dekanat Głuchołazy

Dekanat Głuchołazy – jeden z 36 dekanatów w rzymskokatolickiej diecezji opolskiej.
W skład dekanatu wchodzi 11 parafii:

</doc>
<doc id="921136" url="https://pl.wikipedia.org/wiki?curid=921136" title="Dekanat Gorzów Śląski">
Dekanat Gorzów Śląski

Dekanat Gorzów Śląski – jeden z 36 dekanatów w rzymskokatolickiej diecezji opolskiej.
W skład dekanatu wchodzi 6 parafii:

</doc>
<doc id="921137" url="https://pl.wikipedia.org/wiki?curid=921137" title="Dekanat Gościęcin">
Dekanat Gościęcin

Dekanat Gościęcin – jeden z 36 dekanatów w rzymskokatolickiej diecezji opolskiej.
W skład dekanatu wchodzi 8 parafii:

</doc>
<doc id="921139" url="https://pl.wikipedia.org/wiki?curid=921139" title="Teatr Lalki">
Teatr Lalki



</doc>
<doc id="921140" url="https://pl.wikipedia.org/wiki?curid=921140" title="Peter André">
Peter André

Peter André, właściwie Peter James Andrea (ur. 27 lutego 1973 w Harrow) – brytyjsko-australijski piosenkarz i autor piosenek popowych.
Życiorys.
Wczesne lata.
Urodził się w Harrow w Londynie, dorastał w Australii, z pochodzenia jest Grekiem cypryjskim. Ma czterech starszych braci (Andrew, Chris, Danny, Michael) i jedną starszą siostrę (Debbie). Był wychowywany przez rodziców, którzy są Świadkami Jehowy. Nie należy do żadnej religii, chociaż – jak sam uważa – szanuje to, czego nauczyli go rodzice.
Kariera.
Stał się znany w 1990 dzięki wystąpieniu w australijskim show telewizyjnym, odpowiedniku polskiego programu "Szansa na sukces". W połowie lat 90. wylansował hity – „I Feel You” i „Mysterious Girl”. W latach 2011–2013 prowadził program telewizyjny "My Life". W krótkometrażowym filmie "The Inheritance" (2018) zagrał postać uzależnionego od heroiny Harry’ego.
Życie prywatne.
10 września 2005 poślubił modelkę i aktorkę Katie Price, z którą ma dwójkę dzieci: syna Juniora Sawę (ur. 13 czerwca 2005) i córkę Princess Tiáamii Crystal Esther (ur. 29 czerwca 2007). Jednak 8 września 2009 roku rozwiedli się. André wraz z Price otrzymali nagrodę The Most Annoying Couple of 2006 (nagroda dla najbardziej irytującego małżeństwa), która zaprezentowano w stacji BBC Three pod koniec 2006; André odmówił przyjęcia nagrody.
22 kwietnia 2007 u piosenkarza stwierdzono zapalenie opon mózgowo-rdzeniowych i trafił do szpitala East Surrey Hospital.
11 lipca 2015 ożenił się z Emily MacDonagh. Mają dwoje dzieci: córkę Amelię (ur. 7 stycznia 2014) i syna Theodore Jamesa (ur. 22 listopada 2016).
Dyskografia.
Single.
Z albumu Peter Andre:
Z albumu Natural:
Z albumu Time:
Z albumu The Long Road Back:
Z albumu A Whole New World:

</doc>
<doc id="921142" url="https://pl.wikipedia.org/wiki?curid=921142" title="Objaw Trousseau (klasyczny)">
Objaw Trousseau (klasyczny)

Objaw Trousseau – objaw kliniczny występujący w przypadku tężyczki hipokalcemicznej.
Polega na zaciśnięciu ręki w tzw. "dłoń (rękę) położnika" (występuje zgięcie dłoniowe IV i V palca ręki) podczas uciśnięcia mankietem sfigmomanometru ramienia przez 3 minuty (20 mmHg powyżej ciśnienia skurczowego), co wywołuje niedokrwienie. Odruch ten powoduje problemy z chwytem i zaciśnięciem ręki, ponieważ palce blokują się i zbliżone są do siebie opuszkami.
Objaw opisał Armand Trousseau w 1861 roku.

</doc>
<doc id="921144" url="https://pl.wikipedia.org/wiki?curid=921144" title="Wspólnota Życia Chrześcijańskiego">
Wspólnota Życia Chrześcijańskiego

Wspólnota Życia Chrześcijańskiego (WŻCh, ang. "Christian life community", wł. "CVX") − międzynarodowe stowarzyszenie katolickie; ruch świeckich na prawie papieskim, inspirowany duchowością św. Ignacego Loyoli. Główna siedziba znajduje się w Rzymie. Stowarzyszenie powstało w 1967 r. na bazie wcześniejszych Sodalicji Mariańskich (Kongregacji Mariańskiej).
Struktura.
Stowarzyszenie utrzymuje ścisłą więź z jezuitami − Generał Towarzystwa Jezusowego jest asystentem kościelnym WŻCh. Propaguje ono życie w duchu "Ćwiczeń duchowych" (św. Ignacy Loyola) w grupach (6-12 osób) posiadających wspólne normy działania, cel, strukturę i które razem z innymi grupami tworzą federację.
W grupach można wyróżnić trzy etapy życia wspólnotowego:
Na czele ruchu stoi Zgromadzenie Światowe. Podlega mu Rada Wykonawcza, która nadzoruje poszczególne Komisje Problemowo-Zleceniowe; posiada również Sekretariat. Statuty Światowej Federacji WŻCh zostały zatwierdzone próbnie w 1968 r., a na stałe w 1971 r.
WŻCh zrzeszają obecnie ok. 160 tys. osób zgromadzonych w 60 wspólnotach narodowych.
WŻCh w Polsce.
W Polsce WŻCh działa w 16 miastach. Zgromadzenie Narodowe WŻCh w Polsce zbiera się co 4 lata i wybiera Radę Wykonawczą, na czele której stoi Prezydent. WŻCh wydaje pismo "Wspólnota w Misji".

</doc>
<doc id="921152" url="https://pl.wikipedia.org/wiki?curid=921152" title="Grupa warowna „Roon”">
Grupa warowna „Roon”

Panzerwerk 817 - Grupa warowna „Roon” (Werkgruppe „Roon”) – niemiecka fortyfikacja, element odcinka północnego Frontu Ufortyfikowanego Łuku Odry-Warty (Międzyrzeckiego Rejonu Umocnionego).
Panzerwerk 817 został zbudowany w latach 1936-1937 na przesmyku pomiędzy jeziorami Lipawki i Cisie. Wzniesiony został jako obiekt rozproszony o standardzie odporności „B” (1,5 m żelbetu, 250 mm grubości pancerzy). Składał się z głównego, dwukondygnacyjnego schronu połączonego krótkimi tunelami z dwiema odosobnionymi wieżami (małymi schronami z kopułami bojowymi). W 1939 roku otrzymał nazwę „Roon” na cześć niemieckiego feldmarszałka i polityka Albrechta von Roona i status grupy warownej (Werkgruppe), chociaż stanowił jeden, rozproszony obiekt. Niedaleko, na sąsiednim przesmyku zbudowano w tym samym czasie bardzo podobny obiekt, Panzerwerk 814 oznaczony jako Grupa warowna „Moltke”.
Panzerwerk 817 oraz Pz.W. 814 („Moltke”) były największymi obiektami fortecznymi zbudowanymi przez Niemców w ramach umocnień Łuku Odry-Warty. Główne uzbrojenie stanowiły karabiny maszynowe w łącznej liczbie 8:
Pozostałe wyposażenie bojowe schronu stanowił granatnik typu M19 ukryty pod stropem w kopule typu 34P8 oraz służąca do obserwacji kopuła 52P8.
Na górnej kondygnacji głównego obiektu mieściły się wejścia oraz pomieszczenia bezpośrednio związane z walką. Na dolnej zgodnie z zasadami niemieckiej fortyfikacji zaplecze bytowe dla załogi oraz zejścia do tuneli, prowadzących do wież odosobnionych. Mimo swoich niewielkich rozmiarów, Panzerwerk 817 stanowił bardzo silne umocnienie. Rozproszenie środków ogniowych przez zastosowanie wież odosobnionych dawało nie tylko większe bezpieczeństwo, ale również znacznie lepsze pokrycie otoczenia ogniem i utrudniało prowadzenie ognia do obiektu z małej odległości. Siłą ognia maszynowego Pz.W. przewyższał większość schronów o standardzie „B” (B-Werków) budowanych przez Niemców w tym okresie.
W odróżnieniu od budowanych w późniejszych latach B-Werków Pz.W. 817 nie posiadał możliwości uzupełnienia o stanowisko armaty przeciwpancernej umieszczonej w wieży lub kazamacie. 
Po wojnie schrony grupy „Roon” zostały wysadzone w powietrze i pozbawione elementów pancernych. 

</doc>
<doc id="921155" url="https://pl.wikipedia.org/wiki?curid=921155" title="Panzerwerk 817">
Panzerwerk 817



</doc>
<doc id="921157" url="https://pl.wikipedia.org/wiki?curid=921157" title="Objaw Trousseau (żylny)">
Objaw Trousseau (żylny)

Objaw Trousseau, zespół Trousseau – związany z nowotworami (np. gruczolakorakami trzustki, płuc), objawia się wędrującym zakrzepowym zapaleniem żył spowodowanym nadkrzepliwością krwi.
Historia.
Objaw opisał po raz pierwszy w roku 1860 Armand Trousseau, a później odkrył go u samego siebie. Zdiagnozowano u niego raka żołądka, z powodu którego później zmarł.

</doc>
<doc id="921162" url="https://pl.wikipedia.org/wiki?curid=921162" title="Glinik (Przydonica)">
Glinik (Przydonica)

Glinik – przysiółek wsi Przydonica w Polsce, położony w województwie małopolskim, w powiecie nowosądeckim, w gminie Gródek nad Dunajcem.
Przysiółek tworzy sołectwo o nazwie Przydonica-Glinik.
Historia.
Miejscowość istnieje co najmniej od XIV wieku, kiedy to została założona na prawie polskim. Zachował się dokument królowej polskiej Jadwigi Bolesławówny przenoszący 3 wsie podkoniuszego krakowskiego, Gedki, w ziemi sądeckiej Gródek, Glinik i Przydonica z prawa polskiego na niemieckie. Glinik był osobną wsią dopóki w wyniku procesów historycznych nie został wchłonięty przez sąsiednią wieś Przydonica stając się jej przysiółkiem.
W latach 1975–1998 przysiółek administracyjnie należał do województwa nowosądeckiego.

</doc>
<doc id="921167" url="https://pl.wikipedia.org/wiki?curid=921167" title="Adam Łabędzki">
Adam Łabędzki

Adam Łabędzki (ur. 22 września 1972 w Kościanie) – polski żużlowiec i motorowodniak; w sportach motorowodnych również reprezentujący Austrię.
Życiorys.
Licencję żużlową zdobył w barwach Unii Leszno. Został młodzieżowym indywidualnym wicemistrzem Polski z 1991 roku (za Tomaszem Gollobem, przed Robertem Sawiną). Był także indywidualnym żużlowym wicemistrzem Polski z 1996 roku (za Sławomirem Drabikiem, przed Romanem Jankowskim). Karierę żużlową zakończył w roku 2003 ostatni sezon spędził w barwach TSŻ Opole.
Jest motorowodnym mistrzem świata w klasie T-550 z 2006 roku (Żnin, przed Krzysztofem Śniadeckim i Michałem Gembiakiem). Wywalczył również tytuł mistrza Europy w klasie T-550 w 2005 (Żnin, przed Dariuszem Nogajem i Krzysztofem Śniadeckim). W mistrzostwach Europy 2006 zdyskwalifikowano A. Łabędzkiego wskutek poważnych nieprawidłowości stwierdzonych podczas kontroli silnika. Jest także brązowym medalistą mistrzostw Europy w klasie S-550 z 2006 roku (Warszawa, za Lechosławem Rybarczykiem i Łukaszem Ciołkiem) oraz brązowym medalistą mistrzostw Polski w klasie S-550 z 2006 roku.

</doc>
<doc id="921176" url="https://pl.wikipedia.org/wiki?curid=921176" title="Tar-Telperien">
Tar-Telperien



</doc>
<doc id="921177" url="https://pl.wikipedia.org/wiki?curid=921177" title="Cees Lok">
Cees Lok

Cees Lok (ur. 18 sierpnia 1966 w Emmeloord), holenderski piłkarz, występujący na pozycji środkowego obrońcy, oraz trener piłkarski. Jest wychowankiem klubu FC Wageningen, ale najdłużej – przez dziesięć sezonów – grał w barwach NEC Nijmegen, z którym dwukrotnie wywalczył awans do Eredivisie. W holenderskiej ekstraklasie rozegrał łącznie 102 mecze i strzelił 14 goli.
Po zakończeniu kariery piłkarskiej pracował w sztabie szkoleniowym NEC, najpierw jako trener młodzieży, a później – asystent pierwszego trenera Johana Neeskensa. Po jego dymisji tymczasowo prowadził pierwszą drużynę. W maju 2005 roku uzyskał dyplom trenera w KNVB oraz odbył staż w Arsenalu. Od stycznia do lipca 2006 roku samodzielnie prowadził NAC Breda, z którym zajął szesnaste miejsce w lidze, oznaczające konieczność walki o utrzymanie w barażach. Podopieczni Loka dzięki ograniu (0:0, 2:2, 3:1) TOP Oss uchronili się przed degradacją. Jednak trener wkrótce po ostatnim spotkaniu barażowym złożył rezygnację. W październiku 2006 roku został szkoleniowcem grającego w trzeciej lidze (Hoofdklasse) zespołu IJsselmeervogels.
5 kwietnia 2007 roku "Super Express" poinformował, że Lok jest jednym z głównych kandydatów do pracy w Wiśle Kraków ().

</doc>
<doc id="921178" url="https://pl.wikipedia.org/wiki?curid=921178" title="Nerazzurri">
Nerazzurri

Nerazzurri (z języka włoskiego "czarno-niebiescy") – przydomek włoskich klubów piłkarskich posiadających właśnie takie barwy:

</doc>
<doc id="921179" url="https://pl.wikipedia.org/wiki?curid=921179" title="Antoni Czyż">
Antoni Czyż

Antoni Czyż (ur. 10 listopada 1955 w Warszawie) – prof. nadzw. dr hab., polski literaturoznawca (historyk i teoretyk literatury) i historyk idei, także historyk duchowości (zwłaszcza mistycznej), edytor i filmoznawca.
Wykształcenie.
Ukończył filologię polską na Uniwersytecie Warszawskim, tam uzyskał stopień doktora. Habilitował się na Uniwersytecie Śląskim w Katowicach. Od 1998 pracownik naukowy Akademii Podlaskiej w Siedlcach (dzisiejsza nazwa uczelni: Uniwersytet Przyrodniczo-Humanistyczny w Siedlcach), (Wydział Humanistyczny, Instytut Filologii Polonistyki i Neofilologii), wykładał także na Uniwersytecie Kardynała Stefana Wyszyńskiego w Warszawie (Instytut Historii Sztuki).
Mieszka w Warszawie.
Publikacje.
Książki:
Redagował tomy zbiorowe, m.in.:
Wydał z Aleksandrem Nawareckim utwory Józefa Baki: "Poezje" (1986) i "Uwagi" (2000; edycja krytyczna). Współtwórca (w 1988) i redaktor naczelny kwartalnika naukowego i literackiego, teraz półrocznika humanistycznego, "Ogród", ISSN 0867-4205.
Uhonorowany Medalem Komisji Edukacji Narodowej. Otrzymał też Nagrodę Złotego Jacka,przyznawaną przez Siedleckie Towarzystwo Naukowe.

</doc>
<doc id="921184" url="https://pl.wikipedia.org/wiki?curid=921184" title="Ferrari 348">
Ferrari 348

Ferrari 348 – supersamochód klasy średniej produkowany pod włoską marką Ferrari w latach 1989–1995.
Historia i opis modelu.
Ferrari 348 zadebiutowało jesienią 1989 roku podczas targów samochodowych we Frankfurcie nad Menem jako następca dotychczas produkowanego 328. Podobnie jak większość aut tej marki, Ferrari 348 zostało zaprojektowane przez Pininfarinę. W stylizacji 348 znalazły się podobieństwa do większej Testarossy, np. wloty powietrza w drzwiach, otwierane reflektory, niski nos samochodu i charakterystyczna obudowa tylnych świateł. Z tego względu samochód zyskał przydomek "mała Testarossa".
Samochód w zależności od wersji nadwozia nosi nazwę 348TB (coupé) lub 348TS (wersja targa). Do napędo wykorzystany został umieszczony z tyłu silnik typu V8 o pojemności 3,4 l i mocy 300 KM. 348 wyposażono w poprzecznie umieszczoną skrzynię biegów, zupełnie jak Mondial T. Wszystkie modele 348 były wyposażone w system ABS zapobiegający blokowaniu się kół podczas hamowania, komputer pokładowy i kontrolę trakcji. W 1993 samochód został poddany lekkiej modernizacji obejmującej układ wydechowy i uzyskiwał moc 320 KM (wersja europejska) lub 312 KM (wersja amerykańska), a nazwa modelu została zmieniona na 348GTB, 348GTS i 348SS.
Ferrari wyprodukowało jeszcze wersje wyścigową pod nazwą 348 Competizione, która osiągała moc od 360KM do 500KM. Niektóre z nich zostały dopuszczone do ruchu ulicznego. Wersja ta została stworzona przez warsztat Michelotto. 348 GTC posiada wykonane z włókna węglowego przednie i tylne zderzaki oraz drzwi.
W ciągu trwającej 6 lat produkcji wyprodukowano 8844 egzemplarzy modelu 348 jako najmniejszego i najtańszego w ówczesnej ofercie Ferrari. Wersje TS i TB produkowane były w latach 1989–1993, GTS i GTB 1993–1994, Spyder zaś 1993–1995.
348 TB Zagato Elaborazione.
W 1991 roku podczas marcowych targów motoryzacyjnych Geneva Motor Show włoskue studio projektowe Zagato przedstawiło kolejny wynik wieloletniej współpracy z Ferrari, tym razem w celu opracowania na bazie 348 GT unikatowej wersji specjalnej zbudowanej w limitowanej puli 10 sztuk. Model 348 TB Zagato Elaborazione zyskał autorski projekt stylistyczny, z charakterystycznym zderzakiem przednim pozbawionym atrapy chłodnicy i wzbogaconym czterema okrągłymi lampami. Przeprojektowana została także tylna część nadwozia, gdzie zastosowano inne lampy oraz przemodelowany tylny zderzak. Układ napędowy zachował fabryczną postac, bez modyfikacji w stosunku do pierwowzoru.

</doc>
<doc id="921187" url="https://pl.wikipedia.org/wiki?curid=921187" title="Hollywood (singel Jaya-Z)">
Hollywood (singel Jaya-Z)

Hollywood – piosenka Jaya-Z, pochodząca z jego dziewiątego albumu studyjnego, "Kingdom Come". Nagrana została z udziałem wokalistki rhythm and bluesowej, a jednocześnie żony rapera, Beyoncé Knowles. Utwór miał być pierwotnie wydany jako czwarty singel promujący płytę. Data wydania została jednak przesunięta z lutego 2007 roku, głównie ze względu na duet Shakiry i Beyoncé, „Beautiful Liar”, który premierę miał w tym samym okresie, co „Hollywood”.
Wersja Beyoncé.
„Hollywood”, z tytułem zmienionym na „Welcome to Hollywood”, wydana została na wersji deluxe "B’Day", drugiego albumu studyjnego Knowles. Wersja ta pozbawiona była wersów Jaya-Z, a jego udział ograniczony został wyłącznie do refrenów.

</doc>
<doc id="921189" url="https://pl.wikipedia.org/wiki?curid=921189" title="Borzuchowo-Daćbogi">
Borzuchowo-Daćbogi

Borzuchowo-Daćbogi – przysiółek wsi Purzyce-Trojany w Polsce położona w województwie mazowieckim, w powiecie ciechanowskim, w gminie Grudusk.
Borzuchowo-Daćbogi jest sołectwem w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921190" url="https://pl.wikipedia.org/wiki?curid=921190" title="Kazimierz Józef Moskal">
Kazimierz Józef Moskal



</doc>
<doc id="921195" url="https://pl.wikipedia.org/wiki?curid=921195" title="Pszczółki-Szerszenie">
Pszczółki-Szerszenie

Pszczółki-Szerszenie – wieś w Polsce położona w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.
Nazwa miejscowości pochodzi od rodu szlacheckiego Pszczółkowskich (wcześniejsze formy: de Pczolky, de Psczolki, de Pszczółki). Ich rodowa posiadłość, wieś Pszczółki po raz pierwszy notowana jest w 1414. Na początku XVII wieku uległa rozpadowi na cztery działy: Pszczółki-Górne (znane też jako Pszczółki-Stępne), Pszczółki-Czubaki, Pszczółki-Szerszenie i Pszczółki-Golanki. W zapisach historycznych spotyka się także nazwy Pszczółki-Wiończyki i Pszczółki-Dziarnowo. W okresie, gdy gmina Grudusk znajdowała się w zaborze pruskim, istniał dodatkowo podział poszczególnych wsi na części oznaczone literami. Same Pszczółki Górne dzieliły się na 7 części, oznaczonych literami od A do G.
Wieś nie posiada kościoła, katolicy należą do parafii pw. św. Apostołów Piotra i Pawła w Grudusku.

</doc>
<doc id="921196" url="https://pl.wikipedia.org/wiki?curid=921196" title="Tar-Kalmakil">
Tar-Kalmakil



</doc>
<doc id="921197" url="https://pl.wikipedia.org/wiki?curid=921197" title="Stanisław Wasylewski">
Stanisław Wasylewski

Stanisław Wasylewski (ur. 18 grudnia 1885 w Stanisławowie, zm. 26 lipca 1953 w Opolu) – polski dziennikarz, eseista, krytyk literacki, tłumacz, autor opracowań pamiętników, starszy brat dziennikarza Bolesława Wasylewskiego.
Życiorys.
Syn Bolesława i Jadwigi ze Starklów. Uczył się w gimnazjach w Stryju i Lwowie wraz z Kornelem Makuszyńskim, Juliuszem Kleinerem i Rudolfem Weiglem. W 1904 roku zdał maturę i podjął studia historyczne i polonistyczne na Uniwersytecie Lwowskim. W latach 1905–1910 był kolejno: wolontariuszem, stypendystą i asystentem Zakładu Narodowego im. Ossolińskich. We Lwowie mieszkał do roku 1927, redagując „Gazetę Poranną”, tygodnik satyryczno-polityczny „Szczutek” i „Słowo Polskie”. W 1927 przeniósł się do Poznania, gdzie w Wydawnictwie Polskim R. Wegnera redagował serię "Biblioteka Laureatów Nobla". Współpracował także z czasopismami poznańskimi m.in. Tęczą oraz z redakcjami rozgłośni radiowych Poznania i Warszawy. W 1932 roku obronił pracę doktorską z filozofii na Uniwersytecie Poznańskim. Był laureatem nagrody literackiej Poznania (1937).
Po wybuchu II wojny światowej, kampanii wrześniowej i agresji ZSRR na Polskę z 17 września 1939 wszedł w skład konspiracyjnej Rady Narodowej we Lwowie, podległej rządowi RP na uchodźstwie (innymi członkami byli Artur Hausner, ks. Józef Panaś, Adam Bogdanowicz, płk dr Aleksander Domaszewicz, Jan Szczyrek). Okupację przeżył we Lwowie. Na polecenie wywiadu Armii Krajowej współpracował z proniemiecką „Gazetą Lwowską” pisząc felietony o polskich zabytkach w Małopolsce Wschodniej. W 1945 został za to potępiony przez Związek Zawodowy Literatów Polskich, jednak rok później został zrehabilitowany przez sąd (ponadto rola Wasylewskiego była pozytywnie oceniona przez lwowskie środowisko emigracyjne po wojnie). Po przymusowym wysiedleniu ze Lwowa w 1944 roku przez trzy lata mieszkał w Krakowie, po czym przeniósł się do Opola.
Zmarł w Opolu. Pochowany z żoną Stanisławą (1898–1965) na Cmentarzu Komunalnym w Opolu-Półwsi (sektor 2 Zasłużonych, rząd 2, nr 9).
Twórczość.
Jest autorem wielu książek dotyczących Lwowa. Pisał – z wdziękiem, erudycją i humorem – poczytne eseje i szkice historyczne poświęcone głównie polskiej kulturze obyczajowej i literackiej okresu oświecenia i romantyzmu, m.in. (podano dane pierwszego wydania):
oraz wspomnienia:
i książki o Lwowie, m.in.:
Upamiętnienie.
W Opolu i Nysie znajdują się ulice Stanisława Wasylewskiego.

</doc>
<doc id="921198" url="https://pl.wikipedia.org/wiki?curid=921198" title="Pszczółki-Czubaki">
Pszczółki-Czubaki

Pszczółki-Czubaki – wieś w Polsce położona w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921201" url="https://pl.wikipedia.org/wiki?curid=921201" title="Dębowo (Leśniewo Dolne)">
Dębowo (Leśniewo Dolne)

Dębowo – część wsi Leśniewo Dolne w Polsce położona w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921202" url="https://pl.wikipedia.org/wiki?curid=921202" title="Grudusk-Brzozowo">
Grudusk-Brzozowo

Grudusk-Brzozowo – część wsi Grudusk położona w Polsce, w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921203" url="https://pl.wikipedia.org/wiki?curid=921203" title="Reich (film)">
Reich (film)

Reich – polski film sensacyjny z 2001 roku w reżyserii i na podstawie scenariusza Władysława Pasikowskiego. Film zgromadził w kinach 150 tys. widzów w Polsce.
Opis fabuły.
Akcja rozgrywa się w lipcu 1997 roku. Główny bohater Alex (Bogusław Linda) jest płatnym mordercą i ma już dość zabijania. Służył w Legii Cudzoziemskiej, zabijał na rozkaz narkotykowych bossów, aż wreszcie zatęsknił za Polską – krajem, z którego uciekał przed laty. Razem z nim do ojczyzny wybiera się kolega po fachu Andre (Mirosław Baka). Obydwaj mordercy pracują na zlecenie niemieckiego mafiosa Kleina i w interesach przyjeżdżają na wybrzeże, gdzie dochodzi do konfliktu z tutejszą, sopocką mafią. Andre zakochuje się w początkującej modelce, natomiast Alex podrywa kobietę szefa sopockiej mafii i wtedy sytuacja zaczyna się komplikować. Przez pewien czas tożsamość Kleina jest nieznana. Gdy Andre nie zabija nieletniej prostytutki z klubu gangstera „Selera”, gangsterzy domyślają się, że jest on policjantem. Alex umawia się z Kleinem na spotkanie. Wtedy wychodzi na jaw, że Klein to „Gordan”. Na Andre wydano wyrok śmierci. Niemieccy bandyci łączą się z gangiem „Wieśka”. Dochodzi do strzelaniny, w której giną wszyscy prócz „Wieśka”. Ten mimo ran przeżywa i ucieka. Ale po pewnym czasie potajemnie wraca i chce zastrzelić Andre. Bossa dostrzega Alex i ubiega przestrzępcę. Jednak Andre nie wie o powrocie "Wieśka" i myśląc, że Alex mierzy do niego, oddaje śmiertelny strzał do przyjaciela. Dopiero po tym policjant odwraca się i dostrzega jak "Wiesiek" pada na ziemię i umiera. Do Andre dociera, że się pomylił. Proponuje Alexowi pomoc, ale ten ją odrzuca mówiąc, że jest już za późno na jakąkolwiek pomoc i wyrwawszy się Andremu odchodzi. Jednak nie uchodzi nawet kilku kroków. Prawie natychmiast pada na ziemię i umiera. Film kończy się sceną, w której Andre i jego dziewczyna Iwona godzą się i odjeżdżają do Niemiec.

</doc>
<doc id="921205" url="https://pl.wikipedia.org/wiki?curid=921205" title="Grudusk-Olszak">
Grudusk-Olszak

Grudusk-Olszak – część wsi Grudusk położona w Polsce, w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921206" url="https://pl.wikipedia.org/wiki?curid=921206" title="Humięcino-Klary">
Humięcino-Klary

Humięcino-Klary – część wsi Humięcino-Koski położona w Polsce, w województwie mazowieckim, w powiecie ciechanowskim, w gminie Grudusk.
Humięcino-Klary jest sołectwem w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921207" url="https://pl.wikipedia.org/wiki?curid=921207" title="Kołaki Małe">
Kołaki Małe

Kołaki Małe – część wsi Kołaki Wielkie położona w Polsce, w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921208" url="https://pl.wikipedia.org/wiki?curid=921208" title="Albrecht von Roon">
Albrecht von Roon

Albrecht Theodor Emil Graf von Roon (ur. 30 kwietnia 1803 w Pleśnej (niem. Pleushagen) koło Kołobrzegu, zm. 23 lutego 1879 w Berlinie) – pruski feldmarszałek i polityk, jedna z najważniejszych postaci okresu zjednoczenia Niemiec. W latach 1859–1873 był pruskim ministrem wojny, a w 1873 roku premierem Prus.

</doc>
<doc id="921209" url="https://pl.wikipedia.org/wiki?curid=921209" title="Richard Crenna">
Richard Crenna

Richard Donald Crenna (ur. 30 listopada 1926 w Los Angeles, zm. 17 stycznia 2003 w Los Angeles) – amerykański aktor filmowy, radiowy i telewizyjny.
Życiorys.
Urodził się w Los Angeles, jako jedyne dziecko Edith J. (z domu Pollette), która była kierownikiem hotelu w Los Angeles, i Dominicka Anthony’ego Crenny, farmaceuty. Jego rodzice byli pochodzenia włoskiego. Uczęszczał do Virgil Junior High School. W 1944 ukończył Belmont High School w Los Angeles.
Największą popularność przyniosła mu rola pułkownika Sammuela Trautmana w serii filmów "Rambo" z Sylvestrem Stallone w tytułowej roli. Postać pułkownika świetnie sparodiował później w komediach "Hot Shots! 2" (1993) oraz "Ści(ą)gany" (1998).
Pod koniec życia cierpiał na raka trzustki. Zmarł 17 stycznia 2003 w Cedars-Sinai Medical Center w Los Angeles w wieku 76. lat, jednak bezpośrednią przyczyną śmierci był prawdopodobnie zawał serca. Crenna zmarł w czasie realizacji serialu "Potyczki Amy", w którym wcielał się w rolę Jareda Duffa.

</doc>
<doc id="921210" url="https://pl.wikipedia.org/wiki?curid=921210" title="Mierzanowo-Kolonia">
Mierzanowo-Kolonia

Mierzanowo-Kolonia – część wsi Mierzanowo położona w Polsce, w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921211" url="https://pl.wikipedia.org/wiki?curid=921211" title="Roon">
Roon



</doc>
<doc id="921213" url="https://pl.wikipedia.org/wiki?curid=921213" title="Polanka (Leśniewo Dolne)">
Polanka (Leśniewo Dolne)

Polanka – część wsi Leśniewo Dolne położona w Polsce, w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921214" url="https://pl.wikipedia.org/wiki?curid=921214" title="Zakrzewo Małe">
Zakrzewo Małe

Zakrzewo Małe – część wsi Zakrzewo Wielkie położona w Polsce, w województwie mazowieckim, w powiecie ciechanowskim, w gminie Grudusk.
W latach 1975–1998 miejscowość należała administracyjnie do województwa ciechanowskiego.

</doc>
<doc id="921219" url="https://pl.wikipedia.org/wiki?curid=921219" title="Europejski Parlament Młodzieży">
Europejski Parlament Młodzieży

Europejski Parlament Młodzieży (European Youth Parliament – EYP) – niezależna i ponadpartyjna organizacja non-profit działająca od 1987 roku. Jako jedna z największych platform debaty i edukacji politycznej EYP umożliwia młodym Europejczykom wymianę poglądów oraz zbieranie doświadczeń międzykulturowych. Każdego roku w 40 krajach Europy organizowanych jest ponad 100 krajowych, regionalnych i międzynarodowych spotkań EYP zwanych „sesjami”, w których uczestniczy w sumie ponad 20 tysięcy osób. Główne biuro organizacji, którego zadaniem jest koordynowanie działań w całej Europie, mieści się w Berlinie.
EYP zostało zapoczątkowane jako projekt szkolny w Lycée François-Ier w Fontainebleau we Francji. W latach 90. XX w. siedziba organizacji znajdowała się w angielskiej miejscowości Witney. Od 2004 r. EYP funkcjonuje jako program edukacyjny Fundacji Schwarzkopf Młoda Europa, a jego siedziba przeniosła się do Berlina. Od tamtej pory największy działaniami organizacji na poziomie międzynarodowym kieruje Zarząd, tzw. Governing Body, wybierany przez komitety narodowe oraz uczestników Sesji Międzynarodowych. W skład Governing Body wchodzi także przedstawiciel Fundacji Schwarzkopf Młoda Europa. Na poziomie krajowym EYP reprezentowane jest przez niezależne stowarzyszenia utożsamiające się z ideą EYP.
Głównym obszarem działań EYP jest organizacja sesji, czyli symulacji parlamentarnych skierowanych do młodych ludzi. Odbywają się one według pewnego schematu, jednak każda z nich ma odmienny charakter ze względu na liczne imprezy towarzyszące. Uczestnicy spotkań, tzw. delegaci (delegates) podzieleni są na grupy dyskusyjne zwane komitetami (committees), które prowadzone są przez doświadczonych moderatorów (chairpersons). Podczas pracy w komitecie (Committee Work) grupy mają za zadanie przedyskutować i opracować zadany temat problemowy m.in. z zakresu polityki, nauk społecznych, kultury bądź ekonomii. Następnie prezentują wyniki swojej pracy w formie rezolucji na forum całego spotkania, zwanym zgromadzeniem ogólnym (General Assembly). Spotkaniom towarzyszą liczne imprezy integracyjne, koncerty i warsztaty. W sesjach uczestniczą też nauczyciele, dla których przygotowywany jest specjalny program. Sesje EYP odbywają się w języku angielskim. Drugim, o wiele rzadziej używanym językiem oficjalnym, jest język francuski. Udział w sesjach pozwala młodzieży doświadczyć procesu demokratycznego podejmowania decyzji, wyrobić zdanie na bieżące tematy i w konsekwencji zwiększyć swoją świadomość polityczną i społeczną.
Najbardziej prestiżowymi wydarzeniami są tzw. Sesje Międzynarodowe (International Sessions), które odbywają się trzy razy w roku. Każda znich gromadzi około 300 młodych Europejczyków z kilkudziesięciu krajów. Działalność EYP nie ogranicza się jedynie do terytorium Unii Europejskiej – obejmuje ona państwa Rady Europy, Republiki Białorusi oraz państwa Partnerstwa Wschodniego. Obecnie istnieje 40 komitetów narodowych EYP, w tym w Polsce.
EYP od lat cieszy się patronatem przewodniczącego Parlamentu Europejskiego, przewodniczącego Komisji Europejskiej oraz sekretarza generalnego Rady Europy, a jego działania popierają także politycy, parlamenty i ministerstwa kilkunastu państw europejskich.
EYP Poland – Europejski Parlament Młodzieży w Polsce.
Historia EYP w Polsce sięga początków lat dziewięćdziesiątych ubiegłego wieku, kiedy pierwsi delegaci zaczęli brać udział w sesjach za granicą. Na początku 2006 r. powołano nowe stowarzyszenie z nowym statutem oraz zarządem. Organizacja pozostaje oficjalnym przedstawicielem EYP w Polsce.
Polski komitet narodowy jest jednym z najaktywniejszych w EYP. Systematycznie rośnie liczba i poziom sesji organizowanych przez EYP Poland. Najważniejsze spotkanie organizowane w Polsce to tzw. Sesja Selekcyjna, której celem jest wyłonienie delegatów na Sesje Międzynarodowe. Ponadto organizowane są Sesje Regionalne, fora międzynarodowe oraz inne, krótsze wydarzenia mające na celu przybliżenie młodzieży wartości demokratycznych w praktyce poprzez symulację posiedzeń komitetów Parlamentu Europejskiego.

</doc>
<doc id="921221" url="https://pl.wikipedia.org/wiki?curid=921221" title="Ryszard Tokarski">
Ryszard Tokarski

Ryszard Tokarski (ur. 1947) – polski językoznawca, były rektor Wyższej Szkoły Humanistyczno-Przyrodniczej - Studium Generale Sandomiriense, prof dr hab.
Jest pracownikiem naukowym Instytutu Filologii Polskiej Uniwersytetu Marii Curie-Skłodowskiej oraz Wydziału Humanistycznego WSHPSGS w Sandomierzu. Specjalizuje się w semantyce językoznawczej. Pełnił funkcję wiceprezesa Towarzystwa Naukowego Sandomierskiego.

</doc>
<doc id="921236" url="https://pl.wikipedia.org/wiki?curid=921236" title="Ernesto Valverde">
Ernesto Valverde

Ernesto Valverde Tejedor (ur. 9 lutego 1964 w Viandar de la Vera) – hiszpański trener i piłkarz, który występował na pozycji napastnika. Obecnie pełni funkcję trenera klubu Athletic Bilbao.
Jest wychowankiem Deportivo Alavés. Największe sukcesy odnosił w drugiej połowie lat 80., kiedy grał w Espanyolu Barcelona oraz FC Barcelona. Z tym pierwszym klubem w 1988 roku awansował do finału Pucharu UEFA, w którym podopieczni Javiera Clemente ulegli po rzutach karnych (3:0, 0:3, k. 2:3) Bayerowi 04 Leverkusen. Udane występy w barwach Espanyolu zaowocowały transferem do zespołu prowadzonego przez Johana Cruyffa, gdzie jednak Valverde był tylko zmiennikiem Gary’ego Linekera albo Julio Salinasa. W ciągu dwu lat spędzonych w drużynie ze stolicy Katalonii wywalczył Puchar Zdobywców Pucharów, Puchar Króla oraz wicemistrzostwo Hiszpanii. W latach 90. z mniejszym powodzeniem grał w Athletic Bilbao i Realu Mallorca.
Po zakończeniu piłkarskiej kariery w 1997 roku trafił do sztabu szkoleniowego Athletic Bilbao, gdzie przez sześć lat zajmował się trenowaniem młodzieży. Po rozgrywkach 2002–2003 niespodziewanie zastąpił Niemca Juppa Heynckesa na stanowisku trenera pierwszego zespołu. Prowadził Athletic przez dwa sezony, w pierwszym zajął wysokie piąte miejsce, gwarantujące grę w Pucharze UEFA, a w kolejnym – ósme. W 2005 został zmieniony przez José Luisa Mendilibara.
Rok później przyjął propozycję pracy w Espanyolu Barcelona. Już w pierwszym sezonie z zespołem, w którym grali m.in. doświadczeni byli reprezentanci Hiszpanii Iván de la Peña i Raul Tamudo oraz młodzi Idriss Carlos Kameni, Fredson Pereira i Albert Riera, dotarł do finału Pucharu UEFA, w którym po emocjonującym (2:2, k. 3:1) spotkaniu jego podopieczni przegrali z obrońcą trofeum Sevillą FC. Po tym, jak w sezonie 2007/2008 klub zajął w Primera Division dopiero dwunaste miejsce, Valderve złożył dymisję.
Niedługo potem znalazł zatrudnienie w Olympiakosie Pireus. Drużynę, w której wówczas występowali m.in. Andonios Nikopolidis, Wasilis Torosidis i Michał Żewłakow, poprowadził do zwycięstwa w lidze oraz rozgrywkach o Puchar Grecji. Po zakończeniu sezonu nie zdołał porozumieć się ze swoimi pracodawcami w sprawie nowej umowy.
2 czerwca 2009 doszedł do porozumienia z władzami hiszpańskiego Villarrealu, skąd kilka dni wcześniej do Realu Madryt odszedł Manuel Pellegrini. W 2010 ponownie został trenerem Olympiakosu, a następnie Valencii. Po sezonie 2016/17 odszedł z Athleticu Bilbao do FC Barcelony. 13 stycznia 2020 został zwolniony z funkcji trenera Barcelony.
Statystyki trenerskie.
"Aktualne na 23 października 2022."
Sukcesy.
Jako piłkarz.
FC Barcelona:
Jako trener.
Olympiakos SFP:
Athletic Bilbao:
FC Barcelona:

</doc>
