<doc id="930006" url="https://pl.wikipedia.org/wiki?curid=930006" title="GKS Futsal Tychy">
GKS Futsal Tychy

GKS Futsal Tychy - tyski klub futsalowy występujący w drugiej klasie rozgrywkowej futsalu w Polsce. Klub powstał 19.03.1995 r.
Historia.
Od roku 1995 do 2003 klub grał pod nazwą FC Rotterdam Tychy. Po czterech latach istnienia klubu i kilku sukcesach w lokalnych rozgrywkach zarząd postanowił zgłosić drużynę do II ligi futsalu. Podczas sezonu 2003/04 drużyna grała jako FKR Tychy, a od sezonu 2005/06 jako FKR Jachym Tychy. Po awansie do I ligi klub połączył się z GKS Tychy '71 (5 czerwca 2006 r.) i pod nazwą GKS Jachym Tychy '71 przystąpił do swojego pierwszego sezonu w ekstraklasie futsalu.
Od sezonu 2010/11 związku z zakończeniem współpracy sponsorskiej z Firmą Transportowo-Handlową "Jachym", drużyna tyskiego klubu występująca w rozgrywkach ekstraklasy Polskiej Ligi Futsalu swoje mecze rozgrywa pod nazwą GKS Tychy. Od sezonu 2011/12 już jako GKS Futsal Tychy zaczęła funkcjonować nowa drużyna, która powstała z połączenia trzech tyskich zespołów - GKS Tychy, Rodakowskiego Tychy oraz ABR Tychy. Na czele nowego projektu stanęli Michał Miziura (ABR), Grzegorz Morkis (GKS) oraz Sławomir Wróbel (Rodakowski). 
W sezonie 2013/2014 GKS Futsal Tychy zajął ostatnie miejsce w Futsal Ekstraklasie i spadł do I ligi, w której gra do dnia dzisiejszego.
Obecny skład.
"Stan na 18 lutego 2021"
Sztab szkoleniowy.
"Stan na 18 lutego 2021"
Linki zewnętrzne.
Oficjalna strona klubu

</doc>
<doc id="930011" url="https://pl.wikipedia.org/wiki?curid=930011" title="GKS Jachym Tychy">
GKS Jachym Tychy



</doc>
<doc id="930014" url="https://pl.wikipedia.org/wiki?curid=930014" title="Grand Prix Singapuru Formuły 1">
Grand Prix Singapuru Formuły 1

Grand Prix Singapuru – wyścig zaliczany do Mistrzostw Świata Formuły 1. Po raz pierwszy został zorganizowany w sezonie 2008 na ulicznym torze Marina Bay Street Circuit w Singapurze. Był pierwszym w historii Formuły 1 wyścigiem, który odbył się w nocy przy sztucznym oświetleniu. W związku z tym jest to również jeden z najbardziej niebezpiecznych wyścigów, ponieważ Singapur jest krajem, w którym często padają deszcze równikowe, co w połączeniu ze sztucznym oświetleniem może znacznie ograniczać widoczność kierowcom.
W 2020 roku z powodu pandemii COVID-19 oraz braku zgody na organizację imprezy bez kibiców wyścig został odwołany.
Zwycięzcy Grand Prix Singapuru w Formule 1.
Liczba zwycięstw (kierowcy):
Liczba zwycięstw (konstruktorzy):
Liczba zwycięstw (producenci silników):

</doc>
<doc id="930015" url="https://pl.wikipedia.org/wiki?curid=930015" title="Szejkersi">
Szejkersi

Szejkersi (lub Szejkerzy, ) – protestancka grupa religijna, nazwana oficjalnie: Zjednoczone Towarzystwo Wyznawców Powtórnego Przyjścia Chrystusa. To wyjątkowe wyznanie protestanckie, nakazujące celibat.
Pochodzenie nazwy.
Nazwa „shakers”, czyli dosłownie „drżący”, była skrótem od obraźliwego określenia „shaking quakers” („Drżący kwakrzy”), co pochodziło od sposobu zachowania wyznawców w czasie nabożeństw (drżenie, tańce, krzyki i mówienie w nieznanych językach). To niecodzienne zachowanie wynikało z nauk Matki Ann Lee (założycielki szejkersów), która głosiła możliwość osiągnięcia "pełnej świętości", a drżenia, tańce itp. miały być znakiem oczyszczania się duszy z grzechów przy pomocy Ducha Świętego. Matka Ann stopniowo zaczęła być uważana za wcielenie doskonałości Boga w kobiecej postaci.
Historia.
Według ustnych (niepotwierdzonych) przekazów grupę założyło w 1706 pięciu francuskich kamizardów (uciekinierów z powstania kamizardów), którzy głosili bliski koniec świata wśród purytanów w Anglii. Również niepotwierdzony jest przekaz, że w 1747 kaznodzieja James Wardley głosił Matce Ann przesłanie, które miało być mu przekazane przez „francuskich proroków”.
Faktem jest, że Matka Ann założyła tę grupę religijną dopiero w 1772 w Manchesterze, nawracając kilku członków kwakierskiej grupy religijnej Jamesa i Jane Wardleyów, a 2 lata później dziewięciu szejkersów przeniosło się do Nowego Jorku. W Ameryce grupa szybko powiększała się za sprawą nawróceń oraz adopcji sierot.
W połowie XIX w. było już 19 szejkerskich wspólnot rolniczych z około 200 tysiącami mieszkańców (z tego tylko 6 tys. osób miało pełne członkostwo w grupie) w Nowej Anglii (od początku XIX w. także w Ohio i Kentucky). Jednak był to maksymalny sukces w historii tego wyznania, które od tamtej pory systematycznie traciło wyznawców, a obecnie liczy zaledwie czterech członków (wszyscy mieszkają w Sabbathday Lake, Maine).
Przyczyną zaniku wspólnot szejkerskich były zmiany ekonomiczne (spadek znaczenia produkcji rolnej i rzemieślniczej rujnował te wspólnoty) oraz brak przyrostu naturalnego na skutek rytualnego celibatu (adopcja dzieci była zbyt ograniczona, żeby uratować wspólnoty przed wymarciem). W 1960 wprowadzono w USA prawny zakaz adopcji przez grupy religijne, co przypieczętowało zagładę szejkersów. Obecnie podejmowane są próby zachowania ostatniej osady szejkersów i przekształcenia jej w muzeum.
Wspólnoty szejkerskie.
Każda osada była podzielona na tzw. "rodziny", nazwane od kierunków świata. Każdy dom był zbudowany tak, aby maksymalnie odseparować mężczyzn i kobiety (np. oddzielne wejścia i schody). Osady nazwane były "towarzystwami" ("society"), a połączone co najmniej dwie tworzyły "biskupstwo" ("bishopric"). Na czele każdego "towarzystwa" stała "rada starszych" ("Board of Elders").
Po śmierci Matki Ann w 1784 wspólnotami zarządzali kolejno: James Whittaker, Joseph Meacham i Lucy Wright, którzy stopniowo wprowadzili komunizm chrześcijański (wspólną własność), jednak zachowali możliwość posiadania własności prywatnej dla tych "rodzin", które tego chciały. Szejkersi odnieśli początkowo znaczny sukces ekonomiczny, byli pracowitymi i cenionymi robotnikami i rolnikami.
Kultura.
Szejkerki ubierały się w chustkę i czepek, a szejkersi nosili długie włosy, równo przycięte nad czołem. Stworzyli własny prosty i funkcjonalny styl w meblarstwie (szczególnie krzesła były wytwarzane na masową skalę). Obecnie są one wysoko cenione w USA ( sprzedano takie krzesło za 100 tys. dolarów). Budowali proste, pozbawione ozdób i pomalowane na biało domy modlitwy, w których odbywały się ekstatyczne nabożeństwa. Napisali tysiące pieśni religijnych (niektóre zawierały słowa z „nieznanych języków”, pochodzących z objawień) i stworzyli wiele tańców. Byli także twórcami oryginalnej muzyki, będącej mieszaniną stylów. Byli wynalazcami kilku maszyn, usprawniających pracę na roli. Specjalizowali się w uprawie ziół i nasiennictwie.
Doktryna.
Nabożeństwa składają się z modlitw, śpiewania pieśni, z tańców i rytuałów o ustalonym porządku i stylu.

</doc>
<doc id="930023" url="https://pl.wikipedia.org/wiki?curid=930023" title="Tester gier">
Tester gier

Tester gier – jest to specjalizacja roli testera oprogramowania zajmująca się testowaniem gier komputerowych, konsolowych lub mobilnych. Do podstawowych zadań testera gier należy weryfikująca jej poprawność pod względem jakości, wydajności oraz stabilności. Testerzy gier są często angażowaniu na cały okres produkcji gry oraz w późniejszej fazie utrzymania. Podpisują także umowę o poufności (NDA) z racji dostępu do gry na długi czas przed premierą. Testerzy w firmie wytwarzającej gry pracują zwykle w zespole oraz lidera testów, który zajmuje się rozdzielaniem zadań między członków zespołu. Wbrew powszechnemu przekonaniu tylko niewielka część pracy testerów polega na graniu w gry. Zespół testerów rozpoczyna prace praktycznie od samego początku procesu tworzenia gry, gdy nie ma jeszcze możliwości zagania w nią. Często weryfikuje się logikę gry, motorykę postaci, możliwości zmiany ustawień czy szukanie wyjątków. W momencie gdy projektant poziomów stworzy pierwsze misje, testerzy testują je pod względem trudności, długości i innych parametrów mających znaczenie dla rozgrywki. W późniejszych etapach testowane są pierwsze wersje gry.
Testerzy gier tworzą raporty, w których zawierają informacje na temat odnalezionych błędów zawierające takie informacje jak parametry maszyny, na której wystąpił błąd, zalogowane zdarzenia, opis tego co się zdarzyło (np. "nastąpiło AV"), opis kiedy to się zdarzyło (np. "gdy doszło do kolizji gracz – przeciwnik"). Takie raporty przekazywane są do programisty.

</doc>
<doc id="930026" url="https://pl.wikipedia.org/wiki?curid=930026" title="Monodelphis domestica">
Monodelphis domestica



</doc>
<doc id="930029" url="https://pl.wikipedia.org/wiki?curid=930029" title="Bitwa pod Aduatucą">
Bitwa pod Aduatucą

Bitwa pod Aduatuką (Atuatuką) – starcie zbrojne, które miało miejsce 21 października 54 p.n.e. pomiędzy armią rzymską dowodzoną przez legatów Quintusa Tituriusa Sabinusa oraz Luciusa Aurunculeiusa Cottę, a armią galijskiego plemienia Eburonów, dowodzoną przez ich wodza Ambioryksa („król obu stron”).
Przed bitwą.
W październiku 54 r. p.n.e. na rozkaz prokonsula Gajusza Juliusza Cezara legiony zostały rozmieszczone na leża zimowe pojedynczo, na ziemiach różnych plemion belgijskich. Legion i kohorty pomocnicze pod wspólnym dowództwem Sabinusa i Cotty, razem 15 kohort (ok. 6 000 żołnierzy) został rozlokowany w kraju Eburonów, celtyckiego plemienia zamieszkującego ziemie między rzekami Renem i Mozą. Ich główne osady znajdowały się po obu stronach Mozy w dzisiejszym rejonie Tongeren i Verviers. Rzymianie zbudowali obóz w miejscu z natury obronnym w miejscowości Atuatuka, koło dzisiejszego Tongres. Świeżo zaciągnięty legion rekrutów wzmocniono specjalnie pięcioma kohortami weteranów mających wieloletnie doświadczenie w walkach z Galami. Na wezwanie Rzymian w obozie stawili się przywódcy Eburonów – Ambioryks i Katuwolkus („zażarty w boju”), którzy dostarczyli również kontyngenty zboża.
Rzymscy dowódcy w poczuciu całkowitego bezpieczeństwa wysłali część oddziałów do pobliskiego lasu w celu zebrania drzewa na opał. Kiedy żołnierze odłożyli broń i wzięli się za zbiórkę drzewa, z zaskoczenia uderzyła na nich jazda Eburonów. Żołnierze pośpiesznie chwycili za broń i w zwartych oddziałach wycofali się do obozu. Wielu jednak zostało zabitych na skutek całkowitego zaskoczenia atakiem Galów. Wkrótce potem tłumy pieszych wojowników uderzyły bezpośrednio na umocnienia obozu. Szturm został jednak odparty, a atakujący wezwali Rzymian do wysłania posłów. W kwaterze Ambioryksa posłowie dowiedzieli się, że wola ludu zmusiła wodza Eburonów do stanięcia na czele powstania. Ambioryks poinformował Rzymian, że również inne obozy zostały zaatakowane, a na pomoc Galom nadciągają także Germanie zza Renu. Rzymscy legaci po długiej i burzliwej dyskusji (Cotta był zdecydowany pozostać w obozie i czekać na odsiecz) postanowili za radą Ambioryksa opuścić obóz i połączyć się z jednym z najbliższych legionów – Kwintusa Cycerona w kraju Nerwiów lub Tytusa Labienusa w kraju Trewerów. Po podjęciu decyzji o wymarszu rozkazano, by żołnierze wzięli ze sobą tylko rzeczy najbardziej potrzebne.
Bitwa.
Armia rzymska wymaszerowała z obozu wczesnym rankiem. Kolumna marszowa rozciągnęła się i znacznie wydłużyła. Na dodatek, pomimo upomnień zabrano ze sobą liczne tabory opóźniające marsz oddziałów. Karygodnym zaniedbaniem dowództwa rzymskiego było to, że maszerowano bez ubezpieczenia. Około południa Rzymianie weszli do długiej i krętej doliny, uniemożliwiającej sformowanie szyków dla ewentualnego odparcia wroga ze względu na strome zbocza porośnięte gęsto drzewami. Ta właśnie dolina została wybrana przez Eburonów na zasadzkę. W pewnym momencie na Rzymian posypały się strzały z łuków i kamienie z proc. Na zaskoczonych legionistów ruszyli wojownicy eburońscy. Legat Sabinus zdając sobie sprawę z własnego błędu chciał go naprawić, ale wskutek paniki wydawał tylko sprzeczne rozkazy. Cotta jednak zachował trzeźwość umysłu nakazując pozostawić wozy taborowe na łup wroga, by zyskać na czasie i skupiając wokół siebie żołnierzy, by stawić zorganizowany opór. Kohorty zostały ustawione w koło, gdyż wojownicy eburońscy atakowali z każdej strony. Ambioryks jednak zabronił łupić tabory, by nie odciągać ludzi od walki z Rzymianami. Jednak Eburoni pomimo wściekłych ataków nie byli w stanie przełamać zwartego szyku legionistów. Wkrótce Ambioryks stwierdził, że jego ludzie zaczynają ponosić zbyt duże straty w starciu ze zorganizowanymi i zdesperowanymi legionistami, którzy w zwartych szykach, zasłaniając się szczelnie tarczami wypadali z koła i ścigali Eburonów, kładąc wielu z nich trupem, nim ci zdołali uciec w kierunku zbawczych zarośli. Dlatego wódz Eburonów zakazał bezpośrednich starć z Rzymianami i nakazał jednocześnie, by w sytuacji kiedy kohorty wychodzą z koła cofać się i dopiero kiedy wracają ścigać i szarpać. W ten sposób oszczędzał swe siły, podczas gdy Rzymianie ponosili straty przy każdym wypadzie z koła. Bitwa, która rozpoczęła się około południa trwała kilka godzin i zaczynało zmierzchać. Straty wśród legionistów były ogromne. Legat Sabinus spróbował jeszcze raz układów z wodzem Eburonów. Poprzez tłumacza zapytał Ambioryksa, czy zgodzi się na rozmowę. Ten wyraził zgodę, jednak zażądał, by wódz rzymski przybył do niego osobiście. Sabinus udał się sam w towarzystwie kilku centurionów i trybunów, gdyż Cotta odmówił wszelkich rozmów z barbarzyńcą. Kiedy grupa Rzymian zbliżyła się do świty wodza Eburonów nakazano im porzucić broń. Rozmowa przedłużała się, jednak niewiele z niej wynikało dla Rzymian, gdyż Ambioryks tylko zwlekał z decyzją do ostatecznego szturmu z powodu konieczności przegrupowania sił i dania swym ludziom chwili odpoczynku. Kiedy Sabinus zrozumiał, że zgoda na rozmowę była taktycznym wybiegiem, i że Ambioryks nie zamierza wycofać swych ludzi z walki postanowił odzyskać broń i wrócić do swych szeregów. Nie pozwolili na to wojownicy eburońscy, którzy zabili wszystkich Rzymian z Sabinusem na czele. Kiedy padł wódz rzymski wojownicy wydali okrzyk triumfu i ponownie z wielkim impetem zaatakowali legionistów. Załamani i zgnębieni legioniści nie stawiali już takiego oporu jak jeszcze kilka godzin temu. W tym starciu zginął Cotta i większość jego żołnierzy. Niewielkiej części legionistów udało się przedrzeć z powrotem do obozu, gdzie aż do późnej nocy odpierali ataki Galów. Kiedy jednak nad ranem okazało się w jak beznadziejnej są sytuacji wszyscy popełnili samobójstwo. Z piętnastu kohort – ponad 6 000 żołnierzy, którzy stacjonowali w Aduatuka pozostało przy życiu kilku. W czasie krwawych zmagań w dolinie zdołali oni ujść w lasy i dotrzeć do obozu Tytusa Labienusa z informacją o klęsce. 

</doc>
<doc id="930031" url="https://pl.wikipedia.org/wiki?curid=930031" title="Herb Wojwodiny">
Herb Wojwodiny

Herb Wojwodiny przyjęty przez parlament Wojwodiny 28 czerwca 2002 r. składa się z 3 herbów historycznych regionów: Baczki, Banatu i Sremu. W pierwszym polu - herb Baczki (św. Paweł), herb nadany przez cesarza Leopolda I w 1699 r. Od 1861 przejęty jako herb węgierskiego komitatu Bács-Bodrog.
Pole drugie-herb Banatu (wspięty lew z szablą), od 1718 r. Lew pochodzi z herbu Habsburgów, miecz symbolizuje położenie przy granicy z Turcją (w XVIII w).
Pole trzecie - herb Sremu nadany w 1747 przez cesarzową Marię Teresę. Trzy faliste błękitne linie symbolizują trzy rzeki Sremu: Bosut, Sawę i Dunaj. Drzewo to topola. W wersji oryginalnej z 1747 r. był to cyprys. Obecnie podobnego herbu używa też chorwacka część Sremu (Vukovarsko-srijemska żupanija) a tam drzewo to dąb.

</doc>
<doc id="930032" url="https://pl.wikipedia.org/wiki?curid=930032" title="Łyżniaki">
Łyżniaki

Łyżniaki – przysiółek wsi Troniny w Polsce, położony w województwie śląskim, w powiecie kłobuckim, w gminie Lipie. 
Do 31 grudnia 2016 był to przysiółek wsi Danków.
Przysiółek wchodzi w skład sołectwa Danków.
W latach 1975–1998 przysiółek administracyjnie należał do województwa częstochowskiego.

</doc>
<doc id="930033" url="https://pl.wikipedia.org/wiki?curid=930033" title="Wasyl Iwachiw">
Wasyl Iwachiw

Wasyl Iwachiw pseud. "Czetar Ros", "Sonar" (ur. 1908 w Podusilinie koło Przemyślan – zg. 13 maja 1943 w Kołkach) – ukraiński oficer (porucznik), jeden z twórców i głównych dowódców UPA.
Życiorys.
W 1940 roku ukończył szkołę oficerską im. płk. Konowalca.
Członek Zarządu Okręgowego OUN w rejonie Tarnopola, wojskowy referent Zarządu Głównego OUN. Był dowódcą podoficerskiej szkoły w Pomorianach.
W 1942 roku na Wołyniu utworzył pierwszy zahon (pułk) UPA. Był pierwszym szefem Sztabu Głównego UPA. Zginął w walce z Niemcami, wraz z nim zginęło 8 żołnierzy UPA i 2 członków sztabu (Julijan Kowalskyj i Semen Śnieteckyj).

</doc>
<doc id="930036" url="https://pl.wikipedia.org/wiki?curid=930036" title="Joachim Björklund">
Joachim Björklund

Joachim Björklund (ur. 15 marca 1971 w Växjö) – szwedzki piłkarz, środkowy obrońca.
Kariera klubowa.
Björklund rozpoczynał piłkarską karierę w klubie Östers IF z jego rodzinnego miasta Växjö. W jego barwach zadebiutował już w wieku 17 lat w 1988 roku i grał tam przez 2 lata, w tym przez rok w drugiej lidze. W 1990 roku przeniósł się do norweskiego SK Brann, w którym występował przez 3 lata, ale nie odniósł żadnych sukcesów. W 1993 roku Joachim wrócił do ojczyzny i został wtedy piłkarzem IFK Göteborg. IFK przechodziło akurat jeden z najlepszych okresów w historii i za czasów gry Björklunda w tym klubie trzykrotnie z rzędu w latach 1993-1995 zostawał mistrzem Szwecji.
Latem 1995 Björklund opuścił Szwecję i wyjechał do Włoch zostając zawodnikiem klubu Serie A, Vicenzy Calcio. W Vicenzie rozegrał jeden sezon, zajął 9. miejsce, po czym w 1996 wyjechał do szkockiego Rangers, który zapłacił za niego 1,7 miliona funtów. W Rangersach za kadencji menedżera Waltera Smitha miał pewne miejsce w pierwszej jedenastce i w 1997 roku wywalczył mistrzostwo Szkocji. W sezonie 1997/1998 nie awansował z Rangersami do Ligi Mistrzów, gdyż w eliminacjach zespół z Glasgow przegrał z dawnym klubem Joachima, IFK Göteborg. W lidze natomiast po 9-letniej dominacji Rangersów, mistrzem został rywal zza miedzy, Celtic F.C.
W 1998 roku Björklund przeszedł do hiszpańskiej Valencii. W Primera División Szwed zadebiutował 29 sierpnia w wygranym 1:0 meczu z Atlético Madryt. W Valencii najczęściej tworzył środek obrony z Serbem Miroslavem Đukiciem. W 1999 zajął z klubem z Walencji 4. miejsce a rok później – 3. W 2000 roku awansował z Valencią do finału Ligi Mistrzów, nie zagrał w nim, a zespół z południa Hiszpanii uległ 0:3 Realowi Madryt. W sezonie 2000/2001 stracił miejsce w podstawowej jedenatsce na rzecz Argentyńczyka Roberto Ayali i zagrał zaledwie w 10 ligowych meczach. Miał też mały udział w awansie zespołu do finału Ligi Mistrzów, w którym prowadzona przez Héctora Cúpera Valencia uległa po serii rzutów karnych Bayernowi Monachium. W barwach Valencii zdobył także swojego jedynego gola w karierze – 3 kwietnia 1999 w wygranym 1:0 meczu z Racingiem Santander.
Latem 2001 Joachim wrócił do Włoch i przez pół roku grał w zespole SSC Venezia, który niedługo potem zajmując ostatnie miejsce w Serie A został zdegradowany o klasę niżej. Zimą 2002 Björklund znów trafił na Wyspy Brytyjskie, ale tym razem podpisał kontrakt z angielską drużyną, Sunderland A.F.C., który zapłacił za niego półtora miliona funtów. W jego barwach zadebiutował 2 lutego w przegranym 1:4 wyjazdowym meczu z Manchesterem United. Pomógł Sunderlandowi w utrzymaniu, który zajął 17. miejsce w Premiership. W sezonie 2002/2003 drużyna zajęła jednak ostatnie miejsce i spadła z ligi, toteż sezon 2003/2004 Björklund spędził grając w Football League Championship. W sezonie 2004/2005 przeszedł do spadkowicza z Premiership, Wolverhampton Wanderers, ale zagrał w nim zaledwie 3 mecze i z powodu kontuzji zrezygnował z dalszego uprawiania futbolu.
Kariera reprezentacyjna.
W reprezentacji Szwecji Björklund zadebiutował 26 stycznia 1992 roku w zremisowanym 0:0 towarzyskim meczu z Australią. W tym samym roku został powołany do kadry na Euro 1992, którego gospodarzem była Szwecja. Joachim w tym turnieju był podstawowym zawodnikiem swojej drużyny grając na środku obrony z Patrikiem Anderssonem i dochodząc do półfinału (porażka 2:3 z Niemcami) odebrał brązowy medal.
W 1994 roku Björklund pojechał na swoje pierwsze i jedyne finały mistrzostw świata. Na boiskach Stanów Zjednoczonych był także zawodnikiem pierwszej jedenastki, znów grając w linii obrony z Anderssonem. Ze Szwecją doszedł do półfinału, a w meczu o 3. miejsce Skandynawowie pokonali 4:0 Bułgarię.
W 2000 roku Björklund zagrał na Euro 2000. Tam zagrał we wszystkich 3 meczach grupowych, przegranych po 1:2 z Belgią oraz Włochami oraz zremisowanym 0:0 z Turcją, jednak ze Szwecją nie wyszedł z grupy. Po tym turnieju zakończył reprezentacyjną karierę, a w kadrze „Trzech Koron” rozegrał łącznie 78 meczów.

</doc>
<doc id="930037" url="https://pl.wikipedia.org/wiki?curid=930037" title="Espoo (stacja kolejowa)">
Espoo (stacja kolejowa)

Espoo – stacja kolejowa w Espoo, w Finlandii. Stacja została otwarta w 1903 i rozbudowana w latach 1909, 1955 oraz 2009–2010. Obecnie obsługuje około 6,8 tys. pasażerów dziennie.

</doc>
<doc id="930040" url="https://pl.wikipedia.org/wiki?curid=930040" title="Joachim Bjoerklund">
Joachim Bjoerklund



</doc>
<doc id="930042" url="https://pl.wikipedia.org/wiki?curid=930042" title="Joachim Bjorklund">
Joachim Bjorklund



</doc>
<doc id="930044" url="https://pl.wikipedia.org/wiki?curid=930044" title="Hydrolaza">
Hydrolaza



</doc>
<doc id="930046" url="https://pl.wikipedia.org/wiki?curid=930046" title="Małopolski Przełom Wisły">
Małopolski Przełom Wisły

Małopolski Przełom Wisły (343.11) — mezoregion fizycznogeograficzny w środkowo-wschodniej Polsce, odpowiada dolinie Wisły na odcinku przełomowym przez pas Wyżyn Polskich. 
Ciągnie się wzdłuż zachodniej krawędzi Wyżyny Lubelskiej, granicząc od zachodu z Wyżyną Sandomierską, Przedgórzem Iłżeckim i Równiną Radomską a od wschodu z Wysoczyzną Lubartowską, Równiną Bełżycką, Płaskowyżem Nałęczowskim, Kotliną Chodelską i Wzniesieniami Urzędowskimi. Region wywodzi się na południu z Niziny Nadwiślańskiej i przechodzi na północy w Dolinę Środkowej Wisły.
Region jest doliną, o czym świadczy jego wydłużony (ok. 70 km, na odcinku Zawichost-Puławy) i stosunkowo wąski (od 1,5 do 3 km) kształt. Zbocza doliny są strome, wznosząc się 60–70 m nad poziom rzeki. Dno doliny wysłane jest madami rzecznymi, w okresie wysokich stanów wody jest ono zalewane.
Małopolski Przełom Wisły jest gęsto zaludnionym regionem rolniczym. Głównymi ośrodkami miejskimi mezoregionu są Kazimierz Dolny i Annopol. Inne miejscowości na obszarze regionu to Józefów nad Wisłą, Bochotnica, Janowiec i Wilków.
Małopolski Przełom Wisły stanowi również obszar chroniony w postaci dwóch Obszarów Natura 2000:
W/w obszary są cenne ze względu na naturalny stan rzeki Wisły i uznanie za korytarz ekologiczny rangi europejskiej.

</doc>
<doc id="930055" url="https://pl.wikipedia.org/wiki?curid=930055" title="Katedralny kościół Mariacki w Gorzowie Wlkp.">
Katedralny kościół Mariacki w Gorzowie Wlkp.



</doc>
<doc id="930057" url="https://pl.wikipedia.org/wiki?curid=930057" title="Gare de Metz-Ville">
Gare de Metz-Ville

Gare de Metz – stacja kolejowa w Metz, w Lotaryngii, we Francji. Neoromański budynek dworca pochodzi z 1908 roku i został zaprojektowany przez architekta Jürgena Krögera. Z usług dworca w 2007 skorzystało około 4,9 mln pasażerów.
Historia.
Dworzec kolejowy w Metz, długi na 300 metrów, wieża, która wzrasta do 40 m, zbudowano od 1905 do 1908 roku przez architekta Jürgena Krögera, w stylu neoromańskim Nadrenii. Wilhelm II wybudował Beffroi.
Zbudowany został z szarego piaskowca, jest rzeźbiony, nadając ogólny bardzo mocny i bardzo rozpoznawalny wyraz.
Budynki znajdujące się na Place du Roi George zarządzana są przez SNCF.
Stacja dzisiaj.
Stacja Metz została uznana za historyczny pomnik w dniu 15 stycznia 1975. W 2007 miasto Metz zwróciła się do UNESCO, aby wpisała dworzec na listę światowego dziedzictwa.

</doc>
<doc id="930065" url="https://pl.wikipedia.org/wiki?curid=930065" title="Katedra Świętych Apostołów Piotra i Pawła w Legnicy">
Katedra Świętych Apostołów Piotra i Pawła w Legnicy

Katedra Świętych Apostołów Piotra i Pawła w Legnicy – znajduje się przy pl. Katedralnym.
Historia i architektura.
Po raz pierwszy wzmiankowana w 1208, spłonęła prawdopodobnie podczas oblężenia miasta w 1241, obecny budynek wzniesiony został w latach 1333–1380, w 1378 zakończono budowę wieży północnej. Wśród jego budowniczych wymieniany jest murator Wiland, zapewne syn wrocławskiego muratora o tym samym imieniu, działającego w XIII w. W XV w. dobudowano 9 kaplic bocznych, w 1648 pożar zniszczył większość wyposażenia i nadwerężył korpus nawy głównej. W latach 1892–1894 dokonano jego przebudowy na kościół neogotycki, dobudowano wieżę południową, część murów zewnętrznych i część detali architektonicznych przekuto. Portal zachodni z lat 1338–1341 zdobił gotycki posąg kamienny NMP z Dzieciątkiem Jezus. Portal północny przedstawia pokłon Trzech Króli – rzadko spotykany w sztuce gotyku.
Znajduje się tutaj również pentaptyk z XV w. ze scenami przedstawiającymi św. Annę Samotrzeć, św. Jadwigę oraz sceny Męki Pańskiej – najcenniejszy, zarazem jedyny, zabytek malarstwa gotyckiego, znajdujący się w kaplicy od strony północnej kościoła. Wewnątrz liczne epitafia, renesansowa ambona z lat 1586–1588, barokowy ołtarz, brązowa chrzcielnica w kształcie kielicha mszalnego z XIII w., pochodzące z XIV w. posągi apostołów, płyta nagrobna księcia brzeskiego i legnickiego Ludwika II i jego żony Elżbiety Brandenburskiej. W 1645 w katedrze pochowany został kapitan-porucznik cesarskiego majestatu Joachim Friedrich z prudnickiego rodu Bilicerów.
25 marca 1992 papież Jan Paweł II bullą "Totus Tuus Poloniae Populus" ustanowił kościół katedrą. 2 czerwca 1997 w katedrze przebywał papież Jan Paweł II.
10 kwietnia 2011 w przedsionku głównego wejścia do świątyni odsłonięto tablicę pamiątkową poświęconą ofiarom katastrofy polskiego Tu-154 w Smoleńsku. Na tablicy oprócz listy ofiar znajduje się zdanie: „Pan prezydent za życia i po śmierci był przez jednych ludzi poniżany i wyszydzany, ale dla wielu rodaków był nadzieją na odbudowę niepodległej i sprawiedliwej Polski”.
5 listopada 2014 r. w krypcie katedry został pochowany ks. dr hab. infułat Władysław Bochnak (1934–2014) wieloletni proboszcz parafii katedralnej, natomiast 11 marca 2017 r. w podziemiach katedry spoczął pierwszy biskup legnicki Tadeusz Rybak.
Organy.
Organy zostały wybudowane przez firmę Schlag &amp; Söhne ze Świdnicy w 1894 roku. Prospekt pochodzi z XVIII, jest dziełem Ignatiusa Mentzla. Instrument został nieznacznie przebudowany przez Gustava Heinze w 1928 roku, a w 1991 roku gruntownie wyremontowany przez firme braci Broszko z Bolesławca.
Dyspozycja instrumentu:
Dzwony.
Kuranty.
Pierwsze kuranty w katedrze zostały zamontowane w wieży południowej kościoła w 1893 r. Ufundował je stolarz Konrad, który w swoim testamencie przeznaczył na ten cel odpowiednią sumę pieniędzy. 19 dzwonów o łącznej wadze 3 500 kg zostało odlanych w ludwisarni Franza Schillinga, w Apoldzie. Kurant był podłączony do zegara i co godzinę od 6.00 do 22.00 wygrywał melodie religijne związane z określoną porą dnia. W 1944 r. kuranty nakazem władz hitlerowskich zarekwirowano na cele wojenne. Po wielu latach pochodzący spod Wałbrzycha prezes Fundacji "Erika - Simon - Stiftung", Gerhard Simon po przesiedleniu z Niemiec odwiedził Legnicę w celu posłuchania kurantu, który słuchał jeszcze jako mały chłopiec. Dzięki swojej inicjatywie oraz postawie ówczesnego proboszcza Simon ufundował nowy kurant, składający się 18 dzwonów odlanych w Holandii.
Dzwony.
Na wieży znajdują się obecnie trzy dzwony. Dwa największe pochodzą z kościoła św. Marii Magdaleny w Zatoniu koło Bogatyni, która to wieś zniknęła z powierzchni ziemi w ramach poszerzania się terenów kopalni Turów. Trzeci dzwon ostał się z wojennych konfiskat. Instrumenty zamiast imion mają inskrypcje. Dwa mniejsze poświęcone są poległym podczas 1 wojny światowej. W 2018 roku po kilku latach milczenia dzwony przeszły remont, który wykonała firma RDUCH BELLS &amp; CLOCKS. Instrumenty otrzymały nowe zawieszenia i serca oraz nowy mechanizm wprawiania ich w ruch.

</doc>
<doc id="930067" url="https://pl.wikipedia.org/wiki?curid=930067" title="Przykazania miłości">
Przykazania miłości



</doc>
<doc id="930069" url="https://pl.wikipedia.org/wiki?curid=930069" title="Zbroja karacenowa">
Zbroja karacenowa



</doc>
<doc id="930071" url="https://pl.wikipedia.org/wiki?curid=930071" title="Bazylika Katedralna w Tarnowie">
Bazylika Katedralna w Tarnowie



</doc>
<doc id="930074" url="https://pl.wikipedia.org/wiki?curid=930074" title="Byszewice">
Byszewice

2 miejscowości w Polsce:

</doc>
<doc id="930078" url="https://pl.wikipedia.org/wiki?curid=930078" title="Proteaza">
Proteaza



</doc>
<doc id="930080" url="https://pl.wikipedia.org/wiki?curid=930080" title="Endopeptydaza">
Endopeptydaza



</doc>
<doc id="930081" url="https://pl.wikipedia.org/wiki?curid=930081" title="Egzopeptydaza">
Egzopeptydaza



</doc>
<doc id="930082" url="https://pl.wikipedia.org/wiki?curid=930082" title="Archikatedra lubelska">
Archikatedra lubelska



</doc>
<doc id="930083" url="https://pl.wikipedia.org/wiki?curid=930083" title="Byszewice (województwo wielkopolskie)">
Byszewice (województwo wielkopolskie)

Byszewice – wieś w Polsce położona w województwie wielkopolskim, w powiecie pilskim, w gminie Kaczory.
W latach 1975–1998 miejscowość administracyjnie należała do województwa pilskiego. 
Wieś należy do sołectwa Prawomyśl.

</doc>
<doc id="930084" url="https://pl.wikipedia.org/wiki?curid=930084" title="Anoraknophobia">
Anoraknophobia

Anoraknophobia – dwunasty album studyjny Marillion.
Po sukcesie poprzedniej trasy po Ameryce ufundowanej przez fanów zespołów, Marillion po raz kolejny zwrócił się do nich z prośbą o wsparcie finansowe. Płytę można było zamówić i zapłacić za nią jeszcze przed jej nagraniem. I to posunięcie okazało się sukcesem. Album zamówiło ponad 12.500 osób. Wszyscy, którzy to zrobili, otrzymali specjalne dwupłytowe wydanie albumu, a ci którzy zamówili album przed ustaloną datą, na okładce swojej płyty mieli wydrukowane własne imię.
Tytuł albumu pochodzi z połączenia dwóch wyrazów: "anorak" (w brytyjskim slangu obsesyjny fan, fanatyk) i "arachnophobia" (Arachnofobia). Postać widoczna na okładce płyty nazywa się Barry i jest podobna do Kenny’ego McCormicka z kreskówki South Park.
Lista utworów.
Bonusowe CD (wydanie dwupłytowe):

</doc>
<doc id="930086" url="https://pl.wikipedia.org/wiki?curid=930086" title="Obniżenie Cholerzyńskie">
Obniżenie Cholerzyńskie

Obniżenie Cholerzyńskie (512.32) – mezoregion fizycznogeograficzny w południowej Polsce, północno-zachodnia część Bramy Krakowskiej. Graniczy od północy z Garbem Tenczyńskim, Rowem Krzeszowickim i Wyżyną Olkuską, od wschodu z Płaskowyżem Proszowickim, od południa z Pomostem Krakowskim i Rowem Skawińskim a od zachodu z Doliną Górnej Wisły.
Region jest tektonicznym obniżeniem zbudowanym z iłów mioceńskich, pokrytych m.in. lessem. Obniżenie Cholerzyńskie ma kształt równiny i jest położone 40-50 m nad dnem doliny Wisły.
Region zajmują m.in. północno-zachodnie dzielnice Krakowa. Nazwa pochodzi od wsi Cholerzyn.

</doc>
<doc id="930087" url="https://pl.wikipedia.org/wiki?curid=930087" title="Haubicoarmata 152 mm wz. 1937 (MŁ-20)">
Haubicoarmata 152 mm wz. 1937 (MŁ-20)



</doc>
<doc id="930088" url="https://pl.wikipedia.org/wiki?curid=930088" title="Nukleaza">
Nukleaza



</doc>
<doc id="930092" url="https://pl.wikipedia.org/wiki?curid=930092" title="Artem Miłewskij">
Artem Miłewskij



</doc>
<doc id="930095" url="https://pl.wikipedia.org/wiki?curid=930095" title="Fernando Montiel">
Fernando Montiel

Fernando Montiel (ur. 1 marca 1979 w Los Mochis) – meksykański bokser, były zawodowy mistrz świata w kategorii koguciej (do 118 funtów) organizacji WBO i WBC, były mistrz świata w kategorii junior koguciej (do 115 funtów) i muszej (do 112 funtów) organizacji WBO.
Karierę bokserską rozpoczął w 1996. W kwietniu 2000 pokonał byłego mistrza świata organizacji WBO w kategorii koguciej, Cruza Carbajala. Osiem miesięcy później zdobył pas mistrzowski WBO w kategorii muszej, pokonując przez techniczny nokaut w siódmej rundzie Isidro Garcię.
Tytuł obronił trzy razy, a następnie zrzekł się go, aby móc walczyć o mistrzostwo świata WBO w kategorii junior koguciej. Wygrał pojedynek z Pedro Alcazarem, nokautując go w szóstej rundzie (Alcazar doznał urazu głowy i zmarł dwa dni po tym pojedynku).
W sierpniu 2003, w walce z Markiem Johnsonem doznał swojej pierwszej porażki w karierze (przegrał na punkty decyzją większości, w piątej rundzie był liczony).
Dwa lata później odzyskał tytuł, nokautując w siódmej rundzie Ivana Hernandeza. W 2005 jeszcze dwukrotnie bronił swojego pasa mistrzowskiego. W swoim jedynym pojedynku w 2006 przegrał niejednogłośną decyzją na punkty z Jhonnym Gonzálezem. Stawką tej walki był tytuł mistrza świata organizacji WBO.
W lutym 2007 powrócił do kategorii junior koguciej i pokonał Meksykanina Z Gorresa, zdobywając tytuł mistrza świata WBO. Pięć miesięcy później pokonał przez techniczny nokaut w dziesiątej rundzie Meksykanina Cecilio Santosa.
4 października 2007, w swojej drugiej obronie, pokonał przez techniczny nokaut w dwunastej, ostatniej rundzie Luisa Melendeza. 16 lutego 2008 znokautował w czwartej rundzie byłego mistrza świata WBA, Martina Castillo. Trzy miesiące później pokonał rodaka Luisa Maldonado, kończąc pojedynek już w trzeciej rundzie. 2 listopada 2008 stoczył nietytułową walkę w kategorii koguciej – wygrał na punkty z Juanem Alberto Rosasem.
W 2009 Montiel zrezygnował z tytułu mistrzowskiego i zmienił kategorię wagową na wyższą. 28 marca 2009 zdobył tytuł tymczasowego mistrza świata federacji WBO w kategorii koguciej, nokautując w trzeciej rundzie Diego Oscara Silvę. Pod koniec kwietnia został pełnoprawnym mistrzem WBO po tym, jak tytuł został odebrany Gerremu Peñalosie.
12 września 2009 zmierzył się z Alejandro Valdezem. Nie był to pojedynek mistrzowski. Obaj bokserzy leżeli na deskach – Valdez w rundzie pierwszej, a Montiel w drugiej. W przerwie między trzecią i czwartą rundą walka została przerwana z uwagi na duże rozcięcie skóry na głowie Montiela. Walka zakończyła się ogłoszeniem technicznego remisu. 13 lutego 2010, w pierwszej obronie tytułu, już w pierwszej rundzie znokautował Ciso Moralesa. Dwa i pół miesiąca później w walce unifikacyjnej niespodziewanie pokonał przez techniczny nokaut w czwartej rundzie Hozumi Hasegawę i odebrał mu pas mistrzowski federacji WBC. Po walce okazało się, że Montiel już w pierwszej rundzie złamał rywalowi szczękę. Do kolejnego pojedynku doszło 17 lipca 2010 a przeciwnikiem Montiela był Rafael Concepcion. Montiel bardzo szybko rozprawił się z rywalem nokautując go już w trzeciej rundzie. Kolejnym rywalem Fernando Montiela był Jovanny Soto a stawką nie były pasy należące do Meksykanina. Walka odbyła się 10 grudnia 2010. Montiel wprost zdemolował Soto wykrywając przez KO w drugiej rundzie, dodatkowo Soto trzykrotnie leżał na deskach, raz w pierwszej rundzie i dwa razy w drugiej. Montiel po pojedynku wypowiedział się na temat następnego przeciwnika " jestem gotów na Donaire 19 lutego pokażę że jestem lepszy od niego". Do pojedynku pomiędzy Fernando Montielem a Nonito Donaire doszło 19 lutego 2011 w Las Vegas. Montiel przegrał ten pojedynek przez TKO w drugiej rundzie odnosząc trzecią porażkę w karierze oraz pierwszą przed czasem, równocześnie tracąc pasy mistrzowskie WBC oraz WBO. Po dotkliwej porażce z rąk Nonito Donaire powrócił na ring 25 czerwca pokonując przez poddanie Nehomara Cermeno. 20 sierpnia 2011 w swoim kolejnym pojedynku który odbył się na gali w Meksyku znokautował już w trzeciej rundzie Alvaro Pereza.

</doc>
<doc id="930099" url="https://pl.wikipedia.org/wiki?curid=930099" title="STS-85">
STS-85

STS-85 (ang. "Space Transportation System") – dwunastodniowa misja amerykańskiego wahadłowca Discovery. Był to dwudziesty trzeci lot promu kosmicznego Discovery i osiemdziesiąty szósty programu lotów wahadłowców.
Załoga.
Uwagi: początkowo w misji miał wziąć udział Jeffrey Ashby (byłby to jego pierwszy lot), ale zrezygnował z powodów osobistych.
Cel misji.
Umieszczenie na orbicie, a następnie przechwycenie satelity CRISTA-SPAS-02 ("Cryogenic Infrared Spectrometres and Telescopes for the Atmosphere" – "Shuttle Pallet Satellite-2"). Platforma SPAS to najczęściej kilkudniowy satelita wykorzystywany do badań naukowych. Do jego wypuszczenia i ponownego umieszczenia w luku promu wykorzystywano manipulator wahadłowca bez konieczności spaceru kosmicznego.

</doc>
<doc id="930105" url="https://pl.wikipedia.org/wiki?curid=930105" title="Marbles">
Marbles

Marbles – trzynasty album studyjny Marillion.
Fani którzy zamówili album jeszcze przed jego nagraniem otrzymali wersję 2CD "Deluxe Campaign Edition" z okładką zawierającą nazwiska wszystkich, którzy to zrobili. Data wydania "Marbles" w wersji jednopłytowej to 3 maja 2004, a dwupłytowa edycja była dostępna do kupienia na oficjalnej stronie zespołu. Limitowana wersja Marbles na płycie winylowej została wydana przez Racket Records 13 listopada 2006 roku.
Utwór 'You're Gone' dostał się jako pierwszy po wielu latach utwór Marillion, na Top 10 brytyjskiej listy przebojów, co nie spowodowało jednak uznania sukcesu grupy przez BBC i stacje CHR, które odmówiły prezentowania na swojej antenie utworu nie związanego z żadną dużą wytwórnią i branżą. Dwa utwory zespołu cieszyły się sukcesem na Liście Przebojów Trójki. Utwór "You're Gone" dotarł do 16 miejsca (spędzając w sumie 7 tygodni na liście). Singiel "Don't Hurt Yourself" przebił ten wynik plasując się na 8 miejscu (14 tygodni na liście plus 5 w poczekalni), wyrównując staż utworu "White Russian" (również 14 tygodni + 1 w poczekalni), który jak do tej pory był najdłużej utrzymującym się utworem Marillion na liście w historii.
Lista utworów.
Wersja jednopłytowa.
Utwór "Neverland" pojawił się już na płycie CD rozsyłanej fanom z okazji Bożego Narodzenia 2003.

</doc>
<doc id="930115" url="https://pl.wikipedia.org/wiki?curid=930115" title="Karaska">
Karaska

Karaska – kolonia w Polsce położona w województwie mazowieckim, w powiecie ostrołęckim, w gminie Kadzidło.
Wierni kościoła rzymskokatolickiego należą do parafii św. Jana Chrzciciela w Wachu.
Historia.
W latach 1921–1939 ówczesna wieś leżała w województwie białostockim, w powiecie ostrołęckim, w gminie Dylewo, a od 1931 w gminie Kadzidło.
Według Powszechnego Spisu Ludności z 1921 roku wieś zamieszkiwało 29 osób w 5 budynkach mieszkalnych. Miejscowość należała do parafii rzymskokatolickiej w m. Kadzidło. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Kadzidło.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="930116" url="https://pl.wikipedia.org/wiki?curid=930116" title="Gus Gus">
Gus Gus



</doc>
<doc id="930117" url="https://pl.wikipedia.org/wiki?curid=930117" title="Antybiotyki bakteriostatyczne">
Antybiotyki bakteriostatyczne



</doc>
<doc id="930118" url="https://pl.wikipedia.org/wiki?curid=930118" title="Antybiotyki bakteriobójcze">
Antybiotyki bakteriobójcze



</doc>
<doc id="930121" url="https://pl.wikipedia.org/wiki?curid=930121" title="Otep">
Otep

Otep – amerykański zespół heavymetalowy założony w 2000 roku w Los Angeles.
Obecnie uformowany Otep jest grupą składającą się z czterech muzyków. Z pierwszej formacji pozostała tylko wokalistka, Otep Shamaya oraz basista J. McGuire „Evil J”. Gitarzystę Roba Pettersona, który teraz koncertuje z Kornem, zastępował do października 2005 Lee Rios, w tej chwili za grę na gitarze odpowiedzialny jest Steven Barbola. Za perkusją do 2006 roku zasiadał Doug Pellerin wypełniając puste miejsce po Marku Bistany „Moke”, który po odejściu w 2003 roku wstąpił w szeregi (Hed) P.E. Obecnym perkusistą Otep jest David Gentry.
W 2010 Otep został nominowany do GLAAD Media Award („wybitny artysta muzyczny”) za album "Smash the Control Machine" podczas 21st GLAAD Media Awards.
Życiorys.
Otep Shamaya założyła swoją grupę pod koniec 2000, nadając jej nazwę od swego imienia. Od tego momentu minęło 8 miesięcy, gdy zafascynowana ich muzyką Sharon Osbourne nieoficjalnie zaprosiła zespół na Ozzfest 2001. Zespół wówczas nawet nie posiadał dema w swoim dorobku. Przedstawiciele Capitol byli pod wrażeniem tego, co Otep zaprezentował podczas ich występu na żywo na festiwalu. Wkrótce zajęto się nagraniem i wydaniem EP "Jihad", tymczasem od zespołu odeszli pierwsi gitarzyści, Spookie i Tarver. Rezultatem udanego występu na Ozzfest było wydanie w 2002 r. ich debiutanckiego, pełnego albumu "Sevas Tra". Album pokrywa się z "Jihadem", dodając do niego kilka nowych kompozycji.
Przy tworzeniu "House of Secrets" Shamaya Otep zatrudniła Grega Wellsa, który wcześniej pracował z grupą Deftones. Przy tej płycie zespół chciał współpracować z producentem, który nie tylko potrafi pisać muzykę, ale także zna granice swojego wpływu na proces twórczy. Na "Sevas Tra" Otep przedstawiła całe swoje dotychczasowe życie, przeszłość, ideały i symbole, natomiast na "House of Secrets" postanowiła zmierzyć się z sobą, z tym, kim jest w chwili obecnej. Album jest kontynuacją swojego poprzednika, przy czym jest głośniejszy, bardziej agresywny, wypełniony złością. W 2007 roku ukazał się trzeci album Otep pt. "The Ascension". 18 sierpnia 2009 roku ukazał się kolejny album formacji zatytułowany "Smash the Control Machine".

</doc>
<doc id="930127" url="https://pl.wikipedia.org/wiki?curid=930127" title="Jürgen Kröger">
Jürgen Kröger

Jürgen Kröger (ur. 16 listopada 1856 w Haale, zm. 27 lutego 1928 w Innien) – niemiecki architekt, tworzący w nurcie historyzmu, budowniczy kościołów ewangelickich. 
Życiorys.
Po ukończeniu szkoły budowlanej w Eckernförde pracował w administracji pruskiej, a następnie przez pięć lat współpracował z berlińskim architektem Johannesem Otzenem. W 1888 założył własne biuro architektoniczne razem z Hansem Abesserem. Kröger i Abesser wygrali m.in. konkurs na projekt kościół Lutra we Wrocławiu – byli pierwszymi niewrocławskimi architektami, którym powierzono wzniesienie budowli sakralnej w tym mieście. 
Wybrane dzieła.
Kröger zaprojektował wiele budowli sakralnych (przynajmniej 24 kościoły i dwie synagogi). 

</doc>
<doc id="930130" url="https://pl.wikipedia.org/wiki?curid=930130" title="Józefina Badeńska">
Józefina Badeńska

Józefina Fryderyka Luiza Badeńska (ur. 21 października 1813 w Mannheimie; zm. 19 czerwca 1900 w Sigmaringen) – księżniczka Badenii.
Życiorys.
Była córką wielkiego księcia Badenii, Karola Ludwika (1786-1818) i jego żony Stefanii de Beauharnais (1789-1860), księżniczki francuskiej.
21 października 1834 roku w Karlsruhe wyszła za mąż za Karla Antona von Hohenzollern-Sigmaringen, syna Karla von Hohenzollern-Sigmaringen (1785-1853) i jego żony Marii Antoniny Murat (1793-1847). Para doczekała się szóstki dzieci:
Józefina umarła w 1900 roku w wieku 86 lat.

</doc>
<doc id="930131" url="https://pl.wikipedia.org/wiki?curid=930131" title="Józef Neyman">
Józef Neyman

Melchior Józef Neyman herbu Spława (ur. 1764, zm. 1835) – pułkownik, działacz emigracyjny, publicysta.
Józef Neyman brał udział w insurekcji w Wielkopolsce. Związany z Deputacją i Towarzystwem Republikanów Polskich. Za czasów Księstwa Warszawskiego bez większych sukcesów chciał uzyskać wpływ na władzę. Udało mu się to jedynie w niewielkim stopniu w czasie wojny z Austrią (m.in. czasowo administrował u boku J. Niemojewskiego departamentem łomżyńskim). Walczył następnie w Warszawie nad Wisłą. Wziął udział w redagowaniu "Korespondencja w materiach obraz kraju i narodu polskiego rozjaśniających".

</doc>
<doc id="930132" url="https://pl.wikipedia.org/wiki?curid=930132" title="Kantor (ujednoznacznienie)">
Kantor (ujednoznacznienie)



</doc>
<doc id="930138" url="https://pl.wikipedia.org/wiki?curid=930138" title="Dworzec centralny">
Dworzec centralny



</doc>
<doc id="930140" url="https://pl.wikipedia.org/wiki?curid=930140" title="Rynek Śródecki">
Rynek Śródecki

Rynek Śródecki – dawniej rynek w Poznaniu stanowiący centralny plac Śródki; obecnie nazwa ulic znajdujących się na części jego obszaru.
Historia i architektura.
Przed wiekami na Rynku Śródeckim stał ratusz (w miejscu obecnej kamienicy, w której mieści się poczta), a do lat 60. Rynek miał powierzchnię większą niż Stary Rynek. Zmieniło się to w związku z powstaniem trasy Chwaliszewskiej (ul. Wyszyńskiego), kiedy zburzono część kamienic (pierzeja południowa, jedna kamienica pierzei wschodniej). Spora część Rynku Śródeckiego została też wcześniej zniszczona w czasie wojny.
Przy pozostałej części Rynku znajduje się m.in. kościół św. Małgorzaty oraz klasztor filipinów, a do 2010 roku znajdowało się tu również kino Malta.
Od obecnego Rynku Śródeckiego odchodzą ulice: Bydgoska, Filipińska, Śródka i Wyszyńskiego. Nie istnieje już zaułek Katarzyński, który zawdzięczał swą nazwę temu, że niegdyś prowadził do znajdującego się na Cybinie młyna sióstr katarzynek.
Na budynku pod numerem 15 wisi tablica pamiątkowa o następującej treści:
 Tablicę odsłonięto 27 grudnia 1998 w 80. rocznicę Powstania Wielkopolskiego.
Na budynku przy ul. Śródka 3/Rynek Śródecki/Filipińska (naprzeciwko śródeckiego kościoła) znajduje się trójwymiarowy mural zatytułowany "Opowieść śródecka z trębaczem na dachu i kotem w tle", odsłonięty 1 października 2015. Mural zajmuje dwie ściany kamienicy: wschodnią od strony rynku (główna część) i północną od strony ul. Filipińskiej. Malowidło powstało w oparciu o zdjęcie pochodzące z lat 20. XX wieku.
Poprzednie nazwy.
Przy Rynku Śródeckim, od strony ul. Wyszyńskiego, powstała w ostatnich latach kamienica, nawiązująca do dawnych form architektury. Istnieją również plany dalszej zabudowy, w tym na terenie obecnej pętli autobusowej tak, by odtworzyć całość Rynku i ponownie domknąć go od strony południowej.

</doc>
<doc id="930144" url="https://pl.wikipedia.org/wiki?curid=930144" title="Głosiciel">
Głosiciel

Głosiciel – kaznodzieja Świadków Jehowy, ochrzczony lub nieochrzczony członek zboru, który nieodpłatnie głosi dobrą nowinę o Królestwie Bożym. Według oficjalnych danych Świadków Jehowy w 2022 roku w całym świecie działalność kaznodziejską prowadziło 8 699 048 głosicieli należących do 117 960 zborów w 239 krajach i terytoriach (w Polsce 114 673 głosicieli w 1272 zborach).
Głosiciel musi spełniać określone wymagania, dotyczące zagadnień religijnych (organizacyjnych), biblijnych (doktrynalnych) i moralnych. Każdy głosiciel może mieć przydzielony teren do służby kaznodziejskiej, na którym powinien dotrzeć do jak największej liczby jego mieszkańców. Przydzielony teren może po jakimś czasie wymienić. Głosiciel, wyruszając do służby (przeważnie razem z drugim głosicielem), zwykle rozpowszechnia nieodpłatnie czasopisma „Strażnica Zwiastująca Królestwo Jehowy”, „Przebudźcie się!” i inne publikacje Świadków Jehowy oraz Biblie, zaprasza na zebrania do miejscowej Sali Królestwa, na wykłady podczas kongresu, na doroczną uroczystość Wieczerzy Pańskiej, bierze udział w specjalnych kampaniach informacyjnych, wyświetla krótkie filmy lub proponuje skorzystanie z bezpłatnego kursu biblijnego w określonym celu.
Głosiciel składa comiesięczne sprawozdanie ze służby kaznodziejskiej (ilości czasu poświęconego na rozmowy z innymi osobami niebędącymi Świadkami Jehowy, liczby rozpowszechnionych publikacji, wyświetlonych filmów i prowadzonych z osobami zainteresowanymi tzw. "studiów biblijnych").
Nie ma limitu na czas przeznaczony na służbę w danym miesiącu. Jednakże ochrzczeni głosiciele mogą zadeklarować, iż w danym miesiącu lub w dłuższym okresie przeznaczą określoną ilość czasu na głoszenie, pełniąc służbę w charakterze tzw. pionierów: pionierów pomocniczych lub pionierów stałych (tzw. "pionierzy pełnoczasowi").
Historia.
W lipcu i sierpniu 1881 roku w „Strażnicy” opublikowano artykuł pod tytułem "Czy głosisz?" Oparte m.in. na Ewangelii Mateusza 24:14; 28:19–20 oraz Dziejach Apostolskich 1:8 rozważania wskazywały, że głównym zadaniem ówczesnych Badaczy Pisma Świętego powinno być głoszenie Dobrej Nowiny. Od roku 1881 zaczęto bezpłatnie rozpowszechniać swoje publikacje. Na kongresie w 1892 roku w Allegheny w Stanach Zjednoczonych około 400 osób z 20 amerykańskich stanów oraz z kanadyjskiej prowincji Manitoba – oprócz pięciu dni intensywnego studium Biblii – uczestniczyło w dwudniowym szkoleniu dla tzw. "kolporterów" (dawna nazwa pionierów), którzy rozprowadzali publikacje religijne – głównie „Strażnicę” oraz Biblie.
Jeszcze przed rokiem 1903 zachęcano wyznawców, aby starali się wręczać publikacje każdej napotkanej osobie. W kilku aglomeracjach amerykańskich odwiedzono każde mieszkanie w promieniu 15 km od centrum. Część wyznawców usługiwała w charakterze "kolporterów". Od 1914 roku rozpoczęto zapraszanie na projekcje filmu "Fotodrama stworzenia".
Od roku 1919 podkreślano, że w działalności kaznodziejskiej powinien brać udział każdy chrześcijanin. Na kongresie w 1919 roku powiedziano: "Misją chrześcijanina na ziemi (...) jest głoszenie orędzia o sprawiedliwym Królestwie Pana, które zapewni błogosławieństwa całemu wzdychającemu stworzeniu". W artykule "Służba jest rzeczą ważną" w „Strażnicy” z 15 sierpnia 1922 roku (wydanie polskie z 1 października) wyjaśniono, jak ważne jest, by „"czynnie dostarczać drukowane poselstwo ludowi i tłumaczyć mu przy drzwiach, dając świadectwo, że królestwo niebieskie jest tuż przed nami."” Podkreślono to również na kongresie w 1922 roku. Pomimo tego tylko część Badaczy Pisma Świętego głosiła od domu do domu – w roku 1922 co tydzień składało sprawozdanie z głoszenia 2712 osób. Wielu nie chciało głosić, traktując to zajęcie jako uwłaczające ich godności; niektórzy krytykowali tę metodę ewangelizacji. Z czasem, gdy dalej podkreślano wagę głoszenia, sporo z nich odłączyło się od głównej grupy Badaczy Pisma Świętego.
W 1926 roku najwyższa liczba głosicieli wyniosła 5937. W roku 1927 głosiciele zostali zachęceni do tego, by co niedziela poświęcać czas na działalność kaznodziejską. Od razu pojawiły się przeszkody. Wielu wyznawców w Stanach Zjednoczonych za to aresztowano. Pomimo tego rok później w Stanach Zjednoczonych nastąpił 53% wzrost ich liczby. 
W następnych dziesięcioleciach w służbie "do domu do domu" brało udział coraz więcej głosicieli. W latach 30. XX wieku organizowano tzw. "kampanie dywizjonowe", podczas których głosiciele z okolicznych zborów zjeżdżali się, by opracować teren. W 1932 roku wprowadzono "karty świadectwa", a w 1934 roku zaczęto korzystać w działalności ewangelizacyjnej ze specjalnie zaprojektowanych do tego celu gramofonów i płyt z nagranymi kazaniami (92 różnych wykładów).
W 1936 roku głosiciele po raz pierwszy zaczęli używać na szeroką skalę plakatów informacyjnych, które noszono głównie w dzielnicach handlowych.
Pierwszych pionierów specjalnych Towarzystwo Strażnica zaczęło wysyłać w 1937 roku. Ich zadanie polegało na odtwarzaniu w progach mieszkań wykładów biblijnych z płyt gramofonowych oraz na ponownym odwiedzaniu ludzi i prowadzeniu z nimi rozmów biblijnych. Na początku pionierzy specjalni skupiali się na dużych miastach, gdzie istniały już zbory Świadków Jehowy. Kilka lat później zaczęto kierować pionierów na tereny, gdzie Świadkowie Jehowy nie prowadzili działalności kaznodziejskiej. W 1939 roku trzystu pionierów specjalnych odtworzyło 4,5 minutowe przemówienie biblijne ponad pół miliona razy, dzięki czemu wysłuchało go przeszło milion osób. To zachęciło innych głosicieli do używania gramofonów i w rezultacie na ponad 47 000 urządzeń odtwarzano 92 różne wykłady biblijne. Wtedy też rozpoczęto rozpowszechnianie czasopisma „Pociecha” (obecnie: „Przebudźcie się!”). W lutym 1942 roku do szkolenia głosicieli wprowadzono "Zaawansowany Kurs Służby Kaznodziejskiej". (późniejsza: teokratyczna szkoła służby kaznodziejskiej; obecnie część zebrania pod nazwą „Chrześcijańskie życie i służba”).
W 1943 roku otwarto Biblijną Szkołę Strażnicy – Gilead.
Na początku lat 50. XX wieku w Stanach Zjednoczonych 28% ówczesnych Świadków Jehowy „"ograniczało swoją działalność do rozpowszechniania ulotek i stania z czasopismami na ulicy. Ponad 40% uczestniczyło w służbie kaznodziejskiej nieregularnie, a nawet nie wyruszało do niej przez całe miesiące"”. Dlatego w roku 1953 na międzynarodowym kongresie pod hasłem „Społeczeństwo Nowego Świata” w Nowym Jorku ówczesny prezes Towarzystwa Strażnica, Nathan H. Knorr, oznajmił, że jednym z głównych zadań wszystkich chrześcijańskich nadzorców jest pomaganie każdemu Świadkowi, by regularnie uczestniczył w służbie od domu do domu. Dla realizacji tego celu uruchomiono ogólnoświatowy program szkoleniowy. Dzięki temu zwłaszcza osoby, które nie głosiły od domu do domu, otrzymywały wskazówki, jak z obcymi ludźmi rozmawiać przy drzwiach na podstawie Biblii i wyjaśniać kwestie najczęściej poruszane przez mieszkańców. W rezultacie tego programu w ciągu dziesięciu lat liczba głosicieli na świecie wzrosła o 100%, liczba dokonywanych tzw. "odwiedzin ponownych" – o 126%, a liczba studiów biblijnych – o 150%.
W 1963 roku osiągnięto pierwszy milion głosicieli, 11 lat później liczba ta się podwoiła. W 1977 roku wprowadzono dla pełnoczasowych głosicieli Kurs Służby Pionierskiej.
W 1985 roku przekroczono liczbę 3 milionów głosicieli, pięć lat później – 4 milionów. W 1996 roku na całym świecie działało już ich 5 milionów. W 2000 roku przekroczono liczbę 6 milionów. W 2008 roku przekroczono liczbę 7 milionów, a w 2014 – 8 milionów. Latem 2013 roku wdrożono ogólnoświatowy program świadczenia publicznego na terenie poszczególnych zborów oraz na terenie wielkomiejskim z pomocą wózków z bezpłatną literaturą biblijną (pierwszy pilotażowy program wprowadzono w 2001 roku Francji oraz w listopadzie 2011 roku na nowojorskim Manhattanie).
W związku z pandemią COVID-19 od 14 marca 2020 roku do 31 sierpnia 2022 roku działalność od domu do domu była zawieszona (prowadzona była tylko listownie, telefonicznie i w formie elektronicznej, a od 31 maja 2022 roku wznowiono publiczną działalność ewangelizacyjną). W 2022 roku na całym świecie działało prawie 8,7 milionów głosicieli w 239 krajach i terytoriach.
Statystyki.
Świadkowie Jehowy podają następujące dane statystyczne:
Szkolenia dla głosicieli.
Oprócz wymienionych szkoleń dla pionierów, wszyscy głosiciele korzystają z cotygodniowych zebrań pod nazwą Chrześcijańskie życie i służba oraz ze zbiórek do służby polowej i innych zebrań. Aktualne wskazówki dotyczące służby kaznodziejskiej zamieszczane są w dwumiesięczniku „Chrześcijańskie życie i służba – program zebrań”.

</doc>
<doc id="930145" url="https://pl.wikipedia.org/wiki?curid=930145" title="Pomost Krakowski">
Pomost Krakowski

Pomost Krakowski (512.33) – mezoregion fizycznogeograficzny w południowej Polsce, we wschodniej części Bramy Krakowskiej. Graniczy od zachodu i północy z Obniżeniem Cholerzyńskim, od północnego wschodu z Płaskowyżem Proszowickim, od wschodu z Niziną Nadwiślańską a od południa z Rowem Skawińskim.
Region jest systemem wzgórz zbudowanym z wapieni jurajskich (m.in. Wawel, Wzgórza Tynieckie, Pychowice, Sowiniec czy Krzemionki). W poprzek Pomostu Krakowskiego przepływa Wisła. W zachodniej części regionu znajdują się niewielkie pozostałości obszarów leśnych – Bielańsko-Tyniecki Park Krajobrazowy. Utworzono tutaj kilka rezerwatów przyrodniczych i geologicznych: Panieńskie Skały, Skałki Przegorzalskie, Bielańskie Skałki, Bonarka, Kajasówka.
Pomost Krakowski leży prawie w całości w granicach Krakowa. Jego wschodnia część została antropogenicznie przekształcona i stanowi obecnie duże zagrożenie dla środowiska (odpady komunalne Krakowa i zanieczyszczenia z Huty Sendzimira).

</doc>
<doc id="930151" url="https://pl.wikipedia.org/wiki?curid=930151" title="Ituano Futebol Clube">
Ituano Futebol Clube



</doc>
<doc id="930152" url="https://pl.wikipedia.org/wiki?curid=930152" title="Babi Las">
Babi Las

Babi Las (niem. Reitenbach) – przysiółek wsi Chróścice w Polsce położony w województwie opolskim, w powiecie opolskim, w gminie Dobrzeń Wielki.
W latach 1975–1998 przysiółek położony był w „starym” województwie opolskim.
Należy do sołectwa Chróścice.

</doc>
<doc id="930168" url="https://pl.wikipedia.org/wiki?curid=930168" title="Red Bull Bragantino">
Red Bull Bragantino

Red Bull Bragantino – brazylijski klub piłkarski z siedzibą w mieście Bragança Paulista leżącym w stanie São Paulo.
Historia.
Clube Atlético Bragantino założony został 8 stycznia 1928 roku przez byłych członków klubu Bragança Futebol Clube. W 1949 roku klub pierwszy raz zagrał w drugiej lidze stanowej, a do pierwszej ligi Campeonato Paulista awansował w roku 1965.
W roku 1966 klub spadł do drugiej ligi stanowej. W roku 1988 wygrał drugą ligę stanową i awansował do pierwszej ligi stanowej. W następnym roku Bragantino wygrał drugą ligę brazylijską (Campeonato Brasileiro Série B) i awansował do pierwszej ligi brazylijskiej (Campeonato Brasileiro Série A).
W 1990 roku Bragantino został mistrzem stanu pokonując w finale klub Novorizontino. W 1991 roku Bragantino dotarł do finału Campeonato Brasileiro Série A, gdzie przegrał z São Paulo. Wicemistrzostwo Brazylii było największym sukcesem w historii klubu. W roku 1992 klub zadebiutował w na arenie międzynarodowej grając w Copa CONMEBOL. W roku 1995 Bragantino spadł do drugiej ligi stanu São Paulo. W 1998 roku klub spadł do drugiej ligi brazylijskiej (Campeonato Brasileiro Série B), a w roku 2003 do trzeciej ligi (Campeonato Brasileiro Série C). W roku 2005 klub powrócił do pierwszej ligi stanowej (Campeonato Paulista).

</doc>
<doc id="930172" url="https://pl.wikipedia.org/wiki?curid=930172" title="Aleja Warszawska w Olsztynie">
Aleja Warszawska w Olsztynie

Aleja Warszawska (niem. Hohensteinerstraße) – jedna z ważniejszych arterii komunikacyjnych Olsztyna. Rozciąga się od skrzyżowania z ulicami Grunwaldzką, Mochnackiego i Prostą, kończąc się ślepo przed skrzyżowaniem z ulicami Śliwy, Jagiellończyka i Barczewskiego. Na tym skrzyżowaniu rozpoczyna się ponownie i stąd biegnie do granicy administracyjnej miasta. Część alei, od skrzyżowania z aleją Obrońców Tobruku i ulicą Armii Krajowej do granicy miasta, jest częścią drogi krajowej nr 51.
W czasach Prus Wschodnich nazwa alei (również ul. Śliwy) brzmiała Hohensteiner-Straße (ulica Olsztynecka).
Dane drogi.
Aleja Warszawska jest drogą posiadającą dwie jezdnie, oddzielone pasem zieleni, po dwa pasy ruchu w każdym kierunku. W ciągu alei Warszawskiej znajdują się cztery sygnalizacje świetlne:
Obiekty.
Przy alei Warszawskiej znajdują się m.in.:
Komunikacja.
Aleją Warszawską biegną trasy 13 linii autobusowych (w tym dwie nocne). Są to linie numer: 103, 109, 113, 128, 130, 136, 302, 303, 305, 307, 309, N01 oraz N02.

</doc>
<doc id="930173" url="https://pl.wikipedia.org/wiki?curid=930173" title="Canon Episcopi">
Canon Episcopi

Canon Episcopi – instrukcja dla biskupów wydana około 906 r. przez benedyktyna Reginona z Prüm. Nakazywała wypędzać ludzi podejrzewanych o stosowanie magii lub wróżbiarstwo z gmin (chodziło raczej o ekskomunikę niż o fizyczne wypędzenie). Na jego podstawie teoretycy Kościoła głosili, że zjawiska w rodzaju czarnoksięstwa, nocnych lotów na sabat, obcowania płciowego z diabłem, a także przemiana w dzikie bestie – są jedynie iluzją, zwykłym złudzeniem sennym.

</doc>
<doc id="930179" url="https://pl.wikipedia.org/wiki?curid=930179" title="Rów Skawiński">
Rów Skawiński

Rów Skawiński (512.31) – mezoregion fizycznogeograficzny w południowej Polsce, w południowej części Bramy Krakowskiej. Graniczy od północy z Obniżeniem Cholerzyńskim i Pomostem Krakowskim, od wschodu z Niziną Nadwiślańską od południa z Pogórzem Wielickim a od zachodu z Doliną Górnej Wisły. 
Region jest rowem tektonicznym obejmującym wąską dolinę Wisły, wypełnionym osadami morskimi miocenu. Ma szerokość około 2 km, długość około 22 km, jest płaski, występują w nim tylko pojedyncze skałki wapienne. Na północnej stronie brak wyraźnej granicy, Rów Skawiński płynnie przechodzi tutaj w wysoczyznę Obniżenia Cholerzyńskiego. Jest to region bezleśny, zabudowany, częściowo porośnięty łąkami.
Rów Skawiński ciągnie się od Spytkowic na zachodzie do Skawiny na wschodzie – głównego miasta regionu. Dla umożliwienia transportu wodnego ze Śląska do Krakowa wykonano w Rowie Skawińskim Kanał Łączański.

</doc>
<doc id="930181" url="https://pl.wikipedia.org/wiki?curid=930181" title="Burt Richter">
Burt Richter



</doc>
<doc id="930183" url="https://pl.wikipedia.org/wiki?curid=930183" title="Hermann von Balk">
Hermann von Balk

Hermann von Balk (zm. 5 marca 1239 w Würzburgu) – pierwszy mistrz krajowy zakonu krzyżackiego w Prusach, następnie mistrz krajowy inflancki. W działalności misyjnej z użyciem "miecza" zwalczał plemiona pruskie
Życiorys.
Balk urodził się w Dolnej Saksonii. Prawdopodobnie dołączył do Krzyżaków w Akce w 1189 roku, w czasie III krucjaty. Wielki mistrz Hermann von Salza mianował go mistrzem krajowym Prus. Balk nad Wisłę przybył w 1230 z niewielką grupą zakonników i zaangażował się w podbój ziem pruskich.
Fragment "Kroniki ziem pruskich" Mikołaja von Jeroschina:
28 grudnia 1233 wydał przywileje lokacyjne dla Torunia i Chełmna (tzw. prawo chełmińskie). Podobne otrzymały później Radzyń Chełmiński, Kwidzyn, Kowalewo Pomorskie, Grudziądz, Brodnica.
W 1234 uczestniczył w pierwszej wyprawie krzyżowej do Prus zorganizowanej przez zakon krzyżacki w której wzięło też udział rycerstwo polskie i niemieckie, zakończonej klęską Prusów nad Dzierzgonią.
W 1236 r. Balk nadał rycerzowi Dytrykowi de Dypenowowi rozległy obszar ziemi na północ od Kwidzyna, dzięki czemu powstały pierwsze dobra rycerskie w Prusach. Umacniał i rozbudowywał Toruń, który w tym czasie przeistoczył się w potężną twierdzę.
Rok później Balk poprowadził swoich rycerzy aż nad Zalew Wiślany, gdzie zapoczątkował budowę Elbląga.
W 1237 roku mianowano go mistrzem krajowym zakonu kawalerów mieczowych. Balk doprowadził do zjednoczenia obu zakonów rycerskich. Potem na krótko wrócił do Prus i sprowadził dominikanów do Elbląga. Po ponownym wyjeździe do Inflant prowadził rokowania z królem Danii Waldemarem II Zwycięskim w sprawie podziału Estonii.
Wielki mistrz zobowiązał go do zorganizowania i poprowadzenia wyprawy przeciwko Rusinom, podczas której Balk, wprawnie dowodząc swoimi rycerzami, rozgromił wojska ruskie.
Wkrótce po tym prawdopodobnie zaczęły go nękać choroby i coraz trudniej przychodziło mu pełnić obowiązki. Zrezygnował z wszystkich godności i osiadł w Würzburgu, gdzie umarł pod koniec marca 1239 roku.

</doc>
<doc id="930186" url="https://pl.wikipedia.org/wiki?curid=930186" title="Vabank II, czyli riposta">
Vabank II, czyli riposta

Vabank II czyli riposta – polski film fabularny w reżyserii Juliusza Machulskiego z 1984 roku; sequel jego debiutanckiej komedii "Vabank" z 1981.
Film kręcony w Łodzi (m.in. brama PWSFTviT przy ul. Targowej, brama starego cmentarza przy ul. Ogrodowej) i Sieradzu.
Fabuła.
Maj 1936, Kramer, przy pomocy poznanego w więzieniu Sztyca, brawurowo ucieka z więzienia. Ale zanim wyjedzie za granicę, musi zrealizować to, o czym marzył przez lata odsiadki – zemścić się na Kwincie. Zatrudnia zabójcę Tędlarza i porywając córkę Rychlińskiej, zastawia pułapkę na Kwintę. Zamyka go w garażu Stawiskiego i wzywa policję. Niemniej riposta nie do końca się udaje, a Kwinto okazuje się bardzo przewidujący. Wydostaje się z pułapki, a co więcej – angażując studio filmowe Duńczyka – powoduje, że ucieczka Kramera do Szwajcarii okazuje się tylko wycieczką do Zegrza. Nieuczciwy bankier ponownie trafia do więzienia, a Kwinto z Duńczykiem opróżniają jego szwajcarskie konto.

</doc>
<doc id="930190" url="https://pl.wikipedia.org/wiki?curid=930190" title="Urbański">
Urbański

Urbański (forma żeńska: Urbańska; liczba mnoga: Urbańscy) – polskie nazwisko. Na początku lat 90. XX wieku Polskę zamieszkiwało 31521 osób o tym nazwisku.

</doc>
<doc id="930193" url="https://pl.wikipedia.org/wiki?curid=930193" title="Franciszek Ksawery Szaniawski">
Franciszek Ksawery Szaniawski

Franciszek Ksawery Szaniawski (ur. 1768, zm. 1830) – duchowny rzymskokatolicki, prawnik, wykładowca na Wydziale Teologicznym Królewskiego Uniwersytetu Warszawskiego i Seminarium Głównym, scholastyk warszawskiej kapituły katedralnej w 1829 roku, wikariusz kapitulny archidiecezji warszawskiej w latach 1828–1829, członek Komisji Najwyższej Egzaminacyjnej w Królestwie w 1829 roku.
Życiorys.
Ukończył studia na Akademii Krakowskiej. Prawnik i duchowny, był członkiem zgromadzenia księży kanonistów. Od 1808 był profesorem Szkoły Prawa, a od 1817 – Uniwersytetu Warszawskiego. Od 1809 był też członkiem Towarzystwa Warszawskiego Przyjaciół Nauk.
Od 1809 Kanonik katedry warszawskiej, a od 1822 również oficjał i wikariusz generalny archidiecezji warszawskiej. Jako kanonik kapituły warszawskiej, przystąpił do Konfederacji Generalnej Królestwa Polskiego w 1812 roku. Po śmierci metropolity Wojciecha Skarszewskiego (zmarł 12 czerwca 1827), w okresie od 16 czerwca 1827 do 4 lipca 1828 sprawował też funkcję wikariusza kapitulnego.
Był autorem licznych publikacji z zakresu prawa cywilnego, handlowego i familijnego. Jest autorem tłumaczenia Kodeksu Napoleona na język polski. Jako duchowny starał się tak interpretować przepisy kodeksu, by nie były one przeciwne stanowisku Kościoła. Publikował artykuły na tematy cywilistyczne i dotyczące prawa publicznego m.in. w „Pamiętniku Warszawskim”.

</doc>
<doc id="930196" url="https://pl.wikipedia.org/wiki?curid=930196" title="Urbańska">
Urbańska



</doc>
<doc id="930198" url="https://pl.wikipedia.org/wiki?curid=930198" title="Niewiadomska">
Niewiadomska



</doc>
<doc id="930201" url="https://pl.wikipedia.org/wiki?curid=930201" title="I Wanna Have Your Babies">
I Wanna Have Your Babies

I Wanna Have Your Babies (znana również jako „Babies”) – piosenka pop napisana przez Natashę Bedingfield, Stevena Kipnera, Andrew Framptona i Wayne’a Wilkinsona, na drugi album Bedingfield "„N.B.”" (2007). Styl muzyczny i produkcja piosenki były inspirowane muzyką hip-hop. Słowa utworu apelują do kobiet, które szybko przywiązują się do mężczyzn i pragną mieć z nimi dzieci, o rozwagę.
Utwór ukazał się jako pierwszy singel z drugiego albumu artystki w pierwszym kwartale 2007 roku. Piosenka znalazła się w Top 10 brytyjskiej listy przebojów. Najwyższą pozycję jaką zdobyła to miejsce #7.
Teledysk.
Teledysk reżyserowany był przez Dave’a Meyersa i filmowany w Los Angeles w Kalifornii w styczniu 2007.
Videoclip zaczyna się sceną z Natashą ćwiczącą na siłowni z instruktorem. Następnie Bedingfield i instruktor biegną przez park, kiedy nagle pojawia się wózek z dzieckiem. Przestraszony instruktor ucieka od Natashy i dziecka.
W następnej scenie wokalistka gra w tenisa ziemnego i flirtuje z pewnym mężczyzną. Potem obydwoje płyną łódką z małym dzieckiem, ścigają się z inną motorówką.
Trzecia scena przedstawia Natashę w klubie flirtującą z kolejnym mężczyzną. Następnie w ich domu chłopak opuszcza bohaterkę.
W ostatniej scenie Natasha spotyka mężczyznę pracującego w kawiarni. Potem razem przebywają w pokoju zabaw, z wieloma dziećmi. Teledysk kończy się pocałunkiem Natashy Bedingfield z pracownikiem kawiarni i szczęśliwym odejściem pary.
Videoclip po raz pierwszy ujrzał światło dzienne na prywatnej stronie internetowej Natashy Bedingfield 6 marca 2007 roku.
Listy przebojów.
Piosenka „I Wanna Have Your Babies” oficjalnie ukazała się w brytyjskiej rozgłośni radiowej dnia 12 marca 2007 r. Utwór ukazał się w formacie Digital Download 2 kwietnia 2007, na dwa tygodnie przed faktycznym ukazaniem się singla (na CD). Piosenka debiutowała na angielskiej liście przebojów, na pozycji #25, 8 kwietnia 2007, kiedy można go było jedynie ściągnąć z portalu internetowego. Tydzień po ukazaniu się utworu na CD, piosenka zmieniła swoją pozycję z #15 na #7. Na tej pozycji utrzymywała się pięć tygodni. W Irlandii „I Wanna Have Your Babies” debiutowała na miejscu #36 listy przebojów, potem wzrosła do #8. Piosenka jest popularna w irlandzkich rozgłośniach radiowych; zajmuje tam pozycje #14.
Singel podobny sukces odniósł w pozostałej części Europy. Po trzech tygodniach na europejskiej liście przebojów TOP 100, przyjął pozycję #23. Piosenka zajęła miejsce #5 w Chorwacji, a we Włoszech, Holandii i Szwecji znajduje się w TOP 50.
Lista utworów.
Formaty i lista utworów singli „I Wanna Have Your Babies”, które ukazały się na świecie.

</doc>
<doc id="930204" url="https://pl.wikipedia.org/wiki?curid=930204" title="Brian McFadden">
Brian McFadden

Brian Nicholas McFadden (ur. 12 kwietnia 1980 roku w Dublinie) – irlandzki wokalista, autor tekstów piosenek i prezenter telewizyjny, który w roku 1998 zdobył sławę z irlandzkim boys bandem Westlife.
Westlife (1998–2004).
W latach 90. rozpoczął karierę w zespole Westlife (wcześniejszym Westside). Razem z Westlife nagrał 5 studyjnych albumów, z których powstało 12 wielkich hitów. Wtedy zmienił imię na Bryan. 9 marca 2004 odszedł z zespołu.
Kariera solowa.
Jako solista wydał album "Irish Son" (premiera światowa 29 listopada 2004, a polska 3 grudnia 2004). Pierwszym singlem do płyty był „Real to Me”, a drugim był duet z Deltą Goodrem „Almost Here”.
W 2008 powrócił z nowym albumem "Set in Stone", który promowały single „Like Only a Woman Can” oraz „Twisted”.
Życie prywatne.
W latach 1998-1999 spotykał się z Lene Nystrøm Rasted. W lutym 2000 związał się z Kerry Katona. Pobrali się 5 stycznia 2002. Mają dwie córki - Molly (ur. 31 sierpnia 2001) i Lilly Sue (ur. 3 lutego 2003). We wrześniu 2004 roku ogłosili separację, a w grudniu 2006 roku wzięli rozwód. We wrześniu 2004 związał się z Deltą Goodrem. W marcu 2011 roku, po sześciu latach znajomości i czterech latach narzeczeństwa, rozstali się. W maju 2011 zaręczył z modelką Vogue Williams. W lipcu 2015 doszło do separacji, a w 2017 do rozwodu.

</doc>
<doc id="930214" url="https://pl.wikipedia.org/wiki?curid=930214" title="Nasze Radio">
Nasze Radio

Nasze Radio – prywatna rozgłośnia radiowa z siedzibą w Sieradzu. Właścicielem jest Nasze Radio Sp. z o.o. Stacja rozpoczęła nadawanie 18 listopada 1996 roku. Początkowo można ją było usłyszeć na częstotliwości 70,4 MHz, obecnie nadaje w Sieradzu na 104,7 MHz, a w Zduńskiej Woli na 92,1 MHz jako Nasze Radio 92,1 FM...nostalgicznie! .
Prezesem Naszego Radia jest Marek Muszyński, wiceprezesami: Sławomir J. Balcerzak, Robert Gunerski, redaktor programowy – Monika Waraczyńska.

</doc>
<doc id="930217" url="https://pl.wikipedia.org/wiki?curid=930217" title="Rob Walker">
Rob Walker

Robert Ramsay Campbell „Rob” Walker (ur. 14 sierpnia 1917 w Rickmansworth, zm. 29 kwietnia 2002) – brytyjski pilot, kierowca wyścigowy i właściciel jednego z najbardziej znanych prywatnych zespołów Formuły 1.
Życiorys.
Wywodził się z rodziny producentów whisky Johnnie Walker. Jego ojciec zmarł, gdy Robert miał 4 lata.
Jako czynny kierowca startował przed II wojną światową samochodami Lea-Francis i Delahaye. W 1939 roku zajął ósme miejsce w 24-godzinnym wyścigu w Le Mans.
Po wybuchu wojny wstąpił do Królewskich Sił Powietrznych (licencję pilota zdobył jeszcze w latach 30. XX wieku).
Po wojnie zrezygnował z czynnej kariery wyścigowej; założył natomiast malutki zespół, który zajmował się wypożyczaniem samochodów sportowych marki Delahaye i Delage.
W 1957 roku zdecydował się wejść w świat Formuły 1, nawiązując współpracę (tj. kupując gotowe modele samochodów) z zespołem Coopera. W pierwszym sezonie kierowcą został późniejszy trzykrotny mistrz świata, Jack Brabham. W 1958 roku Brabham odszedł do fabrycznego zespołu Coopera, a jego miejsce zajęli Maurice Trintignant oraz Stirling Moss (nominalnie związany z ekipą Vanwalla).
W barwach zespołu Walkera Moss wystartował tylko w jednym wyścigu (Grand Prix Argentyny), który jednakże wygrał z przewagą trzech sekund nad Luigim Musso. Było to historyczne, pierwsze zwycięstwo w F1 samochodu z silnikiem umiejscowionym za siedzeniem kierowcy. Ekipa Vanwalla wycofała się z mistrzostw wraz z końcem sezonu, więc Moss powrócił do zespołu Walkera, w którym startował już do końca kariery.
W latach 1958-1961 ekipa Walkera odniosła łącznie osiem zwycięstw, z czego aż siedem było dziełem Mossa. Wśród tych sukcesów znalazły się m.in. trzy kolejne wygrane w prestiżowym Grand Prix Monako (Trintignant w 1958; Moss w 1959 i 1960).
Pasmo sukcesów dobiegło końca wraz z wypadkiem Mossa na torze Goodwood w kwietniu 1962 roku, po którym Anglik zakończył karierę sportową. Po kilku chudych latach Walker ponownie znalazł się na fali w 1968 roku, kupując od Colina Chapmana model Lotus 49, który zdominował przebieg rywalizacji w tamtym sezonie. W trakcie deszczowej Grand Prix Wielkiej Brytanii na torze Brands Hatch kierowca Walkera, Jo Siffert wykorzystał awarie techniczne dwóch fabrycznych zawodników Lotusa, Grahama Hilla oraz Jackiego Olivera i odniósł jedno z najbardziej pamiętnych zwycięstw w historii Formuły 1. Było to dziewiąte, ostatnie zwycięstwo Roba Walkera w F1 i zarazem ostatnie zwycięstwo w pełni prywatnego zespołu (tj. nie posiadającego samochodu własnej konstrukcji) w historii tej dyscypliny.
Po zakończeniu sezonu 1968 Walker wycofał swój zespół z F1. Na początku lat 70. współpracował jeszcze z zespołem Johna Surteesa oraz projektem Harry'ego Stillera, był także menedżerem Mike'a Hailwooda. Na faktyczną emeryturę odszedł w 1975 roku.
Przez 62 lata był żonaty z Elizabeth „Betty” Duncan; miał dwoje dzieci. Zmarł na zapalenie płuc.

</doc>
<doc id="930220" url="https://pl.wikipedia.org/wiki?curid=930220" title="Don LaFontaine">
Don LaFontaine

Don LaFontaine, znany też jako "That Announcer Guy" (ur. 26 sierpnia 1940 w Duluth, zm. 1 września 2008 w Los Angeles) – amerykański aktor głosowy, który podłożył głosy do ponad 5000 zwiastunów filmowych, reklam telewizyjnych i zwiastunów gier komputerowych. Jest nazywany „Królem Trailerów Filmowych”, „Głosem”, „Grzmiącym Gardłem” lub „Głosem Boga”, jego charakterystyczny głos był złowieszczy i donośny. Wiele z jego zapowiedzi miało postać: "„W świecie, gdzie (negatywne cechy), jeden (zwykle osoba) (zrobi coś pozytywnego)”" ("ang. „In a world where (...), one (...) will (...)”"). Sam także parodiował ten frazes kilka razy.
Życiorys.
Rozpoczął karierę zawodową jako asystent operatora dźwięku w National Recording Studios, gdzie miał okazję pracować z Floydem Petersonem, produkującym spoty promocyjne do filmu Doktor Strangelove. Peterson włączył do nich wiele pomysłów LaFontaine’a i wkrótce zaczęli pracować razem. W 1964 LaFontaine musiał podłożyć głos w zwiastunie filmu "Gunfighters of Casa Grande". Klient kupił spot i kariera LaFontaine’a jako aktora głosowego rozpoczęła się na dobre. W latach siedemdziesiątych rozwinął swój charakterystyczny styl silnej narracji.
LaFontaine nagrywał około 60 produkcji tygodniowo i nawet 35 jednego dnia. Mówiono, że jego głos może dodać prestiżu i emocji filmowi i pomóc się mu wyróżnić.
Don LaFontaine mieszkał w Los Angeles, jego żona Nita Whitaker jest aktorką i piosenkarką.
Inne.
Inni aktorzy głosowi, tacy jak Tex Brashear, Hal Douglas i Peter Cullen kopiują styl LaFontaine’a i byli czasami z nim myleni. Jego głos jest bardzo często parodiowany. Można wymienić takie osoby jak Pablo Francisco czy Janeane Garofalo.
12 kwietnia 2007, LaFontaine pojawił się w programie "The Tonight Show".
W odcinku „The Chronicles of Meap” amerykańskiego serialu animowanego Fineasz i Ferb znajduje się wspomnienie ku pamięci zmarłego Dona: "In Memoriam of Don LaFontaine 08/26/40-09/01/08 One Man, In a land, In a time, In a world... All on his own".

</doc>
<doc id="930221" url="https://pl.wikipedia.org/wiki?curid=930221" title="Vaillant Arena">
Vaillant Arena

Vaillant Arena znana również jako Eisstadion Davos to stadion znajdujący się w Davos w Szwajcarii. Przeznaczony jest on do gry w hokeja na lodzie. Stadion ten jest używany przez HC Davos. Każdego roku rozgrywany jest tutaj Puchar Spenglera.

</doc>
<doc id="930223" url="https://pl.wikipedia.org/wiki?curid=930223" title="Eisstadion Davos">
Eisstadion Davos



</doc>
<doc id="930227" url="https://pl.wikipedia.org/wiki?curid=930227" title="Rob Walker Racing">
Rob Walker Racing



</doc>
<doc id="930233" url="https://pl.wikipedia.org/wiki?curid=930233" title="Kawasaki Frontale">
Kawasaki Frontale

 – japoński klub piłkarski grający obecnie w J1 League. Siedziba klubu mieści się w Kawasaki (prefektura Kanagawa) na południe od Tokio. Zespół został założony w 1955 pod nazwą Fujitsu SC. Frontale w 1999 zdobyło mistrzostwo J.League Division 2 i w 2000 po raz pierwszy zagrało na najwyższym szczeblu rozgrywek. Nazwa ‘Frontale’ pochodzi od włoskiego słowa „front”, które oznacza „przodujący”.
W 2004 klub po raz drugi w historii zdobył mistrzostwo J.League Division 2 i awansował do pierwszej ligi.
Stadion miejski nosi nazwę Todoroki Athletics Stadium i znajduje się w dzielnicy Nakahara, w centralnej części Kawasaki.
W sezonie 2007 drużyna awansowała do ćwierćfinału Azjatyckiej Ligi Mistrzów, w którym przegrała w konkursie rzutów karnych 4:5, z późniejszym finalistą – irańskim Sepahanem SC.
Trzykrotny mistrz Japonii: 2017, 2018 i 2020.
Rywalizacja.
Rywalizacja Kawasaki Frontale z F.C. Tokyo jest znana jako "Tamagawa Clásico" (Kawasaki leży w aglomeracji tokijskiej, a przez Kawasaki i Tokio przepływa rzeka Tama). Dwa kluby spotkały się po raz pierwszy w 1991, podczas rozgrywek ligowych Japan Soccer League Division 2 i rywalizowały o awans do J.League przez całe lata 90. XX w. Oba kluby były również założycielami J.League Division 2 w 1999, oraz oba zaliczyły awans do najwyższej klasy rozgrywkowej w tym samym sezonie.
Kolejnym ważnym rywalem klubu, jest Tokyo Verdy 1969, które pierwotnie miało siedzibę w Kawasaki, a później przeniosło się do Chōfu w 2000 (obecnie Verdy rozgrywa mecze na położonym w Chōfu Stadionie Ajinomoto, a ma siedzibę w Inagi). Oba kluby były założycielami JSL Division 2 w 1972, a ich rywalizacja przybrała na sile, gdy pod koniec lat 90. XX w., kibice z Kawasaki odwrócii się od Tokyo Verdy, by wspierać Kawasaki Frontale, które uchodziło za klub pro-kibicowski.

</doc>
<doc id="930234" url="https://pl.wikipedia.org/wiki?curid=930234" title="Duda">
Duda



</doc>
<doc id="930235" url="https://pl.wikipedia.org/wiki?curid=930235" title="Świecznik">
Świecznik

Świecznik – sprzęt zaprojektowany do umieszczenia jednej lub wielu świec.
Przeważnie świece mocuje się w miseczce, czasami dodatkowo wyposażonej w kolec, na który nabija się podstawę świecy. Wykonywane są głównie z materiałów niepalnych, z metali: mosiądzu, brązu, miedzi, stali lub szkła, porcelany, fajansu. Bardzo często dodatkową funkcją świeczników były funkcje zdobnicze, dlatego wiele z nich jest bogato zdobionych.
Niektóre typy świeczników miały też znaczenie religijne, np. żydowska menora. Świecznikami nie nazywa się raczej lamp ze świecą w środku, stosowanych w przeszłości w podróżach pieszych czy w powozach. Takie lampy zwano kagankami.
Historia świeczników.
Pierwsze świeczniki pojawiły się wraz z wynalezieniem świec, a więc w czasach przedrzymskich. W czasach starożytnego Rzymu były dość powszechnie stosowane, jednak głównym źródłem oświetlenia pozostawały wtedy lampki oliwne. Upadek imperium rzymskiego, spadek produkcji oliwy i rozwój państw europejskich położonych na północ od strefy śródziemnomorskiej, na obszarach pozbawionych upraw oliwek, spowodował rozkwit produkcji świec i świeczników, począwszy od wczesnego średniowiecza. Rozpowszechnienie się oświetlenia naftowego, a potem elektrycznego pod koniec XIX wieku i na początku XX wieku doprowadziło do marginalizacji użytkowej roli świeczników. Obecnie świeczniki używane są głównie w tradycyjnych obrzędach (np. w kościołach) lub ze względów estetycznych. Częste są także elektryczne lampy naśladujące wzornictwo i formy świeczników.

</doc>
<doc id="930238" url="https://pl.wikipedia.org/wiki?curid=930238" title="Francesco Graziani">
Francesco Graziani

Francesco Graziani (ur. 16 grudnia 1952 w Subiaco) – włoski trener i piłkarz, napastnik. Mistrz świata z roku 1982.
Kariera klubowa.
Karierę zaczynał w A.C. Arezzo. W latach 1973–1981 był piłkarzem Torino FC. W 1976 zdobył z klubem mistrzostwo Włoch, a w roku następnym został królem strzelców Serie A. Od 1981 przez dwa sezony był zawodnikiem Fiorentiny, w 1983 odszedł do Romy. Z rzymskim zespołem dwukrotnie wywalczył Puchar Włoch (1984, 1986) oraz dotarł do finału Pucharu Europy (1984). Następnie grał w Udinese Calcio (1986–1988), a jego ostatnią drużyną w karierze była australijska APIA Leichhardt, gdzie w 1988 roku zakończył karierę. Łącznie w Serie A rozegrał 353 spotkania i strzelił 130 goli.
Kariera reprezentacyjna.
W reprezentacji Italii zagrał 64 razy i strzelił 23 bramki. Debiutował w 1975, ostatni mecz rozegrał w 1983. Brał udział w MŚ 78 i ME 80. Podczas MŚ 82 był zawodnikiem podstawowej jedenastki, zagrał we wszystkich meczach Włochów i zdobył jedną bramkę. W finale opuścił boisku – z powodu kontuzji – już po siedmiu minutach, zastąpił go Alessandro Altobelli.
Kariera trenerska.
Po zakończeniu kariery piłkarskiej pracował jako trener. Prowadził m.in. Fiorentinę i Regginę.

</doc>
<doc id="930240" url="https://pl.wikipedia.org/wiki?curid=930240" title="Ślizno">
Ślizno

Ślizno (niem. "Julienhof") – wieś w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 94 mieszkańców. Miejscowość wchodzi w skład sołectwa Pomierzyn.
Geografia.
Wieś leży ok. 1,5 km na zachód od Pomierzyna.

</doc>
<doc id="930241" url="https://pl.wikipedia.org/wiki?curid=930241" title="Β-alanina">
Β-alanina



</doc>
<doc id="930244" url="https://pl.wikipedia.org/wiki?curid=930244" title="Glafkos Kliridis">
Glafkos Kliridis

Glafkos Joanu Kliridis, gr. Γλαύκος Ιωάννου Κληρίδης (ur. 24 kwietnia 1919 w Nikozji, zm. 15 listopada 2013 tamże) – cypryjski polityk i prawnik, parlamentarzysta i minister, współpracownik Makariosa III, w 1974 pełniący obowiązki prezydenta, założyciel i lider Zgromadzenia Demokratycznego, w latach 1993–2003 prezydent Cypru.
Życiorys.
Najstarszy syn prawnika Joanisa Kliridisa, pobierał nauki w Gimnazjum Pancypryjskim w Nikozji, potem studiował prawo na King’s College w Londynie. Po wybuchu II wojny światowej wstąpił do Royal Air Force. W 1942 jego samolot został zestrzelony nad Hamburgiem, wskutek czego znalazł się w obozie jeńców. Po trzech nieudanych próbach ucieczki został uwolniony wraz z zakończeniem działań wojennych. W 1948 dokończył przerwane studia prawnicze, następnie kształcił się w instytucji Gray's Inn. Od 1951 praktykował jako adwokat na Cyprze. Uczestniczył w procesach członków EOKA (organizacji Jeorjosa Griwasa) jako ich obrońca przed sądami brytyjskimi. Brał udział w opracowaniu raportu zarzucającego Brytyjczykom naruszanie praw człowieka na Cyprze, który to dokument grecki rząd przedstawił na Radzie Europy.
W 1959 wziął udział w konferencji w Londynie, na której została uznana niepodległość Cypru. Objął wówczas stanowisko ministra sprawiedliwości w rządzie przejściowym Makariosa III. Z ramienia Frontu Patriotycznego uzyskał mandat posła do Izby Reprezentantów. Objął w 1960 funkcję przewodniczącego parlamentu, którą sprawował do 1976. Od 1961 do 1963 był jednocześnie prezesem cypryjskiego organizacji zrzeszonej w Międzynarodowym Komitecie Czerwonego Krzyża. Był aktywnym negocjatorem w trakcie kryzysów politycznych z przełomu lat 60. i 70. W 1969 został przewodniczącym partii Enieon Koma powstałej po rozpadzie jego poprzedniego ugrupowania.
W lipcu 1974 doszło do zamachu stanu przeprowadzonego przez popierających unię Cypru z Grecją członków EOKA 2, a także greckich wojskowych. Makarios III opuścił Cypr, udając się do Wielkiej Brytanii. Zamachowcy nową głową państwa ogłosili Nikosa Sampsona. Ten ustąpił jednak po kilku dniach w obliczu inwazji tureckiej na Cypr. Glafkos Kliridis został wówczas pełniącym obowiązki prezydenta, pełnił tę funkcję do grudnia 1974, gdy do kraju powrócił Makarios III.
W 1976 po konflikcie z prezydentem utracił stanowisko przewodniczącego parlamentu. Powołał wówczas nowe prozachodnie i konserwatywne ugrupowanie pod nazwą Zgromadzenie Demokratyczne, kierował nim nieprzerwanie do 1993. DISY mimo poparcia około 25% wyborców nie uzyskało w 1976 reprezentacji parlamentarnej na skutek zapisów ordynacji wyborczej, partia do parlamentu weszła w kolejnych wyborach w 1981. W 1983 i w 1988 Glafkos Kliridis bez powodzenia kandydował w wyborach prezydenckich, przegrywając odpowiednio ze Spirosem Kiprianu i Jorgosem Wasiliu.
Kolejny raz wystartował w wyborach w 1993, kiedy to w drugiej turze głosowania z wynikiem 50,3% głosów pokonał ubiegającego się o reelekcję Jorgosa Wasiliu. Urząd prezydenta objął 28 lutego 1993. W 1998 uzyskał wybór na drugą kadencję, w drugiej turze głosowania dostał 50,8% głosów, wygrywając z Jeorjosem Jakowu.
W okresie jego prezydentury doszło do rozwoju ekonomicznego i ustabilizowania się gospodarki kraju. Cypr przeprowadził i zakończył wówczas udane negocjacje dotyczące członkostwa tego kraju w Unii Europejskiej. Polityk częściowo utracił na popularności, popierając opracowany przez Kofiego Annana plan zakończenia podziału Cypru, który w 2004 w referendum odrzucili Grecy cypryjscy. W 2003 bezskutecznie kandydował na trzecią kadencję, dostał 38,8% głosów, a wybory w pierwszej turze głosowania wygrał Tasos Papadopulos, popierany przez DIKO i AKEL. 28 lutego tegoż roku zakończył urzędowanie na stanowisku prezydenta.
W 2005 otrzymał medal jubileuszowy „60-lecia zwycięstwa w Wielkiej Wojnie Ojczyźnianej 1941–1945”.
Zmarł 15 listopada 2013 w prywatnej klinice w Nikozji w wyniku niewydolności nerek.

</doc>
<doc id="930246" url="https://pl.wikipedia.org/wiki?curid=930246" title="Borowo (województwo zachodniopomorskie)">
Borowo (województwo zachodniopomorskie)

Borowo (niem. "Alt Springe") – wieś w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 27 mieszkańców. Miejscowość wchodzi w skład sołectwa Suchowo.
Geografia.
Wieś leży ok. 4 km na północny zachód od Suchowa, nad kanałem Prostynia, nad dwoma jeziorami: Prostynia i Mielno. Znajduje się tutaj ponad 100-letnia elektrownia wodna.
Archeologia.
W miejscowości na terenie kolonii Nowy Łowicz odkryto ponad 320 gockich grobów, w tym 209 płaskich z których 115 przysypanych było nasypami kurhanowymi. Jest to największe w Europie cmentarzysko użytkowane przez ludność kultury wielbarskiej.

</doc>
<doc id="930247" url="https://pl.wikipedia.org/wiki?curid=930247" title="Jasnopole">
Jasnopole

Jasnopole (niem. "Klarpfuhl") – wieś w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 28 mieszkańców. Miejscowość wchodzi w skład sołectwa Suchowo.
Geografia.
Wieś leży ok. 2 km na wschód od Suchowa, między Suchowem a Kaliszem Pomorskim.

</doc>
<doc id="930248" url="https://pl.wikipedia.org/wiki?curid=930248" title="Stefania Hohenzollern-Sigmaringen">
Stefania Hohenzollern-Sigmaringen

Stefania Józefa Wilhelmina Antonia Hohenzollern-Sigmaringen (ur. 15 lipca 1837 w Schloss Krauchenwies w Sigmaringen; zm. 17 lipca 1859 w Lizbonie) – królowa Portugalii.
Rodzina.
Była najstarszą córką Karla Antona von Hohenzollern-Sigmaringen, głowy rodu Hohenzollern-Sigmaringen, i jego żony Józefiny Badeńskiej. Jej dziadkami ze strony matki byli Karol Ludwik Badeński i Stefania de Beauharnais.
Była siostrą króla Rumunii – Karola I i hrabiny Flandrii Marii Luizy Hohenzollern-Sigmaringen.
Małżeństwo.
18 maja 1858 Stefania wyszła za mąż za Piotra V, króla Portugalii. Oboje w dniu ślubu byli krótko po swoich 21 urodzinach. Stefania zmarła rok po ślubie. Stefania i Piotr nie doczekali się potomstwa. Piotr nie ożenił się ponownie.
Zmarł na cholerę 11 listopada 1861 roku na dur brzuszny lub na tyfus plamisty. Królem Portugalii został jego młodszy brat Ludwik I.

</doc>
<doc id="930249" url="https://pl.wikipedia.org/wiki?curid=930249" title="Karwiagać">
Karwiagać

Karwiagać (niem. "Kranzwerder") – osada w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 8 mieszkańców. Miejscowość wchodzi w skład sołectwa Stara Korytnica.
Geografia.
Osada leży ok. 2,5 km na południe od Starej Korytnicy, między Starą Korytnicą a miejscowością Bralin.

</doc>
<doc id="930252" url="https://pl.wikipedia.org/wiki?curid=930252" title="Lipinki (województwo zachodniopomorskie)">
Lipinki (województwo zachodniopomorskie)

Lipinki (niem. "Johannenfelde") – osada w Polsce położona w województwie zachodniopomorskim, w powiecie drawskim, w gminie Kalisz Pomorski. 
W latach 1975–1998 miejscowość administracyjnie należała do województwa koszalińskiego. W roku 2007 osada liczyła 2 mieszkańców. 

</doc>
<doc id="930255" url="https://pl.wikipedia.org/wiki?curid=930255" title="Łowno (powiat drawski)">
Łowno (powiat drawski)

Łowno (niem. "Lauenbrügge") – niezamieszkana osada w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. Miejscowość wchodzi w skład sołectwa Dębsko. Najbardziej na południe położona miejscowość zarówno gminy jak i powiatu.
Geografia.
Osada leży ok. 4 km na południowy zachód od Dębska, nad rzeką Człopicą.

</doc>
<doc id="930259" url="https://pl.wikipedia.org/wiki?curid=930259" title="Pniewy (województwo zachodniopomorskie)">
Pniewy (województwo zachodniopomorskie)

Pniewy (niem. "Jägerhof") – była osada w Polsce, włączona do miasta Kalisz Pomorski położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego.

</doc>
<doc id="930263" url="https://pl.wikipedia.org/wiki?curid=930263" title="Pruszcz (powiat drawski)">
Pruszcz (powiat drawski)

Pruszcz (niem. "Ratheide") – wieś w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 5 mieszkańców. Miejscowość wchodzi w skład sołectwa Krężno.
Geografia.
Wieś leży ok. 800 m na wschód od Krężna, przy drodze krajowej nr 10.

</doc>
<doc id="930265" url="https://pl.wikipedia.org/wiki?curid=930265" title="Siekiercze">
Siekiercze

Siekiercze (niem. "Kattenwerder") – była osada w Polsce, włączona do miasta Kalisz Pomorski położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego.

</doc>
<doc id="930269" url="https://pl.wikipedia.org/wiki?curid=930269" title="The Swan">
The Swan

The Swan (pl. "łabędź") – teatr położony w Londynie, zbudowany między 1594 a 1596 rokiem, podczas początku kariery Williama Shakespeare’a. Był czwartym dużym teatrem w tym mieście, po The Theatre (1576), Curtain (1577), i Rose Theatre (1587-8).
"The Swan" był położony w północno-zachodniej części posiadłości Francisa Langleya "Paris Garden", na zachód od dworu. Langley wybudował go w latach 90. XVI wieku. Johannes De Witt, Holender, który odwiedził Londyn ok. 1596 roku, pozostawił opis teatru w jego "Observationes Londiniensis". Po przetłumaczeniu z łaciny, tekst opisu głosi, iż Swan to „najwspanialszy i największy z londyńskich teatrów”, na jego widowni zaś zasiąść mogło 3000 widzów. Jego drewniane kolumny wspierające były tak pomalowane, że „sprawiłyby, że nawet najbardziej czuły obserwator mógłby pomyśleć, że są wykonane z marmuru”.
W 1597 roku "The Swan" był siedzibą grupy aktorskiej "Pembroke’s Men", którzy wystawiali tam m.in. sztukę Bena Jonsona pt. "The Isle of Dogs". Ta wywołała niepokoje społeczne, co zaś doprowadziło do wydania królewskiego rozkazu zaprzestania wystawiania wszelkich sztuk. Być może zakaz ten dotyczył samego Langleya, gdyż innym grupom, takim jak Trupa Lorda Szambelana, zezwolono na powrót na scenę.
Ze względu na fakt, iż miasto było zainteresowane redukcją liczby grup aktorskich w mieście, a także ze względu na zwiększającą się liczbę dużych, otwartych obiektów w mieście "The Swan" tylko przez krótki okres wystawiał sztuki teatralne. Został rozebrany w 1632 roku.

</doc>
<doc id="930272" url="https://pl.wikipedia.org/wiki?curid=930272" title="Cislitawia">
Cislitawia



</doc>
<doc id="930273" url="https://pl.wikipedia.org/wiki?curid=930273" title="Skotniki (powiat drawski)">
Skotniki (powiat drawski)

Skotniki (niem. "Heideschäferei") – osada w Polsce położona w województwie zachodniopomorskim, w powiecie drawskim, w gminie Kalisz Pomorski, licząca ok. 7 mieszkańców. W latach 1975–1998 miejscowość administracyjnie należała do województwa koszalińskiego. Miejscowość wchodzi w skład sołectwa Krężno.
Geografia.
Osada leży ok. 3,5 km na zachód od Krężna, 800 m na północ od drogi krajowej nr 10.

</doc>
<doc id="930276" url="https://pl.wikipedia.org/wiki?curid=930276" title="Tarnice">
Tarnice

Tarnice – osada w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 27 mieszkańców. Miejscowość wchodzi w skład sołectwa Pomierzyn.
Geografia.
Osada leży ok. 1,5 km na północny wschód od Pomierzyna, nad jeziorem Tarnica.

</doc>
<doc id="930277" url="https://pl.wikipedia.org/wiki?curid=930277" title="Haubica 122 mm wz. 1938 (M-30)">
Haubica 122 mm wz. 1938 (M-30)



</doc>
<doc id="930281" url="https://pl.wikipedia.org/wiki?curid=930281" title="Brooks Wackerman">
Brooks Wackerman

Brooks Wackerman (ur. 15 lutego 1977) – amerykański perkusista. Były członek zespołów Bad4Good, Suicidal Tendencies, Bad Religion i Fear and the Nervous System. 
Od 2015 roku perkusista heavy metalowego zespołu Avenged Sevenfold. Wackerman występuje ponadto w grupach Mass Mental i Tenacious D.
Jego starszy brat Chad Wackerman również jest perkusistą.
Muzyk jest endorserem instrumentów firm Zildjian i DW Drums.

</doc>
<doc id="930282" url="https://pl.wikipedia.org/wiki?curid=930282" title="Vitoria Salvador">
Vitoria Salvador



</doc>
<doc id="930283" url="https://pl.wikipedia.org/wiki?curid=930283" title="Wierzchucin">
Wierzchucin



</doc>
<doc id="930284" url="https://pl.wikipedia.org/wiki?curid=930284" title="Bitwa pod Old Byland">
Bitwa pod Old Byland

Bitwa pod Old Byland – starcie zbrojne, które miało miejsce 12 października 1322 roku w trakcie szkockiej wojny o niepodległość. Bitwa zakończyła się zwycięstwem Szkotów i doprowadziła do traktatu w Corbeil. 
Inwazja Edwarda.
Po sukcesach uwielbianego przez swych rodaków króla Roberta I i zamordowaniu Piersa Gavestona, Edward II postanowił odegrać się Szkotom i na czele swej armii postawił Jana Bretońskiego. Po przekroczeniu zatoki Firth of Forth Robert postanowił działać, przebył Solway, zebrał trochę żołnierzy z Argyll i uderzył na Yorkshire.
Old Byland.
Robert ustawił swe siły w następujący sposób: łucznicy z tyłu, piechota w schiltronach, kawaleria na skrzydłach. Jan szturmował od początku: piechota atakowała, łucznicy strzelali. Szkoci jednak rozbili nacierających, a kawaleria uciszyła łuki. Mieszkańcy Alby wygrali.

</doc>
<doc id="930289" url="https://pl.wikipedia.org/wiki?curid=930289" title="Wierzchucin (województwo zachodniopomorskie)">
Wierzchucin (województwo zachodniopomorskie)

Wierzchucin (niem. "Christiansberg") – osada w Polsce położona w województwie zachodniopomorskim, w powiecie drawskim, w gminie Kalisz Pomorski. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 22 mieszkańców. Miejscowość wchodzi w skład sołectwa Giżyno.
Geografia.
Osada leży ok. 2 km na północ od Giżyna, między Giżynem a Starą Studnicą.

</doc>
<doc id="930302" url="https://pl.wikipedia.org/wiki?curid=930302" title="Katedra Chrystusa Króla w Katowicach">
Katedra Chrystusa Króla w Katowicach



</doc>
<doc id="930309" url="https://pl.wikipedia.org/wiki?curid=930309" title="Kościół katedralny św. Michała i Floriana w Warszawie">
Kościół katedralny św. Michała i Floriana w Warszawie



</doc>
<doc id="930317" url="https://pl.wikipedia.org/wiki?curid=930317" title="Katedra Narodzenia NMP w Sandomierzu">
Katedra Narodzenia NMP w Sandomierzu



</doc>
<doc id="930319" url="https://pl.wikipedia.org/wiki?curid=930319" title="Quanta">
Quanta



</doc>
<doc id="930323" url="https://pl.wikipedia.org/wiki?curid=930323" title="Sallent de Gallego">
Sallent de Gallego



</doc>
<doc id="930333" url="https://pl.wikipedia.org/wiki?curid=930333" title="Katedra Wniebowzięcia NMP w Kielcach">
Katedra Wniebowzięcia NMP w Kielcach



</doc>
<doc id="930336" url="https://pl.wikipedia.org/wiki?curid=930336" title="Katedra Wniebowzięcia NMP w Sosnowcu">
Katedra Wniebowzięcia NMP w Sosnowcu



</doc>
<doc id="930338" url="https://pl.wikipedia.org/wiki?curid=930338" title="Kazimierz Hajda">
Kazimierz Hajda

Kazimierz Hajda (ur. 31 stycznia 1946 w Jordanowie) – polski polityk, samorządowiec, były burmistrz miasta Jordanowa, poseł na Sejm VI kadencji.
Życiorys.
Ukończył studia na Wydziale Mechanicznym Politechniki Krakowskiej. Pracował jako konstruktor w Zakładach Metalowych w Nowej Dębie. Był następnie zatrudniony jako wykładowca i starszy asystent na Politechnice Warszawskiej (w Katedrze Mechaniki i Wytrzymałości Materiałów). Prowadził lekcje matematyki w Liceum Ogólnokształcącym w Jordanowie. Prowadził własną działalność gospodarczą związaną z handlem.
Od 1998 do 2002 był radnym Jordanowa z listy Akcji Wyborczej Solidarność. W 2006 wygrał wybory na urząd burmistrza tego miasta. Stanowisko to zajmował do 2009. Był prezesem piłkarskiego klubu LKS Jordan.
W wyborach parlamentarnych w 2007 startował do Sejmu w okręgu chrzanowskim, uzyskując 5245 głosów. Mandat posła na Sejm VI kadencji objął 24 czerwca 2009 w miejsce posła Prawa i Sprawiedliwości Pawła Kowala, który został wybrany do Parlamentu Europejskiego. W Sejmie został członkiem Komisji Infrastruktury. W listopadzie 2010 wystąpił z Prawa i Sprawiedliwości i przystąpił do nowo utworzonego klubu parlamentarnego ugrupowania Polska Jest Najważniejsza. W 2011 nie uzyskał reelekcji w wyborach parlamentarnych.

</doc>
<doc id="930340" url="https://pl.wikipedia.org/wiki?curid=930340" title="Katedra Wniebowzięcia NMP we Włocławku">
Katedra Wniebowzięcia NMP we Włocławku



</doc>
<doc id="930343" url="https://pl.wikipedia.org/wiki?curid=930343" title="X Liceum Ogólnokształcące im. Królowej Jadwigi w Warszawie">
X Liceum Ogólnokształcące im. Królowej Jadwigi w Warszawie

X Liceum Ogólnokształcące im. Królowej Jadwigi w Warszawie – jedno z najstarszych liceów w Warszawie o tradycjach sięgających 1874 roku.
Liceum jest członkiem Stowarzyszenia Najstarszych Szkół w Polsce.
Historia.
Początki szkoły sięgają 1874 r., kiedy to 3 września przy ulicy Marszałkowskiej 153 nastąpiło urzędowe otwarcie prywatnej pensji żeńskiej Jadwigi Sikorskiej. W latach 1874-1918 uczyło się w niej ok. 3000 uczennic. Jedną z nich była Maria Skłodowska.
Aktem z dnia 7 sierpnia 1918 r. Jadwiga Sikorska przekazała szkołę na własność państwu polskiemu. Odtąd było to Państwowe Gimnazjum Żeńskie im. Królowej Jadwigi. W 1924 r. zostało ono przeniesione z ul. Królewskiej do nowego gmachu przy placu Trzech Krzyży, gdzie znajdowały się m.in. pracownie przedmiotowe wzorowane na uniwersyteckich. Po reformie w 1934 r. szkole nadano nazwę X Gimnazjum i Liceum im. Królowej Jadwigi. W okresie międzywojennym świadectwa maturalne uzyskało 848 dziewcząt. 
II wojna światowa nie przerwała działalności dydaktycznej szkoły. Dziewczęta pobierały naukę na tajnych kompletach organizowanych od 1 grudnia 1939. Wydano 250 matur wojennych. 
Gmach szkoły na placu Trzech Krzyży został przejęty przez władze niemieckie. Urządzono w nim "Soldatenheim" (dom żołnierza niemieckiego). W 1944 budynek został zniszczony.

</doc>
<doc id="930344" url="https://pl.wikipedia.org/wiki?curid=930344" title="Nobodyknows+">
Nobodyknows+

nobodyknows+ – japońska grupa popowa, powstała w 1999 w Nagoi. Ich muzyka jest połączeniem funku, jazzu, popu, dance oraz przede wszystkim hip-hopu (za sprawą rapujących wokalistów). Ich singel pt. „Hero’s Come Back” został wykorzystany jako opening do anime "". Zespół na początku składał się z Crystal Boya, G-tona i DJ-a Mitsu. Poznali się oni w klubie będącym własnością tego ostatniego. Przy drugiej płycie do nobodyknows+ dołączyli Hidden Fish, Yasu Ichiban oraz Nori da Funky Shibire-sasu. Ich muzyka wyróżnia się optymistycznymi tekstami i pogodnym podkładem muzycznym. Szczególnie charakterystycznym członkiem zespołu jest Nori da Funky Shibire-sasu ze względu na swój ochrypły głos. 11 lutego 2009 zespół wydał singiel z udzialem Shigeru Browna pt. Fallin’. 1 kwietnia 2007 roku ze składu zespołu odszedł na stałe G-ton (najprawdo podobniej pożegnał się z grupą przez kłótnie związaną ze sporem muzycznym), obecnie przeprowadził się do Nowego Jorku i tam mieszka do po dziś dzień. G-ton gościnnie użyczył swego głosu do Intra na singlu "Villain’s Pain (Hero’s Come Back!! ~Other Side~)".

</doc>
<doc id="930346" url="https://pl.wikipedia.org/wiki?curid=930346" title="Katedra Wniebowzięcia Najświętszej Maryi Panny w Pelplinie">
Katedra Wniebowzięcia Najświętszej Maryi Panny w Pelplinie



</doc>
<doc id="930351" url="https://pl.wikipedia.org/wiki?curid=930351" title="Annette Schavan">
Annette Schavan

Annette Schavan (ur. 10 czerwca 1955 w Jüchen) – niemiecka polityk, działaczka Unii Chrześcijańsko-Demokratycznej (CDU), minister edukacji i badań naukowych w latach 2005–2013.
Życiorys.
Na uniwersytetach w Bonn i Düsseldorfie studiowała teologię katolicką, filozofię i pedagogikę, doktoryzując się w 1980. Do 1984 pracowała w Cusanuswerk, jednej z rządowych instytucji stypendialnych. Następnie do 1987 była zatrudniona w instytucji edukacyjnej w Akwizgranie. W latach 1987–1988 była dyrektor zarządzającą Frauen-Union, organizacji kobiecej przy CDU. Powróciła następnie do Cusanuswerk, gdzie pełniła funkcję dyrektora generalnego (1988–1991) i prezesa (1991–1995).
W latach 1982–1984 zasiadała w radzie miasta Neuss. W latach 1995–2005 sprawował urząd ministra ds. kultury, młodzieży i sportu w rządzie Badenii-Wirtembergii. Od 2001 jednocześnie zasiadała w landtagu tego kraju związkowego. Zyskała rozgłos kontrowersyjną decyzją w sprawie zakazu muzułmańskim nauczycielkom noszenia w szkołach chust religijnych na głowie. W 1998 została wiceprzewodniczącą federalnych struktur CDU, funkcję tę pełniła do 2012. W 2005 ubiegała się o nominację na kandydata CDU na nowego premiera Badenii-Wirtembergii, przegrała jednak partyjne prawybory z Güntherem Oettingerem.
W wyborach w tym samym roku uzyskała mandat posłanki do Bundestagu, który odnawiała w wyborach w 2009 i 2013, zasiadając w niższej izbie niemieckiego parlamentu do 2014.
22 listopada 2005 objęła urząd ministra edukacji i badań naukowych w pierwszym rządzie Angeli Merkel. Pozostała na tym urzędzie również w powołanym 28 grudnia 2009 drugim gabinecie dotychczasowej kanclerz.
Po udowodnieniu plagiatu w pracy doktorskiej z 1980 Uniwersytet Heinricha Heinego w Düsseldorfie 5 lutego 2013 odebrał jej doktorat. Polityk ustąpiła ze stanowiska, a jej następczynią (od 14 lutego 2013) została Johanna Wanka.
W lipcu 2014 otrzymała nominację na ambasadora Niemiec przy Stolicy Apostolskiej; funkcję tę pełniła do 2018.

</doc>
<doc id="930354" url="https://pl.wikipedia.org/wiki?curid=930354" title="Katedra św. Apostołów Piotra i Pawła w Gliwicach">
Katedra św. Apostołów Piotra i Pawła w Gliwicach



</doc>
<doc id="930356" url="https://pl.wikipedia.org/wiki?curid=930356" title="Katedra św. Marcina i Mikołaja w Bydgoszczy">
Katedra św. Marcina i Mikołaja w Bydgoszczy

Katedra św. Marcina i Mikołaja – katolicki kościół zbudowany w XV w. w stylu gotyckim w Bydgoszczy; kościół farny, katedra diecezji bydgoskiej, sanktuarium Matki Bożej Pięknej Miłości.
Stanowi najwartościowszy zabytek staropolskiej architektury Bydgoszczy oraz doskonale wpisuje się w nadrzeczny klimat miasta. Zawiera dwa czczone i koronowane wizerunki maryjne: obraz Matki Bożej Pięknej Miłości (1467) w ołtarzu głównym oraz obraz Matki Bożej Szkaplerznej (1700) w ołtarzu nawy północnej.
Historia.
Budowa pierwszej świątyni.
Bydgoski kościół farny powstał z inicjatywy wójtów bydgoskich wraz z erygowaniem parafii, co nastąpiło po nadaniu praw miejskich Bydgoszczy, w 1346 r. Pod budynek kościelny i przyległy cmentarz (czynny do 1809 r.) przeznaczono plac w północno-zachodnim narożu miasta, sięgający brzegów Brdy i jej odnogi Młynówki.
Zarówno miejska tradycja, zawarta w XVII-wiecznej kronice Bydgoszczy Wojciecha Łochowskiego, jak i przesłanki historyczne, przemawiają za tym, że przed budową kościoła farnego, istniała już starsza od niego kaplica pw. św. Idziego na przedmieściu Kujawskim, która od XIII w. spełniała rolę świątyni filialnej, utrzymywanej przez kasztelana dla miejscowych urzędników i rycerzy grodu bydgoskiego. Po budowie zamku bydgoskiego w połowie XIV wieku, zastąpiła ją kaplica zamkowa z przebywającym tu stale kapelanem. Do czasu ukończenia budowy kościoła farnego, usytuowanego w obrębie murów miejskich, przy kaplicy św. Idziego rezydował pleban ustanowiony w następstwie formalnych aktów fundacji i erekcji bydgoskiej parafii. Epizod ten utrwaliła późniejsza tradycja, przypisując kościołowi św. Idziego godność najstarszej bydgoskiej świątyni parafialnej.
W tradycji uważa się, że bydgoski kościół farny wzniesiono jako drewniany. Świątynia istniała już prawdopodobnie już w 1364 r., przed erygowaniem pierwszego bydgoskiego konwentu zakonnego karmelitów (1398). Pierwsza wzmianka o księdzu (rektorze) przy świątyni pochodzi z 22 lipca 1402 r., wzmianka o kościele z 1408 r., a tytułem świątyni parafialnej została opatrzona w dokumencie z 1417 r. Razem z kościołem powstała szkoła parafialna.
Jeszcze przed pożarem, jaki strawił budowlę w 1425 r. świątynia musiała być murowana, gdyż w północnej ścianie nawy obecnego kościoła można rozpoznać ślady okien i portalu pierwotnej świątyni. Dodatkowo w styczniu tego roku odbył się w niej synod duchowieństwa diecezji włocławskiej; te zaś sytuowano wyłącznie w reprezentacyjnych kościołach murowanych. Wysokość pierwotnej świątyni dochodziła do fryzu na obecnych ścianach kościoła, co można stwierdzić naocznie na zachowanej ścianie północnej. Miała ona prawdopodobnie drewnianą więźbę dachową, która uległa zniszczeniu. Spłonęły również przechowywane w niej dokumenty miejskie podczas wielkiego pożaru miasta, którego sprawcą według kroniki Łochowskiego był mieszczanin nazwiskiem Witakowski.
Budowa świątyni gotyckiej (1425–1466).
Odbudowa świątyni rozpoczęta w 1425 r. wiązała się z powiększeniem jej powierzchni i budową dwóch naw bocznych. Budowniczowie uwzględnili w planie nowej budowli zachowanie północnej murowanej ściany, pozostawionej w spadku po poprzedniej świątyni. W związku z tym, cechą szczególną kościoła jest to, że prezbiterium jest szersze od nawy głównej o prawie 2 metry, a także występuje odchylenie jego osi względem osi korpusu nawowego. Zwichnięcie to zostało wymuszone chęcią zachowania jednakowej szerokości obu naw bocznych (wynosi ona około 6 m).
Wzorem innych średniowiecznych budów, rozbiórka spalonego, aczkolwiek prowizorycznie zabezpieczonego kościoła, odbywała się etapami w miarę wykańczania poszczególnych części nowego budynku. Pierwszą wykończoną częścią świątyni było prezbiterium, stosunkowo duże i szerokie (wymiary wewnętrzne: około 17 × 9 m), co pozwoliło zachować ciągłość odprawiania obrzędów liturgicznych. Do czasu zakończenia prac przy wznoszeniu nowego korpusu nawowego, mogło ono pełnić funkcję całego kościoła, służąc nie tylko jako miejsce ołtarzowe, ale i pomieszczenie dla wiernych. Z dokumentu erekcyjnego szpitala Świętego Ducha na przedmieściu Gdańskim wiadomo, że już w 1449 r. odbywały się w farze nabożeństwa oraz świąteczne procesje.
Postęp robót przy wznoszeniu świątyni uzależniony był od dopływu funduszy, których nie mogli w całości zapewnić mieszczanie i okoliczna szlachta. Korzystne warunki do pozyskiwania środków na budowę fary zapewnił w 1454 roku wybuch wojny trzynastoletniej z Zakonem Krzyżackim. Podczas jej trwania Bydgoszcz wielokrotnie gościła w swych murach króla Kazimierza Jagiellończyka, jego dworzan, wysokich rangą duchownych, tłumy dostojników i rycerzy, a także margrabiego brandenburskiego Fryderyka II Hohenzollerna oraz księcia słupskiego Eryka. Na dodatek w latach 1457–1475 urząd miejscowego starosty piastował Jan Kościelecki, jeden z większych potentatów finansowych ówczesnej Polski.
W 1466 r. świątynia była już ukończona, o czym świadczy opis kościoła dokonany przez biskupa z okazji założenia przy farze bractwa Bożego Ciała. Stwierdzono wówczas istnienie prezbiterium oraz nawy, w której stoją wierni podczas sprawowania liturgii. Od tego roku rozpoczęto upiększanie wnętrza przez lokalizację ołtarzy: Najświętszej Marii Panny (1466, w nawie północnej), Świętego Stanisława (1488) oraz ołtarza głównego zamówionego u poznańskiego malarza Wawrzyńca Stulera przez plebana bydgoskiego Mikołaja (1460). W 1497 r. biskup włocławski Krzesław z Kurozwęk odprawił w farze synod cząstkowy dla kleru kujawskiego. Musiało się to odbyć w konsekrowanej już świątyni, która oprócz obecnego już od XIV wieku św. biskupa Mikołaja otrzymała również za patronów kolejnych świętych biskupów: Marcina, Wojciecha i Stanisława. Święto poświęcenia kościoła obchodzono każdego roku w pierwszą niedzielę po dniu świętego Bartłomieja Apostoła (24 sierpnia).
Wewnętrzna powierzchnia naw i prezbiterium, wynosząca około 604 metrów kwadratowych sytuowała wybudowaną przed 1466 rokiem farę na dziewiątym miejscu w hierarchii największych kościołów parafialnych diecezji włocławskiej. Pod tym względem ustępowała siedmiu kościołom pomorskim: pięciu gdańskim: Mariackiemu, św. Katarzyny, św. Jana, św. Piotra i Pawła i św. Barbary oraz świątyniom w Pucku i Tczewie. Na Kujawach zaś większy był od niej jedynie kościół Świętego Mikołaja w Inowrocławiu.
Rozbudowa w XVI–XVIII wieku.
W latach 1466–1502 prowadzono dalsze prace budowlane, polegające na wykończeniu wnętrz i upiększeniu kościoła. Na przełomie XV i XVI wieku podwyższono dachy kościoła (obecna więźba dachowa pochodzi w części właśnie z XV-XVI wieku, posiada znaki cechów rzemieślniczych i wykonana jest z drewna sosnowego, spławionego Brdą i ciosanego na miejscu za pomocą toporów i skrobaczek), przekształcono szczyty, a prezbiterium zasklepiono sklepieniami gwiaździsto-sieciowymi. W tym też czasie po południowej stronie kościoła pojawiła się wieża, w widoczny sposób wtórnie dostawiona do korpusu nawowego.
W latach 1466–1617 do korpusu kościoła przybudowano również trzy czworoboczne kaplice boczne, czwartą zaś urządzono w dawnej kruchcie wejściowej przy prezbiterium. W 1559 r. na kalenicy dachu korpusu nawowego zainstalowano wieżyczkę na mały dzwon-sygnaturkę, odlany przez ludwisarza, mistrza Andrzeja. Kolejny dzwon zawieszono tam w 1668 r. W roku 1702 na miejscu pierwotnej wieżyczki osadzono nową, barokową, którą pokryto miedzianą blachą. Istnieje ona do dziś. Jest ośmioboczna i ma latarnię o baniastym zwieńczeniu. Nową sygnaturkę zamówiono dla niej u ludwisarza gdańskiego, Absaloma Wittwercka.
W 1585 r. rozbudowano gotycką, prostokątną zakrystię, przyległą do północnego muru prezbiterium. Można przypuszczać, że nadbudowano ją wówczas o dodatkową, drugą kondygnację o charakterze poddasza. W latach 1712–1745 drewniany strop pomiędzy obu kondygnacjami zastąpiono sklepieniem kolebkowym z lunetami.
W 1650 r. rozpoczęto duże prace budowlane i renowacyjne. Wymurowano trzecią kondygnację wieży, wskutek czego osiągnęła ona wtedy obecną wysokość. Do zachodniej elewacji dostawiono natomiast piętrową kruchtę z otwartym przedsionkiem w przyziemiu, ukształtowaną w manierystycznym stylu. Jak dowodzą wyniki badań dendrochronologicznych, tuż po 1651 rokumontowano zachodnią partię więźby dachowej nad korpusem nawowym. Przy tej okazji przemurowano prawdopodobnie zachodni, schodkowy szczyt.
Większe naprawy więźby dachowej i ceramicznego dachu miały też miejsce u schyłku XVII wieku, co należy wiązać z pożarem w 1684 r. pobliskiego młyna, przy jazie farnym. Podczas pożaru wiatr skierował ogień na północną elewację kościoła, która bardzo ucierpiała, a wyrządzonych wówczas szkód nie zdołano całkowicie usunąć nawet po upływie piętnastu lat. Na skutki pożaru młyna nałożył się postępujący od drugiej połowy XVII w. upadek gospodarki i finansów miasta, co znacznie ograniczyło indywidualną ofiarność mieszczan i możliwości inwestycyjne rady miejskiej. W latach 1712–1763 kolejni wizytatorzy diecezjalni parafii bydgoskiej pisali wręcz o ruinie świątyni i towarzyszących jej zabudowań kościelnych. Dewastacji obiektu nie udało się powstrzymać do końca czasów przedrozbiorowych, choć przy prowadzeniu interwencyjnych remontów nie zrezygnowano z drobnych inwestycji.
Staropolskie zabudowania kościelne.
Do XVIII w. w otoczeniu świątyni wzniesiono rozliczne nieruchomości. Na cmentarzu znajdował się dom zakrystiana, kamienna figura św. Jana Nepomucena na murowanym postumencie (z lat 1729–1745), sklepiona krypta grzebalna, usytuowana w miejscu zwanym Ogrójec (w pobliżu kościelnej nawy północnej) oraz dwa budynki, dostawione do wschodniego i północnego muru zakrystii: jednoizbowa komora szkolna oraz murowana kostnica w formie zagłębionej w ziemię krypty. Z kolei na zachodnim obrzeżu cmentarza, na odcinku od obecnej kamienicy przy ulicy Przyrzecze 2 do groty Matki Boskiej Niepokalanie Poczętej z Lourdes, powstał ciąg zabudowań, złożony ze szkoły parafialnej oraz trzech domów, które zamieszkiwali wikariusze, mansjonarze i przedstawiciele świeckiego personelu świątynnego. Plebania sytuowała się na przeciwległym, wschodnim obrzeżu miejskiej nekropolii, przy ul. Tadeusza Malczewskiego.
Kaplice i ołtarze.
Główną ozdobę prezbiterium kościoła stanowił ołtarz główny (wielki), nad którym bezpośrednią pieczę sprawował każdorazowy proboszcz parafii farnej. Ołtarz ten istniał od początku istnienia świątyni, czyli od XIV wieku. Pobożności prywatnej i korporacyjnej (cechowej, brackiej) służyły natomiast ołtarze boczne, usytuowane w prezbiterium, nawach oraz czterech kaplicach, przymurowanych do prezbiterium i korpusu nawowego w ciągu XV–XVII wieku. Miewały one własnych kapelanów (ołtarzystów), rekrutowanych zazwyczaj z kręgu farnych wikariuszy. Liczba ołtarzy podlegała wahaniom, od trzech w wieku XV do piętnastu w połowie XVIII stulecia (w 1597 r. było ich 11, w 1636 r. – 13, a w 1700 r. – znowu 11). Razem z kaplicami przetrwały do początku XIX wieku. Trzy z nich (Najświętszej Marii Panny, św. Barbary, św. Fabiana i św. Sebastiana) zachowało się do czasów obecnych.
Kaplice bydgoskiego kościoła farnego:
Ołtarze bydgoskiego kościoła farnego:
Wystrój i wyposażenie kościoła.
Wnętrze kościoła w okresie staropolskim prezentowało się okazale. Istotny element wystroju kościelnego wnętrza stanowiły ołtarze. Posadzka w prezbiterium była od początku kamienna, a w nawach – ceglana. W latach 1712–1745 prezbiterium i nawę główną wyłożono marmurowymi płytami. Pod posadzką prezbiterium znajdowało się sześć sklepionych krypt grzebalnych. Dwie krypty wymurowano także we wschodniej części nawy północnej, przy ołtarzach Marii Panny i Świętego Wawrzyńca, a cztery kolejne zalegały na poziomie fundamentów każdej z kaplic. W latach 1712–1745 pobielone wcześniej ściany zakrystii, prezbiterium, korpusu nawowego oraz tynki filarów międzynawowych pokryto w niektórych miejscach figuralną polichromią. Specyficzny element dekoracji ścian stanowiły także nagrobne epitafia. Większość przedrozbiorowych ołtarzy oraz wyposażenia ruchomego uległa destrukcji w epoce wojen napoleońskich.
Przedmioty rzemiosła artystycznego, wykorzystywane do służby Bożej w protokołach wizytacji kanonicznych kościoła farnego:
W świetle wizytacji przeprowadzonej w 1745 r. w kościołach dekanatu bydgoskiego, wyposażenie bydgoskiego kościoła farnego w sprzęty liturgiczne czterokrotnie przewyższało wyposażenie sąsiedniej parafii w Fordonie, a pięciokrotnie parafii w Solcu Kujawskim.
Osprzęt kościelny narastał i zmieniał się z upływem lat. Stalle chórowe w prezbiterium wespół z amboną na północno-wschodnim filarze międzynawowym sprawił w 1526 r. starosta bydgoski, Stanisław Kościelecki. Stalle te, późnogotyckie bądź renesansowe, składały się z trzech zespołów siedziskowych. W 1763 r. wzmiankowano następne, zachowane do czasów obecnych, usytuowane przy zachodniej ścianie świątyni.
Ławki dla wiernych, w większości pokryte różnorodnymi malowidłami, stały w nawach co najmniej od XVII w. (w 1763 r. było ich 25). Liczba konfesjonałów wahała się od trzech w XVII w. do dwóch w XVIII w. Pod sklepieniem, w symbolicznym środku kościoła, na styku prezbiterium i nawy głównej, występowała wówczas belka tęczowa, zwieńczona figurą ukrzyżowanego Chrystusa.
Późnorenesansową, mosiężną chrzcielnicę, z rytymi przedstawieniami świętych: Wojciecha i Mikołaja oraz Chrztu Jezusa w Jordanie, ufundował w 1611 r. burmistrz i kronikarz bydgoski, Wojciech Łochowski. Od tamtego czasu zajmuje ona miejsce we wschodnim przęśle nawy głównej, przy południowej ścianie tęczowej.
Organy.
Od XVI w. nabożeństwa w farze uświetniała muzyka organów, na co wskazuje opis wizytacyjny z 1586 r. Pierwotne organy użytkowano do 1763 r., kiedy na koszt miasta zbudowano nowe, z pedałami, dwiema klawiaturami i pięcioma miechami, na jakich grano do XIX wieku.
Kultowe obrazy, wota.
Od początku XVIII w. przed najważniejszymi ołtarzami: głównym w prezbiterium i Najświętszej Marii Panny w nawie północnej, wisiały na łańcuchach mosiężne korony. W ołtarzu z nawy tkwił gotycki obraz Matki Boskiej z Różą, wzmiankowany w latach 1699–1745 jako cudowny i łaskawy, dzięki któremu od połowy XVII w. fara odgrywała rolę lokalnego sanktuarium maryjnego. W XVIII w. adorowano także wizerunek Trójcy Świętej z ołtarza głównego oraz kilka innych obrazów, osadzonych w ołtarzach bocznych: Chrystusa Bolesnego, Matki Boskiej Niepokalanie Poczętej, świętego Rocha, świętej Barbary oraz świętej Anny Samotrzeć. Czczone wizerunki pokrywały srebrne sukienki, korony, gwiazdy i atrybuty.
Kultowy prestiż malowideł dokumentowały ponadto metalowe wota ze srebra, jakie wieszano przy nich z prośbą o określone łaski lub w podzięce za już doznane. Liczba kruszcowych plakietek wotywnych podlegała zmianom; w 1712 r. zarejestrowano 56 sztuk o łącznej wadze blisko 4 kilogramów, w 1745 r. – 17 szt., a w 1763 – 43 szt. Większość wot skupiała się przy obrazie Madonny z Różą. Dwa okazałe wota (po ok. 900 gramów) w intencji pomyślności miasta złożyła w różnych czasach bydgoska rada miejska. Jedno z nich, ufundowane przed rokiem 1745, wespół z herbem Bydgoszczy zawierało rytowany wizerunek Matki Boskiej.
Relikwie.
Atrakcyjność kultową świątyni w okresie staropolskim podnosiły relikwie, wystawiane na widok publiczny. Spoczywały one w sześciu srebrnych, pozłacanych krzyżach i pacyfikałach, wysadzanych szlachetnymi kamieniami. W skład XVIII-wiecznej kolekcji relikwiowej wchodziły doczesne szczątki dziewięciu świętych: św. Andrzeja; Kastula, Felicysyma, Bonifacego i Urbana – męczenników; Cecylii i Katarzyny Aleksandryjskiej – dziewic i męczennic oraz św. Wojciecha i św. Mikołaja – biskupów i patronów kościoła. Kolekcja ta uległa zagładzie w XIX wieku, gdy razem z relikwiami zaginęły stare, kruszczowe relikwiarze.
Bractwa kościelne.
Z bydgoskim kościołem farnym związane było życie społeczno-religijne kościelnych bractw i pokrewnych stowarzyszeń. Podejmowały one zadania: dewocyjne, towarzyskie, samopomocowe i charytatywne. Zrzeszały wiernych obojga płci, niekiedy także kapłanów, miały obieralny zarząd, duchownych promotorów, własne statuty, fundusze oraz osobne ołtarze, służące celebrowaniu mszy, nabożeństw i pogrzebów brackich. Wśród motywów działania każdej konfraterni na czoło wysuwało się dążenie do zapewnienia swym członkom godnego pochówku oraz duchowego wsparcia, niezbędnego do osiągnięcia zbawienia. Wsparcia tego rodzaju udzielano modlitwami, jałmużnami na rzecz ubogich oraz zamówionymi w kościele mszami za dusze zmarłych.
Bractwa kościelne w bydgoskim kościele farnym:
Oprócz bractw rozwijających się przy kościele farnym, istniały liczne bractwa kościelne zakładane przy bydgoskich kościołach szpitalnych i zakonnych. Do najważniejszych z nich należały:
Od końca XVI w. istniejące w mieście cechy rzemieślnicze rozszerzyły swoją działalność także na sferę duchową, korzystając z usług kleru parafialnego. Przed 1596 r. cokwartalne (suchedni) msze św. za swoich zmarłych konfratrów zlecało 11 korporacji zawodowych, utworzonych przez czapników (kapeluszników), rzeźników, mistrzów szewskich, czeladników szewskich, kuśnierzy, krawców, stolarzy, ślusarzy, kowali, kramarzy oraz kupców zbożowych (szyprów). W XVII w. dołączyło do nich bractwo piekarzy. Od 1597 r. cechy obejmowały opieką poszczególne ołtarze w kościele. W 1745 r. wzmiankowano ogólnie 5 takich ołtarzy, starych i nowo wzniesionych, które należały do krawców, szewców (św. Rocha), piekarzy, rzeźników oraz szyprów (św. Barbary), co poświadczały zawieszone na nich proporce cechowe.
Dzieje w okresie zaboru pruskiego 1772–1920.
W momencie wcielenia Bydgoszczy do Królestwa Prus w wyniku I rozbioru Polski, kościół farny znajdował się w nie najlepszym stanie technicznym. W 1794 r. uszczuplono jego wyposażenie, ofiarowując na potrzeby insurekcji kościuszkowskiej spore ilości srebra, a także liczne precjoza, w sumie 256 grzywien. Spore dary przekazały także klasztory: jezuitów i bernardynów.
Na początku XIX wieku kościół został doprowadzony do ruiny. W czasach Księstwa Warszawskiego (1807–1815) Francuzi i Rosjanie wykorzystywali go do celów wojskowych. Zniszczono wtedy większość ołtarzy bocznych oraz elementów ruchomych.
W latach 1819–1829 dokonano gruntownej renowacji kościoła finansowanej ze środków Królestwa Prus. Podczas prac renowacyjnych usunięto część wyposażenia oraz rozebrano trzy zrujnowane kaplice boczne. Uratowano czwartą, od strony północnej (św. Fabiana i św. Sebastiana), pod nowym wezwaniem Świętego Krzyża. Z dawnych ołtarzy zachowano zaledwie trzy (Najświętszej Marii Panny, św. Barbary, św. Fabiana i św. Sebastiana). Ubytki uzupełniono ołtarzami ze zlikwidowanych klasztorów bydgoskich. Liczba tych obiektów wzrosła w farze do 10, a następnie zmalała do 7. Dwa ołtarze boczne – św. Rocha i św. Antoniego Padewskiego – przejęto z kościoła pobernardyńskiego, dwa kolejne – Matki Boskiej Szkaplerznej i św. Józefa – z kościoła karmelitów (wszystkie z XVII–XVIII w.) W tabernakulum ołtarza św. Antoniego, który pozyskano z kościoła pobernardyńskiego, odziedziczono relikwie w postaci siedemnastu kości Jedenastu Tysięcy świętych Dziewic, towarzyszek świętej Urszuli. Z karmelickiego kościoła mariackiego przejęto również rokokową ambonę z wizerunkiem Stanisława Bydgosty oraz cztery stalle z 18 siedziskami. Wyremontowaną świątynię oddano ponownie do użytku w 1831 r. i ponownie konsekrowano. Dodatkowo przed 1875 r. w rejonie dawnej kaplicy św. Szczepana postawiono neogotycką przybudówkę.
W XIX wieku, w związku z kasatą klasztorów: karmelickiego (1816) i bernardyńskiego (1829), przeniesiono do fary, istniejące od dawna przy obu klasztorach bractwa: Matki Boskiej Szkaplerznej i Świętej Anny. Razem z tymi stowarzyszeniami po wiek XX egzystowało farne Bractwo Św. Barbary, które kontynuowało żywot przedrozbiorowej konfraterni szyprów i żeglarzy. W XIX wieku kontynuowało także swoją przedrozbiorową religijną działalność kilka bydgoskich bractw cechowych.
W okresie zaborów świątynia stanowiła jedyny kościół parafialny w mieście i w tym czasie skupiała życie religijno-narodowe Polaków w Bydgoszczy i okolic. Sąsiedni kościół pojezuicki od 1834 r. użytkowali katolicy narodowości niemieckiej, zaś pozostałe bydgoskie świątynie filialne i zakonne rozebrano, pozostawiając tylko dwie: bernardynów i klarysek z przeznaczeniem na inne cele.
Szczególnie trudna była sytuacja parafii bydgoskiej w okresie Kulturkampfu, gdyż specyfiką tego okresu było połączenie walki prowadzonej z kościołem katolickim z akcją germanizacyjną. Młodzieży z bydgoskich gimnazjów władze niemieckie zakazały chodzenia do kościoła farnego z powodu głoszenia kazań w kościele w języku polskim.
W 1919 na rynnie pod dachem w południowo-zachodnim narożniku świątyni umieszczono wizerunek polskiego orła, który przetrwał cały okres okupacji niemieckiej w czasie II wojny światowej.
Okres międzywojenny.
Po włączeniu Bydgoszczy do odrodzonego państwa polskiego, z parafii farnej wydzielono pięć mniejszych parafii, co pozwoliło odciążyć kościół od nadmiernej liczby wiernych (w 1924 r. parafia farna obejmowała opieką duszpasterską 100 tys. osób). W latach 1922–1926 wnętrze kościoła gruntownie odrestaurowano z inicjatywy ówczesnego proboszcza ks. Tadeusza Skarbka-Malczewskiego. Zakres podjętych prac był bardzo szeroki. Ściany i sklepienia pokryto modernistyczną polichromią (projekt Stefan Cybichowski, wykonawstwo: Henryk Jackowski-Nostitz, 1922–1925), a w oknach osadzono witraże (Henryk Jackowski-Nostitz, 1923–1924). Gruntownej restauracji i wyeksponowania doczekał się cudami słynący obraz Matki Boskiej z Różą w ołtarzu głównym.
II wojna światowa.
9 stycznia 1940 r. władze okupacyjne przekazały kościół farny Niemcom, formalnie zakazując wstępu do niego Polakom. Proboszczem został ks. Alojzy Kaluschke, były prebendarz kościoła pojezuickiego. Zarządzeniem niemieckich władz nakazano wywóz cenniejszych zbiorów muzealnych i kościelnych w głąb Rzeszy. W tej sytuacji polski personel kościelny ulokował cenne wyposażenie kościoła w dworach wiejskich w okolicy Bydgoszczy. Obraz Matki Boskiej z Różą oceniony jako dzieło wysokiej klasy, wywieziony został w dniu 23 lipca 1943 r. do kościoła w Mąkowarsku w powiecie bydgoskim. Umieszczono go w ołtarzu kaplicy bocznej, gdzie pozostał do 26 września 1945 r.
W czasie walk o wyzwolenie Bydgoszczy w styczniu 1945 r. kościół doznał poważnych zniszczeń. Ostrzał artyleryjski uszkodził dach oraz zniszczył okna i witraże w kościele. Krótko po wojnie przez nieszczelny dach do wnętrza świątyni dostawały się opady atmosferyczne.
Okres powojenny.
Po zakończeniu II wojny światowej nowy proboszcz parafii farnej ks. Franciszek Hanelt przystąpił do usuwania szkód wojennych oraz remontu świątyni. W 1950 r. obraz Madonny z Różą poddany został konserwacji w Pracowni UMK w Toruniu. Prac przy zniszczonych witrażach podjął się Edward Kwiatkowski, wykładowca z Wydziału Historii i Sztuki UMK, uczeń Henryka Jackowskiego, przed wojną kierujący pracownią malarstwa i witrażystyki „Polichromia” w Poznaniu. Prace renowacyjne przy kościele wykonano w latach 1952–1954.
W kolejnych dziesięcioleciach rosła ranga kościoła. W 1966 r. prymas Stefan Wyszyński ukoronował wizerunek Madonny z Różą, nadając jej tytuł Matki Bożej Pięknej Miłości. W latach 1982–1996 przy kościele rezydował wikariusz biskupi dla miasta Bydgoszczy, Jan Nowak, późniejszy ordynariusz siedlecki. 5 września 1993 roku arcybiskup gnieźnieński, Henryk Muszyński, podniósł kościół farny do godności kolegiaty, ustanawiając przy nim kapitułę bydgoską pod wezwaniem Matki Bożej Pięknej Miłości.
7 czerwca 1999 roku podczas mszy św. sprawowanej w Bydgoszczy z udziałem 600 tys. wiernych, papież Jan Paweł II przyznał farze tytuł konkatedry archidiecezji gnieźnieńskiej. W 2001 r. arcybiskup Henryk Muszyński w roku jubileuszu 750-lecia szkaplerza, dokonał uroczystej rekoronacji drugiego czczonego w kościele wizerunku maryjnego – Matki Bożej Szkaplerznej. W 2002 r. uroczyście obchodzono 500-lecie fary, z której to okazji Jan Paweł II przesłał specjalny list do bydgoszczan. Rok później poświęcono Drzwi Jubileuszowe. Od 1997 r. prowadzono kompleksową renowację kościoła, zarówno wnętrz, jak i murów zewnętrznych. W wyniku tych prac, w 2002 r. kaplica św. Krzyża z odrestaurowaną polichromią w stylu art déco, została zaadaptowana na kaplicę całodziennej spowiedzi św. Przywrócono również figurę św. Jana, stanowiącą element wystroju dawnego ołtarza w nieistniejącej kaplicy św. Jana.
25 marca 2004 r. na mocy dekretu Jana Pawła II, kościół farny stał się katedrą nowo utworzonej diecezji bydgoskiej. Patronką diecezji ustanowiono Matkę Boską Pięknej Miłości, której obraz znajduje się w ołtarzu głównym.
W 2013 roku dokonano wymiany pokrycia dachów nad prezbiterium, zakrystią i wieżą kościoła, w wyniku której dachówkę karpiówkę zastąpiono dachówką mnich-mniszka. Jednocześnie przeprowadzono prace przy więźbie dachowej nad prezbiterium – jej unikatowa w skali województwa, wykonana z drewna sosnowego XVI-wieczna konstrukcja była w złym stanie i wymagała natychmiastowej interwencji.
W 2015 przeprowadzono wymianę dachówek i wzmocnienie drewnianej konstrukcji dachu nad nawą główną (koszt prac: 1,5 mln zł).
W 2017 między nawami północną i środkową odkryto kryptę pod posadzką katedry. W trakcie dalszych badań archeologicznych, 2 stycznia 2018 r. półtora metra od południowej ściany prezbiterium, na wysokości drzwi zakrystii, znaleziono ukryty pod powierzchnią skarb złożony z 200 wyrobów z XVII w. (pierścienie, obrączki, wisiory, naszywki, paciorki i dewocjonalia), w tym wielu złotych i wysadzanych kamieniami jubilerskimi, a także 486 złotych monet z lat 1570–1652. Przypuszcza się, że skarb pochodzi z lat potopu szwedzkiego. W początku marca 2018 odnaleziono srebrne monety z XVII w., a także fundamenty starego ołtarza. Równocześnie stwierdzono, że ołtarz główny nie jest w sposób trwały przytwierdzony do podłoża i w każdej chwili może się przewrócić, po czym dokonano jego prowizorycznego zabezpieczenia, a następnie, po przyznaniu przez samorząd województwa dotacji celowej w wysokości 250 tys. zł, w 2018 przystąpiono do prac ratunkowych (koszt: 777 tys. zł), które mają się zakończyć do połowy 2019 roku.
Ponadto przywrócono do dawnej świetności kapitularz, gdzie ma się mieścić dostępny dla turystów skarbiec. Kosztem 800 tys. zł odnowione zostaną stalle karmelitańskie, które po zakończeniu prac staną bezpośrednio przy ołtarzu głównym. W prezbiterium pojawił się oszklony otwór, umożliwiający wgląd do krypty i miejsca pochówku jednego z XVIII-wiecznych proboszczów.
Patronowie.
Pierwszym patronem fary określano św. Mikołaja z Miry. W czasie konsekracji przeprowadzonej w 1466 r. patronami ustanowiono czterech świętych biskupów: Mikołaja, Marcina, Wojciecha i Stanisława. Pełnym wezwaniem bardzo rzadko operowano przy tytułowaniu świątyni. W zależności od zmiennych upodobań kultowych na czoło listy patronów wysuwano św. Mikołaja lub św. Marcina z Tours. Podczas kolejnej konsekracji przeprowadzonej w 1831 r. wezwanie kościoła ograniczono do dwójki świętych biskupów: św. Marcina i św. Mikołaja.
Kult wizerunków maryjnych w kościele.
W bydgoskim kościele katedralnym znajdują się dwa słynące łaskami obrazy maryjne. Pierwszym z nich jest gotycki wizerunek Madonny z Różą w barokowym ołtarzu, awansowanym do roli ołtarza głównego podczas renowacji w latach 1819–1829. Obraz ten już w XVII w. był otoczony aurą cudownej łaskawości, o czym wspominają wizytatorzy parafii. Od lat 1699–1712 z malowidłem związany był odpust papieski w intencji wyzwalania dusz czyśćcowych, na mocy upoważnienia Stolicy Apostolskiej odnawiany co dziesięć lat przez ordynariuszy. W podzięce za doznane łaski wieszano na nim liczne wota. Kult cudownego wizerunku osłabł podczas niewoli narodowej, trwającej do roku 1920. Odrodził się po odzyskaniu niepodległości, okrzepł i rozwinął – po II wojnie światowej. Do ożywienia kultu przyczynił się zwłaszcza proboszcz ks. Tadeusz Skarbek-Malczewski, który w 1922 roku odsłonił gotyckie malowidło spod metalowych sukienek, blachy i papierowych oleodruków. Konserwowano je dwukrotnie (Jan Rutkowski, 1922–1923; Leonard Torwirt, 1950), dwukrotnie też koronowano papieskimi koronami. Pierwszej koronacji, samej Madonny, dokonał 29 maja 1966 roku kardynał Stefan Wyszyński, prymas Polski, nazywając ją wówczas Matką Bożą Pięknej Miłości. W ceremonii brał udział ówczesny metropolita krakowski, kardynał Karol Wojtyła, który 7 czerwca 1999 roku, po 33 latach od tamtej uroczyści, ponownie przybył do Bydgoszczy jako papież Jan Paweł II. W trakcie mszy św. na bydgoskim lotnisku udekorował obraz dwiema nowymi koronami, tym razem na skronie Matki i Syna.
Drugim wizerunkiem maryjnym jest obraz Matki Bożej Szkaplerznej, pochodzący z ok. 1700 r. Wizerunek ten znajdował się w kościele karmelitów bydgoskich, a po jego zburzeniu w 1822 r., został przeniesiony wraz z całym ołtarzem do kościoła farnego. Obraz był koronowany w czasach zamierzchłych, a jego rekoronacji dokonał w 2001 r. arcybiskup gnieźnieński Henryk Muszyński. Obraz był czczony przez członków bardzo rozwiniętego zwłaszcza w XVII–XIX wieku Bractwa Szkaplerznego w Bydgoszczy.
Obiekty związane z kościołem.
Szkoła parafialna.
Jedną z agend bydgoskiego kościoła parafialnego stanowiła szkoła parafialna, określana niekiedy mianem gimnazjum. Szkoła funkcjonowała prawdopodobnie od drugiej połowy XIV w. W końcu XVI w. uczęszczało do niej około 150 chłopców, edukowanych w pełnym zakresie siedmiu sztuk wyzwolonych. Pod okiem nauczyciela i wspomagającego go kantora, młodzież męska uczyła się ponadto szeroko pojętej ministrantury, zwłaszcza śpiewu liturgicznego oraz zgłębiała prawdy wiary, czyniąc to od drugiej połowy XVI w. w oparciu o katechizm dla młodzieży jezuity Piotra Kanizjusza. Zmierzch świetności szkoły zaczął się w XVII w., kiedy opuszczali ją stopniowo synowie zamożnych mieszczan, skuszeni perspektywami nauki w miejscowym kolegium jezuickim lub zamiejscowych gimnazjach akademickich o ustalonej renomie (gdańskim, elbląskim, toruńskim i chełmińskim). Nauka odbywała się w budynku po zachodniej stronie kościoła, a od końca XVII w. w pomieszczeniu przy wschodnim murze zakrystii.
Biblioteka farna.
Na użytek kapłanów i personelu szkoły parafialnej w skrzyniach i szafach zakrystii gromadzono rękopiśmienne i drukowane książki. Księgozbiór biblioteki farnej liczył w 1712 i 1745 r. kolejno 144 i 104 tomy, lecz w 1763 r. spadł do 97 woluminów. Bogatszy był w XVII w., lecz w 1686 r. proboszcz bydgoski i solecki, Jakub Ignacy Włodzimierski, wywiózł księgi do Solca Kujawskiego. Niewielką część ogólnego zasobu bibliotecznego stanowiły wykorzystywane na co dzień egzemplarze Biblii oraz księgi liturgiczne (ok. 27 tomów mszałów, agend, brewiarzy, antyfonarzy, graduałów, psałterzy). W księgozbiorze przeważały dzieła teologiczne, filozoficzne, etyczne, prawno-kanoniczne, duszpasterskie, w tym zbiory kazań, żywoty świętych, komentarze do Starego i Nowego Testamentu oraz traktaty polemiczne i pisma apologetyczne, skierowane przeciwko luteranom i kalwinistom. Biblioteka farna ustępowała pod względem zasobności księgozbiorom bydgoskich klasztorów, z których najbogatszy zgromadzili bernardyni (w XVIII w. około 1500 tomów).
Cmentarz.
Cmentarz przykościelny założono w XIV wieku wraz z erygowaniem parafii i budową kościoła. Użytkowano go do końca XVIII wieku, po czym wskutek zarządzenia władz pruskich, założono Cmentarz Starofarny w oddaleniu od kościoła. W 1906 r. ks. proboszcz Ryszard Markwart założył na ówczesnych północnych obrzeżach miasta Cmentarz Nowofarny, konieczny z uwagi na zapełnienie Cmentarza Starofarnego. W okresie staropolskim szczególnie zasłużonych zmarłych wywodzących się z duchowieństwa, patrycjatu i szlachty, chowano w kryptach grzebalnych urządzonych pod posadzką prezbiterium, nawy i kaplic kościoła farnego.
Dzwony.
Pierwsze informacje o dzwonach farnych pochodzą z połowy XVII wieku. Umieszczono je w dzwonnicy, zbudowanej na początku XVI wieku, a na kalenicy świątyni znajdowała się była sygnaturka w kształcie wieżyczki, pokryta miedzianą blachą, ufundowana przez burmistrza Wojciecha Łochowskiego w roku 1660
W XVIII-wiecznych wizytacjach stwierdzono istnienie czterech dzwonów:
Wizytacja z roku 1801 wykazała sześć dzwonów. Do czterech uprzednich doszły wówczas dwa niewielkie: przy zakrystii i na sygnaturce. Z kolei w 1838 r. odnotowano pięć dzwonów zawieszonych na dzwonnicy kościelnej. Ostatnim z nich był ważący 550 kg dzwon „Józef” odlany w 1720 r. w toruńskiej pracowni Hinricha Wredna, a będący we władaniu fary do 1904 r. Naokoło dzwonu w równych odstępach zamieszczono reliefy przedstawiające NMP, św. Józefa i Jezusa.
W sygnaturce na szczycie nawy kościoła umieszczonych było wtedy pięć dzwonów, z których kilka mogło pochodzić ze skasowanych przez władze pruskie bydgoskich kościołów klasztornych i szpitalnych. Główny z nich pochodził z 1702 r., odlany w gdańskiej pracowni ludwisarza Absaloma Wittwercka. Posiadał średnicę 36 cm i napis sentencyjny „Bogu jedynemu na chwałę”. Inne pochodziły m.in. z 1668 i 1559 r.
W 1864 i 1865 r. ludwisarz chełmiński Fryderyk Schultz przetopił kilka starych dzwonów i ulał trzy nowe: „Mikołaj” ważący 1325 kg, „Maria” o wadze 350 kg oraz „św. Duch” o wadze 190 kg. W końcu XIX wieku na dzwonnicy kościoła farnego zainstalowanych było pięć dzwonów. Największym z nich był „Mikołaj” odlany w 1864 r., dalej „Józef” z 1720, „Marcin” z 1652, „Maria” z 1865 oraz „św. Duch”. Ostatecznie po roku 1904, w wyniku prac zleconych przez ks. Ryszarda Markwarta, fara dysponowała tylko czterema dużymi dzwonami, z których trzy największe powstały w ciągu ostatnich 50 lat. Największy nazywał się „Mikołaj” i był odlany w 1864 r., mniejsze „Marcin” i „Maria” z roku 1904. Najmniejszy z nich „św. Duch” ulany został w 1865 r. Dzwony te uległy zniszczeniu w końcu I wojny światowej, skonfiskowane przez władze pruskie na cele wojenne.
Po zakończeniu wojny i odzyskaniu niepodległości, proboszcz Tadeusz Skarbek-Malczewski rozpoczął zabiegi o pozyskanie nowych dzwonów. Tymczasem w Warszawie na Pradze, koło kościoła Matki Boskiej Loretańskiej gromadzono dzwony zwrócone przez Rosję sowiecką na mocy traktatu ryskiego, z kościołów wchodzących po traktacie w skład państwa polskiego. W 1922 r. proboszcz fary dowiedział się, że do Warszawy trafiły także trzy dzwony z Kamieńca Podolskiego, który pozostał poza granicami państwa polskiego. W związku z tym zrodziła się myśl pozyskania tych „bezpańskich” dzwonów dla bydgoskiej fary. Ostatecznie w listopadzie 1923 r. trafiły do Bydgoszczy trzy dzwony, z których dwa pozostawiono na miejscu, a jeden przekazano do Łabiszyna. W 1929 r. z ludwisarni Karola Szwabe z Białej pozyskano także cztery nowe dzwony: „Wojciech”, „Marcin”, „Mikołaj” i „Zwiastowanie Najświętszej Maryi Panny”. Dzwony te zostały zrabowane w czasie II wojny światowej i przetopione na cele wojenne III Rzeszy.
Ostatecznie II wojnę światową przetrwały tylko dwa dzwony kamienieckie, które do dzisiaj stanowią ozdobę dzwonnicy kościoła farnego:
Architektura.
Forma zewnętrzna.
Świątynia posiada formę gotycką. Jest orientowana, ceglana, halowa, trójnawowa, z trójbocznie zamkniętym prezbiterium i kwadratową wieżą od południa. Od zachodu przylega piętrowa kruchta z podcieniem. Tu znajduje się wejście główne do kościoła z renesansowymi drzwiami dębowymi (XVII w.), ozdobionymi herbami i inicjałami cechów oraz mieszczan bydgoskich (w 1925 r.)
Budowla w kształcie kwadratu 24 × 24 m jest stosunkowo wysoka. Korpus świątyni zdobią bogato rozczłonkowane szczyty z obramieniami blend. Schodkowy szczyt zachodni jest wypełniony sześcioma strefami blend, a wieńczy go kuty krzyż i wiatrowskaz w kształcie trąbiącego anioła, z datą 1848. Trójkątny szczyt wschodni dzieli sześć wielobocznych lizen przechodzących w sterczyny; pomiędzy nimi widoczne są blendy o nieregularnym układzie. Na dachu kościoła przy szczycie wschodnim znajduje się ośmioboczna barokowa wieża-sygnaturka fundacji Wojciecha Łochowskiego z 1660 r. z latarnią pobitą blachą.
W prezbiterium zastosowano sklepienie sieciowe, w nawach gwiaździste, w zakrystii – kolebkowe z lunetami (XVII/XVIII w.), w przedsionku zachodnim – krzyżowe (XVI/XVII w.), a w kruchcie pod wieżą – kopulaste z neogotyckimi żebrami (XIX/XX w.) Ornamenty sieciowe, podobnie jak łuki wykroju w „ośli grzbiet”, występujące w zdobnictwie obu szczytów fary, należą do arsenału środków stylistycznych architektury późnogotyckiej. W ścianie południowej, tuż nad ziemią, widoczne są tzw. „kamienie chlebowe”. Według przekonania ówczesnych budowniczych, miały one zabezpieczać chleb powszedni dla wierzących parafii.
Otwory okienne w prezbiterium i nawach bocznych zamknięte są łukiem ostrym. Ośmioboczne filary międzynawowe, osadzone na cokołach i zwieńczone gzymsem, dźwigają ostrołukowe arkady. Ściany prezbiterium wieńczy gotycki fryz opaskowy oraz barokowy profilowany gzyms koronujący.
Fryzy opaskowe dzielą wieżę kościelną na trzy kondygnacje, z których do pierwotnych zaliczają się dwie dolne, zakończone rzędem ściennych blend o łukach w kształcie oślego grzbietu. Kondygnację najwyższą nadbudowano podczas renowacji kościoła w 1650 roku. Można przypuszczać, że wcześniej wieńczyła wieżę konstrukcja drewniana.
W kruchcie pod wieżą znajduje się ostrołukowy portal gotycki (2. poł. XV w.)
Kaplica.
W bocznej nawie północnej znajduje się jedyna, ocalała z okresu zaboru, kaplica św. Krzyża z 1617 r. z okulusami i profilowanym gzymsem. Posiada ona renesansową kopułę, zwieńczoną latarnią o kamiennych filarach z maszkaronami, zakończoną dzwonowatym hełmem i krzyżem. Kopuła pokryta jest od zewnątrz złoceniami, a od wewnątrz polichromią w stylu art déco. Wejście do kaplicy, odgrodzone dawniej kutą kratą, zostało w 2002 r. zastąpione przeszkleniem, a kaplica zaadaptowana do całodziennego dyżuru spowiedniczego.
Wnętrze.
Halowe wnętrze świątyni posiada barokowy, XVII-wieczny wystrój. Ozdobą świątyni jest siedem barokowych ołtarzy, posiadających ciekawe antepedia oraz stare obrazy i rzeźby. Najcenniejszy z nich to gotycki obraz Madonny z Różą (1467). Pozostałe to m.in.: renesansowy krucyfiks (1525 r.) w kaplicy św. Krzyża, obraz św. Antoniego (II poł. XVI w., szkoła florencka), św. Barbary (II poł. XVII w.), św. Józefa z młodocianym Chrystusem (ok. 1690), Matki Bożej Szkaplerznej (1700), św. Rocha (1841).
Relikwie.
Skarbczyk farnych relikwii tworzy obecnie siedemnaście kości Jedenastu Tysięcy świętych Dziewic, towarzyszek św. Urszuli, które pozyskano z kościoła pobernardyńskiego. Relikwie znajdują się w tabernakulum ołtarza św. Antoniego.
Wystrój i wyposażenie.
Kościół posiada w części wyposażenie własne (ocalałe, mimo zniszczeń i grabieży), a częściowo pochodzące z nieistniejących już bydgoskich kościołów, zwłaszcza kościoła karmelitów i bernardynów, po kasacji konwentów zakonnych przez władze pruskie.
Niektóre elementy wyposażenia kościoła:
Poza tym lista zabytków ruchomych o proweniencji przedrozbiorowej obejmuje dziś:
Nagrobki i tablice pamiątkowe.
W kruchcie kościelnej oraz we wnętrzu świątyni znajduje się kilkanaście tablic pamiątkowych oraz płyt nagrobnych, częściowo z okresu przedrozbiorowego. Także na zewnątrz kościoła umieszczone są tablice pamiątkowe (na ścianach) oraz kamienie memorialne.
Na końcówce rynny dachowej znajduje się ponadto blaszany orzeł polski, umieszczony w 1919 r. przez mistrza dekarskiego Ludwika Sosnowskiego. Zbiegiem okoliczności przetrwał on ostatni rok panowania pruskiego i hitlerowską okupację.
Organy.
Organy w kościele zostały zbudowane przez firmę Paula Voelknera około 1907 roku. Instrument o trakturze pneumatycznej posiada 28 głosów, 2 manuały i pedał. Nie jest pewne, czy od początku znajdowały się w katedrze. Lech Łbik w przewodniku po Bydgoszczy podaje, że organy farne przeniesiono z rozebranego w 1940 r. kościoła pojezuickiego. Prawdopodobnie zostały przebudowane w latach II wojny światowej przez firmę Josepha Goebla z Gdańska. Gruntowny remont organów przeprowadzono w 1965 r., w latach 80. XX w. oraz w 2018 r.
Nepomuk.
Przy kościele od strony północnej znajduje się wolnostojąca figura św. Jana Nepomucena datowana na 1729–1745 r. Jest to najstarsza zachowana rzeźba figuralna w Bydgoszczy, stojąca „pod gołym niebem”.

</doc>
<doc id="930360" url="https://pl.wikipedia.org/wiki?curid=930360" title="Katedra św. Michała i Floriana w Warszawie">
Katedra św. Michała i Floriana w Warszawie



</doc>
<doc id="930364" url="https://pl.wikipedia.org/wiki?curid=930364" title="Copa Colsanitas Seguros Bolivar">
Copa Colsanitas Seguros Bolivar



</doc>
<doc id="930366" url="https://pl.wikipedia.org/wiki?curid=930366" title="Formuła Drake'a">
Formuła Drake'a



</doc>
<doc id="930372" url="https://pl.wikipedia.org/wiki?curid=930372" title="Kees van Wonderen">
Kees van Wonderen

Cornelis ("Kees") Hendricus van Wonderen (ur. 4 stycznia 1969 w Bergen), piłkarz holenderski grający na pozycji środkowego obrońcy lub pomocnika.
Kariera klubowa.
Pierwszym kluben van Wonderena w karierze był amatorski SV Bennekom. W 1991 roku został zawodnikiem drugoligowego wówczas NEC Nijmegen. W jego barwach zadebiutował 17 sierpnia w przegranym 0:2 meczu z FC Emmen. Grał wówczas jako ofensywny pomocnik i zdobył aż 16 bramek. W NEC grał przez kolejne 2 sezony, jednak nie zdołał z nim awansować do Eredivisie. W 1994 roku Kees przeszedł do NAC Breda. W Bredzie zawodnik grał przez 2 lata stając się jednym z najlepszych defensywnych pomocników w lidze.
Latem 1996 van Wonderen został sprzedany do Feyenoordu. W jego barwach zadebiutował 20 sierpnia w zremisowanym 1:1 wyjazdowym meczu z Rodą JC Kerkrade. W 1997 roku wywalczył wicemistrzostwo Holandii, a w sezonie 1997/1998 wystąpił w fazie grupowej Ligi Mistrzów. Natomiast w 1999 po raz pierwszy i jedyny w karierze został z Feyenoordem mistrzem Holandii. W mistrzowskim sezonie rozegrał 31 meczów i strzelił 1 gola. W sezonie 1999/2000 doszedł z klubem z Rotterdamu do drugiej fazy grupowej Ligi Mistrzów, jednak w lidze Feyenoord nie obronił mistrzostwa i zajął 3. miejsce. W 2001 roku van Wonderen został wicemistrzem kraju, a w 2002 roku doszedł do finału Pucharu UEFA. W finale wystąpił przez 90 minut i przyczynił się do zdobycia tego pucharu przez Feyenoord. W Feyenoordzie van Wonderen spędził także sezony 2002/2003 i 2003/2004, w których to rotterdamski klub dwukrotnie zajmował 3. pozycję. Swój ostatni mecz Kees rozegrał 16 maja 2004, a Feyenoord wygrał 7:1 z FC Zwolle. Latem 2004 zakończył piłkarską karierę w wieku 35 lat.
Kariera reprezentacyjna.
W reprezentacji Holandii van Wonderen zadebiutował 13 października 1998 w zremisowanym 0:0 meczu z Ghaną. W reprezentacji Kees grał jedynie za kadencji selekcjonera Franka Rijkaarda i łącznie wystąpił 5 razy (ostatni mecz: Holandia – Maroko 1:2).

</doc>
<doc id="930375" url="https://pl.wikipedia.org/wiki?curid=930375" title="Katedra św. Stanisława i św. Wacława w Krakowie">
Katedra św. Stanisława i św. Wacława w Krakowie



</doc>
<doc id="930378" url="https://pl.wikipedia.org/wiki?curid=930378" title="Światowa Konferencja (Społeczność Chrystusa)">
Światowa Konferencja (Społeczność Chrystusa)

Światowa Konferencja – najwyższe ciało ustawodawcze Społeczności Chrystusa, które jest upoważnione do podejmowania decyzji w imieniu całego Kościoła. Jej działanie oparte jest o tzw. zasadę „wspólnej zgody” i jest nadzorowane przez Pierwsze Prezydium. Światowa Konferencja odpowiada również za odpowiednie funkcjonowanie rad, kworów i porządków Kościoła.
Delegaci (reprezentanci regionalni Kościoła) są wybierani do uczestnictwa w Światowej Konferencji przez Konferencje Centrów Misyjnych. Nad inicjatywami delegaci debatują energicznie, a rezultaty dyskusji niejednokrotnie są przełomowe dla Kościoła. Światowe Konferencje, zgodnie z tradycją praktykowaną od lat w Społeczności Chrystusa, odbywają się w kompleksie światowych władz Kościoła w Independence, w stanie Missouri, Stany Zjednoczone. Debaty, jak również nabożeństwa, prowadzone są zazwyczaj w Audytorium.

</doc>
<doc id="930379" url="https://pl.wikipedia.org/wiki?curid=930379" title="Archikatedra Wniebowzięcia NMP i św. Jana Chrzciciela w Przemyślu">
Archikatedra Wniebowzięcia NMP i św. Jana Chrzciciela w Przemyślu



</doc>
<doc id="930380" url="https://pl.wikipedia.org/wiki?curid=930380" title="Haubica wz.43 kal.152 mm">
Haubica wz.43 kal.152 mm



</doc>
<doc id="930387" url="https://pl.wikipedia.org/wiki?curid=930387" title="Archikatedra oliwska">
Archikatedra oliwska



</doc>
<doc id="930388" url="https://pl.wikipedia.org/wiki?curid=930388" title="Katedra św. Mikołaja w Bielsku-Białej">
Katedra św. Mikołaja w Bielsku-Białej

Katedra św. Mikołaja w Bielsku-Białej – katedra diecezji bielsko-żywieckiej, a także jeden z największych kościołów w Bielsku-Białej. Położona jest na Starym Mieście, przy pl. św. Mikołaja i leży na terenie Dekanatu Bielsko-Biała I – Centrum. Pełni również funkcję kościoła parafialnego (parafia św. Mikołaja). Katedra powstała w latach 1443–1447, jednak obecny kształt uzyskała dopiero w 1912 roku. Na skutek licznych przebudów posiada elementy większości stylów architektonicznych – od gotyku po modernizm.
Historia.
Pierwszy kościół w tym miejscu został wzniesiony w latach 1443–1447 w stylu gotyckim przez księcia cieszyńskiego Wacława I na miejscu, przypuszczalnie stojącego tu od czasu założenia miasta, drewnianego kościółka otoczonego cmentarzem (filii parafii w Starym Bielsku).
Budowa murowanej świątyni wiąże się z przeniesieniem parafii z kościoła w Starym Bielsku do miasta Bielska. Wtedy też jej patron – św. Mikołaj – stał się patronem miasta.
W latach 1559–1630 kościół był zamieniony na kościół luterański, którego ostatnim pastorem był Jerzy Trzanowski – kaznodzieja i pisarz religijny. Potem przywrócono go siłą katolikom, ale spalił się doszczętnie w 1659 r. Po pożarze został przebudowany sumptem bielskiego barona Juliusza Gotlieba Sunnegha, który ufundował także nowe, barokowe wyposażenie. Kościół stał się miejscem pochówków tej luterańskiej węgierskiej rodziny.
W 1682 r. bielska świątynia została obrabowana przez powstańczy oddział węgierski pod wodzą Imre Thökölego, który zabił przed kościołem proboszcza Krzysztofa Buriana.
Zniszczony pożarem w 1750 r., kiedy to piorun stopił dzwon, zegar wieżowy i spalił dach, odbudowany został w latach 1751–1756. W 1783 r. zlikwidowano otaczający kościół cmentarz, a w 1808 r. kościół padł ofiarą kolejnego pożaru.
Od 1752 r. kolatorami kościoła byli książęta bielscy – Sułkowscy. Książę Jan Nepomucen ufundował w latach 1815–1822 nowe, barokowo-klasycystyczne wyposażenie, które przetrwało do lat 60. XX wieku.
W latach 1909–1912 dokonano, według projektu architekta wiedeńskiego Leopolda Bauera, gruntownej przebudowy przez rozszerzenie nawy i wzniesienie fasady w stylu art déco z elementami neoromańskimi z wysoką wieżą (61 m).
W 1992 r. została utworzona diecezja bielsko-żywiecka, a dotychczasowy kościół parafialny pw. św. Mikołaja podniesiono do rangi katedry. W 1998 roku zrealizowano projekt architekta Stanisława Niemczyka, który dostosował prezbiterium do wymogów kościoła katedralnego.
27 listopada 2011 roku po raz pierwszy w historii bielskiej katedry w jej murach odbyły się święcenia biskupie. Wyświęcony został bp Piotr Greger, biskup pomocniczy diecezji bielsko-żywieckiej. Konsekracji dokonali: kardynał Stanisław Dziwisz, abp Celestino Migliore, nuncjusz apostolski w Polsce i bp Tadeusz Rakoczy, ordynariusz diecezji bielsko-żywieckiej.
Architektura.
Współczesny wygląd katedra uzyskała dzięki przebudowie, której dokonano w latach 1909–1910 według projektu Leopolda Bauera.
Wtedy wzniesiono 61-metrową wieżę, przedłużono nawę główną i dobudowano nawy boczne. Wieża przypomina włoską kampanilę, wzorem dla niej była najprawdopodobniej dzwonnica św. Marka w Wenecji.
Ozdobiono ją stylizowanymi gałęziami winnej latorośli, symbolizującymi bożą miłość i Kościół. Na wieży, którą w 1998 r. nakryto miedzianą blachą, znajduje się zegar z 1918 roku.
Portal świątyni zdobi figura Chrystusa otoczona medalionami z wizerunkiem dwunastu apostołów, nad którym umieszczono posągi św. Mikołaja, Jadwigi Śląskiej i św. Jana Nepomucena. Rzeźby wykonał współpracownik Otto Wagnera – Othmar Schimkowitz.
Na ścianie północnej znajduje się tablica pamiątkowa z nazwiskami parafian poległych w I wojnie światowej.
Wnętrze.
Nawa główna.
Obecny wygląd katedry to wynik kontrowersyjnych posoborowych zmian z lat 1965–1966. Wtedy świątynię ogołocono prawie ze wszystkiego – zachowano jedynie konfesjonały z 1910 r. Zamalowano też zdobiące ściany polichromie, które powróciły dopiero w 1998 r. (w tym roku zrekonstruowano również freski w prezbiterium pochodzące z 1936 r.).
W wyższej części nawy znajdują się kolorowe, secesyjne witraże wiedeńczyka Rudolfa Harflingera z 1912 roku.
Odmienne stylistycznie są witraże w niższej części nawy – nie ma w nich cienia monumentalizmu. Wykonano je w 1894 r. w Pradze w pracowni C.L. Turckego. Przedstawiają Najświętsze Serce Pana Jezusa i Niepokalane Serce Matki Bożej. W 2009 wykonano nowy witraż w miejsce pustego okna, przedstawiający Jana Pawła II, stylizowany na wcześniejsze XIX-wieczne witraże. W 2012 zamontowano kolejny witraż z wizerunkiem Kardynała Stefana Wyszyńskiego. Tym samym okna w południowej ścianie kościoła są już wszystkie uzupełnione witrażami. W północnej ścianie wykonano witraż z wizerunkiem bł. Jerzego Popiełuszki fundacji NSZZ Solidarność, który uroczyście poświęcił ks. prał. Zbigniew Powada 14.12 2012 r., a także witraż ks. Stanisława Stojałowskiego z inicjatywy Domu Polskiego umieszczony w 2013r. Witraże wykonała pracownia witraży Wuttke.
W nawie głównej i nawach bocznych znajdują się stacje Drogi Krzyżowej z 1860 roku.
Nad bocznym wejściem do nawy głównej od północnej strony wisi obraz Jana Pawła II wykonany przez Piotra Kłoska.
Organy zostały wykonane przez firmę Rieger z Karniowa w 1920 r. W 1952 r. zostały one rozbudowane przez firmę Wacława Biernackiego z Krakowa. Posiadają 51 głosów.
Nawa północna.
W północnej nawie znajduje się obraz „Chrystus w Ogrójcu”, a pod nim współczesny ołtarz 
z XIX-wiecznym krucyfiksem pochodzącym z poprzedniego wyposażenia. Po lewej stronie ołtarza stoi figura Najświętszego Serca Pana Jezusa pochodząca z dawnego bocznego ołtarza usuniętego w latach 60. XX w.
Nawa południowa.
W południowej nawie znajduje się krzyż upamiętniający nabożeństwo Drogi Krzyżowej odbywającej się corocznie ulicami miasta. Po prawej stronie krzyża stoi figura Matki Bożej z Dzieciątkiem pochodząca z dawnego bocznego ołtarza usuniętego w latach 60. XX w.
Ołtarze.
W 1991 r. wykonano w miejsce zdemontowanego w latach 60. XX wieku nowy ołtarz główny. Wcześniej był on zastąpiony płaskorzeźbą Zygmunta Brachmańskiego, przedstawiającą Chrystusa na krzyżu (obecnie zdemontowana). W ołtarzu głównym znajduje się tabernakulum zachowane z XIX-wiecznego wyposażenia.
W ołtarzu zwraca uwagę obraz z 1845 r. przedstawiający św. Mikołaja ratującego rozbitków z tonącego okrętu. Po bokach umieszczono wizerunki św. Pawła i św. Brata Alberta. Ich autorem jest Piotr Kłosek.
Kaplica Matki Boskiej Częstochowskiej.
Kaplica ta jako jedyna przetrwała wszystkie pożary kościoła.
Od 1729 r. w kaplicy wisi łaskami słynący obraz przywieziony z Tokaju przez płk Teodora Sułkowskiego. W 2012 obraz został poddany gruntownej konserwacji w Pracowni Konserwatorskiej Muzeum Śląskiego w Katowicach. Znajdują się tu też relikwie: św. Mikołaja, św. Franciszka z Asyżu, Dzieci Fatimskich, św. Jana Pawła II oraz bł. Jerzego Popiełuszki.
Ponadto kaplica ta znana jest z nabożeństw polskich, jakie odprawiał w niej na początku XX wieku słynny działacz polski – ks. Stanisław Stojałowski. O tym fakcie wspomina tablica pamiątkowa.
Rzeźby św. Jana Nepomucena.
Wewnątrz katedry znajdują się dwie rzeźby św. Jana Nepomucena (oprócz znajdującej się w portalu): w kruchcie południowej oraz w kruchcie głównej. Ta pierwsza została w latach 30. XX wieku przeniesiona z Rynku (obecnie znajduje się tam jej kopia).

</doc>
<doc id="930389" url="https://pl.wikipedia.org/wiki?curid=930389" title="Aromataza P450">
Aromataza P450



</doc>
<doc id="930398" url="https://pl.wikipedia.org/wiki?curid=930398" title="Haubica 203 mm wz. 1931">
Haubica 203 mm wz. 1931



</doc>
<doc id="930400" url="https://pl.wikipedia.org/wiki?curid=930400" title="Archikatedra św. Stanisława Kostki w Łodzi">
Archikatedra św. Stanisława Kostki w Łodzi



</doc>
<doc id="930408" url="https://pl.wikipedia.org/wiki?curid=930408" title="Uniwersytet w Münster">
Uniwersytet w Münster



</doc>
<doc id="930410" url="https://pl.wikipedia.org/wiki?curid=930410" title="Ursula von der Leyen">
Ursula von der Leyen

 z domu Albrecht (ur. 8 października 1958 w Brukseli) – niemiecka polityk i lekarka, działaczka Unii Chrześcijańsko-Demokratycznej (CDU), posłanka do Bundestagu, w latach 2005–2009 minister ds. rodziny, osób starszych, kobiet i młodzieży, od 2009 do 2013 minister pracy i spraw społecznych, w latach 2013–2019 minister obrony, od 2019 przewodnicząca Komisji Europejskiej.
Życiorys.
Studiowała ekonomię na Uniwersytecie w Getyndze, na Westfalskim Uniwersytecie Wilhelma w Münsterze oraz w London School of Economics. W 1987 ukończyła studia medyczne w Medizinische Hochschule Hannover. Doktoryzowała się w 1991, a w 2001 uzyskała magisterium w zakresie zdrowia publicznego. W 2015 wobec jej pracy doktorskiej pojawiły się zarzuty o plagiat, a przeprowadzone postępowanie wykazało uchybienia w tym zakresie. Zachowała jednak doktorat, co uzasadniano brakiem premedytacji i stosunkowo niewielkim zakresem splagiatowanych treści.
W latach 1988–1992 była zatrudniona jako lekarz w klinice ginekologii MHH. Następnie przez cztery lata przebywała w Stanford w Kalifornii, gdzie jej mąż pracował jako nauczyciel akademicki. Od 1998 ponownie zawodowo związana z uczelnią medyczną w Hanowerze.
Do Unii Chrześcijańsko-Demokratycznej wstąpiła w 1990. W latach 2001–2004 była radną i przewodniczącą frakcji radnych CDU w Sehnde. W 2003 wybrana na posłankę do landtagu Dolnej Saksonii, po czym w marcu tegoż roku objęła stanowisko ministra spraw społecznych w rządzie tego kraju związkowego kierowanym przez Christiana Wulffa.
W powołanym w listopadzie 2005 pierwszym gabinecie Angeli Merkel, tworzonym przez tzw. wielką koalicję (CDU/CSU i SPD), została powołana na stanowisko ministra ds. rodziny, osób starszych, kobiet i młodzieży. W 2009 po raz pierwszy uzyskała mandat posłanki do Bundestagu, z powodzeniem ubiegała się o reelekcję w wyborach w 2013 i 2017. W zaprzysiężonym w październiku 2009 rządzie koalicyjnym CDU-FDP dotychczasowej kanclerz początkowo pozostała na dotychczasowej funkcji. W listopadzie tegoż roku objęła jednak urząd ministra pracy i spraw społecznych. W grudniu 2013, po odnowieniu w kolejnej kadencji wielkiej koalicji i powołaniu trzeciego gabinetu Angeli Merkel, otrzymała nominację na ministra obrony. Pozostała na tym stanowisku również w utworzonym w marcu 2018 czwartym rządzie dotychczasowej kanclerz.
2 lipca 2019 przywódcy państw Unii Europejskiej podczas szczytu Rady Europejskiej wysunęli wspólnie jej kandydaturę na funkcję przewodniczącej Komisji Europejskiej. 15 lipca, dzień przed debatą i głosowaniem w Parlamencie Europejskim, zapowiedziała rezygnację z urzędu ministra niezależnie od decyzji PE. 16 lipca 2019 Europarlament wybrał ją na funkcję przewodniczącej Komisji Europejskiej stosunkiem głosów 383 głosów „za” do 327 „przeciw”. Objęcie urzędu zaplanowano na 1 listopada tego samego roku. 17 lipca zakończyła pełnienie funkcji ministra.
Data ta nie została dotrzymana z uwagi na problemy ze skompletowaniem składu KE (głównie przez zmianę rządu w Rumunii). Ostatecznie 27 listopada 2019 Parlament Europejski zaaprobował zaprezentowany przez Ursulę von der Leyen skład nowej Komisji Europejskiej (za zagłosowało 461 posłów, 157 było przeciw, a 89 wstrzymało się od głosu). Nowa Komisja Europejska pod jej przewodnictwem rozpoczęła urzędowanie 1 grudnia 2019. Ursula von der Leyen stała się pierwszą kobietą na stanowisku przewodniczącego KE.
Życie prywatne.
Jest córką Ernsta Albrechta, byłego premiera Dolnej Saksonii. Jej mężem jest profesor Heiko von der Leyen, wywodzący się z niemieckiej rodziny szlacheckiej. Ma siedmioro dzieci: Davida (ur. 1987), Sophie (ur. 1989), Donatę (ur. 1992), bliźnięta Victorię i Johannę (ur. 1994), Egmonta (ur. 1998) i Gracie (ur. 1999). Należy do Kościoła Ewangelickiego w Niemczech.

</doc>
<doc id="930415" url="https://pl.wikipedia.org/wiki?curid=930415" title="Nagroda Goethego">
Nagroda Goethego

Nagroda Goethego ("Goethepreis der Stadt Frankfurt") – niemiecka nagroda przyznawana za osiągnięcia z dziedziny literatury. Nazwa nagrody pochodzi od niemieckiego poety Johanna Wolfganga Goethego.
Początkowo nagroda była przyznawana corocznie, obecnie przyznawana jest co trzy lata.

</doc>
<doc id="930417" url="https://pl.wikipedia.org/wiki?curid=930417" title="Matthew Reilly">
Matthew Reilly

Matthew Reilly (ur. 2 lipca 1974 w Sydney) – australijski pisarz.
Życiorys.
Od urodzenia mieszka w Sydney. Zajmuje się pisaniem głównie thrillerów. W trakcie studiów prawniczych postanowił zająć się scenopisarstwem i reżyserią filmową. Jego pierwsza książka – "Contest" została wydana w 1996 roku ze środków pisarza. Druga książka – "Ice Station" zdobyła uznanie najpierw w ojczystym kraju autora, a po pewnym czasie na całym świecie, trafiając na listy bestsellerów w USA i Europie. Kolejne książki pisarza także odnosiły sukcesy.

</doc>
<doc id="930422" url="https://pl.wikipedia.org/wiki?curid=930422" title="Czewica">
Czewica

Czewica, czerwień ("Parahucho perryi") – gatunek dwuśrodowiskowej ryby z rodziny łososiowatych (Salmonidae), blisko spokrewniony z głowacicą ("Hucho hucho"). Klasyfikowany w monotypowym rodzaju "Parahucho" lub w rodzaju "Hucho". Poławiany gospodarczo na niewielką skalę. 
Występowanie.
Wody przybrzeżne północno-zachodniego Oceanu Spokojnego, Morze Japońskie, rzeki wschodniej Rosji i Hokkaido.
Opis.
Duża ryba o wydłużonym, wrzecionowatym kształcie ciała. Największy złowiony osobnik mierzył 2 m długości i ważył 24 kg.
Rozród.
Na tarło wpływa wiosną do rzek i jezior. Samica składa od 2–10 tys. jajeczek. Dorosłe osobniki po tarle wracają do morza. Larwy po wykluciu żywią się wodnymi owadami. W rzekach pozostają bardzo krótko. Dorosłe żywią się rybami. Żyją do 16 lat.

</doc>
<doc id="930423" url="https://pl.wikipedia.org/wiki?curid=930423" title="Katedra św. Wojciecha w Ełku">
Katedra św. Wojciecha w Ełku

Katedra św. Wojciecha w Ełku – kościół wybudowany w 1893 w stylu neogotyckim, konsekrowany 19 sierpnia 1903 roku przez biskupa Eduarda Herrmanna, otrzymał wezwanie św. Wojciecha i Przemienienia Pańskiego. Wyposażenie częściowo gotyckie.
Historia.
Kościół został odnowiony i odmalowany w 1955. Kolejny, generalny remont, przeprowadzono w latach 1993–1995. W 1990 z Fatimy sprowadzono Figurę Matki Boskiej, którą koronował w Olsztynie 6 czerwca 1991 roku papież Jan Paweł II. 25 marca 1992 roku kościół podniesiony przez Jana Pawła II do godności katedry diecezji ełckiej. 13 maja 1994 roku biskup ełcki Wojciech Ziemba ustanowił kościół Sanktuarium Diecezjalnym MB Fatimskiej.
W ełckiej katedrze zostało wyświęconych trzech biskupów: Romuald Kamiński w 2005, Adrian Galbas w 2020 i Dariusz Zalewski w 2022.
Architektura.
Kościół nosi cechy neogotyku. Korpus świątyni jest trójnawowy i 4-osiowy. Od strony kruchty widzimy trójkondygnacyjną więżę na planie kwadratu. Prezbiterium flankowane jest dwiema zakrystiami, korpus prezbiterium i wieża oszkarpowane są skarpami uskokowymi. W pierwszej kondygnacji wieży umieszczono portal zamknięty łukiem ostrym, ścianę boczną tej kondygnacji ozdobiono ostrołukowymi tynkowanymi blendami. Wieża kościelna została nakryta hełmem stożkowym zwieńczonym krzyżem. Korpus główny świątyni nakryty został dachem dwuspadowym, prezbiterium i zakrystie dachem trój połaciowym. We wnętrzu kościoła znajdują się cztery ołtarze, ołtarz główny wieńczy rzeźba Jezusa ukrzyżowanego, dwa ołtarze boczne, jeden poświęcony Najświętszemu Sercu Jezusa, drugi zaś Matce Bożej, ufundował Joachim Skibowski z Ełku oraz ołtarz posoborowy.
Kaplica im. św. Jana Pawła II.
Obok katedry w 2014 roku oddano do użytku kaplicę świętego Jana Pawła II, w której znajdują się krypty do pochówku ełckich biskupów. Dotychczas ełcka katedra była jedyną w Polsce, gdzie nie było miejsca pochówków biskupów diecezjalnych. Do nowo wybudowanych krypt przeniesiono ciało zmarłego w 2003 bpa Edwarda Samsela. Ponadto obiekt połączony jest z kościołem i wyposażony w miejsce na potrzeby księży.

</doc>
<doc id="930424" url="https://pl.wikipedia.org/wiki?curid=930424" title="Parahucho perryi">
Parahucho perryi



</doc>
<doc id="930425" url="https://pl.wikipedia.org/wiki?curid=930425" title="Hucho perryi">
Hucho perryi



</doc>
<doc id="930427" url="https://pl.wikipedia.org/wiki?curid=930427" title="Światowy ranking snookerowy 2007/2008">
Światowy ranking snookerowy 2007/2008

Światowy ranking snookerowy 2007/2008 – lista rankingowa snookera obowiązująca w sezonie 2007/2008. Ranking oficjalny zmieniany był tylko raz w roku, po mistrzostwach świata. Pierwsza szesnastka listy ma zagwarantowany udział we wszystkich turniejach rankingowych bez eliminacji (z tzw. "rozstawieniem"). W mistrzostwach światach z numerem jeden zostaje zawsze rozstawiony obrońca tytułu, jednak w sezonie 2007/2008, obrońca tytułu jest jednocześnie liderem rankingu.

</doc>
<doc id="930431" url="https://pl.wikipedia.org/wiki?curid=930431" title="Elektromote">
Elektromote

Elektromote – pierwszy na świecie trolejbus, który został publicznie zaprezentowany 29 kwietnia 1882 roku przez wynalazcę dr. Ernsta Wernera von Siemensa na przedmieściach Berlina w Halensee. Elektromote działał od 29 kwietnia do 13 czerwca 1882 na próbnej trasie o długości 541 metrów pomiędzy stacją kolejową w Halensee przy ulicy "Straße nr 5", dzisiejsza "Joachim-Friedrich-Straße" a "Straße nr 13", dzisiejsza "Johann-Georg-Straße", przecinając ulicę "Kurfürstendamm" na placu "Kurfürstenplatz".
Elektromote był czterokołowym pojazdem wyposażonym w dwa silniki elektryczne o mocy 2,2 kW, które za pomocą przekładni łańcuchowej były połączone z tylnymi kołami. Był on zasilany prądem stałym o napięciu 550 V. Energia elektryczna była dostarczana do pojazdu poprzez elastyczny kabel zakończony urządzeniem zwanym oryginalnie "Kontaktwagen", które składało się z ośmiu obracających się kół biegnących po sieci trakcyjnej.
Eksperymentalny pojazd spełniał wszystkie kryteria typowego trolejbusu. Po zamknięciu demonstracyjnej linii trolejbusowej 13 czerwca trasa została zdemontowana 20 czerwca 1882.

</doc>
<doc id="930432" url="https://pl.wikipedia.org/wiki?curid=930432" title="Zespół Kościoła Katedralnego Wniebowzięcia NMP w Białymstoku">
Zespół Kościoła Katedralnego Wniebowzięcia NMP w Białymstoku



</doc>
<doc id="930434" url="https://pl.wikipedia.org/wiki?curid=930434" title="Alois Loser">
Alois Loser



</doc>
<doc id="930436" url="https://pl.wikipedia.org/wiki?curid=930436" title="Marysin (powiat miński)">
Marysin (powiat miński)

Marysin – wieś w Polsce położona w województwie mazowieckim, w powiecie mińskim, w gminie Kałuszyn.
W latach 1975–1998 miejscowość administracyjnie należała do województwa siedleckiego.

</doc>
<doc id="930437" url="https://pl.wikipedia.org/wiki?curid=930437" title="Aleja Adama Mickiewicza w Łodzi">
Aleja Adama Mickiewicza w Łodzi

Aleja Adama Mickiewicza w Łodzi – jedna z głównych arterii Łodzi zaczynająca się przy ulicy Piotrkowskiej, a kończąca przy drodze krajowej nr 91. Przebiega tędy łódzka trasa W-Z. Jest najgłośniejszą ulicą w Polsce.
Historia.
Dawniej trasa ta nosiła nazwę Anny (Rosickiej) / świętej Anny (przymiotnik „świętej” dodano w nazwie ulicy dla ukrycia przed zaborcą intencji uczczenia pamięci Anny Rosickiej – żony prezydenta Łodzi Andrzeja Rosickiego). Swój bieg kończyła początkowo na ulicy Wólczańskiej, później na Łąkowej. Od 1933 r. nosiła nazwę ks. Władysława Bandurskiego, a od 1947 r. aleja Adama Mickiewicza. Pod koniec lat 70. XX wieku została przedłużona kosztem północnej części parku im. ks. J. Poniatowskiego w rejon obecnego Dworca Łódź Kaliska. W rejonie Dworca Łódź Kaliska. Krzyżuje się z al. Włókniarzy i al. Jana Pawła II – stanowiącymi część drogi krajowej nr 91.
W grudniu 2011 r. uruchomiono pierwsze w Polsce liczydło rowerowe, zainstalowane przy drodze dla rowerów po północnej stronie alei między ul. Piotrkowską a al. Kościuszki.

</doc>
<doc id="930441" url="https://pl.wikipedia.org/wiki?curid=930441" title="Kościół św. Wincentego we Wrocławiu">
Kościół św. Wincentego we Wrocławiu



</doc>
<doc id="930445" url="https://pl.wikipedia.org/wiki?curid=930445" title="Parahucho">
Parahucho



</doc>
<doc id="930453" url="https://pl.wikipedia.org/wiki?curid=930453" title="Michał Jelonek">
Michał Jelonek

Michał Jelonek (ur. 30 maja 1971 w Kielcach) – polski muzyk, kompozytor i multiinstrumentalista, znany głównie jako skrzypek. Członek zespołów Hunter i Orkiestra Dni Naszych. Były członek kieleckiej grupy Ankh. Nagrał płyty zawierające muzykę poważną, pop, folk, rock, metal, hard rock. 
Autor muzyki do reklam, m.in. Funduszu Emerytalnego Skarbiec. Nagrał kinową czołówkę dla filmów BestFilm oraz Monolight, oraz muzykę do filmu "Na jelenie" Renaty Borowczak.
Laureat licznych konkursów i festiwali, m.in. Złotego Bączka, czy Jarocin 93. Najlepszy instrumentalista polski według magazynu Tylko Rock (1993), „Rock 94” Siedlce. Rekordzista wśród laureatów Złotego Bączka - statuetki przyznawanej za najlepszy koncert odbywający się podczas Przystanku Woodstock. Nagrodę zdobył czterokrotnie: w latach 1995 i 1996 jako członek zespołu Ankh, w 2004 roku (wspólnie z zespołem Hunter) oraz, solowo, w roku 2010.
Życiorys.
W 1990 obronił dyplom w klasie skrzypiec Andrzeja Zuzańskiego w Państwowej Szkole Muzycznej II st. im. Ludomira Różyckiego w Kielcach. Podsumowaniem tego był koncert skrzypcowy D-dur Ludwiga van Beethovena wraz z Orkiestrą Symfoniczną Filharmonii Kieleckiej. Od tego czasu aż do 1993 roku współpracował z tą orkiestrą, z Orkiestrą Kameralną Filharmonii Kieleckiej, oraz z kwintetem smyczkowym Collegium Musicum. 
Od początku lat 90. w. pracuje jako muzyk sesyjny, nagrywał z takimi wykonawcami jak: Spooko, Closterkeller, De Press, Firebirds, Grejfrut, Kasa, Lizar, Łzy, Mafia, Maybe-b, Perfect, Szwagierkolaska, Teatr Kobiet, Tosteer, T-raperzy znad Wisły, Wilki, Maryla Rodowicz, Ilona Sojda, Wojciech Gąssowski, Stan Borys, Riverside. 
W 2002 roku Michał Jelonek nawiązał współpracę z formacją Hunter wraz z którą nagrał sześć albumów studyjnych. 3 grudnia 2007 roku ukazała się pierwsza solowa płyta muzyka zatytułowana "Jelonek". 
W czerwcu 2009 roku Jelonek został nagrodzony w plebiscycie Świętokrzyskie Nagrody Muzyczne Scyzoryki 2009 w kategorii "Wykonawca Instrumentalista". W 2010 roku nakładem firmy Złoty Melon ukazało się pierwsze wydawnictwo DVD Jelonka zatytułowane "Przystanek Woodstock".
Od 2018 jest jednym z jurorów talent-show telewizji Polsat "Śpiewajmy razem. All Together Now".

</doc>
<doc id="930457" url="https://pl.wikipedia.org/wiki?curid=930457" title="Steve Molitor">
Steve Molitor

Steve Molitor (ur. 4 kwietnia 1980 w Sarni) – kanadyjski bokser, mistrz świata organizacji IBF w kategorii junior piórkowej (do 122 funtów).
Kariera sportowa.
Karierę bokserską rozpoczął w 2000. 10 listopada 2006 zdobył wakujący tytuł mistrza świata organizacji IBF, nokautując w piątej rundzie Brytyjczyka Michaela Huntera.
W swojej pierwszej obronie mistrzowskiego pasa, 14 lipca 2007, wygrał z południowoafrykańskim pięściarzem Takalani Ndlovu. W dziewiątej rundzie Kanadyjczyk trzy razy kładł Ndlovu na deski. Po trzecim knockdownie sędzia ogłosił zwycięstwo Molitora przez techniczny nokaut. W październiku tego samego roku pokonał jednogłośnie na punkty pięściarza z Tajlandii, Fahsana 3K Battery.
Rok 2008 rozpoczął od zdecydowanego zwycięstwa na punkty z Ricardo Castillo. 5 kwietnia 2008, także na punkty, pokonał oficjalnego pretendenta do tytułu wyznaczonego przez IBF, Fernando Beltrana Jr. W sierpniu tego samego roku pokonał przez techniczny nokaut w dziesiątej rundzie Ceferino Labardę.
21 listopada 2008 roku, w walce unifikacyjnej przegrał przez techniczny nokaut w czwartej rundzie z mistrzem świata WBA, Celestino Caballero.
Na ring powrócił w czerwcu 2009 roku, pokonując niejednogłośną decyzją sędziów Heriberto Ruiza. W 2009 roku stoczył jeszcze dwa pojedynki. 4 września znokautował w piątej rundzie Dario Azuagę, a 21 listopada pokonał jednogłośnie na punkty Jose Saeza, mimo że w piątej rundzie leżał na deskach.

</doc>
<doc id="930459" url="https://pl.wikipedia.org/wiki?curid=930459" title="Ernesto Grillo">
Ernesto Grillo

Ernesto Grillo (ur. 1 października 1929, zm. 18 czerwca 1998) – środkowy napastnik argentyński, zaliczany do najlepszych w historii futbolu argentyńskiego.
Grillo urodził się w Buenos Aires, w dzielnicy Boca i jako dziecko uczył się gry w piłkę w amatorskich drużynach klubu Farmacia Cane, potem w Boca Juniors a następnie w Rubi de la Calle Olavarria. W roku 1946 znalazł się w czwartej drużynie River Plate, a następnie w czwartej drużynie Independiente.
W pierwszej lidze Grillo zadebiutował w 21 kolejce sezonu 11 września 1949 roku mając 20 lat. Zagrał w wyjazdowym spotkaniu klubu Independiente z klubem Platense, wygranym przez Independiente 3:2. Swoją pierwszą bramkę w lidze Grillo zdobył dwa i pół miesiąca po swym debiucie – 26 listopada 1949 roku (32 kolejka) podczas meczu Independiente z Chacarita Juniors wygranego przez Independiente 3:2 (po jego bramce Independiente prowadziło już 3:0). W roku 1957 za sumę 3 milionów 300 tysięcy pesos przeszedł do Milanu, przy czym sam obok licznych premii dostał 600 tysięcy. Z Milanem zdobył mistrzostwo Włoch oraz dotarł do finału PEMK. W roku 1960 wrócił do Argentyny i rozpoczął występy w Boca Juniors, w którego barwach grał już do końca swojej piłkarskiej kariery. W lidze argentyńskiej zdobył łącznie 102 bramki w 276 meczach. W reprezentacji Argentyny rozegrał 20 meczów i zdobył 7 bramek (przyczynił się do zwycięstwa w Copa América 1955).
Pomimo bardzo silnej budowy fizycznej Grillo nie grał siłowo, lecz preferował grę techniczną. Nie był zby szybki, ale nadrabiał to znakomitym dryblingiem. Na przestrzeni 2–3 metrów potrafił sobie poradzić nawet z kilkoma obrońcami. Słynnym wydarzeniem była zdobyta przez niego 14 maja 1953 roku bramka w wygranym przez Argentynę 3:1 meczu z Anglią. Grillo wymanewrował obrońców angielskich docierając do linii końcowej boiska i zdobył gola z zerowego kąta.

</doc>
<doc id="930460" url="https://pl.wikipedia.org/wiki?curid=930460" title="Wspólnota administracyjna Emmerting">
Wspólnota administracyjna Emmerting

Wspólnota administracyjna Emmerting – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Siedziba wspólnoty znajduje się w miejscowości Emmerting.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930462" url="https://pl.wikipedia.org/wiki?curid=930462" title="Prosopium">
Prosopium

Prosopium – rodzaj ryb z rodziny łososiowatych (Salmonidae).
Klasyfikacja.
Gatunki zaliczane do tego rodzaju:
Gatunkiem typowym jest "Coregonus quadrilateralis" (="Prosopium cylindraceum").

</doc>
<doc id="930465" url="https://pl.wikipedia.org/wiki?curid=930465" title="Wspólnota administracyjna Kirchweidach">
Wspólnota administracyjna Kirchweidach

Wspólnota administracyjna Kirchweidach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Siedziba wspólnoty znajduje się w miejscowości Kirchweidach.
Wspólnota administracyjna zrzesza 4 gminy: 

</doc>
<doc id="930467" url="https://pl.wikipedia.org/wiki?curid=930467" title="Jan Wosiński">
Jan Wosiński

Jan Wosiński (ur. 15 maja 1914 w Niedośpielinie, zm. 19 lipca 1996 w Płocku) – polski duchowny rzymskokatolicki, doktor teologii, biskup pomocniczy płocki w latach 1962–1991, administrator apostolski "sede vacante" diecezji płockiej w latach 1962–1964, od 1991 biskup pomocniczy senior diecezji płockiej.
Życiorys.
Urodził się 15 maja 1914 w Niedośpielinie. W latach 1928–1933 uczęszczał do Diecezjalnego Liceum św. Stanisława Kostki w Płocku. W 1933 uzyskał tam świadectwo dojrzałości. W latach 1933–1939 odbył studia filozoficzno-teologiczne w Wyższym Seminarium Duchownym w Płocku, na ostatnim roku pełniąc funkcję dziekana alumnów. 18 czerwca 1939 został wyświęcony na prezbitera w katedrze płockiej przez miejscowego biskupa pomocniczego Leona Wetmańskiego. W latach 1950–1954 kontynuował studia na Wydziale Teologicznym Katolickiego Uniwersytetu Lubelskiego, gdzie w 1952 uzyskał licencjat z teologii, a w 1954 doktorat na podstawie dysertacji "Podmiot roztropności według św. Tomasza z Akwinu".
Bezpośrednio po święceniach kapłańskich został skierowany na wikariat do parafii kolegiackiej św. Mateusza w Pułtusku, skąd w marcu 1942 z powodu zagrożenia aresztowaniem przez gestapo udał się do Warszawy. Następnie pracował jako duszpasterz w parafii św. Marcina w Zadrożu i rodzinnej parafii w Niedośpielinie. Od marca 1943 był kapelanem pomocniczym przy zakładzie oświatowo-wychowawczym dla dziewcząt prowadzonym przez urszulanki w Warszawie, gdzie też uczył religii i łaciny. W czasie powstania warszawskiego posługiwał jako kapelan na Powiślu. W latach 1945–1948 był wikariuszem w Pułtusku, gdzie prowadził odbudowę kościoła szkolnego i nauczał religii w szkołach średnich. Od 1948 do 1950 zajmował stanowisko prefekta w Państwowym Gimnazjum i Liceum w Sierpcu. W tym czasie zorganizował miejscowe duszpasterstwo młodzieżowe. W Wyższym Seminarium Duchownym w Płocku był w latach 1954–1955 spowiednikiem kleryków, a od 1955 ojcem duchownym. Prowadził w nim wykłady z teologii fundamentalnej i teologii moralnej. W 1959 otrzymał godność szambelana Jego Świątobliwości.
20 listopada 1961 został prekonizowany biskupem pomocniczym diecezji płockiej ze stolicą tytularną Abaradira. O nominacji został powiadomiony przez Prymasa Polski pismem z 14 stycznia 1962. Święcenia biskupie przyjął 4 lutego 1962 w bazylice katedralnej Wniebowzięcia Najświętszej Maryi Panny w Płocku. Udzielił mu ich kardynał Stefan Wyszyński, prymas Polski, któremu asystowali Stefan Bareła, biskup diecezjalny częstochowski, i Piotr Dudziec, biskup pomocniczy płocki. Jako dewizę biskupią przyjął słowa „"Immaculata vincet"” ("Niepokalana zwycięży"). Od 19 maja 1962 do 21 stycznia 1964 sprawował rządy administratora apostolskiego "sede vacante" diecezji płockiej po śmierci biskupa Tadeusza Zakrzewskiego. W latach 1964–1991 piastował urząd wikariusza generalnego diecezji. W kurii biskupiej przewodniczył komisjom misyjnej i ekumenicznej, a także był wiceprzewodniczącym rady duszpasterskiej i członkiem consilium vigilantiae. 19 października 1991 została przyjęta jego rezygnacja z obowiązków biskupa pomocniczego diecezji płockiej.
W Episkopacie Polski w latach 1972–1984 był przewodniczącym Komisji ds. Misji, a ponadto zasiadał w Komisji ds. Duszpasterstwa Polonijnego. W latach 1963–1970 przewodniczył Papieskiej Unii Misyjnej Duchowieństwa, a w latach 1970–1985 Papieskim Dziełom Misyjnym w Polsce. W 1964 i 1965 uczestniczył w III i IV sesji soboru watykańskiego II.
Jako współkonsekrator uczestniczył w sakrach biskupa diecezjalnego płockiego Bogdana Mariana Sikorskiego (1964) i biskupa pomocniczego włocławskiego Romana Andrzejewskiego (1981).
Zmarł 19 lipca 1996 w Płocku. 22 lipca 1996 został pochowany na cmentarzu przy ul. Kobylińskiego w Płocku.

</doc>
<doc id="930468" url="https://pl.wikipedia.org/wiki?curid=930468" title="Wspólnota administracyjna Marktl">
Wspólnota administracyjna Marktl

Wspólnota administracyjna Marktl – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Siedziba wspólnoty znajduje się w miejscowości Marktl.
Wspólnota administracyjna zrzesza jedną gminę targową "(Markt)" oraz jedną gminę wiejska "(Gemeinde)": 

</doc>
<doc id="930469" url="https://pl.wikipedia.org/wiki?curid=930469" title="Osiedle XXV-lecia PRL">
Osiedle XXV-lecia PRL



</doc>
<doc id="930470" url="https://pl.wikipedia.org/wiki?curid=930470" title="Wspólnota administracyjna Reischach">
Wspólnota administracyjna Reischach

Wspólnota administracyjna Reischach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Siedziba wspólnoty znajduje się w miejscowości Erlbach. Do 31 grudnia 2016 siedziba wspólnoty znajdowała się w miejscowości Reischach.
Wspólnota administracyjna zrzesza trzy gminy: 

</doc>
<doc id="930476" url="https://pl.wikipedia.org/wiki?curid=930476" title="Wspólnota administracyjna Unterneukirchen">
Wspólnota administracyjna Unterneukirchen

Wspólnota administracyjna Unterneukirchen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Altötting. Siedziba wspólnoty znajduje się w miejscowości Unterneukirchen. Powstała 1 maja 1978.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930480" url="https://pl.wikipedia.org/wiki?curid=930480" title="Kodeks Leicester">
Kodeks Leicester

Kodeks Leicester – znany dawniej pod nazwą Kodeks Hammera, XVI-wieczny zbiór pism i notatek sporządzonych przez Leonarda da Vinci.
Historia kodeksu.
Kodeks Leicester swoją nazwę zawdzięcza Thomasowi Coke pierwszemu hrabiemu Leicester, który nabył zapiski w roku 1717.
W roku 1980 kodeks został zakupiony przez bogatego przemysłowca, kolekcjonera sztuki i filantropa Armanda Hammera z posiadłości Leicester i przemianowany na Kodeks Hammera. W roku 1994 manuskrypt został zakupiony na aukcji przez miliardera Billa Gatesa za kwotę 30,8 miliona dolarów. Kodeks został najdroższą książką w historii. Przez rok wystawiany był w różnych miastach świata. Gates ponownie przemianował kodeks na Leicester. W 2004 został wystawiony w Zamku de Chambordi, a w 2005 w Tokio. Jedna ze stron została udostępniona w muzeum w Seattle.
Budowa kodeksu.
Kodeks jest w formie 18 arkuszy papieru, gdzie każdy złożony jest w połowie i zapisany na obu stronach. W ten sposób tworzy 72 strony dokumentu. Pierwotnie zapiski były związane razem, lecz obecnie strony są od siebie oddzielone. Kodeks napisany jest ręcznym włoskim pismem lustrzanym. Tekst oprawiony jest licznymi ręcznymi rysunkami i wykresami.
Treść kodeksu.
Kodeks zawiera liczne pomysły renesansowego artysty, jego szkice projektowe, ilustracje związane ze sztuką i nauką. Treść i jego forma są luźno powiązane ze sobą, bardziej przypominają zapiski z obserwacji Leonarda da Vinci, który przelewał na karty swoje teorie na temat astronomii, właściwości wody, skał i skamieniałości, powietrza i światła.

</doc>
<doc id="930481" url="https://pl.wikipedia.org/wiki?curid=930481" title="Wspólnota administracyjna Benediktbeuern">
Wspólnota administracyjna Benediktbeuern

Wspólnota administracyjna Benediktbeuern – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Siedziba wspólnoty znajduje się w miejscowości Benediktbeuern. Powstała 1 maja 1978.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930483" url="https://pl.wikipedia.org/wiki?curid=930483" title="Sobór św. Jana Chrzciciela w Przemyślu">
Sobór św. Jana Chrzciciela w Przemyślu

Sobór św. Jana Chrzciciela – kościół archikatedralny obrządku greckokatolickiego w Przemyślu, dawny jezuicki kościół rzymskokatolicki.
Historia.
Świątynia została wybudowana przez jezuitów w latach 1626–1632. Prawdopodobnie późniejsze prace dekoracyjne wykonał w niej snycerz Stefan Grodzicki, który pracował dla jezuitów w Przemyślu we wrześniu 1773. Po skasowaniu zakonu jezuitów przez cesarza Józefa kościół św. Ignacego Loyoli służył jako magazyn. Opuszczony i niszczejący został przejęty przez diecezję rzymskokatolicką i wyremontowany w 1904 roku. Pod wezwaniem Serca Pana Jezusa pełnił funkcję kościoła garnizonowego. Od 1957 roku odprawiano w nim również liturgię w rycie bizantyjsko-ukraińskim, a w 1991 roku archieparchia przemysko-warszawska otrzymała zespół pojezuicki na własność w miejsce kościoła pw. Św. Teresy oo. Karmelitów, który sprawował rolę greckokatolickiej katedry przed wojną. 
Przed ołtarzem głównym zainstalowano zabytkowy ikonostas należący do zachodnioukraińskiego malarstwa cerkiewnego, który powstał w latach 80. XVII w. dla cerkwi klasztornej w Szczepłotach koło Krakowca. Po kasacie monasteru w 1788 trafił do drewnianej cerkwi pw. Św. Mikołaja w Lubaczowie, później do nowej murowanej świątyni w tym mieście. Stamtąd w 1979 przeniesiony został do lubaczowskiego Muzeum, a w 1993 zajął obecne miejsce. 
W budynkach byłego klasztoru znajduje się Muzeum Archidiecezjalne.

</doc>
<doc id="930485" url="https://pl.wikipedia.org/wiki?curid=930485" title="Wspólnota administracyjna Kochel am See">
Wspólnota administracyjna Kochel am See

Wspólnota administracyjna Kochel am See – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Siedziba wspólnoty znajduje się w miejscowości Kochel am See. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930487" url="https://pl.wikipedia.org/wiki?curid=930487" title="Wspólnota administracyjna Reichersbeuern">
Wspólnota administracyjna Reichersbeuern

'Wspólnota administracyjna Reichersbeuern – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Bad Tölz-Wolfratshausen. Siedziba wspólnoty znajduje się w miejscowości Reichersbeuern. Powstała 1 maja 1978 w wyniku reformy administracyjnej.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="930488" url="https://pl.wikipedia.org/wiki?curid=930488" title="Salvethymus svetovidovi">
Salvethymus svetovidovi

Salvethymus svetovidovi – gatunek słodkowodnej ryby z rodziny łososiowatych (Salmonidae), jedyny przedstawiciel rodzaju "Salvethymus".
Występowanie.
Gatunek endemiczny jeziora Elgygytgyn (Czukotka).
Opis.
Gatunek słabo poznany, odkryty w 1990. Bytuje w głębokich wodach, nad dnem.

</doc>
<doc id="930489" url="https://pl.wikipedia.org/wiki?curid=930489" title="Salvethymus">
Salvethymus



</doc>
<doc id="930493" url="https://pl.wikipedia.org/wiki?curid=930493" title="Wspólnota administracyjna Odelzhausen">
Wspólnota administracyjna Odelzhausen

Wspólnota administracyjna Odelzhausen – dawna wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Dachau. Siedziba wspólnoty znajdowała się w miejscowości Odelzhausen. Powstała 1 maja 1978 w wyniku reformy administracyjnej i istniała do 31 grudnia 2016.
Wspólnota administracyjna zrzeszała trzy gminy wiejskie "(Gemeinde)": 

</doc>
<doc id="930494" url="https://pl.wikipedia.org/wiki?curid=930494" title="Stenodus">
Stenodus

Stenodus – rodzaj ryb łososiokształtnych, zaliczany do siejowatych (Coregoninae).
Taksonomia.
Blisko spokrewniony z rodzajem "Coregonus". Stopień pokrewieństwa jest na tyle bliski, że sugerowane jest włączenie "Stenodus" w randze podrodzaju do "Coregonus".
Klasyfikacja.
Gatunki zaliczane do tego rodzaju:
Gatunkiem typowym jest "Salmo mackenzii" (="Stenodus leucichthys").

</doc>
<doc id="930497" url="https://pl.wikipedia.org/wiki?curid=930497" title="Wspólnota administracyjna Aßling">
Wspólnota administracyjna Aßling

Wspólnota administracyjna Aßling – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Ebersberg. Siedziba wspólnoty znajduje się w miejscowości Aßling.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="930500" url="https://pl.wikipedia.org/wiki?curid=930500" title="Mecze reprezentacji Polski w piłce nożnej mężczyzn prowadzonej przez Leo Beenhakkera">
Mecze reprezentacji Polski w piłce nożnej mężczyzn prowadzonej przez Leo Beenhakkera

Zestawienie spotkań reprezentacji Polski pod wodzą Leo Beenhakkera.
Oficjalne mecze międzypaństwowe.
Bilans

</doc>
<doc id="930502" url="https://pl.wikipedia.org/wiki?curid=930502" title="Gala flagowa">
Gala flagowa

Gala flagowa, gala banderowa – ceremoniał polegający na dekoracji statków (przede wszystkim morskich) za pomocą bander, proporców i flag międzynarodowego kodu sygnałowego w dni szczególnie uroczyste lub podczas oficjalnej wizyty w portach obcych.
Kolejność flag Międzynarodowego Kodu Sygnałowego.
Flagi MKS użyte do dekoracji spięte są ze sobą w określonej kolejności, jednak istnieje wiele wariantów:
Flaga kodu i odpowiedzi, AB1, CD2, EF3, GH4, IJ5, KL6, MN7, OP8, QR9, ST0(zero), UW 1-sza zastępcza, VX 2-ga zastępcza, YZ 3-cia zastępcza.
AB2, UJ1, KE3, GH6, IV5, FL4, DM7, PO 3-cia zastępcza, RN 1-sza zastępcza, ST0(zero), CX9, WQ8, ZY 2-ga zastępcza.
E – Q – 3 – G – 8 – Z – 4 – W – 6 – P – 1 – I – flaga kodu i odpowiedzi – T – Y – B – X – 1-sza zastępcza – H – 3-cia zastępcza – D – F – 2-ga zastępcza – U – A – O – M – R – 2 – J – zero – N – 9 – K – 7 – V – 5 – L – C – S
ABC1, DEF2, GHI3, JKL4, MNO5, PQR6, STU7, VWX8, YZ90.
2-ga zastępcza – Y – W – U – S – 6 – Q – O – M – 4 – K – I – G – 2 – E – C – A – 1 (w pozycji środkowej) – B – D – F – 3 – H – J – L – 5 – N – P – R – 7 – T – V – X – Z .
Jeśli potrzeba, można zwiększyć odległość pomiędzy flagami kodu poprzez łączenie flag nie bezpośrednio, ale stosując pomiędzy nimi dodatkowe linki przedłużające odpowiedniej długości. Czasem też używa się więcej niż jednego kompletu flag. Jeśli wszystkie flagi nie mieszczą się – należy zrezygnować z ostatnich.
Wielka gala flagowa.
Podnoszą ją statki stojące w portach, bądź na kotwicy. Wymaga ona podniesienia łańcucha flag MKS, przebiegającego od dziobu do rufy przez topy wszystkich masztów, przy czym końce spiętych w łańcuch flaglinek zanurzone są w wodzie (przed dziobem i za rufą) – co symbolizować ma opasanie całej kuli ziemskiej, wraz ze statkiem. Ponadto na topach wszystkich masztów, ponad flagami kodu, podnosi się bandery narodowe. Ponadto na okrętach wojennych na dziobie podnosi się proporzec dziobowy.
Mała gala flagowa.
Podnoszą ją statki płynące na silniku. Istnieją dwie, wykluczające się wersje dotyczące wyglądu tej gali.
Na lądzie.
Gala flagowa bywa także podnoszona na lądzie na masztach sygnałowych przy przystaniach klubów żeglarskich czy w marinach.
Składa się wtedy z łańcucha flag MKS przebiegającego przez top w płaszczyźnie salingu (-rozpórki) tego masztu oraz bandery narodowej pod pikiem gafla.

</doc>
<doc id="930508" url="https://pl.wikipedia.org/wiki?curid=930508" title="Wspólnota administracyjna Glonn">
Wspólnota administracyjna Glonn

Wspólnota administracyjna Glonn – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Ebersberg. Siedziba wspólnoty znajduje się w miejscowości Glonn.
Wspólnota administracyjna zrzesza jedną gminę targową "(Markt)" oraz pięć gmin wiejskich "(Gemeinde)": 

</doc>
<doc id="930509" url="https://pl.wikipedia.org/wiki?curid=930509" title="Charyzmatyczny przywódca">
Charyzmatyczny przywódca



</doc>
<doc id="930511" url="https://pl.wikipedia.org/wiki?curid=930511" title="The european library">
The european library



</doc>
<doc id="930512" url="https://pl.wikipedia.org/wiki?curid=930512" title="Projektant poziomów">
Projektant poziomów

Projektant poziomów (ang. level designer) – osoba używająca specyficznych programów komputerowych do stworzenia całych etapów gry w dwu- lub w trójwymiarze. Projektanci poziomów zajmują się nie tylko terenem mapy, lecz także wyposażeniem rozmieszczonym po mapie czy bohaterami niezależnymi.
Projekt poziomu i mapperzy.
Projektant poziomów zwany jest także mapperem (od słowa mapa). Pracuje on na narzędziach podobnych do edytorów map, lecz te dla projektantów poziomów są bardziej skomplikowane, tj. posiadają własne języki skryptowe, pozwalają na tworzenie postaci, powiązań między zdarzeniami oraz przedmiotami.
Tworzenie.
Na początku tworzenia gry, projektant poziomów wykonuje scenariusze, według których później będzie wykonywał całe mapy. Z początku często także tworzona jest przez projektanta poziomów testowa mapa wymagana do przetestowania możliwości silnika gry. Oprócz tworzenia etapów gry, pobocznym zajęciem projektanta poziomów jest ich szczegółowe dokumentowanie (aby reszta zespołu mogła je w całości i bez błędów zaimplementować).

</doc>
<doc id="930513" url="https://pl.wikipedia.org/wiki?curid=930513" title="Synagoga w Dębicy">
Synagoga w Dębicy



</doc>
<doc id="930515" url="https://pl.wikipedia.org/wiki?curid=930515" title="Wspólnota administracyjna Eichstätt">
Wspólnota administracyjna Eichstätt

Wspólnota administracyjna Eichstätt – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Siedziba wspólnoty znajduje się w mieście Eichstätt, które jednak nie jest członkiem wspólnoty.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="930516" url="https://pl.wikipedia.org/wiki?curid=930516" title="Czworobok przegubowy">
Czworobok przegubowy

Czworobok przegubowy – łańcuch kinematyczny zamknięty, złożony z czterech członów połączonych przegubowo.
Czworobok przegubowy ma specjalne znaczenie w teorii mechanizmów i maszyn. Może on być bowiem uważany za model kinematyczny wielu mechanizmów stosowanych w budowie maszyn, które mogą być zeń otrzymane, lub sprowadzone doń drogą odpowiedniego przekształcenia. Długości jego członów, mierzone między osiami par kinematycznych, muszą spełniać warunki geometryczne umożliwiające utworzenie czworoboku, tzn. suma dowolnych trzech z nich musi być zawsze większa od długości członu pozostałego. Unieruchamiając jeden z członów czworoboku (tzn. przyjmując go za podstawę) otrzymujemy mechanizm dźwigniowy. Mechanizm może występować w trzech następujących odmianach:
Przynależność mechanizmu do jednego z powyższych grup można ustalić opierając się o tzw. warunki Grashofa, które mówią, że suma długości korby i jednego z członów mechanizmu jest mniejsza od sumy długości członów pozostałych, co zapisujemy:
gdzie :formula_4 to długość korby
Wnioski:

</doc>
<doc id="930519" url="https://pl.wikipedia.org/wiki?curid=930519" title="Wspólnota administracyjna Eitensheim">
Wspólnota administracyjna Eitensheim

Wspólnota administracyjna Eitensheim – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Siedziba wspólnoty znajduje się w miejscowości Eitensheim.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930523" url="https://pl.wikipedia.org/wiki?curid=930523" title="Wspólnota administracyjna Nassenfels">
Wspólnota administracyjna Nassenfels

Wspólnota administracyjna Nassenfels – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Siedziba wspólnoty znajduje się w miejscowości Nassenfels. Przewodniczącym jej jest Andreas Husterer.
Wspólnota administracyjna zrzesza jedną gminę targową "(Markt)" oraz dwie gminy wiejskie "(Gemeinde)": 

</doc>
<doc id="930527" url="https://pl.wikipedia.org/wiki?curid=930527" title="Wspólnota administracyjna Pförring">
Wspólnota administracyjna Pförring

Wspólnota administracyjna Pförring – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Siedziba wspólnoty znajduje się w miejscowości Pförring.
Wspólnota administracyjna zrzesza jedną gminę targową "(Markt)" oraz dwie gminy wiejskie "(Gemeinde)":

</doc>
<doc id="930529" url="https://pl.wikipedia.org/wiki?curid=930529" title="Eusebio Di Francesco">
Eusebio Di Francesco

Eusebio Di Francesco (ur. 8 września 1969 w Pescarze) – włoski trener piłkarski i piłkarz, który występował na pozycji pomocnika.
Kariera klubowa.
Pierwszym klubem Di Francesco w sportowej karierze był Empoli FC. W jego barwach zadebiutował w sezonie 1987/1988 w Serie A, jednak był to jego jedyny mecz, a drużyna spadła z ligi. W kolejnych sezonach Eusebio był już podstawowym zawodnikiem Empoli, jednak już w sezonie 1988/1989 klub ponownie przeżył degradację i sezony 1989/1990 oraz 1990/1991 Di Francesco spędził grając w Serie C1. Latem 1991 przeszedł do AS Lucchese. W drużynie tej spędził pełne 4 sezony grając w Serie B.
Latem 1995 Di Francesco przeszedł do pierwszoligowej Piacenzy Calcio. W Piacenzie zadebiutował 27 sierpnia w przegranym 1:4 wyjazdowym meczu z S.S. Lazio. Od samego początku zaczął grać w pierwszym składzie i przez 2 lata pobytu na Stadio Leonardo Garilli Di Francesco opuścił zaledwie jeden ligowy mecz. Z Piacenzą jednak nie osiągał sukcesów i co roku bronił się przed spadkiem z Serie A.
W 1997 roku dobra i równa gra Di Francesco została zauważona w Rzymie i latem podpisał on kontrakt z AS Roma. W Romie zadebiutował 31 sierpnia w wygranym 3:1 wyjazdowym meczu z Empoli. W pierwszym sezonie gry w rzymskim zespole był jedną z czołowych postaci w linii pomocy obok Damiano Tommasiego, Luigi Di Biagio czy Francesco Tottiego. Zdobył 4 gole w sezonie i z Romą, prowadzoną przez Czecha Zdenka Zemana zajął 4. miejsce w lidze. W sezonie 1998/1999 doszedł z Romą do ćwierćfinału Pucharu UEFA, a w lidze zajął 5. miejsce z 8 golami stając się czwartym strzelcem zespołu. W kolejnym sezonie także grał w Pucharze UEFA, a ligę zakończył na 6. miejscu. Jednak u kolejnego trenera Fabio Capello w końcu stracił miejsce w jedenastce i w sezonie 2000/2001, w którym to Roma zdobyła pierwsze od 18 lat mistrzostwo Włoch, rozegrał zaledwie 5 meczów.
W 2001 roku Di Francesco odszedł do Piacenzy, w której ponownie grał w wyjściowej jedenastce. W 2002 roku pomógł zespołowi w utrzymaniu się w Serie A, jednak w 2003 roku klub ostatecznie spadł do Serie B. Po sezonie Eusebio przeniósł się do beniaminka Serie A, Ancony Calcio. Spędził w niej zaledwie pół roku (spadła z ligi zajmując ostatnią pozycję) i jeszcze zimą 2004 został piłkarzem Perugii, z którą także spadł z ligi. Spędził w niej jeszcze sezon 2004/2005, jednak z powodu kłopotów finansowych Perugię ukarano degradacją do Serie C1, a Di Francesco zdecydował się wówczas zakończyć piłkarską karierę w wieku 36 lat.
Kariera reprezentacyjna.
W reprezentacji Włoch Di Francesco zadebiutował za kadencji Dino Zoffa, a fakt ten miał miejsce 5 września 1998 roku w wygranym 2:0 wyjazdowym meczu z Walią, rozegranym w ramach kwalifikacji do Euro 2000. W kwalifikacjach grał w pierwszym składzie Włochów, jednak ostatecznie na turniej w Belgii i Holandii nie pojechał z powodu spadku formy i straty miejsca w składzie Romy. Ogółem w kadrze Włoch Di Francesco rozegrał 12 meczów i strzelił 1 gola (wygranym 6:2 w grudniu 1998 z Gwiazdami FIFA, rozegranym z okazji 100-lecia Włoskiego Związku Piłki Nożnej).

</doc>
<doc id="930530" url="https://pl.wikipedia.org/wiki?curid=930530" title="RTCN Tarnawatka">
RTCN Tarnawatka

RTCN Tarnawatka – Radiowo-Telewizyjne Centrum Nadawcze koło wsi Tarnawatka (niedaleko Zamościa). 154-metrowy stalowy maszt zbudowany został w celu pokrycia sygnałem radiowym i telewizyjnym Zamojszczyzny i okolic, dzięki nadajnikom na nim zamieszczonym. Jest to stacja nadawcza o średnio-dużych mocach. Umożliwia także odbiór radia i telewizji na zachodnich krańcach Ukrainy. Obiekt należy do Spółki Akcyjnej EmiTel.
Transmitowane programy.
Programy telewizyjne.
Programy telewizji analogowej (wyłączone 17 czerwca 2013 r.)

</doc>
<doc id="930534" url="https://pl.wikipedia.org/wiki?curid=930534" title="Wspólnota administracyjna Assling">
Wspólnota administracyjna Assling



</doc>
<doc id="930537" url="https://pl.wikipedia.org/wiki?curid=930537" title="Wspólnota administracyjna Hörlkofen">
Wspólnota administracyjna Hörlkofen

Wspólnota administracyjna Hörlkofen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding. Siedziba wspólnoty znajduje się w miejscowości Wörth. Przewodniczącym jej jest Rudolf Borgo. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930539" url="https://pl.wikipedia.org/wiki?curid=930539" title="Atlético Zulia Fútbol Club">
Atlético Zulia Fútbol Club



</doc>
<doc id="930542" url="https://pl.wikipedia.org/wiki?curid=930542" title="Atlético Zulia">
Atlético Zulia

Atlético Zulia Fútbol Club - wenezuelski klub piłkarski z siedzibą w mieście Maracaibo, stolicy stanu Zulia.
Historia.
Klub założony został w mieście Lagunillas pod nazwą Unicol Fútbol Club. Po sezonie 1995/96 przeniósł się do miasta Maracaibo i zmienił nazwę na Atlético Zulia Fútbol Club. Przed sezonem 1998/99 przejęty został przez klub ULA Mérida.

</doc>
<doc id="930545" url="https://pl.wikipedia.org/wiki?curid=930545" title="Atletico Zulia Maracaibo">
Atletico Zulia Maracaibo



</doc>
<doc id="930549" url="https://pl.wikipedia.org/wiki?curid=930549" title="Wspólnota administracyjna Oberding">
Wspólnota administracyjna Oberding

Wspólnota administracyjna Oberding – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding. Siedziba wspólnoty znajduje się w miejscowości Oberding.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930556" url="https://pl.wikipedia.org/wiki?curid=930556" title="Wspólnota administracyjna Oberneuching">
Wspólnota administracyjna Oberneuching

Wspólnota administracyjna Oberneuching – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding. Siedziba wspólnoty znajduje się w miejscowości Neuching.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930564" url="https://pl.wikipedia.org/wiki?curid=930564" title="Wspólnota administracyjna Pastetten">
Wspólnota administracyjna Pastetten

Wspólnota administracyjna Pastetten – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding. Siedziba wspólnoty znajduje się w miejscowości Pastetten.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="930568" url="https://pl.wikipedia.org/wiki?curid=930568" title="Konkurs Piosenki Eurowizji 2008">
Konkurs Piosenki Eurowizji 2008

53. Konkurs Piosenki Eurowizji został rozegrany 20, 22 i 24 maja 2008 i zorganizowany w Belgradzkiej Arenie przez serbskiego nadawcę Radio-Televizija Srbija (RTS). Koncerty konkursowe poprowadzili Jovana Janković i Željko Joksimović.
Finał konkursu wygrał Dima Biłan, reprezentant Rosji z piosenką „Believe”, współtworzoną z Jimem Beanzem, za którą otrzymał łącznie 272 punkty.
Lokalizacja.
Miejsce organizacji konkursu.
Dzięki wygranej Mariji Šerifović, reprezentantki Serbii podczas 52. Konkursu Piosenki Eurowizji, organizacja konkursu w 2008 przypadła serbskiemu nadawcy publicznemu Radio-Televizija Srbije (RTS). Grupa Referencyjna Europejskiej Unii Nadawców zdecydowała, że koncert odbędzie się w Belgradzie. Konkurs odbył się w Belgradzkiej Arenie, trzeciej co do wielkości hali widowiskowo-sportowej w Europie, która średnio może pomieścić niemal 18,4 tys. widzów.
Potencjalna zmiana lokalizacji.
W związku ze zorganizowaniem protestów w Belgradzie przeciwko ogłoszonej 21 lutego 2008 niezależności Kosowa, międzynarodowe media spekulowały o zmianie miejsca organizacji konkursu ze względów bezpieczeństwa. Pojawiły się propozycje organizacji konkursu przez ubiegłorocznego gospodarza, tj. miasto Helsinki. Ukraina została również uznana za potencjalną opcję, ponieważ zajęła drugie miejsce w konkursie rok wcześniej. Grecka telewizja Ellinikí Radiofonía Tileórasi (ERT) również zaproponowała EBU ponowne zorganizowanie konkursu w Atenach. Dzień po zorganizowaniu marszu Europejska Unia Nadawców (EBU) wydała oświadczenie, w którym zaznaczyła, że wydarzenia w Belgradzie nie będą miały żadnego wpływu ani na termin przygotowań do konkursu, ani na miejsce jego organizacji. Stacja RTS zobowiązała się zapewnić delegacjom uczestniczącym w konkursie zwiększoną ochronę w sytuacji narastająego niezadowolenia mieszkańców Belgradu z powodu ogłoszenia niepodległości Kosowa. Delegacje Albanii, Chorwacji i Izraela otrzymały dodatkowo zwiększoną ochronę. 
Przebieg konkursu.
Pod koniec 2007 reżyser konkursu Bjørn Erichsen podał informację, że głównymi sponsorami wydarzenia będą Raiffensen Bank i T.E.A.M. (Television Event and Media Marketing AG). W przygotowaniach do konkursu pomogły organizatorom także firmy: StageOne oraz PROCON Event Engineering.
4 marca 2008 nadawca Radio-Televizija Srbije (RTS) ogłosił, że konkurs poprowadzą Jovana Janković i Željko Joksimović.
Nowy format, losowanie półfinałów.
Podczas majowej konferencji prasowej w Helsinkach w 2007 główny kierownik wykonawczy imprezy Svante Stockselius poinformował zgromadzonych o możliwej zmianie formatu konkursu i przygotowaniu dwóch rund półfinałowych. 28 września oficjalnie ogłoszono zaakceptowanie zmian przez Europejską Unię Nadawców (EBU) podczas 50. spotkania zarządu organizowanego w Weronie. Z każdego półfinału awansowało dziesięciu uczestników: dziewięciu wybierali telewidzowie za pomocą audiotele, natomiast wybór dziesiątego należał do specjalnej komisji sędziowskiej przyznającej tzw. „dziką kartę”.
38 państw biorących udział w obu półfinałach podzielono na sześć koszyków. O przydziale do określonego koszyka zdecydowało położenie geograficzne oraz matematyczny rozkład głosów od 2004, w opracowaniu którego pomogła EBU firma Digame. Miało to na celu ograniczenie przewidywalności głosowania poszczególnych krajów i podniesienie poziomu emocji w rundach półfinałowych. Cztery koszyki zawierały po sześć krajów, dwa pozostałe – siedem państw. Do udziału w każdym z półfinałów przydzielono po trzy kraje z każdego koszyka. Państwo z piątego koszyka trafiło do półfinału oznaczonego na pierwszej kopercie, natomiast ostatni kraj z szóstego – do drugiego oznaczonego na drugiej.
Losowanie składu półfinałów odbyło się 28 stycznia 2008 w Belgrade City Hall o godzinie 13:00 czasu środkowoeuropejskiego i zostało przeprowadzone przez tancerzy z Krajowego Tańca KOLO. Podczas uroczystości zaśpiewał Željko Joksimović.
Państwa z zagwarantowanym miejscem w finale, czyli finaliści 52. Konkursu Piosenki Eurowizji oraz kraje tzw. „Wielkiej Czwórki” (Francja, Hiszpania, Niemcy i Wielka Brytania) mogły wybrać, które rundy będą transmitowane przez krajowych nadawców publicznych.
17 marca w Sava Centre odbyło się spotkanie wszystkich delegacji oraz losowanie numerów startowych dla uczestników obu półfinałów oraz finalistów. Gospodarzami ceremonii zostali prowadzący konkurs: Jovana Janković i Željko Joksimović, a podczas spotkania obecni byli także: główny producent imprezy Sandra Suša, kierownik wykonawczy Svante Stockselius oraz manager konkursu – Kati Varblane.
Projekt grafiki.
Grafika, hasło („Confluence of Sound”) oraz scena 53. Konkursu Piosenki Eurowizji inspirowane były lokalizacją kraju: geograficznym przecinaniem się dwóch rzek: Sawy i Dunaju oraz punktem ich przecięcia, czyli parkiem Kalegmedan. Logo konkursu zaprojektował Boris Miljković, a scenę koncertową o wymiarach 27x25 metrów – David Cushing. Scenografem został Goran Joksimović, głównym operatorem kamer – Sven Stojanović, za oświetlenie odpowiedzialny był Per Sundin.
Krótkie filmy przed każdym występem półfinałowym, czyli tzw. „pocztówki”, przedstawiały flagę kraju-reprezentanta oraz krótką historię państwa i jego mieszkańców. W trakcie wyświetlania każdej z pocztówek prezentowano krótkie listy w ojczystym języku artysty (wyjątek stanowi serbska, która składała się z tekstów „Welcome to Belgrade” i „Welcome to Serbia” w różnych językach). Pod koniec każdej pocztówki pokazywano logo konkursu.
Kontrowersje.
Włoski dziennik "Corriere della Sera" poinformował o tym, że wyniki Konkursu Piosenki Eurowizji zostały zmanipulowane na korzyść Rosji. Podobne komentarze pojawiły się w Niemczech, ponieważ reprezentantki kraju No Angels nie otrzymały żadnego punktu od swoich sąsiadów, co wzbudziło w mieszkańcach podejrzenia.
Po ogłoszeniu wyników, w których reprezentacja Polski zajęła przedostatnie miejsce, w kraju rozgorzała dyskusja na temat sensu udziału w Konkursie Piosenki Eurowizji w ówczesnej formie. Artyści, dziennikarze muzyczni oraz większość internautów bronili polskiej reprezentantki, Isis Gee, uważając, że ostatnie miejsce było dla niej krzywdzące. Maryla Rodowicz w komentarzu dla dziennika „Fakt” w ostrych słowach zaproponowała rezygnację z konkursu oraz skrytykowała system głosowania, stwierdzając, że nawet utwór z Hiszpanii, który uznała za „debilny”, miał więcej punktów. Podobne zdanie miała Irena Santor, która nazwała imprezę „cyrkiem” oraz uznała, że nawet zespół ABBA nie wygrałby w barwach Polski.
Komentarze o upolitycznieniu konkursu odbiły się też mocnym echem poza Polską. Terry Wogan, który od ponad 30 lat komentował konkurs w Wielkiej Brytanii, zrezygnował z tej roli w 2008. Brytyjskie media szeroko zajęły się sprawą upolitycznienia imprezy, krytycznie odnosząc się do systemu głosowania, który – ich zdaniem – doprowadził do porażki reprezentanta kraju. Simon Cowell, krytyk muzyczny oraz twórca m.in. formatu "The X Factor" skomentował konkurs słowami: "Jeżeli ten program dostarcza ludziom rozrywki, to wspaniale, ale jako konkurs jest raczej pusty i bezsensowny".
Kraje uczestniczące.
Do udziału w 53. Konkursie Piosenki Eurowizji zgłosiły się 43 kraje, w tym dwa debiutujące państwa: San Marino i Azerbejdżan. Z rywalizacji wycofała się austriacka telewizja publiczna – Österreichischer Rundfunk (ORF). Powodem rezygnacji okazał się brak zainteresowania mieszkańców konkursem, niesatysfakcjonujące wyniki reprezentantów oraz polityczne głosowanie. Nadawca transmitował jednak finał konkursu.
Na scenie zaśpiewano piosenki w ponad 20 różnych językach, w tym jedną w nieistniejącym języku, którą wykonali reprezentanci Belgii – zespół Ishtar.
Wśród uczestników konkursu znalazło się kilku artystów, którzy wystąpili w przeszłości na eurowizyjnej scenie: Charlotte Perrelli ze Szwecji wygrała konkurs w 1999, a Dima Biłan z Rosji zajął drugie miejsce w konkursie w 2006. Roberto Meloni z łotewskiej formacji Pirates of the Sea pojawił się w stawce konkursowej drugi rok z rzędu, rok wcześniej reprezentował kraj jako członek grupy Bonaparti.lv.
Wyniki.
Finał.
Finał konkursu odbył się 24 maja 2008. W finale wzięło udział 25 państw, w tym: kraje tzw. „Wielkiej Czwórki” (Francja, Hiszpania, Niemcy, Wielka Brytania), organizator konkursu (Serbia), po dziewięć najwyżej ocenionych krajów z pierwszego i drugiego półfinału oraz dwa kraje, które otrzymały tzw. „dzikie karty” od jurorów (Polska, Szwecja).
Legenda:

</doc>
<doc id="930569" url="https://pl.wikipedia.org/wiki?curid=930569" title="C.F. Monterrey">
C.F. Monterrey



</doc>
<doc id="930570" url="https://pl.wikipedia.org/wiki?curid=930570" title="Wspólnota administracyjna Steinkirchen">
Wspólnota administracyjna Steinkirchen

Wspólnota administracyjna Steinkirchen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding. Siedziba wspólnoty znajduje się w miejscowości Steinkirchen. Przedstawicielem jej jest Ursula Eibl. Powstała 1 maja 1978 w wyniku reformy administracyjnej.
Wspólnota administracyjna zrzesza cztery gminy wiejskie "(Gemeinde)": 

</doc>
<doc id="930574" url="https://pl.wikipedia.org/wiki?curid=930574" title="Ziarnojady">
Ziarnojady



</doc>
<doc id="930576" url="https://pl.wikipedia.org/wiki?curid=930576" title="Jubal">
Jubal

Jubal (po hebrajsku, Yuval יוּבָל oznacza: potok, strumień lub dopływ) – według Biblii syn Lamecha i Ady, brat Jabala, potomek Kaina. Przodek wszystkich tych, którzy grali na lirze lub flecie (Rdz 4,20-21), jedyny muzyk wymieniany przed Potopem. Biblia uznaje go za wynalazcę muzyki.

</doc>
<doc id="930577" url="https://pl.wikipedia.org/wiki?curid=930577" title="Wspólnota administracyjna Wartenberg">
Wspólnota administracyjna Wartenberg

Wspólnota administracyjna Wartenberg – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding. Siedziba wspólnoty znajduje się w miejscowości Wartenberg.
Wspólnota administracyjna zrzesza jedną gminę targową "(Markt)" oraz dwie gminy wiejskie "(Gemeinde)": 

</doc>
<doc id="930589" url="https://pl.wikipedia.org/wiki?curid=930589" title="Mechujael">
Mechujael

Mechujael – postać biblijna. Syn Irada, ojciec Metuszaela, potomek Kaina (Rdz 4:18).

</doc>
<doc id="930596" url="https://pl.wikipedia.org/wiki?curid=930596" title="Gamrat">
Gamrat

Gamrat SA – przedsiębiorstwo w Jaśle zajmujące się przetwórstwem tworzyw sztucznych, głównie polichlorku winylu i polietylenu, działa w formie spółki akcyjnej.
Przedsiębiorstwo specjalizuje się w produkcji materiałów dla budownictwa takich jak systemy rynnowe, podsufitki, węże zbrojone, przewody elastyczne, odwodnienia liniowe, systemy rurowe i deski tarasowe.
Historia.
Zakład powstał na podstawie decyzji z 27 października 1936 roku w ramach rozbudowy Centralnego Okręgu Przemysłowego, jako filia Państwowej Wytwórni Prochów w Pionkach. Budowę rozpoczęto w miejscowości Krajowicach, około 4 km od Jasła, na terenach, które na przełomie XIV i XV wieku należały do rycerskiego rodu Gamratów – skąd też późniejsza nazwa zakładu. Obecnie jest to część Jasła. Do prac nad budową zakładu przystąpiono w lipcu 1937 roku.
Przed wojną nie zdążono jednak uruchomić produkcji. W czasie II wojny światowej Niemcy zdemontowali częściowo fabrykę, a jej pozostałości produkowały na potrzeby Wehrmachtu. W zakładzie istniała silna grupa ruchu oporu. W czasie wojny zginęły w zakładzie 32 osoby.
Po wojnie fabryka, jak i większość Jasła była zniszczona. W 1950 roku podjęto decyzję o jej odbudowie, w oparciu o wyposażenie fabryki amunicji uzyskane z Niemiec w ramach reparacji wojennych. Produkcja została uruchomiona dopiero w 1956 r. Zakład otrzymał nazwę: „Wytwórnia Chemiczna nr 12 w Krajowicach” i początkowo cała jego produkcja miała być przeznaczona dla wojska. Okazało się jednak, że na zaspokojenie zapotrzebowania zamówień wojskowych wystarczy 10–15% mocy przerobowych zakładu. W związku z tym w 1957 r. uruchomiono produkcję środków ochrony roślin, żywic formaldehydowo-fenolowych stosowanych do płyt gramofonowych. W 1958 roku wytwórnia została przemianowana na Zakłady Chemiczne Gamrat.
W późniejszych latach poszerzano stopniowo produkcję. M.in. produkowano wykładzinę podłogową o nazwie „Nitroleum” (1958) płytki podłogowe z PCW (1959), wykładziny podłogowe „Linoleum” (1974), okładziny ścienne „Pianivil” (1976), profile i rury z PCW (1963) i polietylenu (1972).
W latach 70 XX w. zaczął działać oddział pirotechniki (wydział produkcji specjalnej, obecnie osobna spółka PHO), produkujący prochowe ładunki napędowe do silników rakietowych m.in. granatników przeciwpancernych RPG-7 i RPG-76, pocisków lotniczych S-5 i pocisków niekierowanych BM-21 Grad. Produkowano również nitroglicerynowe prochy artyleryjskie i moździerzowe. Maksymalna ilość zatrudnionych pracowników przekraczała w latach 80 XX w. 2000 osób, w tym 500 w wydziale produkcji specjalnej.
Zakład posiadał swoje ośrodki wczasowe nad morzem (Mrzeżyno), w Bieszczadach (Rzepedź), oraz na południu powiatu jasielskiego w Krempnej.
Od 1974 roku działa Zakładowy Ośrodek Informatyki Etogam, który na swojej maszynie ODRA wykonywał obliczenia dla innych zakładów jak Polifarb Dębica, Zakłady Chemiczne w Pustkowie, Zakłady Maszyn Górniczych Glinik w Gorlicach.
W roku 1979 powstał na terenie Gamratu Ośrodek Badawczo-Rozwojowy ERG, który projektował i wykonywał części maszyn dla potrzeb produkcji specjalnej w ramach zjednoczenia ERG.
W Brzozowie działał zamiejscowy oddział zakładu, który w latach 90 XX w. przekształcił się w samodzielny zakład przetwórczy tworzyw sztucznych ARTGOS.
Najnowsze wydarzenia.
Na skutek przekształceń ustrojowych w Polsce i zmniejszenia produkcji wojskowej, w latach 90. znacznie zmniejszyło się zatrudnienie. Przetrwanie produkcji wojskowej zapewniła produkcja paliwa dla pocisków PPZR Grom.
W 2001 r. z powodu złej kondycji finansowej sprzedano linię produkcyjną styropianu spółce Arbet. W roku 2000 dyrekcja ogłosiła plan redukcji liczby pracowników samego zakładu Gamrat z ok. 1300 do ok. 700 osób, który zrealizowano etapami do roku 2003.
W roku 2007 uruchomiono nową linię produkcyjną wykładzin, zwiększając zatrudnienie o 100 osób.
W dniu 30 kwietnia 2014 roku Gamrat sprzedał francuskiej spółce – Tarkett 100% udziałów w spółce Gamrat Wykładziny Sp. z o.o. Wartość transakcji wyniosła 92,4 mln zł.
W marcu 2015 r. do użytku oddana została linia do produkcji dwukolorowych rur warstwowych z polietylenu. Inwestycja kosztowała 1,4 mln zł. W 2015 roku Gamrat planuje także inwestycję „Deski tarasowe z kompozytów”. W tym celu zakupi linię produkcyjną firmy Bausano o wartości 2,5 mln zł. Posłuży ona do produkcji desek i legarów tarasowych z mączki drzewnej i PVC – (WPC).
Prywatyzacja.
1 sierpnia 1996 roku przedsiębiorstwo państwowe zostało przekształcone w jednoosobową spółką Skarbu Państwa. Następnie została przekształcona w kilka spółek, z których największa Zakłady Tworzyw Sztucznych Gamrat SA kontynuowała dawną działalność, zaś pozostałe były utworzone z rozmaitych jednostek pomocniczych dawnych zakładów państwowych. W celu prywatyzacji części cywilnej, wydział produkcji specjalnej (wojskowej) wydzielono z dniem 1 stycznia 2003 roku jako Zakład Produkcji Specjalnej (ZPS) sp. z o.o.. W marcu 2008 roku całość udziałów ZPS nabyła Bumar Sp. z o.o., w związku z czym weszła ona w skład Grupy Bumar, a następnie Polskiego Holdingu Obronnego.
W roku 2004 Ministerstwo Skarbu wstrzymało planowaną prywatyzację, gdyż uznano, że zakład miał być sprzedany za zbyt niską cenę.
18 czerwca 2008 minister skarbu państwa, Aleksander Grad podpisał decyzję o prywatyzacji spółki. Do negocjacji rozpoczętych w 2009 roku zgłosiło się 8 podmiotów. Trzy z nich; Lentex S.A., LERG S.A., Gerflor SAS zostały dopuszczone do dalszych rozmów. W ich rezultacie 15 kwietnia 2011 spółka Gamrat SA została sprzedana spółce Lentex SA z Lublińca za ponad 100 mln zł. Podobnie jak w przypadku innych przedsiębiorstw państwowych pracownikom zostały udostępnione akcje pracownicze. Do ich otrzymania uprawnionych było 3463 osób.
Grupa kapitałowa.
W 2013 roku Gamrat za 8 625 000 euro kupił 100% udziałów w bułgarskiej spółce Devorex z siedzibą w Płowdiwie. Devorex produkuje m.in. systemy rynnowe, systemy odwodnień liniowych oraz rury polipropylenowe do wewnętrznych instalacji grzewczych oraz przesyłu wody. Atutem spółki jest sieć sprzedaży złożona z ponad 500 dystrybutorów na czterech kontynentach.
W dniu 3 lipca 2014. w Myślenicach w siedzibie firmy PLAST-DACH Sp. z o.o. doszło do podpisania dwóch umów przedwstępnych na zakup 95% udziałów w spółce PLAST – DACH Sp. z o.o. Profil działalności firmy to produkcja systemów rynnowych z tworzyw sztucznych oraz ze stali. W dniu 18 lutego 2015 roku nazwa spółki została zmieniona na nową nazwę PD PROFIL.
Oprócz spółek zależnych Gamrat posiada także udziały w dwóch innych spółkach. Pierwszą z nich jest Plast-Box S.A. notowany na GPW. Plast-Box produkuje opakowania z tworzyw sztucznych. Gamrat posiada 8 600 000 akcji (20,50%) w kapitale zakładowym tej spółki. Drugą z nich jest Prymus S.A., który zajmuje się hurtową sprzedażą wyrobów chemicznych. Prymus jest notowany na NewConnect. Gamrat posiada 1 514 102 akcji tej spółki(15,93%).

</doc>
<doc id="930611" url="https://pl.wikipedia.org/wiki?curid=930611" title="Eurofighter Jagdflugzeug">
Eurofighter Jagdflugzeug

Eurofighter Jagdflugzeug GmbH – europejskie konsorcjum zbrojeniowe, które koordynuje projekt, produkcję i rozwój samolotu Eurofighter Typhoon. Wliczają się w to również silniki odrzutowe zaprojektowane i wyprodukowane przez EuroJet Turbo GmbH.
Założone w 1986 r. w Niemczech (gdzie również mieści się jego siedziba w Hallbergmoosen), zakłady przedsiębiorstwa mieszczą się również w czterech europejskich państwach:

</doc>
<doc id="930614" url="https://pl.wikipedia.org/wiki?curid=930614" title="Ricardo Bochini">
Ricardo Bochini

Ricardo Enrique Bochini (ur. 25 stycznia 1954 w Zárate) – były argentyński piłkarz grający jako ofensywny pomocnik.
Obdarzany przydomkiem "El Bocha".
Kariera klubowa.
Bochini jest jednym z symboli Indepediente. W klubie z Avellanedy grał w latach 1972-1991. W tym okresie rozegrał 653 ligowe mecze i strzelił 106 goli. Z Indepediente czterokrotnie był mistrzem Argentyny, czterokrotnie sięgał po Copa Libertadores (1973, 1974, 1975, 1984), a dwa razy wywalczył Puchar Interkontynentalny (1973, 1984).
Szesnaście lat po zakończeniu kariery, Sportivo Barracas grający ówcześnie w piątej lidze, zdecydował się zatrudnić Bochiniego, by rozegrał oficjalny mecz, który miał być ukoronowaniem jego kariery. 27 lutego 2007, rozegrał kilka minut w meczu.
Kariera reprezentacyjna.
Mimo niepodważalnej pozycji w Indepediente, w reprezentacji Argentyny pojawiał się epizodycznie. W kręgu zainteresowania kolejnych selekcjonerów znajdował się już od połowy lat 70., jednak w kadrze na mistrzostwa świata znalazł się dopiero w 1986. W turnieju w Meksyku zagrał 4 minuty w półfinałowym meczu z Belgią, co dało mu tytuł mistrza świata. Łącznie w kadrze rozegrał 28 spotkań (1973-1986).
Styl gry.
Pomimo słabych warunków fizycznych, Bochini charakteryzował się wysokim wyskokiem. Chociaż nie był ponadprzeciętnym strzelcem, to jeśli już strzelał, zwykle miało to miejsce w ważnych spotkaniach. Był uważany za jednego z najlepszych rozgrywających lat 80., często pomagając kolegom z drużyny, ze względu na boiskową inteligencję, przegląd pola, wizję oraz dokładne podania. W Argentynie, używana się wyrażenia "pase bochinesco", w odniesieniu do precyzyjnego, przecinającego linię obrony, podania do napastnika, w celu wyprowadzenia go jeden na jednego przeciwko bramkarzowi. Bochini stał się mistrzem gry na pozycji nr 10 – zawsze gotowy do podania, potrafił utrzymywać się przy piłce i opóźniać podanie na tak długo, dopóki zawodnik, którego chce obsłużyć podaniem, nie osiągnie idealnej pozycji do strzału. Taki styl gry nazywa się "la pausa".

</doc>
<doc id="930617" url="https://pl.wikipedia.org/wiki?curid=930617" title="Black &amp; White 2">
Black &amp; White 2

Black &amp; White 2 – komputerowa strategiczna gra czasu rzeczywistego, wyprodukowana przez Lionhead Studios i wydana w 2005 roku przez Electronic Arts. Jest to sequel gry "Black &amp; White". Gracz wciela się w niej w istotę sprawującą kontrolę nad światem (tzw. gra w boga).
Koncepcja gry.
Najbardziej charakterystyczną cechą "Black &amp; White 2" jest to, że gracz wciela się w postać boga przyzwanego przez modlitwy ludzi. Bóg kierowany przez gracza nie jest ani wszechmocny, ani jedyny – jego przetrwanie zależy od modlitw swoich wyznawców, o których potrzeby musi dbać i o względy których musi zabiegać. Poza tym gracz posiada chowańca, czyli wielkie antropomorficzne zwierzę, które podlega bożym rozkazom. Chowaniec może być krową, lwem, małpą, wilkiem albo tygrysem. Zwierzak w miarę postępów w grze rozwija się – rośnie, a także kształtuje swoją osobowość. Dobrze wyszkolony chowaniec może pomagać graczowi w wielu działaniach.
Poza symulacją mocy boga i możliwością rozbudowy miast, w "Black &amp; White 2" znalazły się elementy typowej gry strategicznej – gracz może budować armie i kierować nimi wedle własnej woli.
"Black &amp; White 2", w przeciwieństwie do "Black &amp; White", posiada typowy dla gier strategicznych interfejs, za pomocą którego można obserwować stan chowańca, rozbudowywać miasta, kontrolować wojska itd.
Władza oddziaływania.
Jedyną drogą bezpośredniego oddziaływania na świat jest „boska ręka”, za pomocą której gracz może podnosić ludzi, drzewa, jedzenie itp. oraz oddziaływać na powierzchnię ziemi. Poza tym można czynić cuda, ale do tego potrzebna jest mana (moc modlitwy ludzi). Jedną z najbardziej innowacyjnych cech gry jest ograniczenie roli tradycyjnego interfejsu użytkownika na rzecz operacji wykonywanych „boską dłonią”. Na przykład, gdy gracz chce uczynić cud, może wybrać go z odpowiedniego menu, ale wystarczy, że wyrysuje ręką na ziemi odpowiedni symbol.
Cuda posiadają wiele różnych zastosowań. Jest 6 cudów zwyczajnych: ogień, błyskawica, woda, tarcza, uleczenie i meteory, każdy z nich może być rzucony w odpowiednie miejsce lub rozlany (zwiększa się wtedy przestrzeń oddziaływania kosztem mocy). Poza tym występują cztery cuda epickie: huragan, syrena, trzęsienie ziemi i wulkan, w przeciwieństwie do zwyczajnych mogą one być czynione również poza strefą wpływów (obszarem boskiej władzy gracza).

</doc>
<doc id="930619" url="https://pl.wikipedia.org/wiki?curid=930619" title="Solomon Robert Guggenheim">
Solomon Robert Guggenheim

Solomon Robert Guggenheim (ur. 2 lutego 1861 w Filadelfii, zm. 3 listopada 1949 w Nowym Jorku) – amerykański kolekcjoner dzieł sztuki i filantrop.
Po studiach w Szwajcarii powrócił do USA, aby pracować w rodzinnym przedsiębiorstwie. W 1919 wycofał się z biznesu i skoncentrował na sztuce. W 1937 założył fundację swojego imienia.

</doc>
<doc id="930620" url="https://pl.wikipedia.org/wiki?curid=930620" title="Synagoga Staromiejska w Dębicy">
Synagoga Staromiejska w Dębicy

Synagoga Staromiejska w Dębicy – nieistniejąca synagoga znajdująca się w Dębicy przy ulicy Wielopolskiej.
Synagoga została zbudowana przed 1711 rokiem przez gminę żydowską ze Starego Miasta w Dębicy. Podczas II wojny światowej synagoga została doszczętnie zdewastowana przez hitlerowców. 3 kwietnia 1954 roku wydano zgodę na rozbiórkę ruin synagogi. Pochodzący z nich materiał budowlany posłużył na wykonanie remontu synagogi Nowomiejskiej, mieszczącej się przy ulicy Krakowskiej.

</doc>
<doc id="930621" url="https://pl.wikipedia.org/wiki?curid=930621" title="Naama (Księga Rodzaju)">
Naama (Księga Rodzaju)

Naama, Naamah, Na'amah lub Na'ama (hebr.: נַעֲמָה, oznaczające "przyjemny") – biblijna postać, córka Lamecha, potomka Kaina i Silli. Miała być siostrą Tubal-Kaina (Rdz 4:22).

</doc>
<doc id="930625" url="https://pl.wikipedia.org/wiki?curid=930625" title="Mac OS 9">
Mac OS 9

Mac OS 9 – ostatnia wersja klasycznej serii systemu Mac OS, wprowadzony 23 października 1999. Następca systemu Mac OS 8. Wraz z Mac OS 9 wprowadzono m.in. Keychain, CarbonLib, Sherlock 2, obsługę UNIXowych systemów plików.

</doc>
<doc id="930627" url="https://pl.wikipedia.org/wiki?curid=930627" title="Rzeź Trubeckiego">
Rzeź Trubeckiego

Rzeź Trubeckiego (ros. Взятие Мстиславля) – pogrom cywilnej ludności Mścisławia (obecnie Białoruś), dokonany 22 lipca 1654 przez wojska rosyjskie pod wodzą kniazia Aleksego Nikitycza Trubeckiego.
W czasie kampanii letniej roku 1654 (w ramach wojny polsko-rosyjskiej 1654–1667) główne zgrupowanie wojsk moskiewskich uderzyło w kierunku na Mińsk. Jednocześnie z południa jego marsz ubezpieczały wojska Trubeckiego, próbujące 18 lipca szturmem zdobyć Mścisław. Miasta broniła okoliczna litewska szlachta i mieszczanie pod wodzą Jana Statkiewicza. Do obrońców miasta należał Aleksander Iwicki herbu Kuszaba, zabity podczas walk o miasto.
Sytuację broniących dodatkowo skomplikował fakt ucieczki części załogi miasta, która opuściła gród pod pretekstem wycieczki. Mścisław upadł 22 lipca, a Rosjanie dokonali rzezi jego ludności. Zginęło wówczas 15 tysięcy osób, w tym kobiety i dzieci. Przy życiu pozostawiono 700 rzemieślników, którzy byli potrzebni państwu moskiewskiemu, a których przesiedlono później w głąb Rosji. Mieszkańców Mścisławia nazywano odtąd "niedosiekami".

</doc>
<doc id="930628" url="https://pl.wikipedia.org/wiki?curid=930628" title="Oops!... I Did It Again">
Oops!... I Did It Again

Oops! ...I Did It Again – drugi studyjny album Britney Spears wydany w 2000 przez wytwórnię Jive Records, która zajęła się również promocją płyty. Znalazło się na niej 13 utworów.
Na całym świecie album został sprzedany w nakładzie około 27 mln egzemplarzy, w samych Stanach Zjednoczonych rozszedł się w nakładzie 10 mln kopii, otrzymując za to osiągnięcie certyfikat diamentowej płyty, w Europie w nakładzie 4 mln egzemplarzy według International Federation of the Phonographic Industry, otrzymując za to osiągnięcie czterokrotną platynę, zaś w Japonii w nakładzie 100 tys. egzemplarzy, uzyskując za to wyróżnienie w postaci złotej płyty, według stowarzyszenia Recording Industry Association of Japan. 
Po wydaniu "Oops!... I Did It Again" otrzymał pozytywne recenzje od krytyków muzycznych, którzy chwalili jego produkcję, jakość brzmienia i dojrzewający wokal Spears. Album był wielkim światowym sukcesem, zajmując pierwsze miejsca na listach przebojów w dwudziestu krajach, podczas gdy w wielu innych znalazł się w pierwszej piątce. Zadebiutował na pierwszym miejscu "listy Billboard" 200 w Stanach Zjednoczonych, ze sprzedażą w pierwszym tygodniu na poziomie 1,39 miliona egzemplarzy, bijąc rekord Nielsen SoundScan pod względem największej sprzedaży płyt w tygodniu debiutów przez kobietę. Był to drugi album Spears, który otrzymał certyfikat diamentu od RIAA, co czyni ją w wieku 18 lat najmłodszą artystką, która ma tyle albumów z wcześniej wymienionym certyfikatem. Ze sprzedażą ponad 27 milionów egzemplarzy na całym świecie, Oo"ps!... I Did It Again" jest jednym z najlepiej sprzedających się albumów wszech czasów. 
Wydano cztery single promujące album. Jego utwór tytułowy był wielkim sukcesem komercyjnym na całym świecie, osiągając jeden numer w piętnastu krajach i sięgając liczby dziewięć na US "Billboard" Hot 100. Jego drugi singiel, „ Lucky ”, uplasował się na pierwszym miejscu w Austrii, Niemczech, Szwecji i Szwajcarii, w pierwszej dziesiątce w Australii, Belgii, Kanadzie, Danii, Irlandii, Włoszech, Holandii, Nowej Zelandii, Norwegii, Polsce, Rumunii i w Wielkiej Brytanii i na dwudziestym trzecim miejscu zestawienia US "Billboard" Hot 100. Trzeci singiel „ Stronger ” dotarł do pierwszej dziesiątki w Austrii, Finlandii, Niemczech, Polsce, Rumunii, Szwecji, Szwajcarii i Wielkiej Brytanii, osiągając szczyt pod numerem jedenastym w USA "Billboard" Hot 100. "Stronger" również stał się najlepiej sprzedającym się singlem z albumu, otrzymując złoty certyfikat w Australii, Danii, Niemczech, Nowej Zelandii, Szwecji i Stanach Zjednoczonych. Jego ostatni singiel, „ Don’t Let Me Be the Last to Know ”, odniósł umiarkowany sukces na listach przebojów, osiągając pierwsze miejsce w Rumunii oraz w pierwszej dziesiątce w Austrii, Polsce i Szwajcarii. Aby promować album, Spears wystąpiła w kilku programach telewizyjnych i na ceremoniach wręczenia nagród, w tym na 2000 MTV Video Music Awards, gdzie wykonała kontrowersyjny występ rozpoczynając show w czarnym garniturze, zaszokowała publiczność i media, zdzierając go, by pokazać odkrywczy, cielisty strój sceniczny z setkami strategicznie rozmieszczonych kryształów Swarovskiego. Była też po raz pierwszy gospodarzem i gościem muzycznym w "Saturday Night Live". Ponadto Spears wyruszyła w trasę koncertową zatytułowaną Oops!... I Did It Again Tour , która rozpoczęła się 20 czerwca 2000 roku i zakończyła na festiwalu Rock in Rio 18 stycznia 2001 roku. 

</doc>
<doc id="930630" url="https://pl.wikipedia.org/wiki?curid=930630" title="TBD">
TBD



</doc>
<doc id="930636" url="https://pl.wikipedia.org/wiki?curid=930636" title="Andrzej Blikle">
Andrzej Blikle

Andrzej Jacek Blikle (ur. 24 września 1939 w Warszawie) – polski informatyk, profesor nauk matematycznych, członek Rady Języka Polskiego, pracownik naukowy, specjalista w zakresie matematycznych podstaw informatyki, a także mistrz cukierniczy.
Życiorys.
Urodził się podczas obrony Warszawy we wrześniu 1939 w biurze firmy Blikle przy ul. Nowy Świat.
Absolwent VI Liceum Ogólnokształcącego im. Tadeusza Reytana w Warszawie (1956) oraz
Wydziału Matematyki i Fizyki Uniwersytetu Warszawskiego. Interesował się szczególnie logiką i matematycznymi podstawami informatyki. W 1966 uzyskał stopień naukowy doktora na podstawie pracy zatytułowanej "Matematyczne aspekty organizacji maszyn bezadresowych" w Instytucie Podstaw Informatyki Polskiej Akademii Nauk. Habilitował się w tej samej jednostce w 1971 w oparciu o rozprawę zatytułowaną "Algorithmically Definable Functions", poświęconą semantyce języków programowania. W 1990 otrzymał tytuł profesora nauk matematycznych.
W latach 1963–1971 pracował w Instytucie Matematycznym PAN, dochodząc do stanowiska docenta. Przeniósł się następnie do Centrum Obliczeniowego, zaś w 1977 objął stanowisko profesora w Instytucie Podstaw Informatyki PAN. Do końca lat 90. wykładał także na różnych uczelniach krajowych i zagranicznych m.in. w Berkeley, Kopenhadze i Linköping. Od 1996 zajmuje się również zarządzaniem kompleksową jakością przedsiębiorstw (TQM), prowadząc od 1997 w tej tematyce cykliczne konwersatorium w Warszawie. Jest autorem m.in. monografii "Automaty i Gramatyki. Wstęp do lingwistyki matematycznej" (PWN, Warszawa 1971).
Równolegle z karierą naukową kształcił się również w cukiernictwie, uzyskując w latach 70. kolejno stopnie czeladnika i mistrza cukierniczego. W latach 1990–2010 (z krótką przerwą) był prezesem zarządu spółki z ograniczoną odpowiedzialnością Blikle (istniejącej od 1869 rodzinnej firmy cukierniczej). W latach 2010–2012 pełnił funkcję przewodniczącego rady nadzorczej, a w 2013 został wiceprzewodniczącym rady nadzorczej tej firmy, był jej większościowym udziałowcem. W 2012 jego rodzina po przekształceniach utraciła wpływ na zarządzanie firmą, Andrzej Blikle pozostał jej mniejszościowym udziałowcem.
Współtworzył Polskie Towarzystwo Informatyczne (PTI), w latach 1987–1993 był prezesem tej organizacji, następnie otrzymał honorowe członkostwo PTI. W 1993 został członkiem Academia Europaea. Został również członkiem Rady Języka Polskiego i przewodniczącym Zespołu Terminologii Informatycznej. W latach 1997–1998 był prezesem warszawskiego Klubu Rotary, od którego w 2008 otrzymał Medal Paula Harrisa. W 2001 powołany w skład rady Fundacji Bankowej im. Leopolda Kronenberga, a w 2008 został prezesem zarządu stowarzyszenia Inicjatywa Firm Rodzinnych. Zasiadał w radach nadzorczych spółek branży finansowej i przemysłowej. Od 1998 należał do Polskiej Federacji Producentów Żywności, w latach 2002–2005 był prezesem zarządu tej organizacji. W 2006 został przewodniczącym rady fundacji Centrum im. Adama Smitha.
Autor książki "Doktryna jakości. Rzecz o skutecznym zarządzaniu" wydanej przez Onepress (2014). Książka została nagrodzona w 2015 w konkursie „Economicus” organizowanym przez „Dziennik Gazetę Prawną” (w kategorii autorów najlepszych poradników ekonomicznych) oraz w 2016 przez Kolegium Nauk o Przedsiębiorstwie Szkoły Głównej Handlowej (jako najlepsza praca naukowa z zakresu nauk o przedsiębiorczości).
Angażuje się również w działalność społeczną, kulturalną i charytatywną. Jest m.in. członkiem Społecznego Komitetu Opieki Nad Starymi Powązkami im. Jerzego Waldorffa oraz Stowarzyszenia Matematyków i Informatyków z Niepełnosprawnościami i ich Przyjaciół „Integrał”. Był członkiem komitetu poparcia Bronisława Komorowskiego przed wyborami prezydenckimi w 2010 i w 2015. W 2018 wszedł w skład powołanego przez Lecha Wałęsę Komitetu Obywatelskiego, mającego skupić się na monitorowaniu prawidłowego przebiegu wyborów w Polsce w latach 2018–2020.
Życie prywatne.
Jego praprapradziadek Andreas pochodził z Ravensburga w Wirtembergii, skąd wyemigrował do kantonu Gryzonia w Szwajcarii, a stamtąd przeniósł się do Chełma. Antoni, wnuk Andreasa i pradziadek Andrzeja Bliklego, otworzył w 1869 rodzinną cukiernię w Warszawie.
Andrzej Blikle jest żonaty z Małgorzatą Wróblewską-Blikle, ma syna Łukasza.

</doc>
<doc id="930639" url="https://pl.wikipedia.org/wiki?curid=930639" title="Andrzej Jacek Blikle">
Andrzej Jacek Blikle



</doc>
<doc id="930647" url="https://pl.wikipedia.org/wiki?curid=930647" title="Fabio Celestini">
Fabio Celestini

Fabio Celestini (ur. 31 października 1975 w Lozannie) – piłkarz szwajcarski pochodzenia włoskiego grający na pozycji defensywnego pomocnika.
Kariera klubowa.
Celestini pochodzi z Lozanny i tam też rozpoczynał piłkarską karierę w klubie Lausanne Sports. W 1995 roku zadebiutował w barwach tego klubu w Nationallidze A, ale początkowo nie grał w pierwszej jedenastce. W wyjściowym składzie Celestini zaczął grywać w sezonie 1997/1998 i wtedy to osiągnął swój pierwszy sukces, jakim było zdobycie Pucharu Szwajcarii, natomiast w lidze Lausanne zakończyło sezon na 3. miejscu w tabeli. Podobnie było w 1999 roku, gdy zespół znów zajął miejsce na najniższym stopniu podium i po raz drugi z rzędu wywalczył krajowy puchar. Celestini grał w Lausanne jeszcze w sezonie 1999/2000 zdobywając wtedy wicemistrzostwo Szwajcarii.
Latem 2000 Celestini przeszedł do beniaminka francuskiej Ligue 1, Troyes AC. W lidze zadebiutował 28 lipca w przegranym 1:3 wyjazdowym meczu z Olympique Marsylia. Fabio był podstawowym zawodnikiem klubu, który w lidze spisywał się udanie i został rewelacją sezonu zajmując 7. miejsce i awansując do Pucharu Intertoto. W sezonie 2001/2002 awansował z niego do Pucharu UEFA, w którym zaszedł z Troyes do 2. rundy (porażka w dwumeczu z Leeds United), a w lidze ponownie zajął 7. pozycję.
W 2002 roku Celestini przeszedł do silniejszego Olympique Marsylia. Tam zadebiutował 10 sierpnia w wygranym 1:0 wyjazdowym meczu z AS Monaco. W Olympique pod wodzą Alaina Perrina zajął 3. miejsce w lidze i miał pewne miejsce w składzie na pozycji defensywnego pomocnika. W 2004 roku zajął z OM dopiero 7. pozycję oraz doszedł do finału Pucharu UEFA, w którym francuski zespół został pokonany 0:2 przez Valencię (w finale Celestini zagrał od 84. minuty, gdy zmienił Sylvaina N’Diaye).
W 2004 roku Celestini wyjechał do Hiszpanii i przez rok grał w tamtejszym Levante UD. W Primera División zadebiutował 12 września w wygranym 3:1 meczu z Racingiem Santander. Levante spadło jednak z ligi i szwajcarski pomocnik wrócił z wypożyczenia do Marsylii, ale ostatecznie za darmo odszedł do innego hiszpańskiego zespołu, Getafe CF. W 2006 roku zajął z tym klubem 9. miejsce. Rozegrał tylko 19 meczów, gdyż w drugiej połowie sezonu leczył kontuzję. W sezonie 2006/2007 awansował z Getafe do finału Pucharu Hiszpanii. Po zakończeniu sezonu 2009/2010 podpisał kontrakt ze szwajcarskim FC Lausanne gdzie został kapitanem zespołu. W 2011 roku zakończył karierę.
Kariera reprezentacyjna.
W reprezentacji Szwajcarii Celestini zadebiutował 6 czerwca 1998 roku w zremisowanym 1:1 meczu z Jugosławią. Brał udział w nieudanych dla Szwajcarii kwaliifkacjach do Euro 2000 oraz MŚ 2002. Następnie występował w eliminacjach do Euro 2004, w których to w wygranym 2:1 meczu z Irlandią zdobył swojego pierwszego gola w kadrze. W 2004 roku został powołany do kadry na ME w Portugalii, na których zagrał w dwóch grupowych meczach: zremisowanym 0:0 z Chorwacją oraz przegranym 0:3 z Anglią.
Celestini brał także udział w kwalifikacjach do Mistrzostwa Świata w Niemczech, jednak na sam turniej nie pojechał z powodu odniesionej kontuzji w meczu Primera División z Deportivo La Coruña.

</doc>
<doc id="930649" url="https://pl.wikipedia.org/wiki?curid=930649" title="Saguinus imperator">
Saguinus imperator



</doc>
<doc id="930652" url="https://pl.wikipedia.org/wiki?curid=930652" title="Grupy fci">
Grupy fci



</doc>
<doc id="930654" url="https://pl.wikipedia.org/wiki?curid=930654" title="Hrabstwo Traill">
Hrabstwo Traill

Hrabstwo Traill (ang. "Traill County") – hrabstwo w stanie Dakota Północna w Stanach Zjednoczonych. Hrabstwo zajmuje powierzchnię lądową 2 232,28 km². Według szacunków US Census Bureau w roku 2006 liczyło 8178 mieszkańców. Siedzibą hrabstwa jest miasto Hillsboro.
CDP.
W hrabstwie znajdują się dwa najwyższe maszty radiowe na świecie:

</doc>
<doc id="930655" url="https://pl.wikipedia.org/wiki?curid=930655" title="Rezerwat przyrody Buczyna Szprotawska">
Rezerwat przyrody Buczyna Szprotawska

Buczyna Szprotawska – leśny rezerwat przyrody zlokalizowany w północnej części Borów Dolnośląskich na obszarze gminy Szprotawa (województwo lubuskie). Głównym przedmiotem ochrony jest 160-letni las współwystępujących buczyn górskich i niżowych oraz zagrożona wyginięciem popielica.
Rezerwat został ustanowiony zarządzeniem Ministra Leśnictwa i Przemysłu Drzewnego z dnia 31 marca 1970 w sprawie uznania za rezerwat przyrody. Zajmuje obszar 152,32 ha (akt powołujący podawał 155,50 ha).
Na obszarze rezerwatu znajdują się obiekty zabytkowe i kulturowe: drewniana wiata odpoczynkowa z XIX wieku, kurhany poświęcone dawnym nadleśniczym oraz kamienny drogowskaz. Na wschodniej rubieży rezerwatu rośnie Dąb Chrobry – jeden z najstarszych dębów szypułkowych w Polsce.
Przedmiotowy obszar był rezerwatem przed 1945 i nosił nazwę "Hochwald". Już od średniowiecza należał do szprotawskich mieszczan, którym wolno było pozyskiwać z niego drewno zwolnione z wszelkich opłat.
Obszar rezerwatu objęty jest ochroną czynną.
Przez teren rezerwatu prowadzą szlaki turystyczne i ścieżka dydaktyczna Nadleśnictwa Szprotawa.

</doc>
<doc id="930658" url="https://pl.wikipedia.org/wiki?curid=930658" title="Rzeżusznik piaskowy">
Rzeżusznik piaskowy

Rzeżusznik piaskowy, gęsiówka piaskowa ("Arabidopsis arenosa" ) – gatunek rośliny z rodziny kapustowatych. Występuje w Europie od Francji po Ukrainę i zachodnią Rosję oraz od Danii i krajów bałtyckich na północy, po Włochy i Bułgarię na południu. Poza tym jako introdukowany rośnie na pozostałym obszarze zachodniej, północnej i wschodniej Europy oraz na Syberii. W Polsce jest to gatunek pospolity.
Biologia i ekologia.
Roślina jednoroczna lub dwuletnia, hemikryptofit. Siedlisko: suche łąki, przydroża, miejsca piaszczyste. W uprawach rolnych jest chwastem. W Tatrach występuje aż po piętro alpejskie.
Zmienność.
W Polsce występuje w dwóch podgatunkach:

</doc>
<doc id="930664" url="https://pl.wikipedia.org/wiki?curid=930664" title="Tadeusz Ruge">
Tadeusz Ruge

Tadeusz Julian Ruge (ur. 12 stycznia 1886 w Żabnie, zm. 19 września 1939 w Drużkopolu) – major saperów Wojska Polskiego, kawaler Orderu Virtuti Militari, ostatni przedwojenny prezydent Poznania, powstaniec wielkopolski.
Życiorys.
Urodził się 12 stycznia 1886 w Żabnie, w rodzinie Edwarda i Julii z Cichockich. Uczęszczał do gimnazjum w Pile, ukończył gimnazjum Fryderyka Wilhelma w Poznaniu i tam zdał maturę (1907). W czasach gimnazjalnych był członkiem Towarzystwa Tomasza Zana. W 1912 roku ukończył studia na wydziale inżynierii lądowej i wodnej Politechniki Gdańskiej, a rok później uzyskał tytuł inżyniera budowlanego na Uniwersytecie w Charlottenburgu. Od 1 października 1913 do 1 sierpnia 1914 odbył obowiązkową służbę wojskową w armii niemieckiej, w charakterze jednorocznego ochotnika. Służbę pełnił w Pułku Wojsk Kolejowych Nr 1 (niem. Eisenbahn-Regiment Nr. 1) w Berlinie. Awansował na podporucznika w 1917. 
12 stycznia 1919 wrócił do Poznania i otrzymał zadanie zabezpieczenia wojskowego odcinków kolejowych. 31 maja 1919 został przeniesiony z Komendy Liniowej do II batalionu saperów wielkopolskich na Wildzie celem „sformowania oddziału kolejowego”. 7 czerwca 1919 został mianowany dowódcą „oddzielnej kompanii kolejowej przy II batalionie saperów”, będącej kadrą dla formowanego batalionu kolejowego. 17 czerwca 1919 został mianowany dowódcą batalionu kolejowego w Poznaniu-Wildzie. Dowodził batalionem do lipca 1921. Brał udział w rewindykacji Pomorza.
Uczestnik powstania wielkopolskiego i wojny polsko–bolszewickiej. 8 maja 1920 wkroczył wraz z batalionem do Kijowa i tam został ciężko ranny w katastrofie kolejowej. Od 5 sierpnia 1920 został szefem kolejnictwa 5 Armii, od 10 września 1920 w 6 Armii. Odznaczony Orderem Virtuti Militari za brawurowe przeprowadzenie pociągu przez rzekę Słucz. W 1921 służył w stopniu majora w VI batalionie kolejowym. W rezerwie od lipca 1921 do 1 października 1922. Następnie ponownie w służbie wojskowej m.in. jako z-ca dowódcy 3 pułku wojsk kolejowych.
W 1924, jako oficer nadetatowy 7 pułku saperów, pracował w Kierownictwie Rejonu Inżynierii i Saperów w Poznaniu. Przeniesiony do rezerwy w maju 1926 na własną prośbę. W 1934, jako major rezerwy z 7 lokatą na liście starszeństwa oficerów rezerwy inżynierii i saperów ze starszeństwem z dniem 1 czerwca 1919 r., pozostawał w ewidencji Powiatowej Komendy Uzupełnień Poznań Miasto z przydziałem do 7 batalionu saperów.
4 maja 1926 prezydent Cyryl Ratajski powołał go na stanowisko kierownika Wydziału Budownictwa Zarządu Miasta Poznań. Od 15 czerwca 1927 był radcą miejskim z wyboru. Od 3 stycznia 1936 pełnił funkcję tymczasowego wiceprezydenta miasta Poznania. Po rezygnacji Erwina Więckowskiego, 30 grudnia 1937 został komisarycznym prezydentem miasta Poznania z nominacji ministra spraw wewnętrznych.
Po rozpoczęciu II wojny światowej, 3 września 1939 został wezwany do Warszawy, a następnie do Lublina i Lwowa. 19 września 1939 zginął zabity przez czerwonoarmistów (wg B. Polaka przez nacjonalistów ukraińskich).
Od 1922 był mężem Janiny Murkowskiej, z którą miał dwie córki – Danutę i Wiesławę.
Ordery i odznaczenia.
30 maja 1938 Komitet Krzyża i Medalu Niepodległości odrzucił wniosek o nadanie mu tego odznaczenia.
Upamiętnienie.
18 stycznia 1994 roku Rada Miasta Poznania upamiętniła Tadeusza Rugego nadając jednej z ulic na Podolanach jego imię.
W 2003 z inicjatywy Jarosława Bączyka z Wielkopolskiego Muzeum Walk Niepodległościowych i Adama Suwarta z Towarzystwa Miłośników Miasta Poznania rozpoczęto starania o upamiętnienie miejsca pochówku prezydenta Tadeusza Rugego. Ponieważ cmentarz w Żurawnykach na Ukrainie okazał się zdewastowany, a szczątki poległych uległy demineralizacji, uniemożliwiając ekshumację, zastępca prezydenta miasta Poznania Maciej Frankiewicz przywiózł do Poznania urnę z ziemią ze wspomnianego cmentarza. Na Cmentarzu Zasłużonych Wielkopolan 19 września 2004 odsłonięto tablicę ku pamięci Tadeusza Ruge, pod którą umieszczono urnę.

</doc>
<doc id="930669" url="https://pl.wikipedia.org/wiki?curid=930669" title="Giorgio Fieschi">
Giorgio Fieschi

Giorgio Fieschi (ur. ok. 1395, zm. 11 października 1461) – włoski duchowny, kardynał.
Urodzony w Genui, przypuszczalnie pod koniec XIV wieku, w rodzinie hrabiów Lavagna, z której pochodzili papieże Innocenty IV i Hadrian V oraz wielu dożów Republiki Genui. Niewiele wiadomo o jego młodości. 27 maja 1433 został wybrany biskupem Mariany na Korsyce. 3 października 1436 przeniesiono go na stolicę arcybiskupią w Genui, którą zajmował aż do nominacji kardynalskiej w 1439.
W grudniu 1439 papież Eugeniusz IV kreował go kardynałem prezbiterem S. Anastasiae w celu zapewnienia sobie poparcia Republiki Genui w sporze z Soborem Bazylejskim. 1440-42 uczestniczył w Soborze Florenckim. Jak wielu kardynałów z tamtego okresu kumulował w swym ręku wiele kościelnych beneficjów, m.in. był biskupem "in commendam" diecezji Sagona na Korsyce (1443-45), Luni (1446), Noli (1447-48) i Albenga (1448-59). Na konsystorzu 5 marca 1449 awansował do rangi kardynała-biskupa Palestriny. Służył jako legat papieża Mikołaja V w Genui i Ligurii. Uczestniczył w konklawe w 1447, 1455 i 1458 roku. 28 kwietnia 1455 papież Kalikst III mianował go biskupem Ostia e Velletri. Był liderem opozycji wewnątrz Kolegium Kardynalskiego wobec papieża Piusa II zwłaszcza w zakresie nowych nominacji kardynalskich.

</doc>
<doc id="930671" url="https://pl.wikipedia.org/wiki?curid=930671" title="Premierzy Austrii">
Premierzy Austrii

Premierzy Austrii albo Przedlitawii to najwyżsi mianowani przez cesarza urzędnicy państwowi w Austrii w okresie dualistycznej monarchii austro-węgierskiej. 
Niezależnie istniał urząd premiera Węgier dla drugiej części monarchii, czyli Królestwa Korony św. Stefana albo Zalitawii.
Od 1918 roku szefem rządu w Austrii jest kanclerz. 
Szefowie rządów Cesarstwa Austriackiego.
W latach 1848-1867 sprawami państwa kierowali ministrowie stanu uczestniczący w posiedzeniach Rady Koronnej lub Konferencji Ministrów.

</doc>
<doc id="930674" url="https://pl.wikipedia.org/wiki?curid=930674" title="Oscar Garré">
Oscar Garré

Oscar Garré (ur. 9 grudnia 1956 w Buenos Aires) – argentyński piłkarz, obrońca. Mistrz świata z roku 1986.
W reprezentacji Argentyny w latach 1983-1988 rozegrał 41 spotkań. Podczas MŚ 86 zagrał w pierwszych czterech meczach Argentyny. Przez wiele lat był piłkarzem Ferro Carril Oeste (od 1976), miał udział w obu tytułach mistrza kraju tego klubu (1982, 1984). Dla Ferro rozegrał 611 spotkań. Przez sezon grał w Huracánie, a w 1994 wyjechał do Izraela, gdzie grał w Hapoelu Kefar Sawa oraz Hapoelu Beer Szewa.
Po zakończeniu kariery został trenerem. Pracował w takich klubach jak Lanús, chilijski Universidad Católica, oraz CD Huachipato. Od sierpnia 2006 jest trenerem Ferro Carril Oeste.

</doc>
<doc id="930676" url="https://pl.wikipedia.org/wiki?curid=930676" title="Melissa McIntyre">
Melissa McIntyre

Melissa Erin McIntyre (ur. 31 maja 1986 w Port Colborne w Kanadzie) - kanadyjska aktorka. 
Jest znana z serialu "" gdzie gra Ashley Kerwin i jak dotychczas jest to jej jedyna znacząca rola.

</doc>
<doc id="930678" url="https://pl.wikipedia.org/wiki?curid=930678" title="Nowa Wielka Synagoga we Włocławku">
Nowa Wielka Synagoga we Włocławku

Nowa Wielka Synagoga we Włocławku – synagoga znajdująca się niegdyś we Włocławku, na rogu ulic Królewieckiej i Złotej. Zburzona podczas II wojny światowej.
Historia.
Synagoga została zbudowana w latach 1908–1910 z inicjatywy i funduszy kupca Józefa Golda. Podczas II wojny światowej hitlerowcy zburzyli synagogę i wznieśli na jej miejscu basen, który został wkrótce zniszczony. Po zakończeniu wojny synagogi nie odbudowano.
Obok pierwotnie zachował się dom stróża synagogi, gdzie po wojnie urządzono dom modlitwy.
28 października 1957 Sąd Powiatowy we Włocławku na fali komunistycznego bezprawia postanowił o stwierdzeniu nabycia przez zasiedzenie na rzecz Skarbu Państwa działki po synagodze przy ulicy Królewieckiej 17, na której wkrótce miasto wybudowało szary i nienawiązujący do okolicznej zabudowy budynek mieszkalno–użytkowy.
Ulicę Złotą przemianowano na pewien czas na ul. Bohaterów Getta Warszawskiego, ostatecznie powrócono jednak do przedwojennej nazwy ulicy.

</doc>
<doc id="930682" url="https://pl.wikipedia.org/wiki?curid=930682" title="Ann Lee">
Ann Lee

Ann Lee (właściwie: Ann Lee-Standley, ur. 29 lutego 1736 w Manchesterze, zm. 8 września 1784 w Watervliet) – angielska reformatorka religijna, założycielka grupy religijnej szejkersów, uznana przez współwyznawców za "żeńską manifestację" Boga.
Stworzyła wyjątkowe wyznanie protestanckie, łączące antyseksualizm z komunizmem chrześcijańskim i równouprawnieniem kobiet.
Była córką kowala i wychowała się w religii kwakrów. Mimo że czuła odrazę do małżeństwa i pragnęła zachować dziewictwo, rodzice zmusili ją do wyjścia za mąż za Abrahama Standleya, z którym miała czworo dzieci. W tym związku była nieszczęśliwa, a wszystkie jej dzieci wkrótce zmarły. To utwierdziło ją w przekonaniu, że małżeństwo stanowi przeszkodę na drodze do Boga. Połączyła to przekonanie z indywidualistyczną i pietystyczną teologią kwakrów oraz z wiarą w bliskie nadejście Chrystusa i koniecznością walki z grzechem.
Wkrótce zafascynowała grupę kwakrów swoimi objawieniami według których tylko celibat i publiczne wyznanie grzechów zapewnią zbawienie i pozwolą zbudować Królestwo Boże na Ziemi. Jej niekonwencjonalne zachowanie (drgawki, tańce i krzyki) oraz proroctwa sprawiły, że była kilkakrotnie aresztowana za bluźnierstwo. Przejawiała "nadnaturalne" zdolności, np. mówiąc przez 4 godziny w 72 językach oraz uzdrawiając chorych dotknięciem ręki.
Około 1770 została ogłoszona przez grupę zwolenników "Matką rzeczy duchowych", a sama nazywała się "Anną-Słowem" lub "Matką Anną". W 1774 wraz z 8 współwyznawcami (byli wśród nich: jej mąż, który wkrótce ją porzucił, jej brat i bratanica) przybyła do Nowego Jorku, skąd po 2 latach przeniosła się do nowo utworzonej wspólnoty szejkerskiej w Niskayuna, gdzie otoczono ją czcią niemal boską jako wcielenie doskonałości Boga w postaci kobiety.
Tam zmarła i została pochowana. Grób zachował się do dzisiaj, chociaż osada została zburzona, a na jej terenie zbudowano lotnisko.

</doc>
<doc id="930685" url="https://pl.wikipedia.org/wiki?curid=930685" title="John A. Costello">
John A. Costello

John Aloysius Costello (irl. Seán Alabhaois Mac Coisdealbha, ur. 20 czerwca 1891 w Dublinie, zm. 5 stycznia 1976 tamże) – irlandzki polityk.
Życiorys.
Od 1948 do 1959 był przewodniczącym parlamentarnego klubu partii Fine Gael. Od 1948 do 1951 i od 1954 do 1957 był premierem.
W 1949 jego rząd doprowadził do wystąpienia Irlandii z brytyjskiej Wspólnoty Narodów i przekształcenia Wolnego Państwa Irlandzkiego w Irlandię.

</doc>
<doc id="930687" url="https://pl.wikipedia.org/wiki?curid=930687" title="Cacajao calvus">
Cacajao calvus



</doc>
<doc id="930690" url="https://pl.wikipedia.org/wiki?curid=930690" title="Synagoga we Włocławku">
Synagoga we Włocławku

Synagoga we Włocławku – gminny dom modlitwy znajdujący się we Włocławku, na rogu ulic Królewieckiej i Złotej.
Synagoga została założona w 1945 roku, po utworzeniu Kongregacji Wyznania Mojżeszowego we Włocławku w dawnym budynku stróża Nowej Wielkiej Synagogi. Nabożeństwa odprawiał obywatel Kluska. 
Synagoga została zamknięta zaraz po likwidacji kongregacji, co było wynikiem antysemickiej kampanii podczas wydarzeń marcowych.
Ulicę Złotą przemianowano na pewien czas na ul. Bohaterów Getta Warszawskiego, ostatecznie powrócono jednak do przedwojennej nazwy ulicy.

</doc>
<doc id="930693" url="https://pl.wikipedia.org/wiki?curid=930693" title="Iwan Kachanow">
Iwan Kachanow

Iwan Siemionowicz Kachanow (cyr. Иван Семёнович Каханов; ur. w Kałudze, zm. 25 lutego 1909 w Paryżu) – pierwszy gubernator guberni piotrkowskiej od 1 stycznia 1867 do 16 lutego 1884, później generał-gubernator wileński, kowieński i grodzieński. Od 1890 r. generał artylerii.
Życiorys.
Syn Siemiona Wasiljewicza Kachanowa (16 stycznia 1787 – 14 kwietnia 1857) gruzińskiego i gruzińsko-imertyńskiego gubernatora cywilnego i Jelizawiety Szarlotty Christoforownej Karsten (3 listopada 1791 – 26 września 1856 r.).
W dniu 19 stycznia 1840 r. wstąpił do Szkoły Artylerii z klasami oficerskimi, 19 marca 1841 r. został junkrem, zaś 10 sierpnia 1842 r. – portupiej-junkier. Po ukończeniu Szkoły Artyleryjskiej (24 lipca 1846 r.) wcielony do 1 Brygady Artylerii Lejb-gwardii. W dniu 26 lipca 1846 r. oddelegowany do baterii wielkiego ks. Michaiła Pawłowicza, zaś 17 stycznia 1847 r. ponownie przeniesiony do 1 Brygady Artylerii Lejb-gwardii, a 22 stycznia przeniesiony na etat do 1 Baterii tejże brygady. W dniu 21 kwietnia 1848 r. przeniesiony do 2 Baterii tejże Brygady. W dniu 29 kwietnia 1849 r. przeniesiony powrotem do 1 Baterii.
Od 30 maja do 27 października 1849 r. wziął udział w tłumieniu powstania na Węgrzech 1848-1849. Po wyprawie, w dniu 6 listopada 1849 r. mianowany p.o. adiutanta 1 Brygady Artylerii Lejb-gwardii. W dniu 14 stycznia 1850 r. zatwierdzony na stanowisku adiutanta i przeniesiony na etat baterii wielkiego księcia Michaiła Pałwowicza. W dniu 23 lutego 1855 r. oddelegowany do wzięcia udziału w uroczystościach pogrzebowych cara Mikołaja I. W dniu 24 października Kachanow został oddelegowany do dowodzącego działem zewnętrznym 1. Brygady Artylerii Lejb-gwardii. Awansował w dniu 21 stycznia 1856 r. na stanowisko dowodzącego działem zewnętrznym 5. Baterii Artylerii Lekkiej. Ponownie włączony w dniu 21 lutego 1857 r. do etatu baterii artylerii wielkiego księcia Michaiła Pawłowicza. Wkrótce został oddelegowany w celu dowodzenia baterią Michajłowskiej Szkoły Artylerii (9 maja 1857 r.), następnie mianowany dowodzącym baterią (5 czerwca 1857 r.) i zatwierdzony na to stanowisko (31 października 1858 r.). Po sześciu latach, w dniu 23 stycznia 1864 r. został dowódcą 3. Gwardyjskiej i Grenadierskiej Brygady Artylerii, zaś w dniach 9 lutego–1 maja 1864 r. wziął udział w walkach z powstańcami styczniowymi.
7 grudnia 1866 r. oddelegowany do dyspozycji głównego dyrektora Komisji Rządowej Spraw Wewnętrznych i Duchownych Królestwa Polskiego w celu objęcia stanowiska gubernatora piotrkowskiego. Objął je 1 stycznia 1867 r. (s. styl). W dniu 14 stycznia 1884 r. mianowany pomocnikiem generał gubernatora wileńskiego, kowieńskiego i grodzieńskiego ds. cywilnych. W dniu 6 września 1894 r. mianowany generał-gubernatorem wileńskim, kowieńskim i grodzieńskim. Od 1 stycznia 1883 r. członek Rady Państwa.

</doc>
<doc id="930694" url="https://pl.wikipedia.org/wiki?curid=930694" title="Tragédie lyrique">
Tragédie lyrique

Tragédie lyrique (tragédie en musique, pastorale heroique) to gatunek francuskiej opery, kultywowany w epoce baroku i częściowo klasycyzmu. Forma ta nawiązywała po części do typu widowiska operowego wykształconego w Wenecji w poł. XVII wieku oraz do rodzimej we Francji tradycji baletu dworskiego.
Twórcami tragedii lirycznej byli: Robert Cambert i Jean-Baptiste Lully. Cambert jako pierwszy wystawił w Paryżu operę w języku francuskim (1671), na skutek intryg Lully'ego wyjechał z Francji, a ambitny Włoch otrzymał od Ludwika XIV patent na przedstawienia operowe. W zamierzeniu Lully'ego ta forma opery miała być połączeniem literackich osiągnięć tragedii francuskiej (Pierre Corneille, Jean Baptiste Racine) oraz form wypracowanych przez kompozytorów i choreografów w przedstawieniach ballet de cour.
Tragédie lyrique składała się z reguły z pięciu aktów poprzedzonych uwerturą (powtarzaną po prologu) i prologiem o tematyce alegorycznej. Prolog ten miał najczęściej formę panegiryku poświęconego królowi i nawiązywał często do aktualnych wydarzeń politycznych. W tematyce francuskich tragedii muzycznych przeważały motywy zaczerpnięte z mitologii grecko-rzymskiej oraz opracowania popularnych ówcześnie dzieł Torquato Tassa. Poszczególne akty składały się ze scen, w których przeważały dialogi i monologi ujęte w recytatywy, z częstymi zmianami metrum. Recytatywy te w rytmice i melodyce miały oddawać cechy charakterystyczne dla sposobu deklamacji praktykowanego w tym czasie podczas wystawiania tragedii mówionych. Krótkie arie o dwuczęściowej z reguły budowie, łączyły się z recyatywami bez przerw. W każdym z aktów libreciści zamieszczali zazwyczaj rozbudowane divertissement, złożone z tańców, scen pantomimicznych, chórów, ansamblów i krótkich arii. W przedstawieniach tych istotną rolę pełniły maszynerie teatralne oraz skomplikowana choreografia. Rzadkim zjawiskiem były arie z koloraturą w stylu włoskim. Dopiero w I poł. XVIII wieku styl ten zaczął przenikać do francuskiej tragedii muzycznej, głównie w dziełach Jean-Philippe Rameau.
Forma, stylistyka i rozmach sceniczny tragedii lirycznej w znaczącym stopniu wpłynęły na twórczość operową niektórych kompozytorów epoki klasycyzmu muzycznego: Christopha Willibalda Glucka, Antonio Salieriego, Niccolò Piccinniego. W niewielkim stopniu zauważa się jej wpływ na niektóre dzieła sceniczne Mozarta. Poprzez twórczość Étienne-Nicolas Méhula i Luigiego Cherubiniego i Jean-François Lesueur'a, do pewnego stopnia odcisnęła również formalne piętno na niektórych elementach XIX-wiecznej grand opéra (sceny chóralne, balet, dramatyczne monologi nawiązujące do konwencji tragedii mówionej). W dziełach tych, ważną rolę odgrywały rozbudowane sceny z udziałem jednego lub kilku solistów śpiewających razem z chórem, co pogłębiało efekt dramatyczny i muzyczny. Taki zabieg kompozytorski stosowany z upodobaniem przez twórców XIX-wiecznych miał swoje źródło już we wcześniejszych dziełach Lully'ego, Rameau i Glucka.
Twórcy tragedii lirycznych.
Robert Cambert, Jean-Baptiste Lully, Pascal Collasse, Marin Marais,
Marc-Antoine Charpentier, André Campra, Jean-Joseph Mouret,
Henri Desmarets, Jean-Marie Leclair, Jean-Philippe Rameau, 
Antonio Salieri, Niccolò Piccinni, Étienne-Nicolas Méhul, Luigi Cherubini, Jean-François Lesueur

</doc>
<doc id="930695" url="https://pl.wikipedia.org/wiki?curid=930695" title="Kazimierz Warchałowski">
Kazimierz Warchałowski

Kazimierz Warchałowski (ur. 24 listopada 1872 w Woroneżu, zm. 28 maja 1943 w Konstancinie-Jeziorna) – działacz polonijny i publicysta.
Życiorys.
Syn Piotra i Heleny ze Spława-Neymanów. Ukończył studia na wydziale przyrodniczym uniwersytetu w Petersburgu. Był członkiem Ligi Narodowej. Od 1903 Kazimierz Warchałowski przebywał na emigracji w Brazylii, gdzie rozwijał polskie szkolnictwo (Towarzystwo Szkół Ludowych), złożył księgarnię i wydawał polskie czasopisma, m.in. „Polak w Brazylii”. Był prezesem Polskiego Komitetu Centralnego w Brazylii. Podczas I wojny światowej delegat Komitetu Narodowego Polskiego w Brazylii. W odrodzonej Polsce zajmował się zagadnieniami emigracyjnymi, pracował w Urzędzie Emigracyjnym. Od roku 1929 posiadał w Peru koncesję osadniczą o wielkości 500 000 ha. Prowadził na niej akcję osadniczą razem ze spółką Kolonia Polska. Przedsięwzięcie poniosło fiasko.
Był autorem wielu pozycji dotyczących zagadnień emigracyjnych, m.in.:
Jego synem był Jerzy Warchałowski (1897–1972) – polski dyplomata.
Pochowany na cmentarzu Powązkowskim w Warszawie (kwatera 299 b-2-8).

</doc>
<doc id="930696" url="https://pl.wikipedia.org/wiki?curid=930696" title="Oscar Garre">
Oscar Garre



</doc>
<doc id="930697" url="https://pl.wikipedia.org/wiki?curid=930697" title="Puszcza Solska (Biłgoraj)">
Puszcza Solska (Biłgoraj)

Puszcza Solska – dawna wieś, a obecnie jedno z 12 osiedli (jednostek pomocniczych gminy) oraz część miasta Biłgoraja.
Dane ogólne.
Organem uchwałodawczym osiedla jako jednostki pomocniczej gminy miejskiej Biłgoraj jest Rada Osiedla. Organ wykonawczy to Zarząd Osiedla.
Położenie, zagospodarowanie, komunikacja.
Obszar administracyjny Puszczy Solskiej obejmuje południową i południowo-zachodnią część Biłgoraja. Osiedle to sąsiaduje ze Śródmieściem i Różnówką (od północy) oraz z Piaskami (od wschodu). Po stronie południowej i zachodniej Puszcza Solska sięga granicy miasta.
Przez Puszczę Solską przebiegają dwie drogi wojewódzkie: nr 835 (w ciągu ulicy Tarnogrodzkiej oraz alei Jana Pawła II) i nr 858 (w ciągu ulicy Krzeszowskiej). Pierwsza kieruje się stąd na południe, w stronę Przemyśla, zaś druga na zachód, w stronę Stalowej Woli.
Teren osiedla jest zagospodarowany w zróżnicowany sposób. Znajdują się tutaj:
Niektóre obszary Puszczy Solskiej są niezagospodarowane i obejmują nieużytki; do tych zaliczają się głównie doliny rzeczne Białej i Czarnej Łady.
Ważniejsze obiekty.
W granicach Puszczy Solskiej znajdują się obiekty sakralne: zespół katolickiego Sanktuarium św. Marii Magdaleny (kościół, klasztor, dzwonnica, kaplica i inne) oraz prawosławna cerkiew św. Jerzego. Wszystkie położone są w bezpośrednim sąsiedztwie, wokół ronda im. ks. Jana Mroza. Przy alei Jana Pawła II zlokalizowany jest zabytkowy cmentarz, administrowany przez wymienioną wyżej parafię katolicką.
Na terenie osiedla mają swoje siedziby instytucje samorządowe (Starostwo Powiatowe, Powiatowy Urząd Pracy, Wojewódzki Ośrodek Ruchu Drogowego) i oświatowe (m.in. Szkoła Podstawowa Nr 3, Regionalne Centrum Edukacji Zawodowej, Państwowa Szkoła Muzyczna, Medyczne Studium Zawodowe). 
Przy ulicy dra Pojaska znajduje się zespół obiektów szpitala powiatowego, dzierżawionego przez prywatne przedsiębiorstwo "Arion Szpitale sp. z o.o""." Funkcjonują tu także przedsiębiorstwa, działające w zakresie gospodarki komunalnej miasta: mechaniczno-biologiczna oczyszczalnia ścieków oraz główna miejska ciepłownia, której operatorem jest "Biłgorajskie Przedsiębiorstwo Energetyki Cieplnej sp. z o.o""."
Wokół niektórych z obiektów szkolnych znajdują się place sportowe – m.in. boiska i korty tenisowe – służące ogółowi mieszkańców najbliższej okolicy. Przy ulicy Motorowej zlokalizowany jest autodrom z torami kartingowymi i instalacjami do organizacji imprez związanych ze sportami motorowymi.
Na terenie osiedla znajdują się miejsca pamięci. Wśród nich wymienić można pomnik żołnierzy Armii Kraków, którzy w 1939 ofiarnie bronili Biłgoraja przed naporem hitlerowców, a także kontrowersyjny pomnik komunistycznego działacza Józefa Dechnika (usunięty w 2019).
Historia.
W momencie założenia Biłgoraja w drugiej połowie XVI w. obszar dzisiejszego osiedla stanowił zalesiony teren, położony po południowej stronie miasta, przez który przepływała Czarna Łada. Według tradycji katolickiej niedługo później, bo w latach 1603, 1615 i 1651-1654 miały tu miejsce cudowne wydarzenia, związane z osobą św. Marii Magdaleny. W związku z tym w 1621 osiedlił się tu pierwszy zakonnik, franciszkanin, o. Seweryn Chamiec. W 1644 na miejscowym wzniesieniu oficjalnie został założony klasztor franciszkański; w 1721 Tomasz Józef Zamoyski ufundował parafię, wokół której po 1740 powstała wieś o nazwie Puszcza Solska. 
Wokół Puszczy Solskiej do XVIII w. koncentrowało się życie religijne katolików z Biłgoraja, gdyż miasto – w przeciwieństwie do Puszczy Solskiej, należącej do Zamoyskich – stanowiło własność protestanckiego rodu Gorayskich, którzy organizowali w nim zbór kalwiński. Po wygaśnięciu tego rodu Biłgoraj nigdy nie stał się własnością katolickich Zamoyskich, niemniej zanikła jego rola jako ośrodka reformacji. Franciszkanie z Puszczy Solskiej stanowili istotny punkt odniesienia dla mieszczan i dla powstającej dopiero wtedy w mieście parafii katolickiej. 
Obiekty Puszczy Solskiej kilkakrotnie padały ofiarą zniszczeń wojennych (podczas powstania Chmielnickiego 1648, a także w 1657). W 1778 Konstancja Zamoyska ufundowała budynek klasztorny, który istnieje do dziś. Do 1866 wieś stanowiła osadę, której mieszkańcy zobowiązani byli do wypełniania powinności i współpracy z zakonnikami. W pierwszej połowie XIX w. zorganizowano obecny cmentarz parafialny. Od połowy XIX w. Puszcza Solska stanowiła siedzibę gminy, która otaczała miasto Biłgoraj. 
Wieś Puszcza Solska odegrała rolę podczas powstania styczniowego. W dniach 22-23 stycznia 1863 miała tu miejsce koncentracja wojsk powstańczych; w 1864 władze rosyjskie, w ramach represji, dokonały likwidacji klasztoru. U schyłku XIX w. w miejscowości mieszkały 442 osoby; w roku 1929 znacznie mniej, bo już tylko 233 ludzi. W 1928 ukończono budowę obecnego kościoła parafialnego.
Podczas wojny obronnej Polski w 1939 Puszcza Solska była miejscem ciężkich walk między oddziałami polskimi i niemieckimi. W trakcie bitwy o Biłgoraj w dniach 16-17 września miejscowość przechodziła z rąk do rąk i padła ofiarą pożaru. Zabudowania klasztorne były wykorzystywane jako stanowiska ogniowe. Po przegranej kampanii Puszcza Solska chwilowo znajdowała się pod okupacją sowiecką, a następnie została włączona do obszaru okupacji niemieckiej, tzw. Generalnej Guberni.
Dekadę po zakończeniu wojny, 5 października 1954, wieś Puszcza Solska została urzędowo włączona w granice miasta Biłgoraj i od tego czasu stanowi jego południowe osiedle. Od lat 60. XX w. powstawała obecna sieć ulic, zabudowa mieszkalna i przemysłowa. W latach 70. wybudowano osiedle bloków mieszkalnych pomiędzy ulicami Kościuszki, Krzeszowską i Armii Kraków.
Osiedle Puszcza Solska jako jednostkę obecnego podziału administracyjnego w sensie formalnym powołano do życia Uchwałą Rady Miasta w Biłgoraju z dnia 25 sierpnia 2004; wówczas też wytyczono aktualnie obowiązujące granice osiedla.

</doc>
<doc id="930700" url="https://pl.wikipedia.org/wiki?curid=930700" title="Heinrich Lammasch">
Heinrich Lammasch

Heinrich Lammasch (ur. 21 maja 1853 w Seitenstetten, zm. 6 stycznia 1920 w Salzburgu) – austriacki prawnik, ostatni premier Cesarstwa Austriackiego przez dwa tygodnie w październiku i listopadzie 1918 roku.

</doc>
<doc id="930702" url="https://pl.wikipedia.org/wiki?curid=930702" title="Ngong Ping">
Ngong Ping

Ngong Ping (chiń. 昂坪) - wyżyna w zachodniej części wyspy Lantau w Hongkongu. Znajduje się na niej między innymi klasztor Po Lin oraz posąg Buddy Tian Tan. W okolicach znajduje się wiele wzgórz, które są także atrakcjami turystycznymi. Na wyżynę można dostać się przede wszystkim za pomocą kolei linowej, gdzie swoją ostatnią stację ma Ngong Ping 360, kursująca z miejscowości Tung Chung.

</doc>
<doc id="930704" url="https://pl.wikipedia.org/wiki?curid=930704" title="Daniel De Leon">
Daniel De Leon

Daniel De León (ur. 14 grudnia 1852 w Curaçao, zm. 11 maja 1914 w Nowym Jorku) – socjalista amerykański pochodzenia żydowskiego. Działacz II Międzynarodówki. Przywódca Socjalistycznej Partii Pracy (SLP).

</doc>
<doc id="930706" url="https://pl.wikipedia.org/wiki?curid=930706" title="Władysław Semkowicz">
Władysław Semkowicz

Władysław Aleksander Semkowicz (ur. 9 maja 1878 we Lwowie, zm. 12 lutego 1949 w Krakowie) – polski historyk, profesor Uniwersytetu Jagiellońskiego, członek Polskiej Akademii Umiejętności, poszukiwacz i wydawca źródeł, badacz dziejów polskiego średniowiecza. 
Życiorys.
Syn Aleksandra i Marii z Schierów. Kształcił się w Gimnazjum im. Franciszka Józefa we Lwowie, gdzie w 1896 zdał egzamin dojrzałości (w jego klasie byli m.in. Kajetan Golczewski, Stanisław Gołąb). Zajmował się szeroką gamą nauk pomocniczych historii, jak paleografia, genealogia i heraldyka, stworzył też wiele map historycznych. Autor licznych opracowań, wśród nich "Ród Awdańców w wiekach średnich". 
Podczas I wojny światowej na początku 1915 w Wiedniu został przewodniczącym zarządu Polskiego Archiwum Wojennego. W 1917 opiniował opracowane przez Komisję Archiwalną Tymczasowej Rady Stanu projekty nowej ustawy i regulaminów archiwalnych. Jego stanowisko zostało potem wykorzystane podczas prac nad reskryptem Rady Regencyjnej o archiwach. 8 marca 1925 został wybrany prezesem Polskiego Towarzystwa Heraldycznego we Lwowie. W latach 1924–1933 był redaktorem "Encyklopedii nauk pomocniczych historii", która miała przed wybuchem II wojny światowej trzy wydania: 1924, 1929, 1933.
W czasie okupacji początkowo uwięziony w wyniku Sonderaktion Krakau w Sachsenhausen, po zwolnieniu z obozu pracował w Instytucie Niemieckiej Pracy Wschodniej, według części historyków na polecenie AK. Teza o rzekomej dobrowolnej kolaboracji z Niemcami, postawiona w kontrowersyjnej dla krakowskiego środowiska naukowego pracy doktorskiej Anetty Rybickiej "Instytut Niemieckiej Pracy Wschodniej. Kraków 1940–1945" spotkała się z krytyką krakowskiego środowiska naukowego.
Dwukrotnie żonaty: od 27 czerwca 1903 z Lesławą z Bursów (1890–1932), od 29 stycznia 1936 z Jadwigą Cyga (1897–1983).
Został pochowany na Cmentarzu Rakowickim w Krakowie (kwatera Ł-płn-po lewej Tarnawskiego).
Uczniowie.
Do grona jego uczniów należą: Karol Buczek, Zofia Kozłowska-Budkowa, Kazimierz Dobrowolski, Marian Friedberg, Tadeusz Glemma, Karol Górski, Adam Lewak, Olga Łaszczyńska, Sylwiusz Mikucki, Józef Mitkowski, Rodion Mochnacki, Henryk Münch, Witold Taszycki, Adam Vetulani, Józef Widajewicz.

</doc>
<doc id="930710" url="https://pl.wikipedia.org/wiki?curid=930710" title="Unwort">
Unwort

Unwort (tłum. antysłowo) – termin w zakresie mowy i krytyki, który określa brzydką mowę lub niechciane słowo.
Wykorzystanie.
Państwa niemieckojęzyczne.
W Niemczech, Austrii i Szwajcarii co roku odbywa się konkurs na „antysłowo”, który nazywa się "Unwort des Jahres" (tłum. antysłowo roku). Jury konkursu skupia się na manipulacjach językowych, które służą zaciemnianiu, fałszowaniu, ukrywaniu faktów i intencji. Wydarzenie prowadzone jest od 1991 roku pod nazwą. Każdy może zgłaszać słowa i zwroty z potocznego języka, które w przytoczonym zastosowaniu stają się przedmiotem manipulacji językowej. Wyboru „antysłowa roku” dokonuje niezależne jury, złożone z wybitnych językoznawców. Wyniki ogłaszane są w środkach masowego przekazu, w szczególności w periodyku „Der Sprachdienst”.
Państwa anglojęzyczne.
Od 1974 roku w krajach anglojęzycznych organizacja National Council of Teachers of English (NCTE) przyznaje Doublespeak Award za podobne dokonania językowe.
Polska.
W Polsce podobną rolę pełni plebiscyt „Srebrne Usta”.
30 maja 2007 roku tygodnik „Polityka” ogłosił konkurs na „Antysłowo IV RP”.

</doc>
<doc id="930721" url="https://pl.wikipedia.org/wiki?curid=930721" title="Tadeusz Wojciechowski (historyk)">
Tadeusz Wojciechowski (historyk)

Tadeusz Wojciechowski (ur. 13 czerwca 1838 w Krakowie, zm. 21 listopada 1919 we Lwowie) – polski historyk, słowianoznawca, profesor i rektor Uniwersytetu Lwowskiego, współzałożyciel i prezes Towarzystwa Historycznego we Lwowie, członek Akademii Umiejętności. Specjalizował się we wczesnej historii polskiego średniowiecza.
Życiorys.
Tadeusz Wojciechowski pochodził z Krakowa, jego rodzice, właściciele kamienicy, należeli do średniego mieszczaństwa. W r. 1854 Wojciechowski ukończył Gimnazjum Św. Anny. Po studiach, dwuletnich prawniczych i dwuletnich historycznych, na UJ, które ukończył w roku 1858 i w Wiedniu, na Wydziale Filozoficznym (1859-1860) w 1865 roku uzyskał doktorat filozofii (po nieudanej próbie z 1860/61). W okresie powstania styczniowego (1863-1864) przez pół roku był więziony przez władze austriackie pod zarzutem uprawiania działalności konspiracyjnej. W 1867 zostaje pracownikiem Biblioteki Jagiellońskiej, gdzie pracował do roku 1875, tj. do swoich przenosin na stałe do Lwowa. W 1873 r. wypłynęła jego kandydatura na katedrę historii austriackiej na Uniwersytecie Jagiellońskim, którą to katedrę zajął ostatecznie Stanisław Smolka, kandydat stańczyków.
W latach 1883–1907 profesor historii polskiej (1894-1895 rektor) na uniwersytecie lwowskim. Pod koniec 1909 został mianowany przez cesarza na członka Izby Panów.
Pochowany na Cmentarzu Łyczakowskim we Lwowie.
Dorobek naukowy.
Jego prace historyczne charakteryzowało podejście krytyczne i analityczne. Szeroko stosował toponomastykę dla rekonstrukcji osadnictwa w Małopolsce we wczesnym średniowieczu. Opisywał zabytki sztuki sakralnej, dążył do uporządkowania legend wczesnopiastowskich; za krytyczne podejście do żywota św. Stanisława, a zwłaszcza konfliktu biskupa z królem został ostro skrytykowany przez koła zbliżone do Kościoła.
Autor m.in. następujących prac:

</doc>
<doc id="930722" url="https://pl.wikipedia.org/wiki?curid=930722" title="Giovanni Piccolomini">
Giovanni Piccolomini

Giovanni Piccolomini (ur. 9 października 1475 w Sienie, zm. 21 listopada 1537 tamże) – włoski duchowny, kardynał. Pochodził ze Sieny, był krewnym papieży Piusa II i Piusa III.
Życiorys.
Niewiele wiadomo o jego młodości. W 1500 jego wuj Francesco Todeschini-Piccolomini (późniejszy papież Pius III w 1503), scedował na jego rzecz stanowisko arcybiskupa Sieny, które Giovanni piastował do 7 kwietnia 1529. Uczestniczył w Soborze Laterańskim V. W latach 1516-22 służył jako legat papieski w Republice Sieny i był głównym doradcą miejscowych włodarzy.
1 lipca 1517 papież Leon X kreował go kardynałem prezbiterem tytułu S. Sabina, który krótko potem wymienił go na tytuł kościoła S. Balbinae) w jednym z największych w historii konsystorzy. Uczestniczył w konklawe 1521–1522 i konklawe 1523. Był administratorem diecezji Aquila (1523-25) i Umbriatico (1524-31). 24 lipca 1524 awansował do rangi kardynała biskupa Albano (do 22 września 1531), a następnie Palestriny (22 września 1531 – 26 września 1533), Porto e Santa Rufina (26 września 1533 – 26 lutego 1535) i Ostia e Velletri (od 26 lutego 1535). Znacząco ucierpiał podczas "Sacco di Roma" w 1527. Uczestniczył w konklawe 1534. W 1537 był legatem "a latere" razem z kardynałem Alessandro Cesarini, aby w imieniu papieża pogratulować cesarzowi Karolowi V zwycięstwa nad Tunezyjczykami.
Był protektorem artystów i uczonych. Zmarł w Sienie w wieku 62 lat.

</doc>
<doc id="930723" url="https://pl.wikipedia.org/wiki?curid=930723" title="Steven Pressley">
Steven Pressley

Steven Pressley (ur. 11 października 1973 w Elgin) – szkocki trener piłkarski i piłkarz występujący na pozycji środkowego obrońcy.
Reprezentant Szkocji, dla której rozegrał 32 mecze, obecnie trener angielskiego klubu Coventry City, występującego w Sky Bet League One (Trzeci poziom rozgrywek w Anglii). Wcześniej występował w takich zespołach jak: Rangers, Coventry City, Dundee United, Heart of Midlothian oraz Celtic Glasgow. Z Heart of Midlothian odszedł na skutek konfliktu między nim a tamtejszym właścicielem, Władimirem Romanowem. Od 2008 do 2009 roku Pressley był drugim trenerem reprezentacji Szkocji.

</doc>
<doc id="930731" url="https://pl.wikipedia.org/wiki?curid=930731" title="Hsinchu">
Hsinchu



</doc>
<doc id="930737" url="https://pl.wikipedia.org/wiki?curid=930737" title="EAccelerator">
EAccelerator

eAccelerator – rozszerzenie PHP, akcelerator i optymizator skryptów PHP, wywodzący się z Turck MMcache. Oferuje dynamiczne zarządzanie pamięcią podręczną ("cache") skompilowanych kodów bajtowych (właściwy eAccelerator) oraz zakodowywanie skryptów PHP i wykonywanie takich skryptów (eLoader wchodzący w skład pakietu). Jest to oprogramowanie bezpłatne ("free") i z otwartym kodem.
Aktualna wersja 0.9.6.1 została wydana 31 maja 2010 i jest zgodna z PHP 5.3 (również z 5.1 i 5.2).
Opis działania i efektywność.
Standardowym sposobem wykonania skryptu PHP jest jego załadowanie do pamięci, analiza składniowa (ang. "parsing") i kompilacja, a po wykonaniu zwolnienie pamięci. Po zainstalowaniu eAccelerator optymalizuje skompilowany kod bajtowy i zapisuje go do pamięci oraz dodatkowo do pamięci dzielonej lub na dysk twardy. Każde następne wywołanie danego skryptu powoduje natychmiastowe udostępnienie go przez akcelerator w gotowej, skompilowanej postaci, co pozwala uniknąć strat czasu na ponowną analizę i kompilację. Według ocen autora programu program przyśpiesza wykonywanie skryptów do 10 razy.
Oprócz tego eAccelerator implementuje prosty mechanizm buforowania danych poprzez dodanie do języka PHP kilku dodatkowych funkcji (np. eaccelerator_get), pozwalających składować dane zorganizowane na zasadzie klucz-wartość w pamięci współdzielonej oraz na dysku.

</doc>
<doc id="930741" url="https://pl.wikipedia.org/wiki?curid=930741" title="Xavier Margairaz">
Xavier Margairaz

Xavier Margairaz (ur. 7 stycznia 1984 w Rances) – szwajcarski piłkarz grający na pozycji defensywnego pomocnika.
Kariera klubowa.
Margairaz jest wychowankiem zespołu Yverdon-Sport FC, w którym to grał w zespole młodzieżowym. W 2001 roku Xavier trafił do Lausanne Sports. W 2002 roku spadł jednak z tym klubem do drugiej ligi i sezon 2002/2003 spędził grając właśnie na tym szczeblu. Latem 2003 Margairaz przeszedł do Neuchâtel Xamax. Grając w podstawowym składzie zajął z Neuchâtel 9. miejsce, ale zespół utrzymał się w lidze dzięki barażom. W Xamax grał do roku 2005 i wtedy zimą zmienił barwy klubowe na FC Zürich. W jego barwach zadebiutował 20 lutego w wygranym 2:0 meczu z FC Schaffhausen. Na koniec sezonu zajął z nim 5. miejsce, natomiast w 2006 roku po raz pierwszy w karierze Margairaz został mistrzem kraju. Dla mistrzowskiego Zurychu rozegrał wówczas 29 meczów i strzelił 6 bramek. W 2007 roku także wywalczył mistrzostwo Szwajcarii, tym razem rozgrywając 33 mecze i zdobywając 9 goli. Od sezonu 2007/2008 jest piłkarzem CA Osasuna, natomiast 14 stycznia 2009 został wypożyczony do FC Zürich.
Kariera reprezentacyjna.
W reprezentacji Szwajcarii Margairaz zadebiutował 4 czerwca 2005 w wygranym 3:1 meczu z Wyspami Owczymi. Brał udział w eliminacjach do Mistrzostw Świata w Niemczech, jak i został powołany przez Jakoba Kuhna do kadry na ten turniej. W Niemczech Margairaz rozegrał 2 grupowe mecze, oba jako rezerwowy: zremisowany 0:0 z Francją oraz wygrany 2:0 z Koreą Południową. Ze Szwajcarią odpadł w 1/8 finału po porażce w serii rzutów karnych z Ukrainą.

</doc>
<doc id="930742" url="https://pl.wikipedia.org/wiki?curid=930742" title="ZRK">
ZRK



</doc>
<doc id="930744" url="https://pl.wikipedia.org/wiki?curid=930744" title="Aleksiej Jermoliński">
Aleksiej Jermoliński

Aleksiej Jermoliński, ros Алексей Ермолинский, ang. Alex Yermolinsky (ur. 11 kwietnia 1958 w Leningradzie) – amerykański szachista pochodzenia rosyjskiego, arcymistrz od 1992 roku.
Kariera szachowa.
Do roku 1989 występował w turniejach rozgrywanych w Związku Radzieckim. Zanim zamieszkał w Stanach Zjednoczonych, przez krótki czas przebywał we Włoszech, triumfując w turniejach rozegranych w Caorle, Forlì, San Benedetto oraz Arco. W roku 1990 wyjechał z Europy do USA i wkrótce otrzymał obywatelstwo tego kraju. W 1991 podzielił II lokatę (za Borisem Gulko) w Filadelfii. W turniejach rozegranych w tym mieście zwyciężył w latach 1992 i 1993. W kolejnych latach zajął bądź podzielił I miejsca w m.in. Asheville, Reno i North Bay (1994), Asheville, Woburn, Filadelfii, Concord i Kings Iceland (1995), Filadelfii, Los Angeles i Groningen (1996), Kissimmee i Waszyngtonie (1997), Asheville, Allentown, Woburn i Filadelfii (1998), Newburgh (1999), Ledyard i Saint Paul (2000), Cali (2001, złoty medal mistrzostw Ameryki), Las Vegas (2002), Sioux Falls, San Francisco, San Diego i Reno (2003), San Francisco (2005) oraz w Indianapolis (2009).
Dwukrotnie triumfował w mistrzostwach Stanów Zjednoczonych, w latach 1993 (wraz z Aleksandrem Szabałowem) oraz 1996. Czterokrotnie (1997, 1999, 2000, 2001) wystąpił w mistrzostwach świata systemem pucharowym, najlepszy wynik osiągając w roku 2000 w Nowym Delhi, gdzie awansował do III rundy (w której przegrał z Michaelem Adamsem).
W latach 1992-2000 pięciokrotnie wystąpił na szachowych olimpiadach, zdobywając 4 medale: 2 drużynowe (1998 – srebrny i 1996 – brązowy) oraz 2 indywidualne (oba w roku 1996 – srebrny za uzyskany wynik na II szachownicy oraz brązowy – za wynik rankingowy). Poza tym dwukrotnie reprezentował Stany Zjednoczone w drużynowych mistrzostwach świata, w roku 1993 zdobywając wraz z drużyną złoty medal, natomiast w 1997 – srebrny. W obu startach zdobył również brązowe medale za uzyskane wyniki indywidualne.
Dzięki sukcesom odniesionym w drugiej połowie lat 90. awansował w tym okresie do szerokiej światowej czołówki. Najwyższy ranking w karierze osiągnął 1 stycznia 1998, z wynikiem 2660 punktów dzielił wówczas 19. miejsce na światowej liście FIDE, jednocześnie zajmując 2. miejsce (za Gatą Kamskim) wśród amerykańskich szachistów.
Życie prywatne.
Żoną Aleksieja Jermolińskiego jest arcymistrzyni litewskiego pochodzenia, Camilla Baginskaite.

</doc>
<doc id="930746" url="https://pl.wikipedia.org/wiki?curid=930746" title="Circolo Sportivo Italiano">
Circolo Sportivo Italiano

Circolo Sportivo Italiano – peruwiański klub piłkarski z siedzibą w mieście Lima.
Historia.
Klub założony został w 1917 roku, a ostatni raz w pierwszej lidze zagrał w roku 1934. Podczas Copa América 1927 w reprezentacji Peru grało aż 4 graczy klubu Italiano: Segundo Aranda, Antonio Maquilón, Adolfo Muro oraz Jorge Pardón.

</doc>
<doc id="930750" url="https://pl.wikipedia.org/wiki?curid=930750" title="Tung Chung">
Tung Chung

Tung Chung () - miasto w północnej części wyspy Lantau w Hongkongu. Do niedawna było to miasto o charakterze wiejskim, jednak po wybudowaniu portu lotniczego Hongkong nastąpiła zmiana jego charakteru jako typ nowego miasta. 
W miejscowości znajduje się stacja początkowa kolei linowej Ngong Ping 360.

</doc>
<doc id="930753" url="https://pl.wikipedia.org/wiki?curid=930753" title="Stanisław Kozierowski">
Stanisław Kozierowski

Stanisław Kozierowski, pseudonim „Dołęga” (ur. 28 września 1874 w Trzemesznie, zm. 1 lutego 1949 w Winnej Górze) – polski historyk i onomasta, duchowny katolicki, profesor Uniwersytetu Poznańskiego, członek Polskiej Akademii Umiejętności, delegat na Polski Sejm Dzielnicowy w Poznaniu w 1918 roku.
Edukacja i praca duszpasterska.
Urodził się w Trzemesznie (jako syn mistrza szewskiego Floriana Apolinarego oraz Antoniny z Buszkiewiczów), gdzie uczęszczał do gimnazjum, znanego jako "Kolegium trzemeszeńskie", oraz gimnazjum św. Mari Magdaleny w Poznaniu, gdzie wstąpił do tajnej, uczniowskiej organizacji Towarzystwa Tomasza Zana Wstąpił do seminarium duchownego, gdzie 12 listopada 1899 otrzymał święcenia kapłańskie. Pracował krótko w różnych parafiach w Wielkopolsce i Westfalii. W latach 1910–1929 był proboszczem w Skórzewie, gdzie zainicjował działalność Bractwa Apostolstwa Modlitwy, kółka rolniczego (1919), pierwszej biblioteki, a także rozpoczął budowę nowego kościoła parafialnego (1927). Na dłużej osiadł w Winnej Górze koło Środy Wielkopolskiej, gdzie działał przez 20 lat.
Wszechnica Piastowska.
Był jednym z czwórki założycieli (razem z Heliodorem Święcickim, Józefem Kostrzewskim i Michałem Sobeskim) Wszechnicy Piastowskiej w Poznaniu, dzisiejszego Uniwersytetu im. Adama Mickiewicza. W okresie międzywojennym był docentem, a od 1938 r. profesorem tytularnym Wydziału Humanistycznego.
Wkład w ustalenie nazw miejscowości na Ziemiach Odzyskanych.
Profesor Kozierowski był przewodniczącym Komisji dla spraw Przywrócenia Nazw Słowiańskich na Przyodrzu, której pierwsze posiedzenie odbyło się w Poznaniu 7 kwietnia 1945 r. Wzięli w nim udział znani polscy historycy onomaści: prof. Zygmunt Wojciechowski, prof. Mikołaj Rudnicki oraz Bolesław Czwójdziński (który objechał wszystkie czynne linie kolejowe szkicując trasy kolejowe z nazwami stacji). W myśl ustaleń komisji zmieniono na polskie nazwy stacji i przystanków kolejowych od Pomorza Zachodniego do Śląska. Niekiedy nazwy te później zmieniono w tych przypadkach, gdy różniły się od nazw miejscowości ustalonych później przez państwową Komisję Ustalania Nazw Miejscowości (np. stację Altheide Bad nazwano Wrześniów, a miejscowość – Puszczyków Zdrój; natomiast Komisja Ustalania Nazw Miejscowości nadała miejscowości rok później nazwę Polanica Zdrój.
Jego najważniejszym dziełem jest "Atlas nazw geograficznych Słowiańszczyzny Zachodniej", którego dwa tomy (z planowanych czterech) dotyczą dzisiejszego obszaru północno-wschodnich Niemiec i północno-zachodniej Polski. Choć atlas ma pewne niedostatki naukowe, ma wysoką wartość normującą polskie nazwy urzędowe, dlatego też znalazł zastosowanie w tym zakresie na terenach Ziem Odzyskanych po 1945 r.
Specjalizował się w dziejach Wielkopolski i Pomorza (napisał m.in. prace na temat nazw miejscowych Słowiańszczyzny Zachodniej, 1949) oraz w naukach pomocniczych historii i językoznawstwa, takich jak heraldyka i onomastyka. Autor m.in.: "„Leszczyce i ich plemiennik abp św. Bogumił z Dobrowa”" czy "„Badania nazw topograficznych starej Wielkopolski”".
Linki zewnętrzne.
Publikacje Stanisława Kozierowskiego w serwisie Polona

</doc>
<doc id="930755" url="https://pl.wikipedia.org/wiki?curid=930755" title="Hoek van Holland">
Hoek van Holland

Hoek van Holland – miejscowość w gminie Rotterdam, położona nad Morzem Północnym przy wyjściu z kanału Nieuwe Waterweg prowadzącego do Portu Rotterdam.
Historia.
Pierwsze osiedle, założone w roku 1864, pojawiło się w tym miejscu podczas przekopywania kanału Nieuwe Waterweg jako miejsce zamieszkania robotników oraz personelu zaangażowanego przy budowie. Początkowo Hoek van Holland był częścią gminy 's-Gravenzande. Starania o uzyskanie statusu niezależnej gminy nie zakończyły się sukcesem i 1 stycznia 1914 Hoek van Holland został włączony do gminy Rotterdam z Radą Dzielnicy jako lokalnym ośrodkiem władzy. Od końca I wojny światowej Hoek van Holland rozwijał się jako nadmorski kurort. Podczas drugiej wojny światowej niemal całkowicie zniszczony i zamieniony w twierdzę. Po wojnie odzyskał znaczenie jako ośrodek nadmorski. W latach 70. XX wieku przy pogłębianiu portu w Rotterdamie w pobliżu miejscowości zdeponowano 19 mln m³ ziemi, tworząc nowy obszar, tzw. trójkąt Dixhorna.
Transport.
Dojazd do Hoek van Holland zapewniają pociągi holenderskich kolei NS – Sprinter, kursujące co pół godziny. W 2017 przebudowano linię kolejową na linię metra i planowano włączenie jej w system rotterdamskiego metra. W latach 70. i 80. XX w. Hoek van Holland miał regularne codzienne połączenia kolejowe z Warszawą – Express Warszawa-Hoek. Od 1983 roku regularnie kursuje prom pasażersko-towarowy linii Stena Line do Harwich w Anglii, a obecnie także prom towarowy do North Killingholme. Istnieje również połączenie szybkim promem z Rotterdamem.
Turystyka.
Atrakcje to: molo o długości 4,5 km (częściowo otwarte dla turystów) i poniemieckie schrony z czasów II wojny światowej, które strzegły wejścia do portu w Rotterdamie. W jednym z nich znajduje się Atlantikwall Museum, w którym zebrano okoliczne znaleziska, upamiętniające toczące się w tym miejscu walki podczas II wojny światowej.

</doc>
<doc id="930756" url="https://pl.wikipedia.org/wiki?curid=930756" title="Sympatyczna">
Sympatyczna

Osiedle Sympatyczna, poprzednia nazwa Retkinia Śródmieście-Południe – osiedle w Łodzi, w dzielnicy Polesie, stanowiące część większego osiedla Retkinia.
Administracyjnie osiedle Sympatyczna wchodzi w skład osiedla Karolew-Retkinia Wschód.
Na osiedlu zamieszkuje ok. 7.000 – 10.000 ludzi.
Nazwa i historia.
Nazwa osiedla pochodzi od nazwy jednej z uliczek osiedlowych – Sympatycznej. Osiedle powstało w latach 1980–1985 w kwadracie ówczesnych ulic: Juliana Marchlewskiego (obecnie aleja ks. kard. Stefana Wyszyńskiego), Feliksa Dzierżyńskiego (obecnie Armii Krajowej), Maratońskiej (a właściwie ulicy Balonowej) oraz Retkińskiej.
Pierwotna nazwa osiedla to „Retkinia Śródmieście-Południe”.
Charakter osiedla.
Osiedle Sympatyczna składa się, podobnie jak zdecydowana większość Retkini, z cztero-, dziesięcio- i jedenastopiętrowych bloków z wielkiej płyty, zbudowanych na początku lat 80. XX wieku.
W południowej części osiedla, wzdłuż ulicy Balonowej zachowały się typowe domy wiejskie z czasów sprzed powstania osiedla.
W ostatnich latach większość bloków została ocieplona i pomalowana.
Na osiedlu istnieją m.in. przedszkole, Kościół pw. Najświętszego Serca Jezusowego, siedziba Straży Pożarnej, komisariat policji, supermarkety Lidl i Biedronka (w tym ostatnim, oddanym do użytku w 2006 r. pierwotnie, przez pierwsze lata 3 lata funkcjonowania znajdowała się niewielka hala targowa pod nawą Euro-rynek), liczne większe i mniejsze sklepy oraz punkty usługowe, apteki itd.
Do wiosny 2006 w pobliżu kościoła znajdował się rynek; w związku z poszerzaniem ulicy Retkińskiej został on przeniesiony na polanę przy ulicy Maratońskiej, gdzie powstał nowy kompleks hal targowych – Centrum Handlowe Retkinia.

</doc>
<doc id="930764" url="https://pl.wikipedia.org/wiki?curid=930764" title="ZWAR">
ZWAR



</doc>
<doc id="930766" url="https://pl.wikipedia.org/wiki?curid=930766" title="MobyGames">
MobyGames

MobyGames – serwis internetowy gromadzący informacje o grach video. Strona zawiera rozbudowaną bazę danych współtworzoną przez zarejestrowanych użytkowników strony (po uprzedniej weryfikacji źródeł), w której znajdują się wpisy dla ponad 72 tysięcy gier na 138 różnych platform (komputery osobiste, konsole do gier, urządzenia mobilne) wraz z okładkami, zrzutami ekranu, listą autorów, recenzjami, wymaganiami technicznymi oraz linkami do oficjalnych stron, skatalogowane m.in. według gatunku, sposobu prezentacji czy czasu i miejsca akcji.
Struktura bazy.
Wszelkie dane wprowadzane są do bazy przez zarejestrowanych użytkowników, jednak zanim ukażą się online muszą zostać zweryfikowane i zaakceptowane przez administrację/wąskie grono użytkowników-ekspertów, na podstawie cytowanych źródeł. Jako źródło służą najczęściej: opakowanie gry, instrukcja obsługi, informacje prasowe tudzież ze strony producenta.
Wpis gry w bazie zawiera zawsze:
Najczęściej towarzyszą mu także:
Do wpisów zaliczane są także kompilacje (zawierają spis zawartych gier) oraz wydania specjalne (z wyszczególnionymi dodatkami).
Dodatkową funkcją usprawniającą katalogowanie tytułów są grupy. Mogą one dotyczyć serii powiązanych fabularnie (np. Gwiezdne wojny) lub zbierać gry o wspólnych cechach (np. osadzone podczas wojny w Zatoce Perskiej czy międzywojnia).
Analogicznie do IMDb każda z osób współtworzących gry posiada swą osobną stronę, która może być rozbudowana o biogram, zdjęcie oraz linki do stron internetowych.
Społeczność.
Zarejestrowani użytkownicy mogą korzystać z wbudowanego forum internetowego, jak również zgłaszać wieści z branży oraz proponować ankiety.
Udostępniono im także funkcję tworzenia spisu posiadanych gier (a także ogłaszanie ich na sprzedaż/wymianę) oraz listy gier do kupienia.
MobyScore to punktowa ocena wystawiana grze przez zarejestrowanych użytkowników wedle różnych kryteriów (grywalność, grafika, muzyka/dźwięk, fabuła, gra aktorska, walory edukacyjne).
Ważną cechą jest też możliwość umieszczania własnych recenzji gier.
Ograniczenia zakresu.
Nie wszystkie gry video mogą znaleźć się w bazie. Pomijając kwestię dodania kolejnych platform sprzętowych przy następnej aktualizacji bazy, trudności nastręcza problem uwzględnienia automatów do gier (różnorodność sprzętu) oraz gier niezależnych od systemu operacyjnego (np. gry MUD). Obecna struktura danych uniemożliwia wpisy dotyczące gier, które się nie ukazały (produkcję wstrzymano) lub oczekujących na premierę (dane mogą się zmienić). Decyzją założycieli pomija się pirackie wydania oraz modyfikacje tworzone przez fanów.
Wyjaśnienia wymaga także kwestia, co zalicza się do gier video, jako że brak takiej definicji w MobyGames Standards and Practices.

</doc>
<doc id="930767" url="https://pl.wikipedia.org/wiki?curid=930767" title="Wacław Sonelski">
Wacław Sonelski

Wacław Sonelski (ur. 23 lutego 1947 w Bytomiu) – polski taternik, alpinista i grotołaz. Jest związany z klubami wspinaczkowym i jaskiniowym w Gliwicach. Instruktor alpinizmu PZA.
W 1982 wziął udział w wyprawie na Makalu, a w sezonie 1984/85 był członkiem wyprawy na Dhaulagiri, zorganizowanej przez Klub Wysokogórski w Gliwicach. W jej trakcie Andrzej Czok i Jerzy Kukuczka dokonali pierwszego zimowego wejścia na ten szczyt.
W roku 2004 został uhonorowany przez PZA Medalem 100-lecia polskiego alpinizmu.
Redaktor czasopisma o tematyce taternickiej "Bularz", wydawanego przez Klub Wysokogórski Gliwice.
Autor podręcznika "W skale – zasady alpinizmu" i innych książek związanych ze wspinaniem. Współtłumaczył książkę Joe Simpsona "Dotknięcie pustki" (Wydawnictwo STAPIS).

</doc>
<doc id="930768" url="https://pl.wikipedia.org/wiki?curid=930768" title="Koloratura">
Koloratura

Koloratura (wł. coloratura) – w analizie dzieła muzycznego, określenie fragmentu kompozycji wokalnej (np. arii lub pieśni), złożonego z przebiegów gamowych, pasaży i innych ozdobników, wymagających od wykonawcy biegłości i sprawnego dysponowania skalą głosu.

</doc>
<doc id="930769" url="https://pl.wikipedia.org/wiki?curid=930769" title="Sōsai">
Sōsai

 – japońskie słowo o znaczeniu "prezydent", "prezes", "przewodniczący", "gubernator" (np. banku), "główny administrator", osoba przewodząca organizacji lub zorganizowanej grupie. Ma różne zastosowania.

</doc>
<doc id="930770" url="https://pl.wikipedia.org/wiki?curid=930770" title="Ballet de cour">
Ballet de cour

Ballet de cour - określenie francuskiego baletu dworskiego z końca XVI i XVII wieku. Gatunek dramatyczno-baletowy; rodzaj widowiska teatralnego złożonego ze scen, które mogły, lecz nie musiały być powiązane wspólną akcją dramatyczną. 
Na poszczególne sceny baletu dworskiego składały się:
Szczytowym okresem rozwoju ballet de cour była połowa XVII wieku - okres panowania Ludwika XIV, który sam był doskonałym tancerzem i brał udział w dworskich widowiskach tego rodzaju. Pod względem budowy i tematyki przedstawienia te były całkowicie swobodne, libreciści nie byli tu ograniczeni zasadami obowiązującymi w dramacie. Niektóre sceny miały charakter wyłącznie muzyczny (tańce, air i chóry), inne natomiast mogły być wyłącznie mówione. Stosowano także mieszanie mowy i śpiewu oraz tańca w ramach jednej sceny. Elementami tego gatunku są: uwertura francuska, air de cour, tańce, rozbudowane chóry, chaconne, concertino francuskie. Najbardziej znanym i sugestywnym przykładem wykorzystania takich form gry scenicznej są komedio-balety Moliere'a z muzyką Lully'ego i Charpentiera. 
Elementami tego gatunku są: uwertura francuska, air de cour, chaconne, concertino francuskie.

</doc>
<doc id="930771" url="https://pl.wikipedia.org/wiki?curid=930771" title="Ernest von Koerber">
Ernest von Koerber

Ernest von Koerber (ur. 6 listopada 1850 w Trydencie, zm. 5 marca 1919) – polityk austriacki i austro-węgierski, dwukrotny premier Cesarstwa Austriackiego.
Życiorys.
Był synem majora żandarmerii. Ukończył studia prawnicze, uzyskując stopień doktora nauk prawnych.
Przez niemal trzydzieści lat pozostawał w austriackiej służbie cywilnej. W 1897 wszedł do rządu Paula Gautscha von Frankenthurna jako minister handlu i pozostawał na stanowisku ministerialnym do upadku gabinetu w marcu 1898. W 1899 został ministrem spraw wewnętrznych w gabinecie Clary’ego-Aldringena.
Na czele rządu Przedlitawii stanął w styczniu 1900 i pozostawał na urzędzie przez cztery lata. Równocześnie pełnił obowiązki ministra spraw wewnętrznych oraz sprawiedliwości. Gabinet Koerbera był jedynym w schyłkowym okresie istnienia Austro-Węgier rządem Przedlitawii, który utrzymał się na dłuższy czas. Z powodu kryzysu parlamentaryzmu austriackiego premier poszukiwał wsparcia dla swojego gabinetu poza Radą Państwa, propagując swoją działalność zwłaszcza na łamach prasy. Sposobu na zdobycie poparcia frakcji parlamentarnych upatrywał także w organizacji wielkich państwowych inwestycji w transporcie (kolej, transport wodny). Kontynuował ograniczone reformy społeczne, skracając czas pracy w kopalniach do 9 godzin dziennie i wprowadzając ubezpieczenia dla osób w podeszłym wieku oraz dla inwalidów. Był przeciwnikiem ruchu pangermańskiego.

</doc>
<doc id="930776" url="https://pl.wikipedia.org/wiki?curid=930776" title="FC Lausanne-Sport">
FC Lausanne-Sport

FC Lausanne-Sport – szwajcarski klub piłkarski, mający siedzibę w mieście Lozanna. Lausanne posiada także sekcję lekkiej atletyki, wioślarstwa oraz hokeja na wrotkach. Został założony w 1896 roku jako "Montriond Lausanne". W 1920 roku przemianowano go na obecną nazwę po fuzji z Club Hygiénique de Lausanne.
Od listopada 2020 roku swoje mecze domowe klub rozgrywa na nowym stadionie Stade de la Tuilière, mogącym pomieścić ponad 12,5 tysięcy widzów. Wcześniej (od 1954 roku) zespół występował na Stade Olympique de la Pontaise.

</doc>
<doc id="930779" url="https://pl.wikipedia.org/wiki?curid=930779" title="Lausanne-Sport">
Lausanne-Sport



</doc>
<doc id="930781" url="https://pl.wikipedia.org/wiki?curid=930781" title="Liczby pierwsze Fermata">
Liczby pierwsze Fermata



</doc>
<doc id="930783" url="https://pl.wikipedia.org/wiki?curid=930783" title="Lausanne-Sports">
Lausanne-Sports



</doc>
<doc id="930786" url="https://pl.wikipedia.org/wiki?curid=930786" title="Lassina Diabate">
Lassina Diabate



</doc>
<doc id="930787" url="https://pl.wikipedia.org/wiki?curid=930787" title="Synagoga w Eisleben">
Synagoga w Eisleben

Synagoga w Eisleben – synagoga znajdująca się w Eisleben, w Saksonii-Anhalt, przy Lutherstraße 25.
Synagoga została zbudowana w 1814 roku. Podczas nocy kryształowej z 9 na 10 listopada 1938 roku, bojówki hitlerowskie zdewastowały synagogę. Gruntownie wyremontowana i odrestaurowana w 2001 roku.

</doc>
<doc id="930790" url="https://pl.wikipedia.org/wiki?curid=930790" title="Huta Jagodnicka">
Huta Jagodnicka

Huta Jagodnica – dawna podłódzka wieś i kolonia, obecnie osiedle w zachodniej części Łodzi, w dzielnicy Polesie. Administracyjnie wchodzi w skład osiedla Złotno. 1 stycznia 1988 włączona do Łodzi.
Na Hutę Jagodnicę składa się kilka uliczek, spośród których największą jest ulica Huta Jagodnica, przy których stoją jednorodzinne domy, typu wiejskiego i podmiejskiego.
Tereny te leżą na peryferiach miasta, przy granicy z Konstantynowem Łódzkim. Osiedle z resztą Łodzi łączy linia autobusowa nr 72A, 72B.
Kilkaset metrów na zachód od osiedla (już na terenie gminy Konstantynów) przebiega droga krajowa nr 71.
Okolicę osiedla stanowią głównie pola uprawne i łąki, z których część jest nieuprawiana i stanowi nieużytki. Znajdują się tu także niewielkie lasy.
W pobliżu osiedla przepływa rzeka Jasieniec i kilka niewielkich strumieni, stanowiących jej dopływy.
Historia.
Dawniej samodzielna wieś oraz kolonia. Od 1867 w gminie Rąbień W 1827 mieszkało tu zaledwie 189 osób, a na początku XX wieku 122. W okresie międzywojennym należała do powiatu łódzkiego w woj. łódzkim. 1 kwietnia 1927 "kolonię" Huta Jagodnica wyłączono z gminy Rąbień i włączono do gminy Brus, natomiast "wieś" Huta Jagodnica pozostała w gminie Rąbień.
1 września 1933 gminy powiatu łódzkiego podzielono na gromady (sołectwa). Kolonia Huta Jagodnica wraz z wsią Dąbrową utworzyły gromadę w granicach gminy Brus o nazwie "Jagodnica", natomiast wieś Huta Jagodnica wraz z wsiami Niesięcin i Rszew(ek) utworzyły gromadę w granicach gminy Rąbień o nazwie "Niesięcin". Podczas II wojny światowej zarówno wieś, jak i kolonia Huta Jagodnica zostały włączone do III Rzeszy.
Po wojnie obie miejscowości powróciły do powiatu łódzkiego woj. łódzkim. Wieś Huta Jagodnica stanowiła nadal część gromady Niesięcin w gminie Rąbień, natomiast dotychczasową gromadę Jagodnica w gminie Brus (z kolonią Hutą Jagodnicką i wsią Dąbrową) przemianowano na "Dąbrowa". Tę ostatnią po zniesienu gminy Brus w 1946 roku włączono ponownie do gminy Rąbień. Tak więc obie Huty Jagodnickie znalazały się ponownie w jednej gminie, choć w oddzielnych gromadach – wieś Huta Jagodnica w gromadzie Niesięcin, a kolonia Huta Jagodnica – odtąd nazywanz już po prostu "Jagodnicą" – w gromadzie Dąbrowa.
W związku z reorganizacją administracji wiejskiej jesienią 1954, zarówno wieś Huta Jagodnica, jak i kolonia (Huta) Jagodnica weszły w skład nowej gromady Rąbień. W 1971 roku ludność zespół wsi Dąbrowy (Dąbrowa, Huta Jagodnica i Jagodnica) wynosił 313.
Od 1 stycznia 1973 w gminie Aleksandrów Łódzki, jako część Dąbrowy. W latach 1975–1987 miejscowość należała administracyjnie do województwa łódzkiego.
1 stycznia 1988 wieś Hutę Jagodnicę (103,00 ha) i kolonię (Hutę) Jagodnicę (134,04 ha) włączono do Łodzi.
Uwaga: Nie należy mylić Jagodnicy włączonej do Łodzi w 1988 roku (a więc dawnej kolonii Huta Jagodnica) ze współczesnym obszarem Łodzi o nazwie Jagodnica (dawniej Jagodnica Złotna), który historycznie był związany z miejscowością Nowe Złotno i włączony do Łodzi już w 1946 roku. Współczesna Jagodnica (włączona do Łodzi w 1946 roku) ciągnie się wzdłuż ul. Jagodnica, ok. 1,5 km na wschód od (kolonii Huty) Jagodnicy włączonej do Łodzi w 1988 roku. Jagodnica włączona do Łodzi w 1988 roku stanowi obecnie południowy ciąg obecnej ul. Huta Jagodnicka (na południe od jej przecięcia z ul. Złotno), graniczącej z konstantynowską Dąbrową w okolicy rzeki Jasieniec.

</doc>
<doc id="930791" url="https://pl.wikipedia.org/wiki?curid=930791" title="Claude Tresmontant">
Claude Tresmontant

Claude Tresmontant (ur. 1925, zm. 1997) – francuski filozof, teolog i hellenista. Wykładał filozofię średniowieczną i filozofię nauki na Sorbonie. Członek "Académie des Sciences Morales et Politiques". Laureat nagrody im. Maxymiliana Kolbe w 1973 i Grand Prix Académie des Sciences Morales et Politiques za cały dorobek w 1987.
Poglądy.
Chrześcijaństwo jest dla Tresmontanta „główną teorią rzeczywistości”. Wyjaśnia ono istnienie tego, co jest, w przeciwieństwie do nauk doświadczalnych, które umożliwiają nam rozpoznanie natury tego, co jest. Dowiedzenie istnienia Boga jest możliwe. Teologia oparta na Słowie Bożym powinna udowodnić dwie przesłanki:
Tresmontant znajduje racje istnienia Boga w czterech analizach: "astrofizycznej" (dlaczego istnieje przestrzeń kosmiczna?), "biochemicznej" (dlaczego geny przenoszą informacje?), "genetycznej" (dlaczego suma genetycznej informacji wzrasta?) oraz "antropologicznej" (dlaczego istnieją ludzkie istoty?).
Chrystus przynosi nowy program dla ludzkiego umysłu. Nowy w stosunku do tego, który zawarty jest w ludzkim mózgu (peleocortex).
Tresmontant obawiał się modernistycznego chrześcijańskiego irracjonalizmu, który nazywał „patologią chrześcijaństwa”.

</doc>
<doc id="930793" url="https://pl.wikipedia.org/wiki?curid=930793" title="Miejscowość kierunkowa">
Miejscowość kierunkowa

Miejscowość kierunkowa – miejscowość, do której kierowany jest ruch pojazdów, której nazwa jest wskazana na wszystkich znakach E-1 do E-4 oraz E-13 i E-14 oraz ich odmianach, aż do miejsca umieszczenia tablicy E-17a oznaczającej wjazd do tej miejscowości. Na drogach krajowych jako miejscowości kierunkowe podawane są miejscowości położone na tych drogach. Na drogach pozostałych kategorii (wojewódzkie, powiatowe, gminne) jako miejscowości kierunkowe mogą występować miejscowości położone na drodze tej samej kategorii lub wyższej.
Miejscowość kierunkową ustala się według następującej hierarchii:
Dopuszcza się stosowanie jako miejscowości kierunkowej nazwy miasta nieleżącego na danej drodze, pod warunkiem kontynuacji podawania miejscowości kierunkowej na całym ciągu dróg do niej prowadzących.
Dopuszcza się ustalenie jako miejscowości kierunkowej, zamiast nazwy najbliższego miasta wojewódzkiego, nazwy kolejnego miasta wojewódzkiego lub nazwy miasta siedziby powiatu, a zamiast nazwy najbliższego miasta siedziby powiatu, nazwy kolejnego takiego miasta lub nazwy przejścia granicznego, w przypadku gdy:
Obok nazwy przejścia granicznego podaje się znak "PL" oraz znak wyróżniający państwo, do którego prowadzi przejście, przyjęty do oznaczania pojazdów uczestniczących w ruchu międzynarodowym. Jeżeli przejście nie obsługuje wszystkich rodzajów pojazdów np. tylko pojazdy o określonej dopuszczalnej masie całkowitej, na tablicach przeddrogowskazowych i drogowskazach pod znakiem wyróżniającym państwa graniczne zaleca się umieszczenie informacji o rodzaju ograniczeń. Pod znakami wyróżniającymi państwa można umieścić miniaturkę znaku F-20 wskazującego, dla jakich pojazdów przeznaczone jest przejście, lub znaku zakazu wskazującego, jakie rodzaje pojazdów nie są odprawiane na przejściu. 
Zaleca się w przypadku, gdy na tablicach przeddrogowskazowych i drogowskazowych tablicowych podawana jest nazwa przejścia granicznego, umieszczenie także nazwy dużego miasta sąsiedniego państwa, do którego prowadzi droga. Nazwę tę podaje się w języku oryginalnym, a w przypadku cyrylicy w transliteracji łacińskiej. Z prawej strony nazwy miasta w sąsiednim państwie podaje się znak wyróżniający państwo przyjęty do oznaczania pojazdów uczestniczących w ruchu międzynarodowym.
Na tablicach przeddrogowskazowych i drogowskazowych tablicowych dopuszcza się podawanie dla danego kierunku dwóch nazw miejscowości, np.:
Jeżeli droga prowadzi przez miasto lub w jego pobliżu, na tablicach przeddrogowskazowych i drogowskazowych tablicowych można umieścić dodatkowo informacje lokalne, np. nazwę dzielnicy, informację o centrum, informację o obiekcie komunikacyjnym itp.

</doc>
<doc id="930796" url="https://pl.wikipedia.org/wiki?curid=930796" title="Lodowa Kopa">
Lodowa Kopa

Lodowa Kopa (słow. "Ľadová kopa", "Malý Ľadový štít", niem. "Markasitturm", węg. "Markazit-torony", 2605 m n.p.m.) – dwuwierzchołkowy szczyt w grani głównej Tatr Wysokich, drugi pod względem wysokości w obrębie masywu Lodowego Szczytu. Znajduje się pomiędzy wierzchołkiem Lodowego Szczytu, oddzielona od niego płytką Lodową Szczerbiną (2585 m), a Małym Lodowym Szczytem, oddzielonym od niej głęboko wciętą Lodową Przełęczą (2372 m). W południowo-wschodnim kierunku odchodzi od szczytu Lodowa Grań – krótkie, boczne odgałęzienie oddzielające Dolinkę Lodową od Doliny Pięciu Stawów Spiskich. Na południowy zachód natomiast wysyła ona równie krótką Michałkową Grań.
Drugim, południowo-wschodnim wierzchołkiem Lodowej Kopy jest Mała Lodowa Kopa, która leży w Lodowej Grani. Od głównego wierzchołka oddalona jest zaledwie o ok. 35 m, oddziela ją Lodowy Karbik. Kolejnym obiektem w Lodowej Grani są Lodowe Wrótka, oddzielające Małą Lodową Kopę od Wielkiego Lodowego Kopiniaka.
Wejście na Lodową Kopę od strony Lodowej Przełęczy i wprost z Doliny Jaworowej było od dawna znane myśliwym z Jurgowa. Była ona zdobywana wielokrotnie przez różne zespoły podczas prób wejścia na pobliski Lodowy Szczyt.
Dla taterników największym wyzwaniem jest południowa ściana opadająca do Dolinki Lodowej, odnogi Doliny Pięciu Stawów Spiskich (ok. 250 m wysokości). Pierwsze przejście tej ściany miało miejsce 22 sierpnia 1912 r., a dokonało tego wyczynu trzech wspinaczy: Alfréd Grósz, Tibold Kregczy i Lajos Rokfalusy. Obecnie ścianą wiedzie kilka dróg taternickich. Historia zdobycia tej ściany była tematem filmu "Cesta k slnku", nakręconego w 1948 r. przez Karola Skřipskiego.
Polska nazwa Lodowej Kopy pochodzi od Lodowego Szczytu, natomiast nazwy niemiecka i węgierska pochodzą podobno od markasytu, który posiada mosiężnożółtą barwę i metaliczny połysk. Nazwa słowacka bywa źródłem pomyłek, polski Mały Lodowy Szczyt to wierzchołek sąsiadujący z Lodową Kopą od południa.
Historia.
Pierwsze wejścia turystyczne:

</doc>
<doc id="930797" url="https://pl.wikipedia.org/wiki?curid=930797" title="Dink">
Dink

Ludzie:
Inne:

</doc>
<doc id="930798" url="https://pl.wikipedia.org/wiki?curid=930798" title="Tunel w Długopolu-Zdroju">
Tunel w Długopolu-Zdroju

Tunel w Długopolu-Zdroju – tunel kolejowy w Długopolu-Zdroju, województwo dolnośląskie.
Położenie.
Tunel znajduje się pod zachodnim zboczem wzgórza Wronka (458 m n.p.m.) w środkowo-zachodniej części Obniżenia Bystrzycy Kłodzkiej na wschód od miejscowości Długopole-Zdrój między miejscowościami Długopole Dolne, a Długopole-Zdrój (między stacjami Bystrzyca Kłodzka Przedmieście a Długopole-Zdrój) na linii kolejowej nr 276 Wrocław – Międzylesie.
Opis.
Tunel kolejowy o długości 360 m, łukowy o promieniu krzywizny wynoszącym 380 m, stopowy, jednokomorowy, dostosowany do ruchu pociągów po jednym torze, wydrążony pod wzgórzem (458 m n.p.m.) w 1875 roku. Wlot tunelu położony jest na wysokości około 389 m n.p.m., a wylot na poziomie około 388 m n.p.m. Maksymalna głębokość tunelu od powierzchni wynosi około 36 m. Tunel wykonano w obudowie murowej z łamanego kamienia. Kształt tunelu eliptyczny o wysokości około 7,60 m i szerokość około 7,80 m. W ociosach tunelu wykonano wnęki ucieczkowe i rewizyjne układu odwadniania. Portale wlotów do tunelu wykończono w obudowie kamiennej z klińców, mur nad portalem tunelu zakończono charakterystycznym dla tego tunelu kamiennym płotkiem.
Historia.
Górnośląskie Towarzystwo Kolejowe 7 lipca 1869 roku otrzymało koncesję na budowę szlaku Wrocław – Kłodzko – Międzylesie. Pierwsze prace ziemne rozpoczęto na przełomie lat 1870–1871. Głównym warunkiem oddania szlaku do ruchu było wydrążenie tunelu, w okolicy Barda i Długopola, w miejscach wąskiego przełomu rzeki Nysy Kłodzkiej. Okres wojny prusko-francuskiej nie sprzyjał szybkiej realizacji przedsięwzięcia. Władze i opinia społeczna zainteresowane były wydarzeniami militarnymi i politycznymi. Opóźnienia w pracach wynikały również ze skomplikowanych problemów techniczno-geologicznych, zwłaszcza z przeprowadzenia linii kolejowych w miejscu wąskiego przełomu rzeki. Tunel w Długopolu oddano do użytku 2 września 1875, w dniu uruchomienia odcinka kolei z Bystrzycy Kłodzkiej do Międzylesia.

</doc>
<doc id="930802" url="https://pl.wikipedia.org/wiki?curid=930802" title="Eduard Graf Taaffe">
Eduard Graf Taaffe



</doc>
<doc id="930805" url="https://pl.wikipedia.org/wiki?curid=930805" title="Vercors (masyw górski)">
Vercors (masyw górski)

Vercors - wapienny masyw górski położony w zachodniej części Prealp Delfinackich w departamentach Isère i Drôme (Wschodnia Francja). Należy do Alp Zachodnich.
Najwyższe szczyty masywu:

</doc>
<doc id="930811" url="https://pl.wikipedia.org/wiki?curid=930811" title="Bitwa na Sowiej Górze">
Bitwa na Sowiej Górze

Bitwa na Sowiej Górze – bitwa powstania styczniowego stoczona 6 września 1863 roku w okolicach Batorza przez oddział Marcina "Lelewela" Borelowskiego.
Bitwa.
Po bitwie pod Panasówką Borelowski ze swoim oddziałem udał się w kierunku Goraja. W czasie postoju we wsi Otrocz zostali zaatakowani przez Kozaków i zmuszeni do wycofania w kierunku Batorza. W czasie narady sztabowej, mimo protestów Lelewela, dowódcy podjęli decyzję o przyjęciu bitwy oraz przygotowaniu zasadzki na trakcie z Otroczy przy głębokim parowie w lesie. Zostali jednak wykryci przez zwiad rosyjski i zaatakowani od strony Batorza przy jednoczesnym ataku od frontu.
Straty.
W wyniku bitwy oddział został całkowicie rozbity i zginęło 31 powstańców (47 zostało rannych), co potwierdza zbiorowy akt zgonu w księdze stanu cywilnego parafii Batorz. Borelowski został śmiertelnie ranny. W walce zginął również major huzarów, baron Wallisch, węgierski ochotnik i szef sztabu oddziału Lelewela. Straty carskie według rosyjskiej monografii 18 Wołogdańskiego Pułku Piechoty wyniosły 4 zabitych, 1 zmarłego od ran oraz 8 rannych i trudno ocenić ich wiarygodność.
Polegli, w tym sam Borelowski, zostali pochowani na cmentarzu w Batorzu. W 1933 roku. w miejscu bitwy usypano symboliczny kopiec. Napis na stojącym tam obelisku brzmi: "Przechodniu, powiedz Ojczyźnie, że za ukochanie Jej, tuśmy polegli". W pobliskim lesie znajduje się mogiła zbiorowa z powstania 1863 r. w Batorzu.

</doc>
<doc id="930821" url="https://pl.wikipedia.org/wiki?curid=930821" title="Bracia Sołuńscy">
Bracia Sołuńscy



</doc>
<doc id="930823" url="https://pl.wikipedia.org/wiki?curid=930823" title="Ustawa lustracyjna">
Ustawa lustracyjna



</doc>
<doc id="930827" url="https://pl.wikipedia.org/wiki?curid=930827" title="Powstanie Taysonów">
Powstanie Taysonów

Powstanie Taysonów – antymandaryńskie powstanie chłopskie w Wietnamie w latach 1771–1802 skierowane przeciw władającym klanom Nguyễn na południu i Trịnh na północy, w czasie którego likwidowano majątki ziemskie dzieląc je między chłopów.
Bunt wziął swą nazwę od wioski i pasma górskiego Tây Sơn w pobliżu miejscowości Quy Nhơn. W ciągu trzech lat Taysonowie opanowali całe południe kraju, a do roku 1776 ich armia dotarła do granicy Chin. Z rodu Nguyễn rzeź przeżył jedynie książę Nguyễn Ánh, który uciekając przed wojskami Taysonów, w 1784 roku spotkał księdza Pigneau de Behaine, za którego pośrednictwem uzyskał obietnicę pomocy ze strony Francji. 
Pomoc francuska skończyła się na prywatnej pomocy księdza Pigneau, a powstanie upadło nie tylko dzięki niej i dowódczym talentom Ánha, ale również z powodu zniechęcenia społeczeństwa, które nie widziało poprawy swego losu w ciągłym konflikcie zbrojnym. W roku 1799 Taysonowie zostali pobici przez wojska Ánha pod Quy Nhơn, czyli tam, gdzie rewolta się rozpoczęła. Ostateczna ofensywa Nguyễnów w lipcu 1802 zakończyła się zdobyciem Thăng Long (obecnie Hanoi). Nguyễn Ánh już 1 czerwca 1802, nie czekając na zdobycie stolicy, koronował się w Huế jako cesarz Wietnamu Gia Long.

</doc>
<doc id="930828" url="https://pl.wikipedia.org/wiki?curid=930828" title="Robert Milkins">
Robert Milkins

Robert Milkins (ur. 6 marca 1976 w Gloucester) – angielski snookerzysta. Plasuje się na 43 miejscu pod względem zdobytych setek w profesjonalnych turniejach, ma ich łącznie 186.
Obecnie mieszka w Gloucester. Profesjonalnie gra od 1995 roku.
Jego największym osiągnięciem w turnieju rankingowym jest udział w półfinale Irish Masters z 2005 roku, w którym przegrał z Matthew Stevensem 8-9. Po 27 latach w gronie profesjonalistów wygrał swój pierwszy turnej rankingowy - Gibraltar Open 2022. 
Najwyższy break Milkinsa wynosi 147 punktów i pochodzi z eliminacji do Mistrzostw świata w 2006 roku (mecz przeciwko Markowi Selby’emu, ostatecznie przegrany 4-10). W 2012 roku, również podczas eliminacji do Mistrzostw Świata, wbił swojego drugiego breaka maksymalnego, zdobył go w pojedynku z Xiao Guodongiem 11 kwietnia 2012. W lutym 2023, w meczu z w German Masters, wbił kolejnego maksa.

</doc>
<doc id="930829" url="https://pl.wikipedia.org/wiki?curid=930829" title="Pascale Ogier">
Pascale Ogier

Pascale Ogier, właśc. Pascale Marguerite Cécile Claude Colette Nicolas (ur. 26 października 1958 w Paryżu, zm. 25 października 1984 tamże) – francuska aktorka.
Życiorys.
Urodziła się w Paryżu, jako córka muzyka i aktorki Bulle Ogier. Popularność przyniosła jej rola w filmie Érica Rohmera "Noce pełni księżyca" (1984), za którą zdobyła Puchar Volpiego dla najlepszej aktorki na 41. MFF w Wenecji i nominację do Cezara.
Zmarła w wigilię swoich 26 urodzin na atak serca. Została pochowana na cmentarzu Père-Lachaise w Paryżu.

</doc>
<doc id="930831" url="https://pl.wikipedia.org/wiki?curid=930831" title="Ada Falcon">
Ada Falcon

Ada Falcon (ur. 17 sierpnia 1905 w Buenos Aires, zm. 4 stycznia 2002 w Salsipuedes) – aktorka argentyńska, tancerka i piosenkarka tanga argentyńskiego.
Nagrała ponad 200 tang w latach 1920 i 1930.

</doc>
<doc id="930834" url="https://pl.wikipedia.org/wiki?curid=930834" title="Chlorek berylu">
Chlorek berylu

Chlorek berylu, – nieorganiczny związek chemiczny z grupy chlorków, sól kwasu chlorowodorowego i berylu.
Chlorek berylu otrzymuje się m.in. w reakcji berylu z chlorem lub chlorowodorem, lub przez ogrzewanie tlenku berylu z chlorem i węglem lub ze związkami chlorującymi (, , itp.). Można oczyścić go przez sublimację.
Chlorek berylu tworzy silnie higroskopijne kryształy. Bezwodny chlorek berylu dobrze rozpuszcza się w rozpuszczalnikach nukleofilowych, np. alkoholu i eterze. Łatwo również tworzy z takimi rozpuszczalnikami związki addycyjne zawierające najczęściej dwie cząsteczki organiczne. Wodne roztwory chlorku berylu mają odczyn silnie kwasowy. W stanie stopionym słabo przewodzi prąd elektryczny (σ = 0,0032 Ω−1cm−1). Jest związkiem o deficycie elektronów, stosowany jest jako katalizator (kwas Lewisa), łagodniejszy od .
W stanie stałym tworzy łańcuchy zbudowane z czworościanów [], w których beryl ma liczbę koordynacyjną 4. W fazie gazowej tworzy liniowe monomery oraz dimery zawierające dwa mostkowe atomy chloru (l.k. berylu 3).
Pod wpływem wody łatwo hydrolizuje z wytworzeniem kompleksu [, w którym cząsteczki wody są bardzo silnie związane.

</doc>
<doc id="930836" url="https://pl.wikipedia.org/wiki?curid=930836" title="Zdanie odrębne">
Zdanie odrębne



</doc>
<doc id="930837" url="https://pl.wikipedia.org/wiki?curid=930837" title="Takeaki Enomoto">
Takeaki Enomoto

 – japoński wiceadmirał służący w Cesarskiej Marynarce Wojennej, oddany siogunatowi ("bakufu") Tokugawa do ostatnich dni wojny boshin. Był jedynym prezydentem Republiki Ezo. Po wojnie współtworzył nowy rząd. Był jednym z twórców nowoczesnej marynarki japońskiej.
Życiorys.
Wczesne lata.
Enomoto urodził się w 1836 roku w okręgu Shitaya w Edo (obecnie tokijska dzielnica Taitō) w samurajskiej rodzinie wasali rodu Tokugawa. W 1850 roku rozpoczął naukę holenderskiego, a po „otwarciu” Japonii przez komodora Matthew Perry'ego w 1854 roku uczęszczał do Centrum Szkolenia Marynarki w Nagasaki i Centrum Szkolenia ds. Okrętów Wojennych w Edo.
W wieku 26 lat Enomoto został wysłany do Holandii w celu zapoznania się z zachodnim rzemiosłem wojskowym i technologią. Przebywał w Europie od 1862 do 1867, przyswajając sobie zarówno język holenderski, jak i angielski. Pod koniec pobytu w Europie potrafił porozumiewać się płynnie w obu językach.
Enomoto powrócił do Japonii na pokładzie Kaiyō Maru, okrętu wojennego zakupionego przez siogunat od rządu holenderskiego. Podczas pobytu w Europie Enomoto zdał sobie sprawę ze znaczenia i roli, jaką w przyszłości miał w komunikacji odgrywać telegraf i zaczął planować system łączący Edo z Jokohamą. Po powrocie, w wieku 31 lat został awansowany na stopień "kaigun-fukusōsai", drugi pod względem ważności w marynarce siogunatu.
Restauracja Meiji.
Podczas restauracji Meiji, po bezkrwawym poddaniu Edo siłom nowego rządu Meiji w 1868 roku, Enomoto odmówił przekazania znajdującej się pod jego komendą floty i uciekł do Hakodate na wyspie Hokkaido, zabierając ze sobą resztki oddziałów lojalnych wobec bakufu oraz garstkę francuskich doradców siogunatu pod przywództwem Jules'a Bruneta. Osiem okrętów wojennych pod dowództwem Enomoto stanowiło największą potęgę morską w ówczesnej Japonii.
Enomoto usiłował utworzyć na Hokkaido niepodległe państwo pod rządami rodu Tokugawa, ale rząd Meiji odmówił zgody na podział Japonii. 25 grudnia lojaliści bakufu ogłosili powstanie niepodległej Republiki Ezo i wybrali Enomoto na prezydenta.
Wiosną następnego roku wojska rządu Meiji najechały Hokkaido i pokonały siły Enomoto w bitwie morskiej w zatoce Hakodate (4-10 maja 1869 r.). 18 maja Republika Ezo została zniszczona i Hokkaido znalazło się pod jurysdykcją rządu cesarskiego.
Późna kariera polityczna.
Po likwidacji Republiki Ezo Enomoto został aresztowany, oskarżony o zdradę stanu i uwięziony, jednak już w 1872 roku przywódcy rządu Meiji (głównie pod naciskiem Kiyotaki Kurody), zdając sobie sprawę z szerokiej wiedzy i talentów Enomoto, uwolnili go od wszystkich zarzutów. Enomoto był jednym z nielicznych lojalistów bakufu, którym udało się znaleźć swoje miejsce pośród elit rządzących po przewrocie. Najwyższe stanowiska były wówczas okupowane przez polityków wywodzących się z hanów: Satsuma i Chōshū, którzy bardzo niechętnie widzieli wokół siebie przybyszów z „zewnątrz”, a zwłaszcza byłych stronników Tokugawów. Enomoto był wyjątkiem – zrobił szybką karierę w nowych władzach i osiągnął pozycję niedostępną byłym stronnikom bakufu.
W 1874 roku Enomoto został mianowany wiceadmirałem raczkującej Japońskiej Cesarskiej Marynarki Wojennej, a rok później wysłano go do Rosji w celu negocjacji warunków "Traktatu petersburskiego" z 1875 roku (樺太・千島交換条約, "Karafuto-Chishima-kōkan-jōyaku"), na mocy którego Japonia zrzekła się praw do Sachalinu w zamian za Wyspy Kurylskie. Powodzenie negocjacji zostało dobrze przyjęte w Japonii, przyczyniając się do umocnienia pozycji Enomoto. Już sam fakt oddelegowania go do tak ważnej misji stanowił dowód pogodzenia się nowych elit z niektórymi przedstawicielami starego systemu.
W 1880 roku Enomoto został mianowany ministrem marynarki. W 1885 roku ponownie pojawiło się zapotrzebowanie na jego zdolności dyplomatyczne, kiedy poproszono go o udział u boku Hirobumiego Itō w finalizacji negocjacji traktatu z Tianjinu z Chinami dynastii Qing, regulującego stosunek obu państw do Korei. Po tym epizodzie Enomoto piastował jeszcze kilka wysokich stanowisk państwowych. Po wprowadzeniu systemu gabinetowego w 1885 roku został pierwszym w historii Japonii ministrem komunikacji (1885–1888), później ministrem rolnictwa i handlu (1888 i w latach 1894–1897), edukacji (1889–1890) i spraw zagranicznych (1891–1892).
W 1887 roku Enomoto otrzymał nominację szlachecką – w ramach systemu "kazoku" (華族) przyznano mu rangę wicehrabiego ("shishaku"). Wybrano go również na członka Tajnej Rady ("Sūmitsu-in")
Enomoto był szczególnie aktywny w promowaniu japońskiej emigracji w rejonie Pacyfiku oraz Ameryce Południowej. W 1891 roku utworzył – wbrew woli gabinetu Masayoshiego Matsukaty – sekcję emigracyjną w Ministerstwie Spraw Zagranicznych. Dwa lata później, po opuszczeniu rządu, Enomoto pomógł stworzyć Stowarzyszenie Kolonijne, które miało za zadanie promować emigrację i handel zagraniczny.
Enomoto zmarł w 1908 roku w wieku 72 lat. Jego grób znajduje się w świątyni Kichijō-ji w Tokio.

</doc>
<doc id="930838" url="https://pl.wikipedia.org/wiki?curid=930838" title="Enomoto Takeaki">
Enomoto Takeaki



</doc>
<doc id="930840" url="https://pl.wikipedia.org/wiki?curid=930840" title="Akcelerator plazmowy">
Akcelerator plazmowy

Akcelerator plazmowy – urządzenie do przyspieszania naładowanych cząstek takich jak elektrony, pozytony i jony, przy wykorzystaniu pola elektrycznego w powiązaniu z falą wytworzoną w plazmie elektronowej. Fala tworzona jest na drodze krótkiego laserowego impulsu światła lub za pomocą impulsu elektronowego przez plazmę. Technika rokuje możliwości budowy akceleratorów cząstek o bardzo dużej wydajności oraz dużo mniejszych rozmiarach w porównaniu do konwencjonalnych rozwiązań i związanych z nimi kosztów. Obecna wersje eksperymentalne urządzeń wykazują gradient przyspieszenia kilka razy większy niż współcześnie używane akceleratory. Na przykład eksperymentalne urządzenie w Lawrence Berkeley National Laboratory przyspiesza elektrony do 1 GeV na odcinku 3,3 cm, podczas gdy SLAC (Stanford Linear Accelerator Center) konwencjonalny akcelerator potrzebuje 64 m, aby uzyskać tę samą energię. Podczas ostatnich eksperymentów dokonanych przez zespół SLAC udało się przy wykorzystaniu akceleratora plazmowego typu PWFA osiągnąć energię 42 GeV na odcinku 85 cm. Eksperymentalny akcelerator plazmowy AWAKE, mający na celu przyspieszenie elektronów do energii co najmniej 50 GeV funkcjonuje obecnie w CERN-ie. Rozpoczął on działanie pod koniec 2016 roku.
Podstawy.
Plazma jest zbiorem składającym się ze zjonizowanych cząstek naładowanych dodatnio i ujemnie, powstałym głównie przez podgrzanie rozrzedzonego gazu. W normalnych warunkach plazma jest makroskopowo obojętna, jest równorzędną mieszaniną elektronów i protonów znajdujących się w równowadze. Jednakże jeśli zostanie podane zewnętrzne pole elektryczne, plazma podzieli się, część cząstek będzie przyciągana przez zewnętrzne pole. Wstrzyknięta cząstka w tak uformowaną plazmę będzie przyspieszona przez podzieloną plazmę, ponieważ jednak wielkość podziału jest proporcjonalna do przyłożonego zewnętrznego pola, nic szczególnego się nie osiągnie w porównaniu do systemów wykorzystujących przyspieszanie za pomocą pola elektrycznego, co sprowadza nas do obecnie działających urządzeń.
To, co określa system jako potencjalnie użytecznym, to możliwość zaistnienia fal przeciwnie spolaryzowanych cząstek, które poruszają się przez całą długość plazmy. Falę taką można wytworzyć przez impuls elektronowy lub impuls światła laserowego o bardzo dużej mocy na odpowiednio przygotowaną plazmę. W czasie poruszania się impulsu przez plazmę, pole elektryczne światła oddziela elektrony od protonów w ten sam sposób, w jaki dokonałoby tego zewnętrzne pole. W momencie opuszczenia miejsca przez impuls następuje przyciąganie elektronów w kierunku środka przez pozostałe w tym miejscu dodatnio naładowane jony. W trakcie „opadania” na dodatnio naładowany obszar nabierają prędkości, aż w końcu, gdy dotrą do środka, zanim stracą energię w wyniku kolizji, na krótki czas „spiętrzają się”, po czym następuje stabilizacja elektrostatyczna plazmy.
Chociaż cząstki nie poruszają się zbyt szybko podczas tego zdarzenia, makroskopowo wygląda to tak, jakby „pęcherzyk” ładunku poruszał się z prędkością bliską prędkości światła. Pęcherzyk jest rejonem pozbawionym elektronów, więc naładowanym dodatnio, za którym podąża obszar, w którym koncentracja elektronów jest duża, czyli obszar naładowany ujemnie. W plazmie występuje więc obszar o bardzo dużej różnicy potencjałów przemieszczający się wraz z impulsem światła laserowego.
Właśnie to „wzbudzone pole” ("wakefield") służy do przyspieszania cząstek. Cząstka wstrzyknięta w plazmę w pobliżu miejsca o dużym potencjale zostanie przyspieszona wprzód lub wstecz od niego, przyspieszenie kontynuowane jest z wraz z przesuwaniem się „wzbudzenia” przez plazmę, aż cząstka osiągnie jego prędkość. Okazuje się, że można osiągnąć jeszcze większą energię cząstek – ma to miejsce, gdy wstrzyknie się cząstkę tak, że porusza się ona po powierzchni pola. Przyrównać to można do surfera poruszającego się w poprzek fali z prędkością dużo przewyższającą jej prędkość. Akceleratory zaprojektowane, aby wykorzystywać ten efekt, nazywamy surfatronami.
Przewagą akceleratorów plazmowych jest możliwość wytworzenia dużo większego pola przyspieszającego niż w przypadku konwencjonalnych akceleratorów o napięciu przyspieszającym wysokiej częstotliwości.
Akceleratory RF ("radio-frequency") mają górny limit wielkości pola, uwarunkowane jest to progiem przebicia dielektrycznego komory akceleratora. Ogranicza to wielkość przyspieszenia możliwą do osiągnięcia na danym odcinku, w wyniku czego należy stosować długie akceleratory, aby osiągnąć żądaną energię cząstek. Dla porównania wielkość pola w plazmie jest uzależniona od właściwości mechanicznych i turbulencji, mimo tych trudności osiągane pole jest kilkukrotnie większe niż w przypadku akceleratorów wysokoczęstotliwościowych. Jest nadzieja, że możliwe będzie stworzenie kompaktowych akceleratorów na bazie akceleratorów plazmowych lub będzie możliwość zbudowania akceleratorów o znacznie większej energii cząstek niż obecnie, jeśli tylko da się zbudować znacznie dłuższe akceleratory dające pole przyspieszające wynoszące 10 GV/m.
Akceleratory plazmowe dzielimy na kilka typów w zależności od sposobu generowania fali elektronowej w plazmie:
Teoria akceleratora plazmowego została zaproponowana przez Toshikiego Tajimę i Johna Dawsona w artykule opublikowanym w 1979 roku. Pierwsze doświadczenie wykorzystujące akcelerację opartą o „wzbudzone pole” ("wakefield") i wykorzystującą sposób PWFA, zostało zaprezentowane przez grupę badawczą z Argonne National Laboratory w 1988 roku.
Wzór.
Gradient przyspieszenia dla liniowej fali w plazmie wynosi:
gdzie:

</doc>
<doc id="930841" url="https://pl.wikipedia.org/wiki?curid=930841" title="Éric Rohmer">
Éric Rohmer

Eric Rohmer, właśc. Jean-Marie Maurice Schérer (ur. 20 marca 1920 w Tulle, zm. 11 stycznia 2010 w Paryżu) – francuski reżyser filmowy i teatralny, scenarzysta, pisarz, krytyk i teoretyk filmu.
Życiorys.
Początki.
Urodził się w Tulle, w centralnej Francji, w rodzinie alzackiego pochodzenia. Studiował literaturę francuską w Paryżu. Jego pasją w czasie studiów była XVIII-wieczna powieść psychologiczna. Pracę magisterską poświęcił "Nowej Heloizie" Jean-Jacques'a Rousseau. Po ukończeniu studiów uczył francuskiego w paryskich i podparyskich liceach.
W 1946 debiutował jako prozaik powieścią "Elisabeth", wydaną pod pseudonimem Gilbert Cordier. Pisał również liczne opowiadania. W specjalistycznych czasopismach zaczął publikować artykuły na temat sztuki filmowej.
Przełom w jego życiu nastąpił podczas oglądania filmu "Stromboli, ziemia bogów" (1950) Roberta Rosselliniego. Poczuł wtedy, że jego powołaniem jest reżyseria filmowa. W tym samym roku nakręcił w warunkach amatorskich swój pierwszy film krótkometrażowy pt. "Dziennik łotra".
Rohmer jako krytyk.
W latach 50. zajmował się głównie krytyką filmową. Początkowo publikował teksty pod swym prawdziwym nazwiskiem. Od 1955 zaczął już jednak konsekwentnie używać pseudonimu Éric Rohmer, którym od początku podpisywał swoje filmy. Znalazł się w zespole słynnego pisma „Cahiers du Cinéma” – był jego redaktorem naczelnym w latach 1957–1963. Czasopismo to odegrało kluczową rolę w kształtowaniu francuskiej nowej fali, a artykuły publikowali tam przyszli najwięksi reżyserzy tego nurtu: François Truffaut, Jean-Luc Godard, Jacques Rivette czy właśnie sam Rohmer.
Rohmer jako reżyser.
Swój pełnometrażowy debiut "Pod znakiem lwa" Rohmer nakręcił w 1959. Ponieważ film poniósł komercyjną klęskę, reżyser zmuszony był do realizowania kolejnych obrazów w warunkach niemalże amatorskich. Sukces komercyjny i artystyczny nadszedł pod koniec lat 60., kiedy to powstała "Kolekcjonerka" (1967) i "Moja noc u Maud" (1969). Ten ostatni tytuł przyniósł Rohmerowi nominacje do Oscara za najlepszy scenariusz oryginalny oraz film nieanglojęzyczny.
Charakterystyczną cechą kina Rohmera było to, że układał on swoje filmy w poszczególne cykle: "Sześć opowieści moralnych", "Komedie i przysłowia", "Opowieści czterech pór roku".
Przez następne dziesięciolecia Rohmer stał się pupilkiem międzynarodowych festiwali, uznawanym za niekwestionowanego mistrza francuskiego kina. Wśród licznych nagród, które zdobył był m.in. Srebrny Niedźwiedź – Nagroda Specjalna Jury na 17. MFF w Berlinie za "Kolekcjonerkę" (1967), Grand Prix Jury na 29. MFF w Cannes za "Markizę O" (1976), Srebrny Niedźwiedź dla najlepszego reżysera na 33. MFF w Berlinie za "Paulinę na plaży" (1983) oraz Złoty Lew na 43. MFF w Wenecji za "Zielony promień" (1986).

</doc>
<doc id="930843" url="https://pl.wikipedia.org/wiki?curid=930843" title="Po Lin">
Po Lin

Po Lin () – buddyjski klasztor położony na płaskowyżu Ngong Ping na wyspie Lantau w Hongkongu.
Opis.
Klasztor został założony w 1906 roku przez trzech mnichów szkoły chan, przybyłych z prowincji Jiangsu i był początkowo znany jako "Tai Mao Pung" (大茅蓬, "Wielka Chata Kryta Strzechą"). Jego nazwa została zmieniona na obecną w 1924 roku.
W głównej świątyni znajdują się trzy posągi Buddy, symbolizujące przeszłość, teraźniejszość i przyszłość oraz wiele buddyjskich pism świętych.
Na terenie klasztoru znajduje się największy na świecie posąg Buddy wykonany z brązu o nazwie Budda Tian Tan.
Do klasztoru można dotrzeć koleją linową Ngong Ping 360, której stacja końcowa znajduje się nieopodal klasztoru, a początkowa w mieście Tung Chung.

</doc>
<doc id="930846" url="https://pl.wikipedia.org/wiki?curid=930846" title="David Roe">
David Roe

David Roe (ur. 11 września 1965) – snookerzysta angielski. Obecnie mieszka w Derby (Anglia).
Kariera.
Profesjonalnie gra od 1986 roku. W turniejach rankingowych czterokrotnie doszedł do ćwierćfinału. Jego najwyższy break wynosi 140 punktów i został uzyskany w 1993 roku podczas turnieju UK Championship. 
Najwyższą lokatą zajmowaną przez niego w rankingu była 13. pozycja w sezonie 1994/1995. Na zakończenie sezonu 2009/2010 został sklasyfikowany na 93. miejscu listy rankingowej.

</doc>
<doc id="930852" url="https://pl.wikipedia.org/wiki?curid=930852" title="Bitwa pod Czirikowem">
Bitwa pod Czirikowem

Bitwa pod Czirikowem – starcie zbrojne, które miało miejsce 29 września 1812 roku podczas wojen napoleońskich.
Po opanowaniu Moskwy Napoleon postanowił zniszczyć armię Kutuzowa koncentrycznym uderzeniem z jednej strony awangardy Wielkiej Armii dowodzonej przez Murata, a z drugiej strony grupy Bessièresa, w skład której wchodził korpus Poniatowskiego (8 batalionów i 10 szwadronów – razem 3000 żołnierzy). Pod Czirikowem polski korpus natknął się na znacznie silniejszą grupę rosyjską Miłoradowicza (około 9000 żołnierzy). Doszło do bitwy, która trwała 6 godzin. Ulewa i nadchodząca noc przerwały walkę, a ponieważ znajdujący się nieopodal korpus kawalerii francuskiej dowodzony przez La Houssaye'a nie przybył wojskom polskim z pomocą, Miłoradowicz, korzystając z zapadających ciemności, zdołał się wycofać.

</doc>
<doc id="930853" url="https://pl.wikipedia.org/wiki?curid=930853" title="Bu Tilimit">
Bu Tilimit

Bu Tilimit (arab. بوتلميت, fr. "Boutilimit") – miasto w południowej Mauretanii, w regionie At-Tarariza przy trasie "Route de l'Espoir" ok. 160 kilometrów na wschód od Nawakszutu. Mieszka tu 42 262 osób (dane szacunkowe z 2013 roku).
Bu Tilimit powstało w XIX wieku jako centrum islamskiej edukacji religijnej. Do dziś działa tu medresa, dzięki której miasto nie straciło na znaczeniu mimo postępującego pustynnienia, zmuszającego mieszkańców do migracji do stolicy. Przechowywany tu cenny zbiór średniowiecznych manuskryptów pod względem zasobności ustępuje w kraju tylko zbiorom szkoły koranicznej w Szinkicie.
Miasto i okoliczne osiedla słyną też z wyrobów rzemiosła ręcznego, zwłaszcza tkackich. W mieście zachowały się ponadto ruiny starego francuskiego fortu.

</doc>
<doc id="930854" url="https://pl.wikipedia.org/wiki?curid=930854" title="Boutilimit">
Boutilimit



</doc>
<doc id="930855" url="https://pl.wikipedia.org/wiki?curid=930855" title="Rod Lawler">
Rod Lawler

Rod Lawler (ur. 12 lipca 1971) – angielski snookerzysta. Obecnie mieszka w Liverpoolu (Anglia). Plasuje się na 74 miejscu pod względem zdobytych setek w profesjonalnych turniejach, ma ich łącznie 111.
Profesjonalnie gra od 1990 roku. Jego największym sukcesem był triumf w turnieju UK Players Tour Championship 3 w 2012 roku. W finale pokonał Marco Fu w stosunku 4:2. Jego najwyższy break wynosi 143 punkty i został uzyskany w 2003 roku w eliminacjach
mistrzostw świata. Na zakończenie sezonu 2008/2009 Lawler został sklasyfikowany na 61. miejscu listy rankingowej.

</doc>
<doc id="930857" url="https://pl.wikipedia.org/wiki?curid=930857" title="Basilius Bessarion">
Basilius Bessarion



</doc>
<doc id="930862" url="https://pl.wikipedia.org/wiki?curid=930862" title="Institute">
Institute

Institute – angielski zespół grający rock alternatywny założony w 2004. Jednym z założycieli jest Gavin Rossdale były członek zespołu Bush rozwiązanego w 2002. Pierwszy swój album wydali 13 września 2005 w wytwórni Interscope Records. Album dotarł na 81 miejsce amerykańskiej listy przebojów Billboard 200.

</doc>
<doc id="930867" url="https://pl.wikipedia.org/wiki?curid=930867" title="Mcensk">
Mcensk

Mcensk () – miasto w Rosji, w obwodzie orłowskim, nad rzeką Zuszą. Ludność 47 807 (2002).
Po raz pierwszy wspomniany w 1147 jako gród księstwa czernihowskiego. W 1238 zdobyty przez Mongołów. Od 1320 należał do Wielkiego Księstwa Litewskiego. Pod koniec XV w. dwukrotnie najeżdżany przez wojska moskiewskie. Od 1505 w składzie Wielkiego Księstwa Moskiewskiego, a od 1547 w Rosji. W 1778 uzyskał prawa miejskie.
W mieście rozwinął się przemysł maszynowy, spożywczy, meblarski, aluminiowy oraz rzemieślniczy.
W ostatnich latach caratu w Rosji w więzieniu w Mcensku byli osadzeni komuniści Bonifacy Obiedziński i Feliks Dzierżyński.

</doc>
<doc id="930873" url="https://pl.wikipedia.org/wiki?curid=930873" title="Stanisław Bajtlik">
Stanisław Bajtlik

Stanisław Bajtlik (ur. 1955 w Żywcu) – polski astrofizyk i dziennikarz, pracownik Centrum Astronomicznego im. Mikołaja Kopernika przy Polskiej Akademii Nauk (CAMK PAN) w Warszawie.
Życiorys.
Zajmuje się popularyzacją nauki. Jest autorem kilkudziesięciu prac naukowych i kilkuset artykułów, programów radiowych i audycji telewizyjnych o charakterze popularnonaukowym oraz książki "Kosmiczny alfabet". Był autorem całorocznego, codziennego cyklu audycji nadawanych w 2000 roku przez Polskie Radio Bis „Kosmiczne związki”. Wraz z Arkadiuszem Orłowskim prowadził w latach 2005-2007 program popularnonaukowy w TVP1 „Symulator faktu”. Współpracuje z Uniwersytetami Dzieci w wielu miastach. Jest członkiem Rady Programowej Warszawskiego Festiwalu Nauki.
Artykuły popularne publikował m.in. w czasopismach:
Jest też autorem hasła "Ciemna energia" w Encyklopedii PWN.

</doc>
<doc id="930879" url="https://pl.wikipedia.org/wiki?curid=930879" title="Hrabstwo Washington (Maryland)">
Hrabstwo Washington (Maryland)

Hrabstwo Washington (ang. "Washington County") to hrabstwo w amerykańskim stanie Maryland. Hrabstwo zajmuje powierzchnię 1 210,95 km² i według szacunków US Census Bureau w roku 2006 liczyło 143 748 mieszkańców. Siedzibą hrabstwa jest miasto Hagerstown.
Historia.
Hrabstwo Washington powstało w roku 1776, w wyniku podziału hrabstwa Frederick na trzy mniejsze hrabstwa. Hrabstwo zostało nazwane na cześć George'a Washingtona, naczelnego dowódcy Armii Kontynentalnej podczas wojny o niepodległość Stanów Zjednoczonych, który został później pierwszym prezydentem Stanów Zjednoczonych. W 1789 roku hrabstwo Washington uległo zmniejszeniu, gdy z jego części utworzono hrabstwo Allegany.
Geografia.
Całkowita powierzchnia hrabstwa wynosi 1 210,95 km², z czego 1 186,58 km² stanowi powierzchnia lądowa, a 24,37 km² (2,0%) powierzchnia wodna. Najwyższym punktem w hrabstwie jest szczyt góry Quirauk, który wznosi się na wysokość 652 m n.p.m., zaś najniższy punkt o wysokości 76 m n.p.m. znajduje się na rzece Potomak, w pobliżu miasta Harpers Ferry.
W hrabstwie znajduje się sześć parków stanowych.
Demografia.
Według szacunków US Census Bureau w roku 2006 hrabstwo Washington liczyło 143 748 mieszkańców.

</doc>
<doc id="930881" url="https://pl.wikipedia.org/wiki?curid=930881" title="Romanów (województwo śląskie)">
Romanów (województwo śląskie)

Romanów – wieś w Polsce położona w województwie śląskim, w powiecie częstochowskim, w gminie Kamienica Polska.
Historia.
Wieś Romanowizna, jako nowa część Klepaczki, pojawia się w księgach parafii św. Jana Chrzciciela w Poczesnej w 1792 roku.
W latach 1975–1998 miejscowość administracyjnie należała do województwa częstochowskiego.

</doc>
<doc id="930883" url="https://pl.wikipedia.org/wiki?curid=930883" title="Podlesie (gmina Kamienica Polska)">
Podlesie (gmina Kamienica Polska)

Podlesie – wieś w Polsce położona w województwie śląskim, w powiecie częstochowskim, w gminie Kamienica Polska.
W latach 1975–1998 miejscowość administracyjnie należała do województwa częstochowskiego.
Zobacz też: Podlesie

</doc>
<doc id="930885" url="https://pl.wikipedia.org/wiki?curid=930885" title="Cykówko">
Cykówko

Cykówko – przysiółek w Polsce położona w województwie wielkopolskim, w powiecie grodziskim, w gminie Kamieniec, przy drodze z Ptaszkowa do Kamieńca.
W okresie Wielkiego Księstwa Poznańskiego (1815-1848) miejscowość wzmiankowana jako Cykówko należała do wsi większych w ówczesnym pruskim powiecie Kosten rejencji poznańskiej. Cykówko należało do okręgu wielichowskiego tego powiatu i stanowiło część majątku Cykowo, który należał wówczas do Biegańskiego. Według spisu urzędowego z 1837 roku Cykówko liczyło 121 mieszkańców, którzy zamieszkiwali 14 dymów (domostw).
Pod koniec XIX wieku folwark Cykówko nadal wchodził w skład majątku Cykowo. Pod względem wyznania wszyscy mieszkańcy byli katolikami. W latach 1975–1998 miejscowość należała administracyjnie do województwa poznańskiego.

</doc>
<doc id="930886" url="https://pl.wikipedia.org/wiki?curid=930886" title="Płastowo">
Płastowo

Płastowo – osada w Polsce, położona w województwie wielkopolskim, w powiecie grodziskim, w gminie Kamieniec.
Podział administracyjny.
W latach 1975–1998 miejscowość należała administracyjnie do województwa poznańskiego.

</doc>
<doc id="930887" url="https://pl.wikipedia.org/wiki?curid=930887" title="Herkules">
Herkules

Herkules () – ubóstwiony heros mitologii rzymskiej, którego kult w późniejszym okresie zlał się całkowicie z greckim herosem Heraklesem. Rzymianie zachowali kilka własnych mitów dotyczących tej postaci.
Rzymska legenda przypisuje Herkulesowi zabicie olbrzyma Kakusa i króla Faunusa. Herkulesa miał w swoim kraju ugościć Ewander, zaś po śmierci herosa ustanowił jego kult. Początkowo Herkules był czczony w Rzymie jako opiekun własności, strażnik wejść i opiekun podróżujących oraz handlujących. Rolnicy i kupcy składali mu dziesięcinę z zysków i zbiorów. W IV wieku p.n.e. Herkules stał się bogiem zwycięstwa i nadano mu przydomki "Victor" (Zwycięzca) i "Invictus" (Niezwyciężony). Młodzi żołnierze rzymscy czcili go jako najpotężniejszego i niezwyciężonego herosa a wodzowie i triumfatorzy prosili go o pomoc w zwycięstwie i oddawali mu część łupów wojennych. Atrybutem Herkulesa, inaczej niż jego greckiego odpowiednika, była lira. Przedstawiany był z nią często w towarzystwie Apollona i muz. W dniu 12 sierpnia przypadało w Rzymie święto Herkulesa, natomiast 4 czerwca obchodzono święto Herkulesa Wielkiego Opiekuna ().
Cesarz rzymski Kommodus kazał się uznać za nowe wcielenie Herkulesa (jako "Hercules Romanus"). Na Forum Boarium w Rzymie znajduje się Świątynia Herkulesa powstała z inicjatywy Scypiona Afrykańskiego Młodszego i Lucjusza Mummiusza Achajskiego.

</doc>
<doc id="930898" url="https://pl.wikipedia.org/wiki?curid=930898" title="V jak vendetta (ścieżka dźwiękowa)">
V jak vendetta (ścieżka dźwiękowa)

V for Vendetta – tytuł albumu płytowego zawierającego ścieżkę dźwiękową z amerykańskiego filmu fabularnego z 2006 roku pod tytułem" V jak vendetta". Album został wydany przez wytwórnię płytową Astralwerks 21 marca 2006 r. Na ścieżce dźwiękowej występują tacy artyści jak: Julie London, Cat Power i Antony and the Johnsons, ale większość materiału została stworzona przez kompozytora Dario Marianellego.

</doc>
<doc id="930901" url="https://pl.wikipedia.org/wiki?curid=930901" title="Cedella Booker">
Cedella Booker

Cedella Booker, właśc. Cedella Marley Booker (ur. 23 lipca 1926 w Nine Mile, zm. 8 kwietnia 2008 w Miami) – jamajska piosenkarka i pisarka, matka muzyka reggae Boba Marleya.
Booker urodziła się w wiosce Nine Mile, położonej 15-30 km od północnego wybrzeża Jamajki jako Cedella Malcolm, córka Omeriaha Malcolma i Alberty Willoughby. Jej ojciec i wuj byli muzykami, co rozbudziło te zainteresowania u Cedelli. W wieku 14 lat była "gwiazdą" miejscowego chóru kościelnego. W wieku 18 lat poznała jamajskiego nadzorcę plantacji pochodzenia brytyjskiego Norvala Marleya. Gdy okazało się, że jest z nim w ciąży, wzięli tajemny ślub 9 czerwca 1944. Następnego dnia Marley opuścił ją udając się do Kingston z powodu chronicznej przepukliny. 6 lutego 1945 urodził się jej syn Robert Nesta Marley. Norval wspierał rodzinę finansowo, choć rzadko bywał w domu, aż do swojej śmierci na atak serca w 1955 w wieku 60 lat. Później przeprowadziła się z synem do Kingston.
W 1963 Cedella zdecydowała się przenieść ze swoim nowym partnerem Edwardem Bookerem do Wilmington. Jej syn Bob podążył za nią w 1966 po ślubie z Ritą Anderson. W czasie rozkwitu jego kariery Cedella mieszkała w USA. W 1976 po raz pierwszy zobaczyła swojego syna na koncercie na żywo. Później przeprowadziła się do Miami na Florydzie i pomagała w wychowaniu dzieci Boba. 
Po śmierci syna napisała dwie książki biograficzne o Bobie jak również produkowała albumy z coverami jego piosenek. Nagrała również swoje płyty.
Zmarła po chorobie, z którą bardzo długi czas walczyła. Była z nią najbliższa rodzina.

</doc>
<doc id="930902" url="https://pl.wikipedia.org/wiki?curid=930902" title="Jonny Hector">
Jonny Hector

Jonny Hector (ur. 13 lutego 1964 w Malmö) – szwedzki szachista, arcymistrz od 1991 roku.
Kariera szachowa.
Od połowy lat 80. należy do czołówki szwedzkich szachistów. Pomiędzy 1988 a 2002 rokiem czterokrotnie reprezentował swój kraj na szachowych olimpiadach, natomiast w latach 1989 – 2005 również czterokrotnie w drużynowych mistrzostwach Europy, na których w roku 1989 w Hajfie zdobył złoty medal za indywidualny wynik na IV szachownicy. Wielokrotnie startował w finałach indywidualnych mistrzostw Szwecji, w roku 2002 zdobył tytuł mistrza kraju, natomiast w 2006 – medal brązowy.
Odniósł szereg międzynarodowych sukcesów, zwyciężając bądź dzieląc I miejsca m.in. w Cappelle-la-Grande (1987, wspólnie z Anthony Kostenem i Anatolijem Wajserem), Valby (1991, wspólnie z Siergiejem Smaginem, Bentem Larsenem i Lotharem Vogtem), turniejach "Rilton Cup" w Sztokholmie (1992/93, z Andriejem Charłowem i 1993/94, z Larsem Bo Hansenem i Tigerem Hillarpem Perssonem), "Hellir Open" w Reykjavíku (1997), "Eikrem Memorial" w Gausdal (1998), "Politiken Cup" w Kopenhadze (1998) oraz w Roskilde (1998), Oksfordzie (1998), Hamburgu (2000, 2001) i Skelleftei (2001). W kolejnych latach triumfował w Hamburgu (2002), Kopenhadze (2004 i 2006, wraz z Wadimem Małachatko i Nigelem Shortem), Helsingørze (2008, turniej "Politiken Cup", dz. I m. z Władimirem Małachowem, Jurijem Kuzubowem, Peterem Heine Nielsem, Borysem Sawczenko i Siergiejem Tiwiakowem), Brønshøj (2010) oraz Kopenhadze (2012, "Politiken Cup", dz. I m. wspólnie z Iwanem Czeparinowem i Ivanem Sokolovem).
Na początku lat 90. ożenił się z Dunką i zamieszkał w tym kraju, gdzie jest bardzo popularnym szachistą, głównie dzięki swojemu agresywnemu i kombinacyjnemu stylowi gry. W swoich partiach stosuje bardzo rzadko spotykane na arcymistrzowskim poziomie otwarcia, jak na przykład gambit Göringa. Dzięki temu charakterystycznemu stylowi oraz zbieżności nazwisk, porównywany jest do bohatera greckiej mitologii, Hektora. Rok 2002 został przez szwedzki magazyn "Tidskrift för Schack" nazwany "Rokiem Hectora" (ang. "Hector’s Year") z powodu osiągniętych wówczas sukcesów, m.in. zdobycia mistrzostwa Szwecji oraz zwycięstw w niemieckiej Bundeslidze (w barwach klubu z Lubeki) i w otwartym turnieju w Hamburgu (z wynikiem rankingowym ponad 2800 punktów).
Najwyższy ranking w dotychczasowej karierze osiągnął 1 maja 2010 r., z wynikiem 2609 punktów zajmował wówczas 2. miejsce (za Emanuelem Bergiem) wśród szwedzkich szachistów.
Poza tytułem arcymistrza w grze klasycznej posiada również ten sam tytuł przyznany mu przez Międzynarodową Federację Szachów Korespondencyjnych ICCF. Na liście rankingowej ICCF w dniu 1 lipca 2007 posiadał 2616 punktów i zajmował 62. miejsce na świecie.

</doc>
<doc id="930905" url="https://pl.wikipedia.org/wiki?curid=930905" title="Tall ar-Ra's">
Tall ar-Ra's

Tall ar-Ra's (hebr. "Giw'at Jasaf", ang. "Tell er-Ras") – najbardziej na północ wysunięty wierzchołek szczytu Gerizim górującym nad miastem Nablus w Palestynie.
Na szczycie wierzchołka zidentyfikowano 10-metrowej wysokości platformę (o wymiarach 65 × 44 m), na której w połowie II w. n.e. miała stać świątynia poświęcona Zeusowi (wymiary 14 × 21 m). Znalezione w tym miejscu monety noszą grecką inskrypcję ΦΛ ΝΕΑΣΠΟΛΕΩΣ ΣΥΡΙΑΣ ΠAΛΑΙΣΤΙΝΗΣ ("Fl[avia] Neapolis Syrii Palestyńskiej") i są datowane na panowanie cesarza Antoninusa Piusa. Monety te prócz świątyni przedstawiają monumentalne schody, które łączyły świątynię z miastem (dzisiejsze Nablus). W końcu II w. świątynia zawaliła się lub też została zburzona. Nowa świątynia (o 2,5 m wyższa) została wybudowana na początku następnego stulecia, prawdopodobnie za panowania cesarza Karakalli. Zapewne nie przetrwała ona do IV w., jako że Pielgrzym z Bordeaux (anonimowy podróżnik judeochrześcijański pielgrzymujący z Bordeaux we Francji do Jerozolimy około 333 r.) poświadcza jedynie istnienie 1300 schodów prowadzących do szczytu Tall ar-Ra's, nie wspominając nic o świątyni: "Ibi est mons agazaren: ibi dicunt samaritani abraham sacrificium obtulisse, et ascenduntur usque ad summum montem gradi numero mccc" ("Itinerarium Burdigalense", nr 587). Odnaleziono 65 schodów wykutych w skale.

</doc>
<doc id="930906" url="https://pl.wikipedia.org/wiki?curid=930906" title="Jean-Pierre Adams">
Jean-Pierre Adams

Jean-Pierre Adams (ur. 10 marca 1948 w Dakarze, zm. 6 września 2021 w Nîmes) – francuski piłkarz senegalskiego pochodzenia, grający na pozycji środkowego obrońcy. Dwudziestodwukrotny reprezentant Francji – jego dobrze zapowiadającą się karierę przerwały kontuzje.
Od 1982 przez 39 lat pozostawał w stanie śpiączki.
Kariera klubowa.
Adams zaczął seniorską karierę w 1967, grając w amatorskim klubie Entente BFN na pozycji napastnika. Z klubem dwukrotnie został mistrzem Francji amatorów. W 1970 podpisał kontrakt z Nîmes Olympique, grającym w Première Division. W 1973 dołączył do OGC Nice w którym grał przez 4 sezony. W 1977 podpisał kontrakt z Paris Saint-Germain.
Po pełnym kontuzji sezonie 1979/1980 w FC Mulhouse, grającym w Deuxième Division, Adams przeniósł się do amatorskiego klubu FC Chalon. W roku 1981, zdecydował się zakończyć karierę w wieku 33 lat.
Kariera reprezentacyjna.
15 czerwca 1972 Adams zadebiutował w reprezentacji Francji w nieoficjalnym meczu towarzyskim przeciwko afrykańskiej jedenastce, wybranej przez Afrykańską Konfederację Piłkarską. Jego pierwszy występ w oficjalnym meczu miał miejsce 13 października tego samego roku, w wygranym 1:0 meczu ze Związkiem Radzieckim w eliminacjach do Mistrzostw Świata FIFA 1974.
1 września 1976, w towarzyskim spotkaniu z Danią, po raz ostatni zagrał w kadrze. Podczas występów w reprezentacji, najczęściej tworzył parę stoperów z Mariusem Trésorem, której nadano przydomek "Czarna straż" ().
Życie prywatne.
Od kwietnia 1969 żonaty z Bernadette'ą. Mieli dwóch synów – Laurenta (ur. 1969) i Frédérica (ur. 1976).
Po zerwaniu więzadła był hospitalizowany z powodu operacji w dniu 17 marca 1982, w szpitalu Édouard Herriot w Lyonie. Po błędzie popełnionym przez anestezjologa doznał skurczu oskrzeli, który pozbawił mózg tlenu i zapadł w śpiączkę, w której pozostał przez 39 lat, aż do swojej śmierci 6 września 2021.

</doc>
<doc id="930907" url="https://pl.wikipedia.org/wiki?curid=930907" title="Julian Marley">
Julian Marley

Julian Ricardo Marley (ur. 4 czerwca 1975 w Londynie) – muzyk reggae. Syn legendy muzyki reggae Boba Marleya i Bajanki, Lucy Pounder. Członek ruchu Rastafari.
Urodził się w Londynie, dzieciństwo spędził pomiędzy Anglią a Jamajką. Od najmłodszych lat przejawiał zdolności muzyczne, już wtedy potrafił grać na keyboardzie, bębenkach, basie, gitarze, i wielu innych instrumentach. Razem ze swoimi braćmi Ziggym i Stephenem, w 1989 dołączył do Ghetto Youths.
Julian Marley nagrał swój pierwszy solowy album "Lion in the Morning" w 1996 i rozpoczął tournée po świecie. On i jego brat Damian Marley koncertowali na festiwalu Lollapalooza w 1997. W 2003 wydał album "A Time and Place", a w 2009 album "Awake".

</doc>
<doc id="930910" url="https://pl.wikipedia.org/wiki?curid=930910" title="Foto-Pam">
Foto-Pam

Foto-Pam – zakłady powstałe w Jaśle po II wojnie światowej, z inicjatywy Gustawa Russa, syna Wilhelma. Były jednym z trzech zakładów w Polsce, produkujących widokówki z całego kraju, jak również składanki tematyczne, np. o Mikołaju Koperniku. Zakłady organizacyjnie powiązane były z PTTK. Widokówki produkowano techniką fotografii tradycyjnej, a z „Foto-Pam” współpracowali znani jasielscy fotografowie.
Z biegiem czasu zakłady rozszerzyły produkcję o galanterię skórzaną i pantofle, a przy ul. Hanki Sawickiej (dzisiaj Jana Pawła II) wybudowano nowoczesny budynek produkcyjny, który posiadał zaplecze socjalne, włącznie z gabinetem lekarskim. Rozpoczęto też produkcję widokówek kolorowych. Zakład zatrudniał ok. 100 osób, w tym „chałupników” produkujących na własnym sprzęcie, w domu.
Niestety, w okresie prywatyzacji, zakład upadł. Na jego miejscu stoi dziś zaplecze handlowe, m.in. market LIDL, a funkcje poligraficzne wykonują nowo powstałe drukarnie.

</doc>
<doc id="930911" url="https://pl.wikipedia.org/wiki?curid=930911" title="Julian &quot;Capps&quot; Marley">
Julian &quot;Capps&quot; Marley



</doc>
<doc id="930915" url="https://pl.wikipedia.org/wiki?curid=930915" title="Pielgrzym z Bordeaux">
Pielgrzym z Bordeaux

Pielgrzym z Bordeaux (fr. "Anonyme de Bordeaux") – anonimowy chrześcijański podróżnik pielgrzymujący z Bordeaux (Francja) do Jerozolimy. Pozostawił po sobie skrzętne notatki będące najstarszymi znanymi chrześcijańskimi zapiskami pielgrzymkowymi do Ziemi Świętej (powszechnie znane pod nazwą "Itinerarium Burdigalense" lub mniej używaną "Itinerarium Hierosolymitanum"). Informacje zawarte w "Itinerarium Burdigalense" są z reguły bardzo skąpe i ograniczają się w większości przypadków do podania miejsca postoju i przebytej odległości. Dopiero notatki dotyczące terenu Ziemi Świętej opatrzone są bogatszym komentarzem.
Data podróży.
Według zapisków samego Pielgrzyma z Bordeaux wiemy, iż podróżował on za konsulatu Flawiusza i Domitiusa. Miał on wyruszyć z Chalcedonu 30 maja i powrócić do Konstantynopola 25 grudnia:" Item ambulauimus dalmatico et zenophilo cons- iii kal- iun- a calcedonia et reuersi sumus constantinopolim vii kal- ian- cons- suprascripto" – "Podróżowaliśmy za konsulów Dalmatiusa i Zenofilusa, 30 maja z Chalcedonu i będąc ponownie w Konstantynopolu 25 grudnia za wyżej wzmiankowanych konsulów" ("Itinerarium Burdigalense", nr 572). Można więc przypuszczać, iż przebywał w Jerozolimie w sierpniu i wrześniu tego samego konsulatu. Jako że Rzymianie często nazywali lata imionami aktualnych konsulów (rok taki trwał od stycznia do grudnia) możemy zatem wnioskować, iż Pielgrzym z Bordeaux odbył swoją podróż z Chalcedonu do Jerozolimy oraz z Jerozolimy do Konstantynopola w roku 333, jako że był to rok w którym Flavius Dalmatius i Domitius Zenofilus pełnili urząd konsulów. Dalsza część podróży powrotnej musiała być kontynuowana w roku 334.
Trasa podróży.
Pielgrzym wyruszył z rodzinnego Bordeaux (Francja). Celem wędrówki była Jerozolima. Oba miasta znajdowały się wówczas w granicach jednego cesarstwa rzymskiego ze stolicą w Konstantynopolu. Cała trasa podzielona była na następujące etapy:
(1) Bordeaux – Tuluza – Narbonne – Nîmes – Arles (372 mil, 30 zmian konia, 11 miejsc dłuższego postoju),
(2) Arles – Awinion – Orange – Gap – Montgenèvre (Alpy, 1 850 m) – Turyn – Mediolan (475 mil, 63 zmian, 22 postoje),
(3) Mediolan – Bergamo – Brescia – Werona – Padwa – Akwileja (251 mil, 24 zmian, 9 postojów),
(4) Akwileja – Lublana – Celje – Osijek – "Sirmium" (dziś Mitrowica) (412 mil, 39 zmian, 77 postojów),
(5)" Sirmium" - Belgrad – "Redices" (dziś Niška Banja) – Pirot – Sofia (314 mil, 24 zmiany, 13 postojów),
(6) Sofia – Ichtiman – Pazardżik – Płowdiw – Lüleburgaz – Silivri – Konstantynopol (413 mil, 12 zmian, 20 postojów),
(7) Konstantynopol – przeprawa przez Bosfor – Chalcedon – "Libissa" (dziś Gebze) – "Nikomedia" (dziś Izmit) (50 mil, 7 zmian, 3 postoje),
(8) "Nikomedia" - "Nikaja" (dziś İznik) – "Lagania" (dziś Beypazarı) – "Anchira" (dziś Ankara) (258 mil, 16 zmian, 112 postojów),
(9) "Anchira" - Andaval – Tars (343 mil, 25 zmian, 18 postojów),
(10) Tars - Adana – Antiochia Syryjska (141 mil, 10 zmian, 7 postojów),
(11) Antiochia Syryjska - Bejrut – Tyr (174 mil, 20 zmian, 11 postojów),
(12) Tyr - "Ptolemais" (dziś Akka) – "Sycaminos" (dziś Hajfa) – Cezarea Nadmorska (73 mil, 2 zmiany, 3 postoje),
(13) Cezarea Nadmorska - "Scythopolis" (Bet Sze’an) – "Neapolis" (Nablus) – Góra Gerizim – Jerozolima (116 mil, 4 zmiany, 4 postoje).
W drodze powrotnej Pielgrzym wybrał identyczną trasę prowadzącą do Konstantynopola. W stolicy cesarstwa postanowił przez Macedonię, Tesaloniki i dzisiejszą Albanię (przeprawa przez Morze Adriatyckie) dotrzeć do Rzymu i ponownie do Mediolanu, gdzie zakończył swoje zapiski. Odległości Pielgrzym zapisywał początkowo (do Tuluzy) w rzymskiej jednostce długości zwanej "leuga" (1,5 mili rzymskiej, 2,22 km), a następnie w jednostce zwanej "milia passum" (dosłownie "tysiąc kroków") lub "millarium", znanej powszechnie jako "mila rzymska" (1,45 km). Najkrótszy dzienny dystans wyniósł trzy mile, najdłuższy 18.
Tożsamość „Pielgrzyma”.
Laurie Douglass, a wcześniej Joan Tylor, sugeruje, iż autorem "Itinerarium Burdigalense" jest kobieta. Douglass argumentuje: „interpretacja kilku biblijnych miejsc, jak i szczegóły, które je wyróżniają, wydają się wskazywać na charakterystyczne dla pielgrzyma zainteresowanie kobietami, a dokładnie biblijnymi figurami kobiet, których charakter zawiera także to, co my nazywamy dziś seksualnością. Widać to w opisie miejsca, gdzie Elizeusz błagał wdowę o posiłek [Sarepta]; gdzie Dina została zgwałcona [Sychem]; gdzie Jezus rozmawiał z kobietą samarytańską (która jak wiemy miała wielu mężów) [Sychar]; gdzie Rachab była prostytutką [Jerycho]” (s. 325). W opisie podróży są także inne wzmianki odnoszące się do kobiet, np. „Przy trzecim znaku milowym od Cezarei jest Góra Syna, gdzie znajduje się źródło; kobiety, które myją się w nim, zachodzą w ciążę”. Douglass zdaje się sugerować, iż Pielgrzym w sposób świadomy skoncentrował się na wizytowaniu miejsc związanych z kobiecymi bohaterami Biblii. Możemy jednak słusznie zakładać, iż nie było to rezultatem z góry założonego planu, ale wynikiem podążania tzw. "cursus publicus". Główny trakt podróżniczy znaczyły karczmy, które umożliwiały nocleg i posiłek. Bardzo często dodatkowym "bonusem" było powiązanie takiego miejsca z biblijnym opowiadaniem czy osobą. W cytowanym powyżej przypadku Sarepty (miejscem związanym z działalnością proroka Eliasza i Elizeusza) fakt, iż leżała ona przy głównym szlaku komunikacyjnym nie może pozostać niezauważony (to samo odnosi się do innych miejsc: Góry Syna, Sychem, Sychar czy Jerycha). W istocie Sarepta była pierwszym miastem, które można zaliczyć do biblijnej Ziemi Świętej. Siłą rzeczy poszukiwano wszelkich powiązań z wydarzeniami biblijnymi, aby nimi zainteresować podróżnych, wśród których chrześcijanie stanowili w tym czasie coraz większą grupę. Krytykę stanowiska J. Tylor and L. Douglass prezentuje w swym artykule S. Weingarten (por. bibliografia).

</doc>
<doc id="930916" url="https://pl.wikipedia.org/wiki?curid=930916" title="Ky-Mani Marley">
Ky-Mani Marley

Ky-Mani Marley (ur. 26 lutego 1976 w Falmouth) – jamajski aktor i muzyk grający muzykę reggae. Jest on synem piosenkarza Boba Marleya i mistrzyni tenisa stołowego Anity Belnavis.
Przeprowadził się do Miami w wieku 9 lat. Pierwszy raz Marley zadebiutował jako muzyk w 1996 kiedy stworzył album "Like Father Like Son", składający się z coverów kilku piosenek jego ojca. Jego następny album z 1999, "The Journey" otrzymał wiele dobrych recenzji i osiągnął stosunkowo dobre notowania na liście przebojów. Jego album z 2001, "Many More Roads", został nominowany do Grammy za najlepszy album reggae.
Współpracował przy tworzeniu albumów Younga Bucka, "Buck the World" w utworze „Puff Puff Pass” oraz albumu Ms. Dynamite "A Little Deeper".
Ky-Mani zagrał m.in. w filmach "Bandziory" z 2002 i "Jedną miłość" z 2003.

</doc>
<doc id="930920" url="https://pl.wikipedia.org/wiki?curid=930920" title="Jakub Baradeusz">
Jakub Baradeusz

Jakub Baradeusz, właśc. Jakub bar Teofil Burdean (ur. ok. 500, zm. 30 lipca 578) – biskup tytularny Edessy, misjonarz monofizycki, założyciel i organizator Syryjskiego Kościoła Ortodoksyjnego
Życiorys.
Jakub bar Teofil urodził się w Tall Mawzalt, gdzie jego ojciec Teofil bar Manu był proboszczem miejscowej parafii. W celu zdobycia gruntownego wykształcenia teologicznego wstąpił do klasztoru Pesilta. Jego nauczycielem w monasterze został patriarcha Sewerus, wygnany z Antiochii za sprzyjanie monofizytyzmowi.
Po śmierci Sewerusa w 538 roku Jakub udał się do Konstantynopola na dwór cesarzowej bizantyjskiej Teodory. Dzięki niej otrzymał ochronę przed prześladowaniami ze strony biskupów Kościoła chalcedońskiego i wsparcie dla prowadzonej działalności misyjnej. W 541 roku w Konstantynopolu otrzymał od koptyjskiego patriarchy Aleksandrii Teodozjusza święcenia biskupie z siedzibą tytularną w Edessie.
Posiadając nadane mu przez zwierzchnika Kościoła koptyjskiego uprawnienia równe metropolicie wędrował po Syrii w przebraniu żebraka. Własnym wysiłkiem stworzył organizację Kościoła przedchalcedońskiego na Bliskim Wschodzie zwanego od jego imienia popularnie Kościołem jakobickim. Konsekrował 27 biskupów oraz kilku tysięcy księży i diakonów.
Informacje o życiu Jakuba Baradeusza zostały zebrane w dwóch dokumentach autorstwa Jana Efeskiego, którego Jakub ustanowił biskupem Efezu Syryjskiego Kościoła Prawosławnego.

</doc>
<doc id="930921" url="https://pl.wikipedia.org/wiki?curid=930921" title="Balin (przystanek kolejowy)">
Balin (przystanek kolejowy)

Balin – przystanek kolejowy oraz posterunek odgałęźny (do ok. 2000 roku stacja kolejowa) w Balinie, w województwie małopolskim, w Polsce. Stacja obsługuje lokalny ruch na odcinku Katowice / Częstochowa – Kraków.
W roku 2021 przystanek obsługiwał 20–49 pasażerów na dobę.

</doc>
<doc id="930925" url="https://pl.wikipedia.org/wiki?curid=930925" title="MŁ-20">
MŁ-20



</doc>
<doc id="930926" url="https://pl.wikipedia.org/wiki?curid=930926" title="152 mm haubicoarmata wz. 1937">
152 mm haubicoarmata wz. 1937



</doc>
<doc id="930931" url="https://pl.wikipedia.org/wiki?curid=930931" title="Port lotniczy Split">
Port lotniczy Split

Port lotniczy Split (chorw.: Zračna luka Split-Kaštela) – międzynarodowy port lotniczy położony 25 km od Splitu i 6 km od Trogiru, w miejscowości Kaštela w Chorwacji. Jest drugim co do wielkości ruchu portem lotniczym w Chorwacji. W 2019 obsłużył 3 301 930 pasażerów.

</doc>
<doc id="930932" url="https://pl.wikipedia.org/wiki?curid=930932" title="Osiny (Żory)">
Osiny (Żory)

Osiny (niem. "Oschin") - dzielnica Żor położona w południowej stronie miasta w województwie śląskim. Populacja wynosi około 1600 osób.
Historia.
Początki Osin sięgają początku XIV wieku. Pierwsza wzmianka o miejscowości umieszczona została ok. 1305 roku w spisie fundacyjnym biskupstwa wrocławskiego "Liber fundationis episcopatus Vratislaviensis", w szeregu wsi położonych w okolicy Żor i Wodzisławia ("ville circa Zary et Wladislaviam").
Zanim w wyniku procesów urbanizacyjnych Osiny stały się obecną dzielnicą miasta Żory były osobnymi wsiami notowanymi jako "Ober" oraz "Nieder Oschin". Topograficzny opis Górnego Śląska z 1865 roku notuje stosunki ludnościowe na terenie wsi - "In Ober Oschin befinden sich in 59 Haushaltungen mit 344 polnisch Sprechende(...)." czyli w tłumaczeniu na język polski "W Górnych Osinach znajduje się 59 gospodarstw domowych z 344 mieszkańcami mówiącymi po polsku(...)" oraz na terenie "Dolnej Osiny - "Das Dorf enhalt in 35 Haushaltungen 168 polnisch Redende" czyli ""Wieś zawiera 35 gospodarstw 168 osób polskiej mowy.
Nazwa.
Nazwa wsi na przestrzeni lat ulegała zmianie, w 1321 - Nościn, 1679 - Oszyn, a w czasie drugiej wojny światowej Oschin. Topograficzny opis Górnego Śląska z 1865 roku notuje dwie nazwy "Ober Oschin" oraz "Nieder Oschin".

</doc>
<doc id="930934" url="https://pl.wikipedia.org/wiki?curid=930934" title="Afera „Zalew”">
Afera „Zalew”

Afera „Zalew” – ujawnione w 1971 sprzeczne z prawem PRL działania grupy funkcjonariuszy MSW.
Od końca lat 60. do 1971 grupa rabunkowa funkcjonariuszy MSW PRL pod wodzą gen. Ryszarda Matejewskiego przeprowadziła na Zachodzie operację, polegającą na zdobyciu drogą nielegalną (nie wyłączając działań kryminalnych) dewiz i złota, które miały być później przeznaczone na rutynową działalność operacyjną wywiadu i kontrwywiadu MSW.
Pod osłoną „wykonywania czynności służbowych” grupa funkcjonariuszy MSW dokonywała przemytu dewiz, biżuterii i złota na własny użytek. W czasie śledztwa zarekwirowano kilkadziesiąt kilogramów złota oraz walutę wartości ok. 40 mln zł. Część walorów uzyskanych z przestępstw oficerowie MSW ukryli na swoich działkach rekreacyjnych nad Zalewem Zegrzyńskim (stąd sprawę legendowano nadając jej kryptonim „Zalew”). 
Ujawnienie tej afery związane było z walkami frakcyjnymi w samym MSW i rywalizacją pomiędzy wywiadem i kontrwywiadem Departament I i Departament II i było elementem walki ekipy Edwarda Gierka ze starym układem w MSW. Po kilkutygodniowym śledztwie rozpoczęto na początku czerwca 1971 aresztowania; gen. Matejewski został aresztowany 13 czerwca (łącznie aresztowano 36 osób). 15 lutego 1972 Sąd Wojewódzki dla miasta stołecznego Warszawy skazał 9 osób na kary więzienia: 
Skazano ich również na kary grzywny.
Odzyskano 82 kg złota, ponad dolarów amerykańskich, 5 mln złotych; całość o wartości 40 mln złotych.

</doc>
<doc id="930946" url="https://pl.wikipedia.org/wiki?curid=930946" title="Opóźnienie wejścia">
Opóźnienie wejścia

Opóźnienie wejścia (input lag, efekt opóźnienia) – zjawisko występujące w niektórych typach ekranów LCD, polegający na opóźnieniu wyświetlanego obrazu w stosunku do czasu sygnału sterującego obrazem. Opóźnienie sięga 65 ms, co odpowiada około 3-4 klatkom obrazu wyświetlanego z częstotliwością 65 Hz. Zjawisko to jest powszechne dla matryc typu TFT, S-PVA, S-MVA oraz TN. Panele S-PVA mają większe opóźnienie sygnału niż P-MVA, podczas gdy panele typu IPS praktycznie go nie wykazują. Efektu opóźnienia nie należy wiązać nawet z czasem reakcji matrycy.
Przyczyna powstawania.
Przyczyna powstawania opóźnienia nie jest dokładnie znana. Mogą być dwie różne przyczyny jego występowania:
Określanie czasu opóźnienia.
Zjawisko to jest zauważalne zwykle przy szybkich grach video, szczególnie przy porównywaniu jednocześnie wyświetlanych obrazów na ekranie LCD oraz na tradycyjnym (kineskopowym) CRT, które nie wykazują tego zjawiska.
Wystarczająco precyzyjna metoda pomiaru polega na podłączeniu obu monitorów (LCD, CRT) do komputera, a następnie uruchomieniu dowolnego programu odliczającego i wyświetlającego czas w milisekundach.
Jako iż ludzkie oko nie jest w stanie dostrzec konkretnej wartości opóźnienia, wymagane jest zrobienie zdjęcia obu ekranów z krótkim czasem naświetlania (rzędu 1/1000 sek lub niższym). Z wykonanej fotografii można odczytać „input lag” jako różnicę wskazań ekranu LCD oraz monitora CRT. Z uwagi na brak punktu odniesienia, nie ma możliwości określenie wielkości opóźnienia na pojedynczym ekranie.
Występujące opóźnienie nie jest stałe. Zależy ono od typu połączeń sygnału video, typu kart graficznych itp., jednak jest ono wystarczająco reprezentatywne do porównywania poszczególnych typów różnych monitorów.
Wpływ efektu opóźnienia na użytkowanie LCD.
W zależności od typu monitora LCD, efekt opóźnienia wynosi od 6 do 65 ms. Wartości te są praktycznie niezauważalne w czasie pracy z tekstem, przeglądaniem stron www, oglądaniem filmów czy względnie statycznymi grami video.
Jednak zaawansowane programy graficzne, jak i szybkie gry video (zwłaszcza FPS, tzw. „strzelanki”) wymagające szybkich zmian wyświetlanego ekranu powodują znaczny dyskomfort podczas gry lub pracy z uwagi na fakt, iż wyświetlany ekran nie odpowiada faktycznie kreowanemu przez komputer.
Opóźnienie wejścia ma istotny wpływ na wydłużenie czasu upływającego od akcji wykonanej na kontrolerach przez użytkownika (np. ruch myszą, naciśnięcie klawisza), do wyświetlenia odpowiedniego stanu na ekranie. Najbardziej korzystne wartości czasu pełnego łańcucha przetwarzania informacji – od kontrolera do ekranu – w pełni akceptowane przez wymagających użytkowników komputera wynoszą poniżej 20 ms.
Czas opóźnienia oraz czas reakcji matrycy.
Ekrany LCD z długim czasem reakcji matrycy zdecydowanie nie nadają się do szybkich, dynamicznych gier video. Nakładający się na czas reakcji dodatkowy czas opóźnienia mogą wręcz uniemożliwić satysfakcjonujące używanie panelu LCD do gier oraz dokładnej pracy w różnych programach graficznych (np. w systemach CAD).
Niestety producenci ekranów LCD, w obawie przed mniejszymi zyskami, często zaniżają wartości czasu reakcji matrycy (nieraz dwu- trzykrotnie), a także nie wspominają o wystąpieniu efektu opóźnienia obrazu i jego wartości.
Czas opóźnienia a karta grafiki.
Praktycznie rynek kart graficznych jest obecnie (2012) zdominowany przez dwóch producentów układów graficznych: AMD oraz nVidia. Na różnych forach internetowych pojawiają się opinie, iż oba te systemy potrafią (w różny sposób) zniwelować efekt opóźnienia (poprzez ingerencję użytkownika w ustawienia systemowe karty graficznej). Spotyka się także informacje, iż sygnał analogowy (zamiast cyfrowego) eliminuje powstały efekt opóźnienia matrycy (kosztem niewielkiego spadku jakości obrazu), jednak informacje te wymagają potwierdzenia.

</doc>
<doc id="930947" url="https://pl.wikipedia.org/wiki?curid=930947" title="Separator (budynek)">
Separator (budynek)

Separator (dawniej nazywany również budynkiem Polmagu) − wysokościowiec położony w pobliżu rynku w Katowicach przy al. Wojciecha Korfantego 2.
Historia.
W miejscu dzisiejszego Separatora od około 1380 do końca XIX wieku nad rzeką Roździanką (obecnie Rawa) istniała kuźnica w ówczesnej Kuźnicy Boguckiej (dzisiejsze Śródmieście).
Gmach zaprojektowany w latach 1961-62 przez Stanisława Kwaśniewicza i konstruktora Franciszka Klimka, jako pierwszy budynek zrealizowany w ramach koncepcji przebudowy Katowic "Śródmieście-Zachód". Stanął w miejscu zlikwidowanego w 1962 r. drewnianego dworca autobusowego zaprojektowanego po wojnie przez Leona Dietz d’Arma.
Pierwotnie gmach miał składać się z dwóch budynków. Drugi budynek miał znajdować się na północ od pierwszego. Miał to być 16-kondygnacyjny biurowiec połączony w pierwszym pawilonem z dużą salą konferencyjną. W nim miały się znajdować pomieszczenia Biura Projektów Przemysłu Węglowego, Biura Studiów i Projektów oraz Zarząd Biur Projektów Przemysłu Węglowego.
Nazwa budynku pochodzi od nazwy przedsiębiorstwa dla którego obiekt został wybudowany - Biura Projektów Zakładów Przeróbki Mechanicznej Węgla „Separator”.
Pierwotnie w niemal całkowicie przeszklonym pawilonie usługowym na parterze mieścił się salon „Motozbytu”, wyposażony w niespotykane w Polsce obrotowe platformy ekspozycyjne. Budynki pasażu usługowo-handlowego  początkowo mieściły salę ekspozycyjną „Polmagu” z wystawą maszyn górniczych, salę konferencyjną „Separatora”, następnie "Klub Górnika" oraz garaże i zaplecze „Motozbytu”. W 1968 r. zmieniono funkcję pawilonów na handlową. Otwarto m.in. „Składnicę Harcerską” i „Dom Rzemiosła”. Współcześnie w Separatorze swoje siedziby/oddziały mają m.in. przedsiębiorstwa: Polsat, Polsat News, TVN, TVN24 i Open Finance.
Architektura.
Biurowiec wzniesiony został w żelbetowej konstrukcji z zastosowaniem prefabrykatów. Składa się z dwóch połączonych ze sobą części: dwukondygnacyjnego pasażu, w którym w części centralnej mieści się przejście dla pieszych i dla dostawców oraz znajdującego się nad nim dziewięciokondygnacyjnego biurowca (ostatnia kondygnacja ma charakter techniczny i nie obejmuje całej szerokości budynku). Łącznie budynek ma 11 kondygnacji i kubaturę 53 000 m3. Bryłę budynku Separatora jako przykład architektury modernizmu ulokowano nad ziemią na antropomorficznych żelazobetonowych słupach (fr. "pilotis"), które zostały ozdobione namalowanym na nich oryginalnym czarno-białym wzorem w stylu op-art (aktualnie dekoracja słupów już nie istnieje).
Na biurowcu zamontowano pierwsze w województwie urządzenie do mycia elewacji (obecnie nie działa), zaprojektowane przez Stanisława Kwaśniewicza na wzór podobnego rozwiązania zastosowanego w gmachu ONZ w Nowym Jorku.
Separator poddawany jest modernizacji. Wyremontowane zostały klatki schodowe, windy, dobudowane zostało nowe wejście do biurowca. W planach jest także położenie nowej elewacji na budynku.

</doc>
<doc id="930949" url="https://pl.wikipedia.org/wiki?curid=930949" title="Nazwy dużych liczb">
Nazwy dużych liczb



</doc>
<doc id="930957" url="https://pl.wikipedia.org/wiki?curid=930957" title="Tęcza Biskupiec">
Tęcza Biskupiec

Tęcza Biskupiec – polski klub piłkarski z siedzibą w Biskupcu, założony w 1946. W sezonie 2021/2022 występuje w Klasie Okręgowej, grupie "Warmińsko-Mazurska 1". Obecnym trenerem jest Wojciech Jałoszewski.
Stadion.
Klub mecze rozgrywa na Stadionie Miejskim, który się mieści przy ul. Wiosennej 1A w Biskupcu.

</doc>
<doc id="930958" url="https://pl.wikipedia.org/wiki?curid=930958" title="Józef Kamiński">
Józef Kamiński



</doc>
<doc id="930959" url="https://pl.wikipedia.org/wiki?curid=930959" title="Rynek w Katowicach">
Rynek w Katowicach

Rynek w Katowicach (dawnej "Friedrichsplatz", "Ring") – rynek miejski położony w centrum Katowic. Jest to jeden z głównych placów Śródmieścia do którego prowadzą: ul. 3 Maja, ul. Warszawska, ul. Staromiejska, ul. Teatralna, ul. Adama Mickiewicza, ul. św. Jana, ul. Pocztowa, ul. Młyńska i aleja Wojciecha Korfantego.
Zabudowania przy placu powstawały od połowy XIX wieku. W latach PRL część zabytkowych kamienic wyburzono, by mogły powstać tu nowoczesne obiekty usługowe. Charakterystyczną cechą rynku jest sieć torów tramwajowych, przecinających rynek w kilku kierunkach. W ramach rynku wyróżnia się trzy place: Kwiatowy, Teatralny i Obrońców Katowic. W 2016 oddano cały rynek do użytku po gruntownej przebudowie.
Opis.
Rynek wraz z odchodzącymi od niego ulicami: Warszawską, Teatralną, Dyrekcyjną, Staromiejską, Dworcową, św. Jana, Pocztową, Wawelską, 3 Maja, Stawową, Andrzeja Mielęckiego, Starowiejską, a także początkowym biegiem ulicy Adama Mickiewicza i alei Wojciecha Korfantego tworzy jeden zespół funkcjonalno-architektoniczny. Znajduje się tu wiele zabytkowych kamienic. Na Rynku oraz większości z wyżej wymienionych ulic istnieją zakazy lub ograniczenia wjazdu dla samochodów. Pod placem biegnie koryto rzeki Rawy.
Plac, w rozumieniu władz Katowic, jest miejscem centralnym i należy do "wizytówek" miasta. W sąsiedztwie Rynku znajduje się plac Obrońców Katowic z Pomnikiem Harcerzy Września – Obrońców Katowic. Na Rynku oraz w sąsiadujących uliczkach punkt hot-spot zapewnia bezprzewodowy bezpłatny dostęp do internetu.
Wartość wskaźnika zabudowy w rejonie Rynku wynosi ponad 3.00. Jest to jedna z najwyższych intensywności zabudowy w całym mieście.
W południe ze szczytu kamienicy znajdującej się przy Rynku i zbiegu ulicy Młyńskiej i Pocztowej rozlega się katowicki hejnał. Autorem muzyki jest kompozytor amator z Bytomia Adam Biernacki. Zwyczaj grania hejnału ma krótką tradycję, powstał w 2002 roku.
Historia.
W drugiej połowie wieku XVI w pobliżu dawnego stawu kuźniczego, na rogu dzisiejszego Rynku i ul. św. Jana, znajdował się lokalny węzeł komunikacyjny. W tym miejscu spotykały się szlaki w czterech kierunkach: na południowy wschód prowadziła droga do Mikołowa – obecnie ulica Młyńska i ulica Mikołowska, na południe droga do Brynowa – obecnie ul. św. Jana, ul. Jana Kochanowskiego i ul. Wita Stwosza, na wschód – droga do Szopienic i Mysłowic (ul. Warszawska), a na północ droga do północnej części centrum Bogucic (obok kościoła – ul. Katowicka) i dalej do Dąbrówki Małej.
W 1686 Jan Mieroszewski z Mysłowic i Rudolf J. Kamieński ze Świętochłowic zawarli ugodę, dotyczącą gruntów spornych w rejonie wsi Katowice. Do ugody dołączono odręcznie sporządzoną mapę. Obejmuje ona tereny dzisiejszego Rynku – ówczesne skrzyżowanie lokalnych dróg w okolicach Kuźni Boguckiej i katowickiej karczmy nad rzeką Roździanką (obecnie Rawa). Karczma była arendą dominialną; znajdowała się w rejonie późniejszej zachodniej pierzei rynkowej. Dziś istnieje tu DH "Skarbek". Karczma powstała przed 1816; była jednocześnie domem żydowskiego arendarza. W latach 50. XIX wieku uwiecznił ją na swojej litografii Ernest Wilhelm Knippel. W 1832 została opisana przez nieznanego autora w następujący sposób:
Karczma zawaliła się w 1864 – rok przed nadaniem Katowicom praw miejskich.
Pierwsze plany zabudowy i kształtu placu rynkowego powstały w latach pięćdziesiątych XIX wieku. Autorem jednego z nich (plan z 1856) był Heinrich M.A. Nottebohm. Plac umieszczono na głównej osi miejskiej (dzisiejsze: pl. Wolności – ul. 3 Maja – Rynek – ul. Warszawska – pl. ks. Emila Szramka). Był znacznie mniejszy, niż dzisiejszy Rynek, przy czym aż do 1945 r. jego południowy kraniec wyznaczała linia południowej zabudowy dzisiejszych ulic 3 Maja i Warszawskiej. Nieregularność kształtów głównego placu miejskiego była podyktowana uwarunkowaniami przestrzennymi.
Pierzeją północną Rynku były kamienice, oznaczone numerami od "2" do "5" oraz "6" do "9" (wzniesione na przełomie lat 60. i 70. XIX wieku). Budynek pod numerem "2" został zaplanowany ukośnie. Wynikało to z nieregularnego kształtu wylotu obecnej ul. Adama Mickiewicza. Budynek ten początkowo miał dwa piętra; początkiem XX wieku nadbudowano kolejne. Obiekt stał tyłem do ówczesnej "Thiele-Winckler-Straße" (ul. Skośna). Biała kamienica, stojąca na posesji "4" i "5", pochodząca z lat 70. XIX wieku, została wzniesiona według projektu Carla Schultza i Juliusa Haase, w stylu klasycystyczno-neorenesansowym. Pierzeję północną na dwie części dzieliła "Schloßstraße" (obecnie al. Wojciecha Korfantego, w latach międzywojennych jako "ul. Zamkowa"). Chcąc ją poszerzyć decyzją władz miasta w 1938 obiekty na posesjach "4" i "5" wyburzono.
Krótką pierzeję zachodnią Rynku tworzyła kamienica, oznaczona numerem "1", wzniesiona po zawaleniu się w 1864 r. karczmy Adolfa Fröhlicha, a pierzeję południową – budynki o numerach "11–13". Kamienica o numerze "11" to dziś budynek o adresie ul. Warszawska 1; wzniesiona w 1874 według projektu Paula Jackischa z Bytomia w stylu eklektycznym z elementami neorenesansu (wpisana do rejestru zabytków, nr rej.: A/1561/94 z 30 grudnia 1994); kamienica znajduje się w miejscu dawnego ogrodu hotelu "Welt". Wzniesiono ją na planie prostokąta, z oficynami bocznymi. Bryła budynku jest zwarta, z ryzalitami pozornymi na pierwszej i siódmej osi (dodatkowy ryzalit tworzą trzy pierwsze osie). Pierwszą kondygnację całkowicie przebudowano. Fasada została zwieńczona niepełnym belkowaniem. W płycinach podokiennych umieszczono dekorację sztukatorską z motywami wici roślinnej. Dawny hotel "Welt" wybudowano w 1848; budynek istniał do 1945 (obecnie w tym miejscu zlokalizowany jest Dom Handlowy "Zenit").
Z gmachem "Welta" sąsiadował hotel "de Prusse" (numer "13"), wybudowany na początku lat 50. XIX wieku. Istniał w miejscu dzisiejszego tzw. placu kwiatowego. Ówczesna "Poststraße" (obecnie ul. Pocztowa) była przez to dłuższa. Zabudowę Rynku ukończono w 1875 – wówczas był to największy plac targowy w mieście.
Pierzeję wschodnią (numer "10") początkowo tworzyły trzy obiekty zarządu dóbr von Tiele-Wincklera z początku lat 70. XIX wieku. Jeden z nich zaadaptowano na potrzeby pierwszego ratusza miejskiego (budowa w latach 1873–1874). Była to ogrodowa dwupiętrowa willa, ze znajdującym się z tyłu niewielkim więzieniem. W latach 1906–1907 w tym miejscu wybudowano gmach Teatru Miejskiego (obecnie siedziba Teatru Śląskiego im. St. Wyspiańskiego), według projektu architekta Karla Moritza, pochodzącego z Kolonii. W 1930, na miejscu białej kamienicy z kopułą, wzniesiono gmach Banku Gospodarstwa Krajowego (obecnie siedziba ING Banku Śląskiego). Pierwotnie gmachu nie było widać z placu rynkowego – stał on przy nieistniejącej ulicy Skośnej. Budynki zasłaniające go (pierzeja północna Rynku) wyburzono w latach 60. XX wieku.
W 1896 w mieście powstała pierwsza linia parowej kolejki wąskotorowej (do Siemianowic), która miała swój początek na Rynku. Zarząd nad nią miała spółka Schlesiche Kleinbahn AG. W 1898 linia ta została zelektryfikowana. Do 1907 powstały linie tramwajowe do Bytomia i Mysłowic. W 1912 została oddana do użytku linia z Rynku do Südparku (obecnie park Tadeusza Kościuszki).
Plac w okresie Rzeszy Niemieckiej (do 1922) nosił nazwę "Friedrichsplatz", w okresie międzywojennym od 1922 do 1939 "Rynek", w latach 1926–1939 nazywany także "placem Marszałka Piłsudskiego", w latach niemieckiej okupacji Polski (1939–1945) "Ring".
20 czerwca przed Teatrem Miejskim przemawiał Wojciech Korfanty, witający wkraczające do Katowic polskie wojska, pod dowództwem gen. Stanisława Szeptyckiego. 27 sierpnia 1922 na Rynku odbyły się uroczystości związane z przyłączeniem części Górnego Śląska do Polski. Brał w nich udział marsz. Józef Piłsudski, który między innymi przyznawał odznaczenia wojskowe i uczestniczył we Mszy Świętej. W dwudziestoleciu międzywojennym pod numerem "2" znajdowała się kawiarnia "Turecka", w której istniała jedyna w Katowicach poczta hotelowa, pod numerem "1" – prywatna klinika ginekologiczna doktora Ernesta Speiera oraz kawiarnia i cukiernia Franciszka Liczbińskiego, a pod numerem "6" – restauracja "Zamkowa".
4 września 1939 w podwórzu kamienicy na rogu Rynku i ówczesnej ul. Zamkowej Niemcy zamordowali około 80 obrońców miasta. Byli wśród nich między innymi Nikodem i Józef Rencowie oraz Franciszek Feige. W 1945 w trakcie zajmowania miasta przez Armię Czerwoną zniszczona została południowa pierzeja Rynku. W 1945 powstał także pierwszy powojenny plan przebudowy placu. Jego wyobrażenie przedstawia akwarela autorstwa Tadeusza Michejdy. Około połowy lat 50. XX wieku domknięto od strony północnej blok kamienic pomiędzy ulicą Pocztową i ulicą św. Jana późnosocrealistycznym budynkiem, który utworzył południową pierzeję nowego placu rynkowego. W 1954 został opracowany perspektywiczny plan zagospodarowania przestrzennego Katowic, autorstwa Zygmunta Winnickiego oraz M. i A. Winnickich. W latach 60. i 70. XX wieku wyburzono zabytkowe kamienice (zgodnie z założeniami planu przebudowy, zatwierdzonymi w 1962). W ich miejsce powstały modernistyczne gmachy, między innymi Dom Prasy Śląskiej i Dom Handlowy "Skarbek" (pierzeja zachodnia) oraz Dom Handlowy "Zenit" (pierzeja wschodnia). Przed zbudowaniem "Zenitu", na ścianie, do której przylega obiekt, widniała namalowana postać hutnika. W wyniku tych przekształceń Rynek stracił charakter placu domkniętego, a stał się rondem komunikacyjnym. W założeniu ówczesnych władz miasta miało powstać nowe miejskie centrum. Ponownie plac został zamknięty dla samochodów i udostępniony pieszym w latach 70. XX wieku.
20 października 1981 na Rynku doszło do starć manifestantów z milicją. Ich powodem było usunięcie z placu przez władze samochodu "Solidarności", z którego sprzedawano niezależne publikacje. Podczas zamieszek użyto gazu łzawiącego.
Przebudowa.
Obecnie jest planowana przebudowa strefy Rondo–Rynek, której całkowita powierzchnia inwestycyjna wynosi około 735 000 m².
Początkiem roku 2005 wśród mieszkańców Katowic przeprowadzono ankietę, z której wynikało, iż jednym z trzech priorytetowych kierunków rozwoju miasta jest modernizacja Rynku. W maju 2006 prezydent miasta Piotr Uszok ogłosił konkurs na projekt przebudowy strefy od rondo gen. Jerzego Ziętka do placu rynkowego, obejmującej część alei Wojciecha Korfantego. Zwycięska praca została przygotowana przez pracownię Konior Studio. Wybraną koncepcję architektoniczną zaprezentowano na Międzynarodowych Targach Nieruchomości MIPiM w Cannes, które odbyły się 13 marca 2007 roku.
Od 16 do 18 października 2008 w Rondzie Sztuki odbyły się spotkania warsztatowe z mieszkańcami na temat przebudowy strefy śródmiejskiej (tzw. "Transformacja Centrum"). Opracowywanie planów projektowych rozpoczęto w 2009.
W lutym 2010 rozpoczęła się sonda, przeprowadzona wśród mieszkańców miasta, na temat wyboru wariantu przebudowy strefy Rondo–Rynek. Zaproponowano trzy warianty, opracowane i przedstawione 19 stycznia 2010 przez zespół ekspertów i konsorcjum kilku firm. W głosowaniu wzięło udział około 2000 osób. Mieszkańcy wybrali wariant z dużym nasadzeniem zieleni, przykrytym korytem rzeki Rawy, której ślad na powierzchni miał symbolizować sztuczny ciek wodny, i z tunelem łączącym ul. Adama Mickiewicza z ul. Warszawską. Ostatecznie z tunelu zrezygnowano. Istniała także możliwość lokalizacji na Rynku Miejskiego Obiektu Wielofunkcyjnego (MOW), jednak również zaniechano jego budowy.
Latem 2010 na Rynku położono nowy asfalt, by mogły tędy tymczasowo kursować autobusy (koszt wyniósł około 160 000 zł). W dniach od 8 do 11 marca 2011 na kolejnych Międzynarodowych Targach Nieruchomości MIPiM w Cannes miasto promowało projekt przebudowy, przeznaczonej także na inwestycje hotelowe i biurowe. W maju 2011 wojewoda śląski wszczął postępowanie w sprawie wydania decyzji o ustaleniu lokalizacji przedsięwzięcia Euro 2012 dla inwestycji "Przebudowa linii tramwajowej wraz z przebudową infrastruktury kolidującej w strefie Rondo–Rynek w Katowicach". W ramach przebudowy zostanie zlikwidowany tor w ul. Pocztowej i przeniesiony w ul. św. Jana. Planowane jest zlikwidowanie skrętu z ul. Warszawskiej w prawo – w al. Wojciecha Korfantego, oraz wytyczenie nowego toru – skrętu z ul. Warszawskiej w kierunku Brynowa. Zostanie także zastosowana technologia "zielonego toru" (wyłożenie toru trawą). W 2011 ma być wyłoniony wykonawca przebudowy torowiska.
18 maja 2011 zostało wszczęte postępowanie administracyjne, mające na celu wydanie decyzji na realizację inwestycji drogowej pn.: "Przebudowa układu drogowego, placów publicznych, torowiska tramwajowego oraz infrastruktury technicznej w strefie Rondo–Rynek" dla przedsięwzięcia "Przebudowa strefy śródmiejskiej miasta Katowice". W lipcu 2011 radni na posiedzeniu Rady Miasta Katowice wyrazili zgodę na zaciągnięcie kredytu przez miasto na wysokość około 100 milionów złotych, które mają być przeznaczone na przebudowę, a we wrześniu 2011 miasto ogłosiło przetarg na przebudowę strefy. Rozpoczęcie prac budowlanych nastąpiło 3 marca 2012 roku.
Po przebudowie powstał tzw. plac kwiatowy pomiędzy budynkiem Rynek 1 a SDH „Zenit”, z ławkami, siedziskami drewnianymi, schodkami oraz pawilonami kwiatowymi po wschodniej stronie. Centralną część Rynku pozostawiono jako płytę do organizacji różnych wydarzeń. Likwidacji uległo torowisko tramwajowe, umożliwiające skręt z al. W. Korfantego w ul. Warszawską. Powstał za to łącznik, umożliwiający tramwajom skręt z ul. Warszawskiej w ul. św. Jana. W północno-wschodniej części powstał plac zabaw, a całość od strony północnej zajął piętrowy pawilon. Oddanie całego Ryku do użytku po przebudowie miało miejsce w 2016, a pawilonu – w 2017.
Obiekty i instytucje.
 
Przy Rynku znajdują się następujące historyczne obiekty:
Wokół Rynku znajdują się takie budynki jak:
Przy Rynku swoją siedzibę mają:
Komunikacja.
W dwudziestoleciu międzywojennym przy Rynku znajdowały się przystanki początkowe autobusów Śląskich Linii Autobusowych. Autobusy w kierunku Dębu, Rudy Śląskiej, Chorzowa swój przystanek początkowy miały u wylotu ul. Teatralnej; w kierunku Mikołowa, Piotrowic – u wylotu ul. Marszałka Piłsudskiego (obok gmachu teatru); w kierunku Józefowca – przed gmachem teatru; w kierunku Bogucic i Dąbrówki Małej – u wylotu ul. A. Mickiewicza; w kierunku Mysłowic – obok wylotu ul. 3 Maja. Śląskie Linie Autobusowe w lipcu 1936 przy Rynku 7 zlokalizowały swoje biura, dyrekcję i poczekalnię dla pasażerów.
Przez Rynek prowadzą tory tramwajowe po których kursują linie tramwajowe Tramwajów Śląskich. 
Na Rynku znajduje się również stacja roweru miejskiego.

</doc>
<doc id="930960" url="https://pl.wikipedia.org/wiki?curid=930960" title="Franciszek Salwator Toskański">
Franciszek Salwator Toskański

Franciszek Salwator (niem. Franz Salvator Maria Joseph Ferdinand Karl Leopold Anton von Padua Johann Baptist Januarius Aloys Gonzaga Rainer Benedikt Bernhard von Österreich-Toskana) (ur. 21 sierpnia 1866 w Altmünster; zm. 20 kwietnia 1939 w Wiedniu) – arcyksiążę austriacki, generał kawalerii cesarskiej i królewskiej Armii, generalny inspektor ochotniczej opieki sanitarnej.
Życiorys.
Franciszek Salwator był synem Karola Salwatora, księcia Toskanii, arcyksięcia Austrii, i jego żony Marii Immaculaty Burbon, córki Ferdynanda II, króla Obojga Sycylii.
Swoją przyszłą żonę, Marię Walerię (1868–1924), poznał na balu. Arcyksiężniczka, ukochana córka cesarzowej Elżbiety i cesarza Franciszka Józefa I, jako jedyna z rodzeństwa mogła wyjść za mąż z miłości. Jej wybór padł właśnie na Franciszka. Ich ślub odbył się 31 lipca 1890 roku w Bad Ischl. Maria Waleria i Franciszek doczekali się dziesięciorga dzieci. Początek małżeństwa był bardzo udany, jednak z biegiem czasu było coraz gorzej i Franciszek zaczął zdradzać żonę. Związał się z młodszą o 25 lat Stefanią Richter (1891–1972) (późniejszą księżną von Hohenlohe-Waldenburg-Schillingsfürst, żoną księcia Fryderyka Franciszka), z którą miał nieślubnego syna, uznanego przez Marię Walerię. Dziesięć lat po śmierci Marii Walerii, 28 kwietnia 1934 w Wiedniu, Franciszek zawarł małżeństwo morganatyczne z Melanią von Risenfels (1898–1984).
23 lipca 1914 został mianowany przez cesarza generalnym inspektorem dobrowolnej służby pielęgniarskiej.
Dzieci.
Najstarszy syn Franciszek Karol zmarł przedwcześnie 10 grudnia 1918. Nie ożenił się i nie zostawił potomstwa. Klemens Salwator z kolei 20 lutego 1931 roku ożenił się z hrabiną Elżbietą Resseguier de Miremont, z którą miał ośmioro dzieci. Z powodu tego małżeństwa musiał zrzec się nazwiska i wszelkich praw w porządku dziedziczenia. Dla siebie i swoich potomków przyjął nazwisko i tytuł księcia Altenburg. W chwili śmierci arcyksiążę Franciszek osierocił siedmioro dzieci.
Odznaczenia.
Srebrny Medal Honorowy Czerwonego Krzyża (21 sierpnia 1914)

</doc>
<doc id="930962" url="https://pl.wikipedia.org/wiki?curid=930962" title="Olejek miętowy">
Olejek miętowy

Olejek miętowy () – olejek eteryczny otrzymywany przez destylację z parą wodną świeżych części nadziemnych kwitnącej rośliny "Mentha piperita". Jest bezbarwną, jasnożółtą lub jasnozielonawożółtą cieczą o charakterystycznym zapachu i smaku. Wywołuje uczucie zimna. Olejek miętowy miesza się bez ograniczeń z etanolem i chlorkiem metylenu.
Olejek miętowy powinien zawierać:
Wykorzystywany w przemyśle farmaceutycznym, chemicznym, kosmetycznym i spożywczym.
Zastosowania medyczne.
Od najdawniejszych czasów liście mięty pieprzowej i olejek z niej otrzymywany były wykorzystywane w lecznictwie. 
Współcześnie olejek miętowy wykorzystywany jest w:
Chociaż zwykle olejek miętowy jeśli stosowany zgodnie z zaleceniami jest dobrze tolerowany to może w większych dawkach powodować działania uboczne: reakcje alergiczne, zgagę, nudności, wymioty i inne.
Może hamować czynność układu cytochromu P450 1A2 i z tego względu wchodzi w interakcję z lekami metabolizowanymi przez ten układ.
Przeciwwskazania: przepuklina rozworu przełykowego, schorzenia pęcherzyka żółciowego; należy zachować ostrożność w stosowaniu w ciąży i okresie karmienia piersią.
Zalecane dawkowanie: 

</doc>
<doc id="930967" url="https://pl.wikipedia.org/wiki?curid=930967" title="Frank Tancredi">
Frank Tancredi



</doc>
<doc id="930968" url="https://pl.wikipedia.org/wiki?curid=930968" title="Defenestracja (czynność)">
Defenestracja (czynność)

Defenestracja – akt wyrzucenia kogoś lub czegoś przez okno. Słowo pochodzi od łacińskiego („z, od”) + („okno”). Jedną z najszerzej znanych defenestracji jest defenestracja praska. Defenestracje są często sposobem zabójstwa z przyczyn politycznych, formą samosądu czy też upozorowanym samobójstwem.
Defenestracje występują już w Biblii, np. w 2 Księdze Królewskiej, gdzie królowa Jezebel zostaje zgładzona przez wyrzucenie przez okno.
Historyczne defenestracje:

</doc>
<doc id="930975" url="https://pl.wikipedia.org/wiki?curid=930975" title="Jan Heintze">
Jan Heintze

Jan Heintze (ur. 17 sierpnia 1963 w "Tårnby") – były duński piłkarz, występujący na pozycji defensywnego pomocnika i obrońcy.
Przygodę z piłką rozpoczynał w mało znanych klubach. Do 1982 roku reprezentował barwy "TBK", "Kjøbenhavns" i "Kastrup". Wówczas filigranowy 19-latek został sprowadzony do PSV Eindhoven. Początkowo grywał sporadycznie, najczęściej wchodząc na boisko z ławki. Wreszcie przyszedł sezon 1985-86, w którym Jan zajął miejsce w podstawowym składzie "Boeren". Wraz z kolegami zdobył mistrzostwo Holandii. W następnym roku otrzymał szansę debiutu w reprezentacji Danii, w wygranej 1:0 potyczce z Finlandią. Jego PSV nadal spisywało się świetnie. Po zdobyciu trzeciego z rzędu mistrzostwa kraju i wygranej w finale Pucharu Mistrzów z Benfiką Lizbona, Jan został powołany do kadry na EURO 88'. Rozegrał na tym turnieju trzy mecze w pełnym wymiarze czasowym. Ekipa Seppa Piontka szybko odpadła jednak z rywalizacji.
Heintze kolejne trzy razy święcił triumf w Eredivisie, dwa razy zdobywał Puchar Holandii. Przed zakończeniem sezonu 1991-92 doznał kontuzji łydki, która uniemożliwiła mu wyjazd na ME w Szwecji. W linii obronnej zwycięskiej Danii Møllera Nielsena udanie zastąpił go Kim Christofte z Brøndby.
Po dwunastu latach spędzonych w Eindhoven, 31-letni zawodnik postanowił przenieść się do Bayeru Uerdingen, który wywalczył awans do Bundesligi. W pierwszym sezonie jego drużyna zajęła piętnaste miejsce i uchroniła się przed spadkiem, w kolejnym była jednak zdecydowanie najsłabsza i z hukiem zleciała do drugiej ligi. Nigdy nie powróciła już do najwyższej klasy rozgrywkowej. Doświadczonego defensora kupił Bayer 04 Leverkusen. W "Werkself" spędził cztery sezony i dwukrotnie był wicemistrzem Niemiec. Zagrał na Mundialu we Francji.
Weteran europejskich boisk ostatnie lata swojej kariery spędził na Philips Stadion. Jako jego piłkarz grał na EURO 2000 i MŚ 2002. Po swoim dziewiątym tytule mistrzowskim oficjalnie zakończył karierę piłkarską.

</doc>
<doc id="930977" url="https://pl.wikipedia.org/wiki?curid=930977" title="Vabank II">
Vabank II



</doc>
<doc id="930981" url="https://pl.wikipedia.org/wiki?curid=930981" title="Marius Kižys">
Marius Kižys

Marius Kižys (ur. 21 lutego 1982 r. w Wilnie) - litewski piłkarz występujący na pozycji pomocnika.
Kariera.
Profesjonalną karierę Marius Kižys zaczynał w Žalgirisie Wilno, gdzie grał w latach 2001–2003. Następnie przeszedł do FBK Kowno, lecz tu rozegrał zaledwie 1 mecz i przeniósł się do FK Šilutė. W tym zespole radził sobie bardzo poprawnie - w 11 meczach strzelił 6 goli, po czym przeszedł do czołowego szkockiego klubu Heart of Midlothian FC, którego właścicielem jest litewski biznesmen Vladimir Romanov. W Edynburgu nie zrobił jednak kariery i już po 7 meczach wrócił do poprzedniej drużyny, czyli FK Šilutė. W rodzimej lidze radził sobie na tyle dobrze, że 25-letnim pomocnikiem zainteresował się Łódzki KS, gdzie Litwin grał od rundy wiosennej sezonu 2006/2007. W Orange Ekstraklasie Kižys debiutował w meczu 16. kolejki pomiędzy Pogonią Szczecin a ŁKS-em, wygranym przez zawodników z Łodzi 1-0. Litwin grał 60 min. i dostał żółtą kartkę. Pierwszego gola dla nowego klubu strzelił w spotkaniu 19. kolejki z Legią Warszawa, który jednak nic Łodzianom nie dał, bo i tak przegrali 1-2. Przed sezonem 2007/08 przeszedł z dotkniętego kryzysem finansowym ŁKS do Górnika Zabrze, w którym spędził 2,5 roku. Od wiosny 2010 roku jest piłkarzem litewskiego klubu Tauras Taurogi.
Kiżys otrzymał powołanie na zgrupowanie kadry przed eliminacyjnymi meczami z Gruzją i Włochami.

</doc>
<doc id="930982" url="https://pl.wikipedia.org/wiki?curid=930982" title="Karol Salwator">
Karol Salwator

Karol Salwator Maria Józef Jan Baptysta Filip Jakub January Ludwig Gonzaga Rainer von Österreich (ur. 30 kwietnia 1839 we Florencji, zm. 18 stycznia 1892 w Wiedniu) – arcyksiążę Austrii, książę Toskanii, marszałek polny porucznik cesarskiej i królewskiej Armii.
Życiorys.
Karol Salwator był synem arcyksięcia Leopolda II, wielkiego księcia Toskanii i jego żony Marii Antonietty Burbon, księżniczki Królestwa Obojga Sycylii. Miał dwanaścioro rodzeństwa, w tym trzy przyrodnie siostry. Jego brat Ferdynand IV był ostatnim wielkim księciem Toskanii.
W wieku 10 lat Karol Salwator otrzymał tytuł „pierwszego rotmistrza” w Galicyjskim Pułku Ułanów Nr 6. W 1857 roku został awansowany do stopnia majora. Po wybuchu wojny na Sardynii, w kwietniu 1859 roku opuścił wraz z rodziną Florencję. Udał się do Lombardii, gdzie dołączył do zgrupowania armii cesarskiej. Brał udział w walkach, między innymi w bitwie pod Solferino. Po bitwie awansował do stopnia podpułkownika. W 1866 roku uczestniczył w bitwie pod Sadową. 24 kwietnia 1876 został mianowany na stopień generała majora, a 24 października 1886 na stopień marszałka polnego porucznika. Od 1860 do śmierci był szefem Galicyjskiego Pułku Piechoty Nr 77.
Karol Salwator miał zdolności do przedmiotów ścisłych. Miał zamiłowania techniczne, co wykorzystał w projektowaniu i budowaniu nowej broni palnej. Zaprojektował, wspólnie z kapitanem Georgiem Ritterem von Dormusem, nowy model kartaczownicy, który po pewnych modyfikacjach został oficjalnie przedstawiony c. i k. Ministerstwu Wojny. Ostatecznie model o nazwie Salwator-Dormius M. 93 otrzymał patent. Został zakupiony i był produkowany w zakładach Skody w Pilźnie.
Oprócz techniki Karol Salwator interesował się także architekturą. Był zapalonym myśliwym i miał dużą kolekcję broni myśliwskiej. Po latach przyznał samokrytycznie, że zaprojektowane przez niego modele broni okazały się zbyt skomplikowane. Bóle reumatyczne uniemożliwiały mu chodzenie.
Zmarł 18 stycznia 1892, w wieku 52 lat w Austrii. Został pochowany w wiedeńskiej Krypcie Cesarskiej.
Rodzina.
Ożenił się z Marią Immaculatą Burbon, córką Ferdynanda II, króla Obojga Sycylii i jego drugiej żony – Marii Teresy Habsburg, arcyksiężniczki Austrii. Ślub odbył się 19 września 1861 we Włoszech. Para miała 11 dzieci:

</doc>
<doc id="930983" url="https://pl.wikipedia.org/wiki?curid=930983" title="Marius Kizys">
Marius Kizys



</doc>
<doc id="930984" url="https://pl.wikipedia.org/wiki?curid=930984" title="Bhagavata Purana">
Bhagavata Purana



</doc>
<doc id="930985" url="https://pl.wikipedia.org/wiki?curid=930985" title="Józef Jaworski">
Józef Jaworski



</doc>
<doc id="930987" url="https://pl.wikipedia.org/wiki?curid=930987" title="Józef Kamiński (generał WP)">
Józef Kamiński (generał WP)

Józef Kamiński (ur. 3 marca 1919 w Brzeżanach, zm. 17 września 2015) – generał broni Wojska Polskiego, dowódca 2 Korpusu Zmechanizowanego (1954–1957), dowódca Pomorskiego Okręgu Wojskowego (1964–1971), dowódca Śląskiego Okręgu Wojskowego (1971–1975), zastępca szefa Sztabu Zjednoczonych Sił Zbrojnych Państw Stron Układu Warszawskiego (1975–1978), członek Centralnej Komisji Rewizyjnej PZPR (1971–1975), komendant Akademii Sztabu Generalnego WP (1978–1985), prezes Zarządu Głównego ZBoWiD (1983–1990), prezes Zarządu Głównego ZKRPiBWP (1990–1999).
Życiorys.
Urodzony w rodzinie robotniczej Antoniego i Tekli ze Szpakowskich. W 1937 ukończył Państwowe Gimnazjum im. Marszałka Edwarda Śmigłego-Rydza w Brzeżanach i rozpoczął studia medyczne w Centrum Wyszkolenia Sanitarnego w Warszawie, które przerwał wybuch wojny w 1939. Od października 1940 służył w Armii Czerwonej, skierowany do jednostki stacjonującej na Dalekim Wschodzie, w 1941 skończył Szkołę Oficerów Rezerwy przy 32 Dywizji Piechoty w Razdolnoje na Dalekim Wschodzie. Po wybuchu wojny niemiecko-sowieckiej przerzucony we wrześniu 1941 na front pod Moskwę, walczył w obronie Moskwy pod Borodino. Od 15 maja 1943 w 1 Dywizji Piechoty. Dowódca plutonu w samodzielnym batalionie szkolnym 1 Dywizji Piechoty w Riazaniu, zajmował się szkoleniem żołnierzy. Wykładowca, instruktor i dowódca kompanii podchorążych w Centralnej Szkole Podchorążych, od 27 sierpnia 1943 w stopniu podporucznika. Po skierowaniu dywizji na front i rozwiązaniu batalionu szkolnego skierowany na szkolenie w Polskiej Szkole Oficerskiej w Riazaniu, którą skończył w lutym 1944 jako porucznik. Został dowódcą kompanii fizylierów i przeszedł szlak bojowy przez Smoleńsk, Kiwerce, Lublin, Puławy i Grochów. Od października 1944 wykładowca i potem kierownik wyszkolenia bojowego we Frontowej Szkole Oficerskiej 1 Armii WP (początkowo w Mińsku Mazowieckim, później w Złotowie i Gryficach). Szef sztabu batalionu i dowódca II batalionu szkolnego podchorążych w stopniu kapitana. II wojnę światową zakończył w stopniu majora. Wyznaczony na kierownika działu naukowego i szefa wyszkolenia w Oficerskiej Szkole Piechoty nr 2 w Gryficach.
Następnie walczył z UPA jako zastępca dowódcy, a następnie dowódca 34 pułku piechoty. Od 3 marca do 30 listopada 1947 na kursie dowódców pułku w Centrum Wyszkolenia Piechoty w Rembertowie, który ukończył z wyróżnieniem i nagrodą otrzymaną od ministra obrony narodowej marsz. Michała Żymierskiego. 22 lipca 1948 mianowany pułkownikiem, a w grudniu 1948 dowódcą 15 Dywizji Piechoty w Olsztynie. W 1951 w drodze wyróżnienia objął dowództwo 1 Warszawskiej Dywizji Piechoty w Legionowie. W 1954 z pierwszą lokatą ukończył Wyższy Kurs Akademicki Broni Pancernej w Akademii Sztabu Generalnego WP w Rembertowie. W latach 1952-1953 był dowódcą 20 Dywizji Zmechanizowanej w Szczecinku, a w latach 1954–1957 dowódcą 2 Korpusu Zmechanizowanego we Wrocławiu. Jednostki tego korpusu tłumiły robotnicze protesty w Poznaniu w czerwcu 1956 r. Sam generał był w tym czasie w sanatorium w Ciechocinku, ale w Polskę poszło, że to on „odrąbywał rękę”, bo to jego oddział pacyfikował miasto. Następnie był zastępcą dowódcy Pomorskiego Okręgu Wojskowego do spraw liniowych. W latach 1957–1959 studiował w Akademii Sztabu Generalnego Sił Zbrojnych ZSRR im. K. Woroszyłowa w Moskwie, które ukończył z wyróżnieniem i złotym medalem.
20 lipca 1954 awansowany na generała brygady, 10 października 1964 generała dywizji, a 11 października 1974 generała broni. Na VI Zjeździe PZPR (grudzień 1971) wybrany w skład Centralnej Komisji Rewizyjnej PZPR, w której składzie pozostawał do grudnia 1975 roku. Był delegatem na kolejne Zjazdy PZPR od V (1968) do X (1986).
Od listopada 1964 do maja 1971 był dowódcą Pomorskiego Okręgu Wojskowego, a następnie do listopada 1974 był dowódcą Śląskiego Okręgu Wojskowego. W ramach współdziałania z armiami państw Układu Warszawskiego organizował m.in. ćwiczenie „Sojuz-68”. W 1970 ukończył kurs strategiczny przy Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa. Od listopada 1974 do kwietnia 1978 był zastępcą szefa Sztabu Zjednoczonych Sił Zbrojnych Układu Warszawskiego w Moskwie. Na tym stanowisku uczestniczył w planowaniu i organizowaniu ćwiczeń operacyjnych i strategicznych oraz brał udział w posiedzeniach Rady Wojskowej Państw-Stron Układu Warszawskiego. Po powrocie do kraju był komendantem Akademii Sztabu Generalnego WP im. gen. broni Karola Świerczewskiego w Rembertowie (1978–1985). 
Równolegle w latach 1981–1985 piastował funkcję prezesa Wojskowego Klubu Sportowego Legia. W 1983 wybrany w skład Prezydium Krajowej Rady Towarzystwa Przyjaźni Polsko-Radzieckiej. W latach 1983–1990 był prezesem Zarządu Głównego ZBoWiD, a w latach 1990–1999 prezesem Zarządu Głównego Związku Kombatantów RP i byłych Więźniów Politycznych. W latach 1988-1990 członek Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. W latach 1983-1991 był wiceprzewodniczącym Światowej Federacji Kombatantów FIR. 
Na początku 1986 oddelegowany z WP do pracy w ZBoWiD. W związku z zakończeniem zawodowej służby wojskowej pożegnany 7 listopada 1989 przez ministra obrony narodowej gen. armii Floriana Siwickiego, a następnie przeniesiony w stan spoczynku z dniem 2 lutego 1990.
W 1995 został oskarżony (m.in. wraz z gen. Wojciechem Jaruzelskim i gen. Tadeuszem Tuczapskim) o nakazanie użycia siły wobec protestujących robotników w Grudniu 1970. Generał Kamiński jako dowódca POW w tym okresie co prawda nie wydawał rozkazów, ale jego rola była istotna. W Szczecinie podlegająca mu 12 Dywizja Piechoty tłumiła protesty stoczniowców, a w Trójmieście czyniły to 7 Dywizja Piechoty, 8 Dywizja Desantowa i jeden pułk piechoty 16 Dywizji z Elbląga.
Jego zainteresowania to historia powszechna, historia Polski, historia wojen i polskiego czynu zbrojnego w II wojnie światowej. Niejednokrotnie wypowiadał się w sprawie przemilczania zbrodni ludobójstwa dokonanej na Polakach przez nacjonalistów ukraińskich i ludność ukraińską.
Zmarł 17 września 2015 roku w wieku 96 lat. Pochowany został 26 września na cmentarzu w Rembertowie.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Rembertowie. Był żonaty z Krystyną z domu Podlaszewską. Małżeństwo miało syna i córkę.

</doc>
<doc id="930993" url="https://pl.wikipedia.org/wiki?curid=930993" title="Elżbieta Franciszka Toskańska">
Elżbieta Franciszka Toskańska

Elżbieta Franciszka Maria Karolina Ignacja Habsburg-Lotaryńska (ur. 27 stycznia 1892 w Wiedniu; zm. 29 stycznia 1930 w Wallsee), arcyksiężniczka Austrii i Toskanii.
Życie.
Elżbieta Franciszka, nazywana "Ellą", była pierwszą córką arcyksiężniczki Marii Walerii Habsburg i arcyksięcia Franciszka Salwatora Toskańskiego. Jej dziadkami ze strony matki byli: cesarz Franciszek Józef I i cesarzowa Elżbieta Bawarska.
Jej dziadek Franciszek Józef próbował skojarzyć małżeństwo Elżbiety Franciszki z arcyksięciem Karolem Habsburgiem, pragnąc w ten "okrężny" sposób wprowadzić swojego prawnuka na tron. Z planów tych nic nie wyszło, gdyż Karol oświadczył się księżniczce Zycie Parmeńskiej. 19 września 1912 roku w Niederwallsee odbył się jej ślub z Jerzym, hrabią Waldburg zu Zeil und Trauchburg. 
Elżbieta Franciszka umarła 29 stycznia 1930 roku w wieku 38 lat. 29 grudnia 1931 wdowiec po Elli, Jerzy, ożenił się z jej młodszą siotrą Gertrudą.
Przodkowie.
 

</doc>
<doc id="930994" url="https://pl.wikipedia.org/wiki?curid=930994" title="Deputowany">
Deputowany

Deputowany – w niektórych krajach: członek parlamentu lub innych władz wybieralnych.
W Polsce odpowiednikiem deputowanego jest poseł (członek niższej izby polskiego parlamentu – Sejmu) lub senator (członek wyższej izby parlamentu – Senatu)

</doc>
<doc id="930995" url="https://pl.wikipedia.org/wiki?curid=930995" title="Jugosłowiańska Armia Ludowa">
Jugosłowiańska Armia Ludowa

Jugosłowiańska Armia Ludowa (JAL, serb. i maced. "Југословенска народна армија – JHA", serbska łacinka: "Jugoslovenska narodna armija – JNA", chorw. i bośń. "Jugoslavenska narodna armija – JNA", słoweń. "Jugoslovanska ljudska armada – JLA") – siły zbrojne Socjalistycznej Federacyjnej Republiki Jugosławii.
Pochodzenie.
JNA wywodzi się z komunistycznej jugosłowiańskiej partyzantki. W 1942 roku powstała Narodowa Armia Wyzwolenia Jugosławii ("Narodno Oslobodilačka Vojska i Partizanski Odredi Jugoslavije – NOVJ"). W marcu 1945 partyzantka przekształciła się w Jugosłowiańską Armię ("Jugoslovenska Armija") i ostatecznie 22 grudnia 1951 do nazwy armii dodano przymiotnik „Ludowa” ("Narodna" lub "Ljudska"). Święto utworzenia JNA było obchodzone co roku, 22 grudnia.
Organizacja.
JNA postrzegano jako czwarte co do wielkości wojsko w Europie. Składała się z wojsk lądowych, sił powietrznych oraz z marynarki wojennej. W strukturze sił zbrojnych wydzielono cztery okręgi wojskowe. Okręgi były odpowiedzialne za takie działania administracyjne, jak: mobilizacja, pobór lub utrzymywanie wojskowych obiektów.
Okręgi wojskowe:
JNA w 1991 liczyła ponad 180 tys. żołnierzy, z czego 100 tys. było rekrutami.
W 1990 nastąpiło przeorganizowanie struktury siłach lądowych. Doprowadziło to do wyeliminowania starej dywizyjnej organizacji piechoty, zastępując ją brygadami, które od tego czasu były największymi jednostkami operacyjnymi. Przekształcono wówczas dziesięć spośród dwunastu dywizji piechoty na 29 pułków: pancernych, zmechanizowanych i górskich brygad piechoty z integralną artylerią i obroną przeciwlotniczą, oraz pułków przeciwpancernych. Jedna brygada lotnictwa została zreorganizowana przed 1990. Posunięcie to zwiększyło sprawność, zwrotność i taktyczną inicjatywę i z założenia pozwalało zmniejszyć niebezpieczeństwo, że zbyt duże oddziały armii będą zniszczone w walce z agresorem. Zmiana ta stworzyła większe możliwości rozwijania umiejętności stosunkowo młodych i utalentowanych oficerów.
Rangi.
Stopnie wojskowe używane w latach 1943–1991.

</doc>
<doc id="930996" url="https://pl.wikipedia.org/wiki?curid=930996" title="Somewhere Else">
Somewhere Else

Somewhere Else – czternasty album studyjny Marillion wydany 9 kwietnia 2007 roku. Dotarł do 11. miejsca na liście sprzedaży OLiS, spędzając na niej 2 tygodnie.

</doc>
<doc id="930997" url="https://pl.wikipedia.org/wiki?curid=930997" title="Miskolc Tiszai">
Miskolc Tiszai

Miskolc Tiszai (węg: "Tiszai pályaudvar") – największa stacja kolejowa w Miszkolcu przy Kandó Kálmán tér, na Węgrzech. Nazwa stacji pochodzi od przedsiębiorstwa, które dworzec zbudowało mające nazwę od rzeki Cisa (węg. "Tisza").
Oddany do użytku 24 maja 1859.

</doc>
<doc id="931007" url="https://pl.wikipedia.org/wiki?curid=931007" title="Milano Cadorna">
Milano Cadorna

Milano Cadorna (włoski: "Stazione di Milano Cadorna") – stacja kolejowa w Mediolanie, jedna z największych w mieście. W 2005 obsłużyła ponad 40 mln pasażerów.
Jest stacją obsługiwaną przez pociągi linii S3 i S4 kolei miejskiej i jest stacją końcową dla pociągów regionalnych do Como, Varese, Laveno, Novary, Asso i pociągów do lotniska Malpensa (Malpensa Express).
Jest to główna stacja grupy FNM, położona przy Piazzale Luigi Cadorna, w pobliżu Castello Sforzesco i Triennale.
Znajduje się tu również ważna stacja przesiadkowa metra.
Historia.
Budynek został otwarty w 1879 roku przez prezydenta Giulio Belinzaghi.
Początkowy obiekt, który był drewniany i wyglądem przypominał schronisko górskie, został zburzony w 1895 roku i zastąpiony budynkiem trzypiętrowym.
W 1920 roku stacja została powiększona, ale w 1943 została zniszczona przez bombardowania w czasie II wojny światowej.
Odbudowano ją w obecnym wyglądzie po wojnie.
W latach 1999-2000, w oczekiwaniu na rozpoczęcie kursowania "Malpensa Express", dworzec kolejowy i plac wokół został poddany rewitalizacji pod kierunkiem architekta Gae Aulentiego.

</doc>
<doc id="931008" url="https://pl.wikipedia.org/wiki?curid=931008" title="Zbigniew Pełczyński">
Zbigniew Pełczyński

Zbigniew Pełczyński (ur. 29 grudnia 1925 w Grodzisku Mazowieckim, zm. 22 czerwca 2021 w Oksfordzie) – polski i brytyjski filozof, profesor filozofii politycznej Oxford University.
Życiorys.
W czasie II wojny światowej był żołnierzem Armii Krajowej, przyjął pseudonim "Jagiełło". Brał udział w powstaniu warszawskim. Po wojnie wyemigrował do Wielkiej Brytanii, gdzie następnie przyjął tamtejsze obywatelstwo. Honorowy obywatel Grodziska Mazowieckiego.
Studia.
Na Uniwersytecie St Andrews w Szkocji studiował ekonomię i nauki polityczne, a następnie na Uniwersytecie Oksfordzkim filozofię polityczną i politologię. W 1956 obronił pracę doktorską w zakresie filozofii politycznej Georga Hegla.
Praca naukowa.
W 1953 rozpoczął pracę wykładowcy na Uniwersytecie Oksfordzkim. Wykładał głównie filozofię polityczną, systemy polityczne, historię myśli społecznej i politycznej, przemiany polityczne w Europie Środkowo-Wschodniej oraz historię powojenną Polski. Wśród studentów, którzy uczęszczali na jego zajęcia byli późniejsi członkowie parlamentu brytyjskiego, senatorowie amerykańscy, premier Węgier – Viktor Orbán, minister spraw zagranicznych Radosław Sikorski oraz prezydent Stanów Zjednoczonych Bill Clinton, który przez pewien czas znajdował się pod opieką naukową polskiego profesora i napisał pod jego okiem esej dotyczący problemów Związku Radzieckiego.
Poza pracą dydaktyczną, organizował stypendia w Oksfordzie dla naukowców i studentów z Europy Środkowej i Wschodniej. W ramach samego tylko Oxford Colleges Hospitality Scheme od roku akademickiego 1982/1983 z gościny oksfordzkich college’ów skorzystało 140 Polaków. Oprócz tego programu były także inne. W sumie w ciągu 15 lat wyjechało na Uniwersytet Oksfordzki ok. 1300 osób z Europy Środkowo-Wschodniej. Pełczyński był członkiem honorowym Collegium Invisibile.
Działalność publiczna.
Angażował się także w działalność polityczną. Na początku lat 90. był doradcą Komisji Konstytucyjnej Sejmu RP i członkiem Rady Premiera ds. kształcenia urzędników państwowych, a także konsultantem EWG i OECD ds. programów reformy władz i administracji publicznej.
Aż do śmierci aktywnie uczestniczył w życiu publicznym. Zarówno w Polsce, jak i Wielkiej Brytanii pełnił wiele funkcji społecznych, m.in. był przewodniczącym Stefan Batory Trust w Oksfordzie (organizacji zajmującej się promocją edukacji, nauki kultury polskiej), członkiem Rady Powierniczej Polonia Aid Foundation Trust z siedzibą w Londynie. W 1988 w imieniu George’a Sorosa założył w Polsce Fundację im. Stefana Batorego i był członkiem Rady Fundacji.
W 1994 założył Szkołę dla Młodych Liderów Społecznych i Politycznych (obecnie Fundacja Szkoła Liderów), którą kierował do końca życia. Oto jak opisywał kwestię kształcenia młodych liderów społecznych i politycznych: „Potencjalni liderzy są wszędzie, a my potrafimy ich odnaleźć i wesprzeć. Potrafimy jeszcze więcej: pomagamy uwierzyć, że można wszystko zmienić na lepsze, wystarczy tylko chcieć”.
Był również wiceprezesem (The Institute for Polish-Jewish Studies), powstałego w 1984 r., będącego „edukacyjną organizacją non-profit, zajmującą się zachowaniem historii Żydów polskich na forum międzynarodowym, publikowaniem wyników swoich badań, oraz skupianiem uwagi światowej opinii publicznej na tym, co jest najbardziej znaczące i najcenniejsze w dziedzictwie polskiej społeczności żydowskiej”. Instytut jest afiliowany przy Oxford Centre for Hebrew and Jewish Studies.

</doc>
<doc id="931009" url="https://pl.wikipedia.org/wiki?curid=931009" title="Dink Smallwood">
Dink Smallwood

Dink Smallwood – komputerowa gra fabularna wyprodukowana w 1997 przez Robinson Technologies i wydana w 1998 przez Iridon-Interactive.
Fabuła.
Dink jest zwykłym hodowcą świń w Stonebrook. Jego ojciec zniknął, zostawiając go samego z matką, która później umiera w pożarze domu. Dink postanawia przeprowadzić się do ciotki, ale po drodze słyszy o złej i potężnej grupie Cast, którą zamierza pokonać.

</doc>
<doc id="931010" url="https://pl.wikipedia.org/wiki?curid=931010" title="Per Frandsen">
Per Frandsen

Per Frandsen (ur. 6 lutego 1970 w Kopenhadze) – duński piłkarz, występujący na pozycji pomocnika, obecnie trener.
Przez trenera Bo Johanssona został powołany na Mundial we Francji. Nie odegrał tam znaczącej roli, zagrał w dwóch spotkaniach, w obydwu przypadkach wchodząc na boisko z ławki rezerwowych.
W ojczystym kraju grał w: BK Skjold, B 1893, B 1903 i FC København. Natomiast zagraniczne kluby, których zawodnikiem był Frandsen to: Lille OSC, Bolton Wanderers, Blackburn Rovers i Wigan Athletic, gdzie zakończył karierę w 2004 roku. W duńskiej kadrze rozegrał 23 mecze. Po zakończeniu kariery próbuje sił jako trener - w latach 2009–2012 był asystentem, a od 2012 roku jest pierwszym trenerem w klubie HB Køge.

</doc>
<doc id="931012" url="https://pl.wikipedia.org/wiki?curid=931012" title="Żółw morski">
Żółw morski



</doc>
<doc id="931016" url="https://pl.wikipedia.org/wiki?curid=931016" title="Andrzej Przeworski">
Andrzej Przeworski

Andrzej Przeworski (ur. 11 lutego 1900 w Krakowie, zm. 24 listopada 1952 w Warszawie) – polski piłkarz (bramkarz), sędzia i trener piłkarski oraz działacz sportowy; reprezentant Polski (1A) i selekcjoner polskiej reprezentacji; prezes Polskiego Związku Piłki Nożnej od 19 lutego 1949 aż do jego samorozwiązania 4 lutego 1951.

</doc>
<doc id="931017" url="https://pl.wikipedia.org/wiki?curid=931017" title="Brian Transeau">
Brian Transeau

Brian Wayne Transeau (ur. 4 października 1971 w Rockville (Maryland) – wykonawca muzyki trance, znany pod pseudonimem BT. Często nazywany „księciem muzyki dance”. Zajmuje się także produkcją muzyki filmowej. W czasie współpracy z innymi artystami, używał także pseudonimów: "Kaistar", "Libra", "Dharma", "Prana", "Elastic Reality", "Elastic Chakra", oraz "GTB". 
Kariera.
Brian Transeau wykazywał zainteresowanie muzyką już w wieku dwóch lat, grając na pianinie. W wieku sześciu lat grał już Bacha i Chopina. Jako nastolatek, słuchał muzyki zespołów New Order, Depeche Mode. Jeden rok uczęszczał do szkoły muzycznej Berklee College of Music w Bostonie, po czym przeprowadził się do Los Angeles.
Na początku lat 90. powrócił do Waszyngtonu. Jego muzyka nie była popularna w USA, i nie miał pojęcia że w Wielkiej Brytanii DJe tacy jak Sasha czy Paul Oakenfold grają jego muzykę w klubach. Sasha opłacił jego bilet do Londynu, aby BT mógł być świadkiem swojego własnego sukcesu.
W latach 1995-2000 był jednym z pionierów trance'u”, często pojawiał się w światowych rankingach DJów.
W 1996 wydał swoją pierwszą płytę, "Ima", nad którą współpracował m.in. z Tori Amos – jej głos można usłyszeć w utworze "Blue Skies". Rok później wydał kolejny album, "ECSM". Kolejną płytą, wydaną w 1999, była "Movement in Still Life ". Utwory z tej płyty, były eksperymentami mieszania różnych gatunków. Można na niej usłyszeć elementy rapu, funky, popu.
W 2001, w jego domu miało miejsce włamanie: skradziono sprzęt wart łącznie 75 000 $, oraz 11 kawałków przeznaczonych na kolejną płytę. Były to między innymi piosenki nagrane z Sarah McLachlan i Peterem Gabriel'em – nigdy ponownie nie nagrano tych utworów. Kolejnym albumem był "Emotional Technology" z 2003. Znajdowało się na nim wiele utworów z wokalem, a wiele osób uznało go za „najbardziej popowy”. Dwa lata po nim wyszła piąta płyta artysty, "This Binary Universe". Album ten także jest mieszanką stylów: jazzu, breakbeatu, oraz muzyki poważnej – w trzech utworach można usłyszeć 110-instrumentową orkiestrę. W żadnym z utworów nie można za to usłyszeć wokalu. 2 lutego 2010 ukazał się dwupłytowy album zatytułowany "These Hopeful Machines". Słuchając utworów w nim zawartych, można zarówno zauważyć nawiązanie do poprzedniego albumu, lecz także wyraźną ewolucję. W odróżnieniu od poprzedniego albumu, ten zawiera wiele partii wokalu. Część utworów powstała przy współpracy innych artystów i tak w utworach „Always” i „The Unbreakable” możemy usłyszeć wokal Roba Dicksona oraz Jes Brieden (była członkini zespołu Motorcycle) w „Every Other Way” i „The Light In Things”. Warto nadmienić, ze pierwsza minuta albumu ukazuje możliwości programu „Breaktweaker” którego autorem jest sam BT. Brian Transeau współpracował w poprzednich latach również z DJ Tiësto nagrał z nim utwory takie jak Love Comes Again i Break My Fall. Należy do wytwórni płytowej z DJ Tiësto „Black Hole Recordings”, która znajduje się w Bredzie (Holandia).
Muzyka filmowa.
BT zajmuje się muzyką filmową. W 2001 tworzył muzykę do filmu "Zoolander", jednak wycofał się. Komponowanie dokończył David Arnold. W roku 2002 razem z zespołem The Roots nagrał piosenkę „Tao Of The Machine” która znalazła się w oficjalnej ścieżce dźwiękowej do filmu ', a także w grze '.
Tworzył także muzykę do gier komputerowych, m.in. "Die Hard Trilogy 2: Viva Las Vegas", "Wreckless: The Yakuza Missions" oraz "Tiger Woods PGA Tour 2005".
Oprócz tego, komponował muzykę do serialu "Kevin Hill" oraz reality show "Tommy Lee Goes to College".
Życie prywatne.
Ze związku z Ashley Duffy ma córkę Kaię Nui (ur. 23 kwietnia 2004).

</doc>
<doc id="931023" url="https://pl.wikipedia.org/wiki?curid=931023" title="Lockheed Vega">
Lockheed Vega

Lockheed Vega – samolot pasażerski produkowany w zakładach w Los Angeles od czerwca 1927 r. W pierwotnej wersji osiągał prędkość przelotową 120 mph (193 km/h) i prędkość maksymalną 135 mph (217 km/h). Samolot w wersji L-5 od w 1929 roku posiadał silnik WASP B 430 KM, później montowano silnik WASP SC-1 450 KM. Prędkość maksymalna wynosiła, zależnie od wersji, 288–312 km/h. Liczba przewożonych pasażerów – od 4 do 6.
22 kwietnia 1928 George Hubert Wilkins wraz z pilotem Carlem Eielsonem prototypem tego samolotu przelecieli nad Arktyką z Point Barrow na Alasce na Spitsbergen, z międzylądowaniem na Wyspie Ellesmere’a. W 1932 r. amerykańska pilotka Amelia Earhart samotnie przeleciała tą maszyną nad Atlantykiem z Nowej Fundlandii do Irlandii Północnej.

</doc>
<doc id="931024" url="https://pl.wikipedia.org/wiki?curid=931024" title="Kodeks Hammera">
Kodeks Hammera



</doc>
<doc id="931025" url="https://pl.wikipedia.org/wiki?curid=931025" title="Carlos Carsolio">
Carlos Carsolio

Carlos Carsolio Larrea (ur. 4 października 1962 w Meksyku) – meksykański himalaista, zdobywca Korony Himalajów i Karakorum. Paralotniarz, uczestnik pierwszej edycji wyścigu „Red Bull X Alps” w 2003 roku.
Życiorys.
W 1996 r. został czwartym człowiekiem w historii oraz pierwszym mieszkańcem Ameryki, który zdobył Koronę Himalajów. Miał wówczas 33 lata i na dokonanie tego osiągnięcia potrzebował 10 lat, 9 miesięcy i 29 dni.
Był partnerem Wandy Rutkiewicz w czasie jej ostatniej wyprawy w 1992 roku. 12 maja wyruszył wraz z nią w celu zdobycia Kanczendzongi. Późnym popołudniem tego dnia zdobył szczyt i w drodze powrotnej spotkał Rutkiewicz na wysokości około 8300 metrów. Pomimo braku sprzętu biwakowego nie zgodziła się zejść z nim do obozu IV (na wysokości 7950 m), postanowiła natomiast przeczekać noc i kontynuować wejście następnego dnia. Decyzja ta okazała się tragiczna w skutkach.
Od 1985 r. Carsolio zajmuje się prowadzeniem prelekcji i szkoleń motywacyjnych oraz organizacją związanych z tym zagadnieniem konferencji i seminariów. W tym celu założył firmę „Carsolio”, której jest prezesem i która na rynku latynoamerykańskim jest jedną z największych w swojej branży. Oprócz tego zarządza również największą w tym rejonie szkołą wspinaczkową. Carlos Carsolio przeprowadził ponad 850 prelekcji w Europie, Azji i obu Amerykach, poświęconych przede wszystkim zagadnieniom marketingowym i strategicznym w nowoczesnych firmach.

</doc>
<doc id="931031" url="https://pl.wikipedia.org/wiki?curid=931031" title="Droga wojewódzka nr 295">
Droga wojewódzka nr 295

Droga wojewódzka nr 295 (DW295) – droga wojewódzka od długości ok. 22 km leżąca w województwie lubuskim. Trasa ta łączy Nowogród Bobrzański z Żaganiem. Wzdłuż drogi płynie rzeka Bóbr.

</doc>
<doc id="931033" url="https://pl.wikipedia.org/wiki?curid=931033" title="Imielin (Warszawa)">
Imielin (Warszawa)

Imielin – część warszawskiego Ursynowa położona w centralnej części dzielnicy.
Opis.
Pierwotnie nazwa Imielin odnosiła się do wsi położonej w pobliżu traktu do Piaseczna, obecnej ulicy Puławskiej, zwanej również m.in. Jamielinem, Jemielinem i Imielino.
Pierwsza wzmianka o wsi "Gemelino" pochodzi z 1422, a "Jamyielino" z 1430. W 1445 roku wieś otrzymała ona prawo chełmińskie od księcia Bolesława IV. W XVI wieku Imielin stanowił własność rodu Służewieckich. Wg rejestrów podatkowych z XVI w., w najlepszym okresie tereny należące do wsi liczyły 5 łanów (ok. 85 ha). Wieś szlachecka Jemielinek w 1580 znajdowała się w powiecie warszawskim ziemi warszawskiej województwa mazowieckiego.
W XVII wieku wieś przeszła na własność Jakuba Hieronima Rozdrażewskiego, wojewody inowrocławskiego – było wówczas w niej około 8–11 domów.
W końcu XVIII wieku Imielin należał do podczaszego warszawskiego Grabowskiego i wraz z Wyczółkami tworzył wspólną własność. Obie wsie liczyły wtedy łącznie 35 domów.
W XIX wieku na gruntach należących do Imielina i Wyczółek powstały nowe wsie i folwarki Grabowo (dziś Grabów), Grabówek, Krasnowola i Ludwinowo (Ludwinów). W 1864 roku, po uwłaszczeniu chłopów, powstało w Imielinie 21 gospodarstw włościańskich, a Imielin wraz z pobliskimi wsiami został włączony do nowo powstałej gminy Falenty.
Spis ludności z 1905 odnotował na terenie Imielina 23 domy. Kolejne spisy po odzyskaniu niepodległości w 1921 i 1923 roku odnotowały odpowiednio 296 i 211 mieszkańców.
W 1951, podobnie jak inne podwarszawskie wsie i osady, Imielin znalazł się w granicach administracyjnych Warszawy. Na początku lat 80. XX wieku na należących do wsi gruntach zaczęto budować pierwsze bloki Ursynowa. Z czasem nazwa wsi przeszła w całości na nowo powstałe osiedle.
W odróżnieniu od innych ursynowskich osiedli zabudowę Imielina stanowiły nie tylko bloki z tzw. wielkiej płyty, ale również bloki wykonane w zmodyfikowanej technologii „ramy-h” (w wariancie w którym słupy zastąpiono prefabrykowanymi ścianami nośnymi, a wypełnienie wykonano z bloczków gazobetonowych lub pustaków ceramicznych). W latach 90. XX wieku ściany szczytowe obydwu typów budynków częściowo ocieplono styropianem. W pierwszej dekadzie XXI wieku wykonano nowe ocieplenia i elewacje wszystkich budynków ujednolicając tym samym wygląd osiedla.
Obecnie obok budownictwa z lat 80. XX wieku zaczynają się pojawiać nowoczesne zespoły budynków. Niektóre z nich są dodatkowo strzeżone. Kilka z takich zespołów budynków, zbudowanych w drugiej połowie lat 90. XX wieku i na początku XXI wieku, znajduje się przy ulicy rtm. W. Pileckiego w pobliżu Centrum Onkologii. Powstały także nowe bloki przy alei KEN w ramach zabudowy okolicy metra, ulicy Dereniowej i ulicy Indiry Gandhi.
Pod koniec lat 90. XX wieku na terenie obecnego Starego Imielina rozpoczął się boom budowlany. Na dawnych polach uprawnych wybudowane zostały osiedla szeregowców i budynków wielorodzinnych.
Na dzisiejszy Imielin składają się dwa obszary MSI – Stary Imielin (w całości) oraz część obszaru Ursynów-Centrum. Nazwę Imielin nosi także stacja linii M1 warszawskiego metra.

</doc>
<doc id="931036" url="https://pl.wikipedia.org/wiki?curid=931036" title="Hettang">
Hettang

Hettang (ang. "Hettangian")
Nazwa piętra (wieku) pochodzi od nazwy miejscowości Hettange-Grande w północno-wschodniej Francji.

</doc>
<doc id="931039" url="https://pl.wikipedia.org/wiki?curid=931039" title="Synemur">
Synemur

Synemur (ang. "Sinemurian")
Nazwa piętra (wieku) pochodzi od historycznej nazwy francuskiego miasta Semur-en-Auxois – "Sinemurum".

</doc>
<doc id="931041" url="https://pl.wikipedia.org/wiki?curid=931041" title="Stefan Strzemieński">
Stefan Strzemieński

Stefan Marian Strzemieński (ur. 14 marca 1885 w majątku Leśna, zm. 31 lipca 1955 w Peurhos, w Walii) – generał brygady Wojska Polskiego.
Życiorys.
Stefan Marian Strzemieński urodził się 14 marca 1885 roku w majątku Leśna, w powiecie sejneńskim, w rodzinie powstańca styczniowego. Wstąpił do Korpusu Kadetów w Połocku (ros. "Полоцкий кадетский корпус"). W 1905 ukończył Oficerską Szkołę Kawalerii w Jelizawietgradzie (ros. "Елисаветградское кавалерийское училище"), jako kornet (ros. "корнет"). Następnie pełnił służbę w 16 pułku dragonów na Kaukazie, a w czasie I wojny światowej na froncie niemieckim, austriackim i tureckim. W 1916 roku awansował na rotmistrza. Następnie służył w korpusie ekspedycyjnym, skierowanym przez Persję dla połączenia się z wojskami angielskimi pod Bagdadem i Kut-el-Amara.
W listopadzie 1917 roku został dowódcą 6 szwadronu w 3 pułku ułanów w I Korpusie Polskim. 13 października 1918 roku w swoim mieszkaniu przy ulicy Marszałkowskiej w Warszawie przystąpił do organizacji 3 pułku ułanów. Pułkiem dowodził do 16 lipca 1920 roku. W międzyczasie dowodził w zastępstwie Frontem Poleskim (23 kwietnia–2 maja 1919), dowodził Grupą Pińską i Grupą Słucką oraz Grupą w 2 Brygadzie Jazdy gen. Kosteckiego i dowodził 2 Brygadą Jazdy (18 marca–15 kwietnia 1920). 17 lipca 1920 roku objął dowództwo 3 Brygady Jazdy, a już 7 września dowództwo 2 Brygady Jazdy. Tą ostatnią wielką jednostką jazdy dowodził do grudnia 1920 roku.
W maju 1921 roku objął dowództwo VIII Brygady Jazdy w Białymstoku. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 25. lokatą w korpusie oficerów jazdy. 1 czerwca 1924 roku został mianowany dowódcą XII Brygady Kawalerii w Ostrołęce. 14 września 1926 roku został przeniesiony na stanowisko dowódcy I Brygady Kawalerii w Warszawie. Od 11 listopada 1926 roku jednocześnie pełnił obowiązki dowódcy 2 Dywizji Kawalerii w Warszawie. 6 listopada 1930 roku przyjął od pułkownika dyplomowanego Bolesława Wieniawa-Długoszowskiego obowiązki komendanta garnizonu i placu miasta stołecznego Warszawy. Z dniem 30 listopada 1932 roku został przeniesiony w stan spoczynku. 26 stycznia 1933 roku awansował na generała brygady ze starszeństwem z dniem 30 listopada 1932 roku i 1. lokatą w korpusie generałów.
W połowie kwietnia 1933 roku wyjechał do Brazylii, jako przedstawiciel Zarządu Głównego Ligi Morskiej i Kolonialnej z zadaniem zbadania możliwości osadniczych, szczególnie w stanie Parana. Po kilkumiesięcznym pobycie przedstawił dwa projekty przeprowadzenia akcji osadniczej. 7 czerwca 1934 roku podpisał umowę z rządem parańskim o zakupie 7 tys. ha ziemi w dorzeczu rzeki Ivai. Na obszarze byłego rezerwatu indiańskiego zorganizowano osadę „Morska Wola”. Jego działalność była krytycznie oceniana przez Ministerstwo Spraw Zagranicznych. Zarzucano mu, że nie uwzględniał realiów społeczno-politycznych Parany oraz możliwości finansowych i organizacyjnych Ligi, a nadto wywołanie antypolskiej kampanii prasowej i brak konsultacji swoich poczynań z Konsulem Generalnym RP w Kurytybie. Sugestie MSZ o odwołaniu go z Brazylii nie zostały uwzględnione przez Ligę wobec czego kontynuował swoją działalność.
12 września 1939 roku, w trakcie kampanii wrześniowej, na polecenie ministra spraw wojskowych, objął dowództwo nad Grupą „Dubno” z zadaniem przygotowania obrony na linii rzeki Ikwy (dorzeczem Prypeci), w rejonie Dubna, przy pomocy oddziałów improwizowanych w ośrodkach zapasowych. 18 września na czele grupy podjął marsz na Lwów. 21 września stoczył pomyślną walkę z wydzielonym oddziałem niemieckiej 4 Dywizji Lekkiej. 24 września po walkach pod Rawą Ruską z niemiecką 2 Dywizją Pancerną grupa skapitulowała, lecz uniknął niewoli, przedostał się do Rumunii, gdzie został internowany w obozie w Băile Herculane.
W lutym 1941 roku został przewieziony do III Rzeszy i osadzony w oflagu. Po wojnie osiadł w Wielkiej Brytanii. Zmarł 31 lipca 1955 roku w Pernhos w Walii. Pochowany na cmentarzu Pwllheli.

</doc>
<doc id="931044" url="https://pl.wikipedia.org/wiki?curid=931044" title="Samodzielna Grupa „D” Departamentu IV MSW">
Samodzielna Grupa „D” Departamentu IV MSW

Grupa Operacyjna do Zadań Dezintegracyjnych – "NIEZNANI SPRAWCY" głęboko zakonspirowana w strukturach MSW PRL komórka operacyjna Służby Bezpieczeństwa Ministerstwa Spraw Wewnętrznych powołana 19 listopada 1973 przez ministra spraw wewnętrznych Stanisława Kowalczyka. Podlegała bezpośrednio dyrektorowi Departamentu IV MSW. Zajmowała się dezintegracją Kościoła katolickiego w Polsce.
Szefem grupy został ówczesny dyrektor Departamentu IV płk Konrad Straszewski, a jej kierownikiem Zenon Płatek.
Struktura organizacyjna.
Powstała początkowo dla operacyjnego zabezpieczenia pielgrzymek. Chodziło o penetrację i dezintegrację środowisk, które organizowały piesze pielgrzymki do miejsc kultu religijnego w Polsce. 15 czerwca 1977 grupa została przekształcona w osobny Wydział VI Departamentu IV MSW, a zlecano jej odtąd coraz szerszy wachlarz zadań operacyjnych. Jednocześnie utworzono jego terenowe ekspozytury, tworząc sekcje IV w wydziałach IV Komend Wojewódzkich Milicji Obywatelskiej.
W 1984, po zabójstwie ks. Jerzego Popiełuszki Wydział VI przemianowano na Wydział Studiów i Analiz, zacierając jego poprzednią strukturę organizacyjną, a kompetencje Wydziału VI przenosząc do Wydziału IV.
Działalność operacyjna.
Współpraca z KGB.
Jak wszystkie Departamenty MSW PRL, także grupa „D” podlegała nadzorowi ze strony radzieckich służb specjalnych. Funkcjonariusze grupy „D” w okresie od 1971 do 1987 25 razy oficjalnie wyjeżdżali do ZSRR, a pracownicy KGB wizytowali Departament IV 4 razy.
Twórca grupy płk Konrad Straszewski podpisał w listopadzie 1975 w Moskwie plan wspólnych przedsięwzięć operacyjnych Zarządu V KGB i Departamentu IV MSW w zakresie zwalczania Kościoła rzymskokatolickiego oraz rozpracowywania Watykanu. Wzajemne kontakty nasiliły się jeszcze po wyborze Karola Wojtyły na papieża w październiku 1978 roku.
Metody.
Jako grupa głęboko zakonspirowana w strukturze Departamentu IV MSW, nie prowadziła dokumentacji operacyjnej, niszcząc wszystkie dokumenty zaraz po wykonaniu zadań zleconych bezpośrednio przez dyrektora Departamentu.
O działaniach grupy „D” na bieżąco informowane były najwyższe władze Polskiej Zjednoczonej Partii Robotniczej, o czym świadczą zachowane dokumenty, zaadresowane m.in. do Edwarda Babiucha, Stanisława Kani, Jerzego Łukaszewicza, Andrzeja Werblana, Jerzego Kuberskiego i Kazimierza Kąkola.
Działalność tego organu skupiała się na dokonaniu wewnętrznej dezintegracji Kościoła katolickiego w Polsce. Temu celowi miało służyć pogłębianie różnic w obrębie hierarchii katolickiej, podważanie autorytetu księży w oczach wiernych, kompromitacja obyczajowa kleru itp.
W tym celu wykorzystywano tajnych współpracowników Służby Bezpieczeństwa PRL ulokowanych w strukturach samego Kościoła, jak też wśród wiernych. Grupa przeprowadzała także akcje o charakterze kryminalnym, zagrażające życiu i zdrowiu osób oraz ich mieniu.
Działania przestępcze.
Z inspiracji grupy „D” powstało wiele ruchów kontestacyjnych, które potem umiejętnie wykorzystano w podsycaniu napięć i prowokowaniu konfrontacji z władzami PRL. Grupa „D” tworzyła też grupy przestępcze, które podejmowały ataki na piesze pielgrzymki na Jasną Górę. Dochodziło do ataków fizycznych na pielgrzymów, odurzania ich środkami narkotycznymi, podrzucano też materiały pornograficzne, prezerwatywy i inne kompromitujące materiały.
Od połowy lat 70. grupa „D” wydawała miesięcznik „Ancora”, związany z Polskim Centrum Odnowy Soborowej, na łamach którego podsycała istniejące różnice wśród kleru rzymskokatolickiego, związane z niechęcią niektórych księży do wprowadzania ustaleń II Soboru Watykańskiego. Podobny charakter miały utworzone przez SB pisma „Nowa Droga” i „Forum Katolików”.
21 stycznia 1983 r. trzech członków grupy pod dowództwem kpt. Grzegorza Piotrowskiego uprowadziło do Puszczy Kampinoskiej Janusza Krupskiego, parząc go dotkliwie żrącym płynem, w wyniku czego doznał poparzeń I i II stopnia.
2 lutego 1983 r. grupa „D” - podjęła próbę skompromitowania Jana Pawła II przed jego II Podróżą Apostolską do Polski, podrzucając do mieszkania redaktora „Tygodnika Powszechnego” ks. Andrzeja Bardeckiego spreparowany pamiętnik Ireny Kinaszewskiej, znajomej Wojtyły.
W połowie 1983 r. 20 członków grupy „D”, podszywając się pod głosy do redakcji, zamieściło swoje listy z poparciem dla szkalującego osobę ks. Henryka Jankowskiego artykułu "Czerwona rzodkiewka" w „Głosie Wybrzeża”.
Do zadań grupy należała m.in. stała inwigilacja 100 duchownych rzymskokatolickich, których działalność SB uznała za szczególnie niebezpieczną dla reżimu komunistycznego. 19 października 1984 pracownicy grupy „D”: pułkownik Adam pietruszka kpt. Grzegorz Piotrowski, por. Waldemar Chmielewski i por. Leszek Pękala uprowadzili, a następnie zamordowali po długotrwałych torturach ks. Jerzego Popiełuszkę.
Działalności grupy „D” przypisuje się także zabójstwa księży związanych z opozycją demokratyczną w PRL: Sylwestra Zycha, Romana Kotlarza, Stefana Niedzielaka, Stanisława Suchowolca, Antoniego Kija, Stanisława Kowalczyka i Stanisława Palimąki.

</doc>
<doc id="931045" url="https://pl.wikipedia.org/wiki?curid=931045" title="Pliensbach">
Pliensbach

Pliensbach (ang. "Pliensbachian")
Nazwa piętra (wieku) pochodzi od miejscowości Pliensbach w Wirtembergii (Niemcy).

</doc>
<doc id="931046" url="https://pl.wikipedia.org/wiki?curid=931046" title="RELAX NG">
RELAX NG

RELAX NG () – język schematów do języka XML. Został stworzony przez organizację OASIS. Jest częścią proponowanego przez ISO/IEC standardu DSDL. Może występować w składni XML-owej i tzw. "Compact".
Przykłady.
Przykład dokumentu XML:
Składnia XML-owa.
Jedna z możliwości schematu dla powyższego dokumentu XML:
Składnia "Compact".
Jedna z możliwości schematu dla powyższego dokumentu XML:

</doc>
<doc id="931047" url="https://pl.wikipedia.org/wiki?curid=931047" title="Toark">
Toark

Toark (ang. "Toarcian")
Nazwa piętra (wieku) pochodzi od łacińskiej nazwy francuskiego miasta Thouars – "Toarcum".

</doc>
<doc id="931048" url="https://pl.wikipedia.org/wiki?curid=931048" title="DW295">
DW295



</doc>
<doc id="931049" url="https://pl.wikipedia.org/wiki?curid=931049" title="Aalen (geologia)">
Aalen (geologia)

Aalen (ang. "Aalenian")
Nazwa piętra (wieku) pochodzi od nazwy miasta Aalen w Niemczech.

</doc>
<doc id="931051" url="https://pl.wikipedia.org/wiki?curid=931051" title="ʖ">
ʖ



</doc>
<doc id="931054" url="https://pl.wikipedia.org/wiki?curid=931054" title="Aalen">
Aalen



</doc>
<doc id="931060" url="https://pl.wikipedia.org/wiki?curid=931060" title="Środek bakteriobójczy">
Środek bakteriobójczy

Środek bakteriobójczy – substancja chemiczna o działaniu toksycznym dla drobnoustrojów, doprowadzająca do ich śmierci. 
Wśród środków bakteriobójczych można wyróżnić:
Leki bakteriobójcze, w odróżnieniu od bakteriostatycznych, to środki zabijające żywe komórki drobnoustrojów. Leki te niszczą strukturę komórek bakterii, powodując ich śmierć. Większość antybiotyków i chemioterapeutyków wykazuje działanie bakteriobójcze w wyższych stężeniach, a bakteriostatyczne w niższych stężeniach (z tego względu również leki bakteriostatyczne często nazywa się bakteriobójczymi).
Do antybiotyków bakteriobójczych zaliczamy te, których mechanizm działania opiera się na hamowaniu syntezy ściany komórkowej albo zwiększaniu przepuszczalności błony komórkowej bakterii, w tym:

</doc>
<doc id="931063" url="https://pl.wikipedia.org/wiki?curid=931063" title="Manuskrypt paryski B">
Manuskrypt paryski B

Manuskrypt paryski B – najstarszy zbiór notatek Leonarda da Vinci datowany na lata 1487-90, choć parę stron może być jeszcze starszych. Manuskrypt znajduje się obecnie w Institut de France.
Stan.
Notatnik przetrwał z oryginalnej welinowej oprawie, z klapką zapinaną na kołeczek i pętelkę. Tekst jest prawie nienaruszony. Początkowo zeszyt miał 100 kart, ale w latach 40. XIX w. hrabia Libri wyciął z niego ostatnie 10 kartek i sprzedał je lordowi Ashburnham. Wycięte strony wróciły do Paryża, ale są osobno oprawione.
Treść.
Tematyka notatnika jest różnorodna. Są tam informacje o architekturze, w tym projekt idealnego miasta oraz projekty kościołów. Są także zapiski o technice wojskowej: łodzie podwodne i okręty służące do ataku z zaskoczenia, działo parowe z miedzi. Manuskrypt zawiera także pierwsze szczegółowe projekty maszyny latającej, nazwanej ornitopterem ze względu na naśladowanie zasad lotu ptaka. Znajdują się tam także informacje na temat figur geometrycznych. Zbiór zawiera także rysunek instrumentu strunowego.

</doc>
<doc id="931069" url="https://pl.wikipedia.org/wiki?curid=931069" title="Środki bakteriobójcze">
Środki bakteriobójcze



</doc>
<doc id="931077" url="https://pl.wikipedia.org/wiki?curid=931077" title="Chichiriviche">
Chichiriviche

Chichiriviche – miasteczko w zachodniej Wenezueli, w stanie Falcón, w gminie Monseñor Iturriza.
Chichiriviche się znajduje nad morzem i jest częścią Parku Narodowego Morrocoy.

</doc>
<doc id="931079" url="https://pl.wikipedia.org/wiki?curid=931079" title="5 Saska Dywizja Pancerna">
5 Saska Dywizja Pancerna

5 Saska Dywizja Pancerna im. gen. bryg. Aleksandra Waszkiewicza (5 DPanc) – związek taktyczny wojsk pancernych ludowego Wojska Polskiego.
Dywizja powstała w wyniku przeformowania i przemianowania 19 Dywizji Pancernej, dowództwo dywizji stacjonowało w Gubinie przy ul. Poznańskiej. Dowódca dywizji pełnił jednocześnie funkcję dowódcy garnizonu Gubin-Komorów. Znakiem rozpoznawczym dywizji malowanym na sprzęcie bojowym był poziomy romb.
Historia.
2 kwietnia 1957, w ramach kolejnej redukcji armii, zadecydowano o rozformowaniu, w terminie do 15 sierpnia tego roku, 5 Saskiej Dywizji Piechoty oraz przeformowaniu 19 Dywizji Pancernej. Jednocześnie, celem kontynuowania bojowych tradycji ludowego Wojska Polskiego, 19 Dywizję Pancerną przemianowano na 5 Saską Dywizję Pancerną.
W tym czasie rozwiązano 69 pułk czołgów, a w jego miejsce w struktury dywizji włączono 22 pułk czołgów z Żagania, będący wcześniej w podporządkowaniu 4 DP.
W lipcu 1961 przeniesiono dywizję na etaty wojenno-pokojowe.
W maju 1962 przeformowano 24 dywizjon artylerii rakietowej 12 DZ i przekazano go do 5 DPanc. W rzeczywistości był to dywizjon rakiet taktycznych uzbrojony w wyrzutnie z rakietami typu R-30, mogących przenosić głowice konwencjonalne, jądrowe i chemiczne. Po zakończeniu formowania dywizjon zastąpił, przekazany do 4 Dywizji Zmechanizowanej, 12 dywizjon artylerii rakietowej.
W 1968 częścią sił (27 pcz i 5 paplot), wspólnie z innymi jednostkami Śląskiego Okręgu Wojskowego, dywizja wzięła udział w akcji zbrojnej w Czechosłowacji.
18 grudnia 1970 roku o 17:00 dywizja rozpoczęła marsz w kierunku Warszawy. Miała osiągnąć rejon Konin, Śrem, Pleszew, Turek. Jednostki artyleryjskie wyszły bez sprzętu ciężkiego. W tym dniu „w polu” jej potencjał wynosił: 5230 żołnierzy, 192 czołgi, 111 transporterów opancerzonych i 1030 samochodów. Na lotnisku w Łasku stacjonowały dwa Mi-2 do dyspozycji dowódcy 5 DPanc. 19 grudnia (sobota) o 8:00 dywizja osiągnęła nakazany rejon.
21 grudnia 1970 (poniedziałek) o 21:00 dowódca SOW nakazał dowódcy 5 DPanc powrót do macierzystych garnizonów sposobem kombinowanym. Od 9:00 22 grudnia do 6:00 23 grudnia marsz rozpoczynały poszczególne kolumny rzutu kołowego. Docierały one do miejsc stałej dyslokacji w godzinach od 20:00 do 14.30 23 grudnia. 24 grudnia siły główne dywizji były już w garnizonach. Opóźnione transporty kolejowe przybyły w godzinach przedpołudniowych 25 grudnia. Do 8:00 28 grudnia pełniono jeszcze dyżury grup operacyjnych w sztabie ZT.
W grudniu 1981 dywizja rozlokowała swoje oddziały wokół Poznania, a poszczególne jej pododdziały wzięły udział przede wszystkim w „demonstracji siły”.
30 października 1974 roku minister obrony narodowej w uznaniu zasług położonych dla Sił Zbrojnych PRL nadał dywizji Medal Pamiątkowy „Za osiągnięcia w służbie wojskowej”. W 1983 została wyróżniona Orderem Sztandaru Pracy.
W wyniku zmian restrukturyzacyjnych w Wojsku Polskim w 1990 dywizję przeformowano na 5 Dywizję Zmechanizowaną.
Żołnierze dywizji.
Dowódcy dywizji:
Przekształcenia.
19 Dywizja Zmechanizowana → 19 Dywizja Pancerna → 5 Saska Dywizja Pancerna → 5 Kresowa Dywizja Zmechanizowana → 5 Kresowa Brygada Zmechanizowana

</doc>
<doc id="931082" url="https://pl.wikipedia.org/wiki?curid=931082" title="Tucacas">
Tucacas

Tucacas – miasto w zachodniej Wenezueli, w stanie Falcón, w gminie Silva.
Tucacas się znajduje nad morzem, przy Parku Narodowym Morrocoy.

</doc>
<doc id="931086" url="https://pl.wikipedia.org/wiki?curid=931086" title="Roztocze Zachodnie">
Roztocze Zachodnie

Roztocze Zachodnie (343.21) – mezoregion fizycznogeograficzny w południowo-wschodniej Polsce, jeden z trzech mezoregionów Roztocza. Roztocze Zachodnie wcina się niczym klin w Wyżynę Lubelską, granicząc od północnego zachodu ze Wzniesieniami Urzędowskimi, od północy z Padołem Zamojskim, od wschodu z Roztoczem Środkowym, a od południa z Równiną Biłgorajską.
Region bywa dzielony na Roztocze Gorajskie, położone na zachód od doliny Gorajca i znacznie mniejsze Roztocze Szczebrzeszyńskie leżące pomiędzy dolinami Gorajca i Wieprza.
Roztocze Zachodnie zbudowane jest ze skał górnokredowych, szczególnie z opoki. Wzniesienia są pokryte lessem i porozcinane wąwozami. Bezwzględne wysokości ich szczytów sięgają od 300 do 344 m n.p.m.
Region leży całkowicie w granicach woj. lubelskiego, na terenie pięciu powiatów: kraśnickiego, janowskiego, lubelskiego, biłgorajskiego i zamojskiego. Ciągnie się od okolic Kraśnika po Szczebrzeszyn. W obrębie Roztocza Zachodniego leży również miasto Frampol, ponadto miejscowości Godziszów, Chrzanów, Tereszpol, Zakrzówek, Goraj, Batorz, Radecznica i Szastarka.

</doc>
<doc id="931089" url="https://pl.wikipedia.org/wiki?curid=931089" title="Jakub Salinger">
Jakub Salinger

Jakub Artur Salinger (ur. 7 sierpnia 1805, Warszawa, zm. 1881 tamże) – kupiec warszawski, sybirak.
Był trzecim pokoleniem imigrantów z Niemiec. Jego dziad Paweł przybył z Hamburga w połowie XVIII wieku. Rodzice Jakuba byli ewangelikami. Jakub uczęszczał do Liceum Warszawskiego, w którym należał do grona bliższych przyjaciół Fryderyka Chopina. Po ukończeniu Liceum nie podjął studiów uniwersyteckich, lecz zajął się prowadzeniem rodzinnej hurtowni wyrobów żelaznych. Poślubił Katarzynę Barbarę Saltzmann (1824-1876), córkę powroźnika gdańskiego. Miał z nią dziewięcioro dzieci.
Rodzina Jakuba mieszkała przy ul. Krakowskie Przedmieście 385, w kamienicy Maurycego Bluma i należała do ewangelicko-augsburskiej parafii Świętej Trójcy przy placu Małachowskiego. Jego sklep z poszukiwanymi norymberskimi wyrobami metalowymi znajdował się przy ul. Grzybowskiej 373/378 i był jednym z trzynastu sklepów tej branży w Warszawie. 
Po wybuchu powstania styczniowego Salinger zajął się wysyłką broni i innego wyposażenia do oddziałów powstańczych. Odkryła to policja carska: we wrześniu 1863 roku Salinger został aresztowany i osadzony w osławionym X Pawilonie Cytadeli. W październiku 1863 sąd wojskowy skazał go na zesłanie w głąb Rosji. Podróź na zesłanie w Krasnoufimsku trwała od 22 listopada 1863 do czerwca 1864. Do Petersburga zesłańcy, transportowani koleją, dotarli 7 grudnia 1863. Przewieziono ich stamtąd do Moskwy, gdzie dotarli w styczniu 1864 i po raz pierwszy od chwili aresztowania - a więc po pięciu miesiącach - mogli wziąć kąpiel. Salinger nakreślił przejmujący obraz stosunków panujących w więzieniu w Moskwie: "w więzieniu moskiewskim powietrze było bardzo niezdrowe, robactwo nie dało spocząć. Codziennie był przydpływ i odpływ więźniów, ciągły gwar i krzyk" [...]", częste kradzieże, długie apele ranne i wieczorne, codziennie pod konwojem wolno było wychodzić na pół godziny na podwórze więzienne. W salach na noc były rozstawione kible, czyniąc powietrze trudnym do oddychania".
Z Moskwy przewieziono zesłańców do Niżnego Nowogrodu. W kwietniu 1864 przewieziono ich przez Wołgę i dalej parowcami do Kazania. W czerwcu transport, pędzony piechotą (sam Salinger podróżował kibitką), z noclegami w więzieniach etapowych przydrożnych miasteczek, dotarł do Permu, następnie do Kunguru i pod koniec miesiąca do Krasnoufimska, gdzie na policji Salingerowi oświadczono, że jest wolny i może swobodnie poruszać się po miasteczku i okolicy. Zamieszkał więc w Krasnoufimsku, gdzie wiódł nudne i zamknięte w gronie polskich zesłańców życie, wciąż w nadziei, że odzyska wolność. 
Nie wiadomo kiedy wrócił do Warszawy, musiało to jednak nastąpić przed rokiem 1881. Także najstarszy syn, Jan Franciszek (1843 - 1914), jak ojciec powstaniec styczniowy, przebywał na zesłaniu w Rosji, w rotach aresztanckich w Orenburgu, skąd powrócił w roku 1866 i "podjął pracę przy kolei"..
Grób rodzinny Salingerów znajduje się na cmentarzu ewangelickim w Warszawie (Al. 55 nr 29).

</doc>
<doc id="931090" url="https://pl.wikipedia.org/wiki?curid=931090" title="Colonia Tovar">
Colonia Tovar

Colonia Tovar − miasto w Wenezueli, w stanie Aragua, w gminie Tovar.
Colonia Tovar słynie z tego, że mieszkają tu przeważnie ludzie z korzeniami niemieckimi. Miasto zostało założone w 1843 przez grupę 358 osadników z Endingen, Forchheim, Wyhl i Oberbergen położonych w górach Kaiserstuhl (Schwarzwald) w Badenii (obecnie część Badenii-Wirtembergii).
Architektura domów częstym użyciem muru pruskiego przypomina południowe Niemcy. Przez kilkadziesiąt lat mieszkańcy Colonia Tovar nie mieszali się z innymi Wenezuelczykami i używali między sobą języka niemieckiego lub alemán coloniero wywodzącego się z dialektu dolnoalemańskiego. Używanie języka hiszpańskiego było tu rzadkością, dopiero w 1940 stał się on językiem urzędowym. Dziś jest powszechne. Jednak często młodzi ludzie kształcą się dalej w Endingen, ucząc się tam różnych zawodów m.in. wyrób typowych wędlin i instrumentów muzycznych.
Mieszkańcy miasta pielęgnują rodzime tradycje i zwyczaje (m.in. Oktoberfest), także w kuchni. Na tradycyjne dania składają się kaszanka, golonka, wędliny, kiszona kapusta, "Germknödel" (knedle drożdżowe) i ziemniaki, którym towarzyszy mocne piwo „Tovar”, a także strudel i szwarcwaldzki tort wiśniowy. Z tego względu Colonia Tovar cieszy się zainteresowaniem turystów, zwłaszcza "caraqueños", mieszkańców odległego o 70 km Caracas.

</doc>
<doc id="931094" url="https://pl.wikipedia.org/wiki?curid=931094" title="Azjatycka Sieć Dróg Głównych">
Azjatycka Sieć Dróg Głównych



</doc>
<doc id="931095" url="https://pl.wikipedia.org/wiki?curid=931095" title="Sylwia Parys">
Sylwia Parys



</doc>
<doc id="931096" url="https://pl.wikipedia.org/wiki?curid=931096" title="Roztocze Gorajskie">
Roztocze Gorajskie

Roztocze Gorajskie - obszar wyróżniany w ramach Roztocza, położony w jego północno-zachodniej części, w województwie lubelskim. Obszar Roztocza Gorajskiego jest oddzielony od Roztocza Szczebrzeszyńskiego rzeką Gorajec; obie krainy tworzą Roztocze Zachodnie. Najwyższy punkt ma wysokość 337,5 m n.p.m. i jest nim szczyt Wielka Jeżówka.

</doc>
<doc id="931097" url="https://pl.wikipedia.org/wiki?curid=931097" title="Kamjenica">
Kamjenica



</doc>
<doc id="931098" url="https://pl.wikipedia.org/wiki?curid=931098" title="Roztocze Rawskie">
Roztocze Rawskie

Roztocze Rawskie – obszar wyróżniany w ramach Roztocza, położony w jego południowo-wschodniej części, na Ukrainie i w Polsce. Obszar Roztocza Rawskiego zajmuje powierzchnię ok. 703 km2 i stanowi grzbiet o długości ok. 45 km i szerokości ok. 12-25 km, ciągnący się w kierunku NNW-SSE, od Narola i Hrebennego do Krechowa. Najwyższy punkt ma wysokość 391,5 m n.p.m. i jest nim szczyt Długi Goraj, ponadto charakterystyczne dla Roztocza Rawskiego są ostańce. W okolicy Huty Lubyckiej występuje osiem ostańców wznoszących się 20-30 m ponad wyższy poziom wierzchowiny. Zbudowane są one z mioceńskich piasków, z czapą wapieni rafowych na powierzchni. Najwyższe wzniesienia w południowej części stanowią ostańce w pobliżu Jasienówki, z których najwyższy to Burakowa Niwa (388,8 m n.p.m.).
Wschodni stok Roztocza Rawskiego odwadniają dopływy Bugu: Sołokija z Prutnikiem, Rata z Tyliczem, Moszczanką, Białą i Derewieńką, zachodni zaś dopływy Sanu: Tanew z Potokiem Łosinieckim, Jeleniem, Wirową (z Pauczą, Różańcem z Lubówką, Łówczą z Gnojnikiem i Brusienką), a także Lubaczówka ze Smolinką (z dopływami: Świdnica, Sucha Lipa, Grobielka i Papiernia ze Słotwicą, Gliniańcem i Radróżką) oraz Zawadówką (z potokami: Blech, Smerdek, Woniaczka i Gniła). Długość sieci rzecznej wynosi 299 km, a gęstość 0,473 km/km2. Na Roztoczu Rawskim jest 80 źródeł, po polskiej stronie jedno źródło przypada na 5 km², a w jego ukraińskiej części 4-12 km².
Lasy zajmują 62% powierzchni po stronie polskiej i 44% po stronie ukraińskiej.
W polskiej części Roztocza Rawskiego znajduje się Południoworoztoczański Park Krajobrazowy oraz Rezerwat przyrody Sołokija i Rezerwat przyrody Źródła Tanwi. W części ukraińskiej utworzono Regionalny Park Krajobrazowy Roztocze Rawskie oraz hydrologiczny Rezerwat hydrologiczny "Potylicki".

</doc>
<doc id="931099" url="https://pl.wikipedia.org/wiki?curid=931099" title="Roztocze Południowe">
Roztocze Południowe



</doc>
<doc id="931100" url="https://pl.wikipedia.org/wiki?curid=931100" title="Roztocze Szczebrzeszyńskie">
Roztocze Szczebrzeszyńskie

Roztocze Szczebrzeszyńskie – obszar wyróżniany w ramach Roztocza, położony w jego północno-zachodniej części, w województwie lubelskim. Obszar Roztocza Szczebrzeszyńskiego jest oddzielony od Roztocza Gorajskiego rzeką Gorajec; obie krainy tworzą Roztocze Zachodnie. Najwyższy punkt ma wysokość 343,8 m n.p.m. i jest nim szczyt Dąbrowa.

</doc>
<doc id="931101" url="https://pl.wikipedia.org/wiki?curid=931101" title="East Midlands Airport">
East Midlands Airport



</doc>
<doc id="931104" url="https://pl.wikipedia.org/wiki?curid=931104" title="Ramanudzia">
Ramanudzia



</doc>
<doc id="931105" url="https://pl.wikipedia.org/wiki?curid=931105" title="Bajos">
Bajos

Bajos (ang. "Bajocian")
Nazwa piętra (wieku) pochodzi od nazwy miasta Bayeux w Normandii (Francja).

</doc>
<doc id="931107" url="https://pl.wikipedia.org/wiki?curid=931107" title="Saulkrasti">
Saulkrasti

Saulkrasti (niem. "Neubad") – miasto na Łotwie, na północ od stolicy Rygi, w okręgu ryskim. Zamieszkana przez 3280 osób (2016).
W Saulkrasti miał miejsce w 2005 Festiwal Jazzowy. Miasto leży nad Zatoką Ryską i jest częstym miejscem wypoczynkowym na plaży dla mieszkańców Rygi.
Przez miasto przebiega międzynarodowa droga Via Baltica ( Helsinki – Tallinn – Parnawa – Saulkrasti – Ryga – Bauska – Poniewież – Kowno – Mariampol – Suwałki – Białystok – Warszawa – Piotrków Trybunalski – Wrocław – Kłodzko – Hradec Králové – Praga). 
We wsi znajduje się stacja kolejowa Saulkrasti na linii Zemitāni – Skulte.

</doc>
<doc id="931109" url="https://pl.wikipedia.org/wiki?curid=931109" title="Baton">
Baton



</doc>
<doc id="931111" url="https://pl.wikipedia.org/wiki?curid=931111" title="Kelowej">
Kelowej

Kelowej (ang. "Callovian")
Nazwa piętra (wieku) pochodzi od nazwy miejscowości Kellaways (Wiltshire, Anglia).

</doc>
<doc id="931113" url="https://pl.wikipedia.org/wiki?curid=931113" title="Oksford (geologia)">
Oksford (geologia)

Oksford (ang. "Oxfordian")
Nazwa piętra (wieku) pochodzi od nazwy miasta Oksford (Oxfordshire, Anglia).

</doc>
<doc id="931114" url="https://pl.wikipedia.org/wiki?curid=931114" title="Ainaži">
Ainaži

Ainaži (niem. "Haynasch", est. – "Heinaste", lit. – "Ainažiai") – miejscowość na Łotwie, nad Zatoką Ryską, na granicy z Estonią i estońską wioską Ikla.
Przez miejscowość przebiega
, międzynarodowa droga "Via Baltica" (Helsinki – Tallinn – Parnawa – Ainaži – Ryga – Bauska – Poniewież – Kowno – Mariampol – Suwałki – Białystok – Warszawa – Piotrków Trybunalski – Wrocław – Kłodzko – Hradec Králové – Praga).
W miejscowości znajduje się latarnia morska.

</doc>
<doc id="931115" url="https://pl.wikipedia.org/wiki?curid=931115" title="Kimeryd">
Kimeryd

Kimeryd (ang. "Kimmeridgian")
Nazwa piętra (wieku) pochodzi od nazwy wioski Kimmeridge (Dorset, Anglia).

</doc>
<doc id="931116" url="https://pl.wikipedia.org/wiki?curid=931116" title="Nowa Synagoga w Hrubieszowie">
Nowa Synagoga w Hrubieszowie

Nowa Synagoga w Hrubieszowie – nieistniejąca obecnie synagoga znajdująca się w Hrubieszowie, przy ulicy Pogodnej, dawnej pułkownika Samary, dawnej Bożnicznej.
Synagoga została zbudowana w 1874 roku, na miejscu starej synagogi. Podczas II wojny światowej, hitlerowcy zdewastowali synagogę. Po zakończeniu wojny, budynek synagogi przez kilka lat stał opuszczony i popadał w ruinę.
W 1957 roku doszło do sprzedania synagogi przez Kongregację Wyznania Mojżeszowego w Lublinie obywatelowi Szai Kacowi za 50 tysięcy złotych, mimo iż synagoga należała do Skarbu Państwa. Następnie Kac sprzedał blachy oraz belkowania prywatnym osobom, a sam budynek Przedsiębiorstwu Budowlanemu za 385 tysięcy złotych, który został rozebrany z przeznaczeniem na cegły.
Władze lokalne, dowiedziawszy się o sprzedaży budynku, postanowiły podać kongregację do sądu oraz skonfiskowały 50 tysięcy złotych, jakie otrzymała ona za sprzedaż synagogi.

</doc>
<doc id="931117" url="https://pl.wikipedia.org/wiki?curid=931117" title="Ikla">
Ikla

Ikla – wieś w Estonii, w prowincji Parnawa, w gminie Häädemeeste, nad Zatoką Ryską, na granicy z Łotwą (Ainaži).
Przez miejscowość przebiega międzynarodowa droga "Via Baltica" (; Helsinki – Tallinn – Parnawa – Ikla – Ryga – Bauska – Kowno – Mariampol – Suwałki – Białystok – Warszawa – Piotrków Trybunalski – Wrocław – Kłodzko – Hradec Králové – Praga).

</doc>
<doc id="931119" url="https://pl.wikipedia.org/wiki?curid=931119" title="Tyton">
Tyton

Tyton – w stratygrafii piętro górnej jury w eratemie mezozoicznym, trwające według przyjmowanego do 2012 roku przez Międzynarodową Komisję Stratygrafii podziału jury około 5 milionów lat (od 150,8 ± 4,0 do 145,5 ± 4,0 mln lat temu); w roku 2012 Komisja poprawiła datowanie na od 152,1 ± 0,9 do 145,0 ± 0,8 mln lat temu. Młodsze piętro od kimerydu a starsze od berriasu. Regionalnymi wiekowymi odpowiednikami tytonu są portland (Europa północno-zachodnia) i wołg (Rosja).
Inaczej, niż to się zwykle dzieje w geologii, nazwę piętro to zaczerpnęło z mitologii greckiej, a dokładniej od Titonosa, księcia Troi, syna króla Laomedona. Zakochał się on w Eos, bogini jutrzenki; piętro zyskało tę nazwę, gdyż znajduje się "u zarania" nowego okresu – kredy.

</doc>
<doc id="931124" url="https://pl.wikipedia.org/wiki?curid=931124" title="Li Peng">
Li Peng

Li Peng, (ur. 20 października 1928 w Chengdu, zm. 22 lipca 2019 w Pekinie) – chiński inżynier i polityk komunistyczny. W latach 1983–1987 wicepremier, a w latach 1988–1998 premier Chińskiej Republiki Ludowej.
Życiorys.
Był adoptowanym synem Zhou Enlaia.
Od 1945 roku członek Komunistycznej Partii Chin. W latach 1948–1954 studiował w ZSRR.
Od 1981 roku minister gospodarki wodnej; od 1983 roku wicepremier. W latach 1982–1983 minister energetyki. Członek Biura Politycznego od 1985 roku. W latach 1987–1998 premier ChRL (do 1988 roku jako p.o.). W porozumieniu z Deng Xiaopingiem 3 czerwca 1989 rozkazał użyć wojsko w celu stłumienia demonstracji studenckich na placu Tian’anmen; fakt ten wykorzystał dla umocnienia swej władzy. Po zakończeniu kadencji premiera w latach 1998–2003 przewodniczący Stałego Komitetu OZPL.
Zmarł 22 lipca 2019.

</doc>
<doc id="931125" url="https://pl.wikipedia.org/wiki?curid=931125" title="Onobrychis vicifolia">
Onobrychis vicifolia



</doc>
<doc id="931127" url="https://pl.wikipedia.org/wiki?curid=931127" title="Anizyk">
Anizyk

Anizyk – w stratygrafii piętro środkowego triasu w eratemie mezozoicznym trwające w zależności od przyjmowanego podziału triasu od około 5 do około 8 milionów lat. Dokładny czas jego trwania jest przedmiotem sporów. Do 2012 roku Międzynarodowa Komisja Stratygrafii przyjmowała, że anizyk rozpoczął się około 245,9 mln lat temu a zakończył 237 ± 2,0 mln lat temu; w roku 2012 Komisja poprawiła datowanie na od 247,2 do ok. 242 mln lat temu. Młodsze piętro od oleneku a starsze od ladynu. Nazwa pochodzi od rzeki Anizy (łac. "Anisus") w Alpach Austriackich.

</doc>
<doc id="931131" url="https://pl.wikipedia.org/wiki?curid=931131" title="Ladyn">
Ladyn

Ladyn – w stratygrafii piętro środkowego triasu w eratemie mezozoicznym trwające w zależności od przyjmowanego podziału triasu od około 5 do ok. 9 milionów lat. Do 2012 roku Międzynarodowa Komisja Stratygrafii przyjmowała, że ladyn rozpoczął się 237 ± 2,0 milionów lat temu a zakończył ok. 228,7 mln lat temu; w roku 2013 Komisja poprawiła datowanie na ok. 242–237 milionów lat temu. Młodsze piętro od anizyku a starsze od karniku.

</doc>
<doc id="931133" url="https://pl.wikipedia.org/wiki?curid=931133" title="Karnik">
Karnik

Karnik − w stratygrafii piętro górnego triasu w eratemie mezozoicznym, trwające w zależności od przyjmowanego podziału triasu od około 10 do około 12 milionów lat. Dokładny czas jego trwania jest przedmiotem sporów. Do 2012 roku Międzynarodowa Komisja Stratygrafii przyjmowała, że karnik rozpoczął się około 228,7 milionów lat temu a zakończył 216,5 ± 2,0 mln lat temu; w roku 2013 Komisja poprawiła datowanie na ok. 237–227 milionów lat temu. Młodsze piętro od ladynu a starsze od noryku.

</doc>
<doc id="931136" url="https://pl.wikipedia.org/wiki?curid=931136" title="Noryk">
Noryk

Noryk - w stratygrafii piętro górnego triasu w eratemie mezozoicznym, trwające w zależności od przyjmowanego podziału triasu od około 13 milionów lat do prawie 19 mln lat. Dokładny czas jego trwania jest przedmiotem sporów. Do 2012 roku Międzynarodowa Komisja Stratygrafii przyjmowała, że noryk rozpoczął się 216,5 ± 2,0 mln lat temu a zakończył 203,6 ± 1,5 mln lat temu; w roku 2013 Komisja poprawiła datowanie na ok. 227–208,5 mln lat temu. Młodsze piętro od karniku, a starsze od retyku.

</doc>
<doc id="931144" url="https://pl.wikipedia.org/wiki?curid=931144" title="Retyk (geologia)">
Retyk (geologia)

Retyk – w stratygrafii najmłodsze piętro górnego triasu w eratemie mezozoicznym trwające w zależności od przyjmowanego podziału triasu od około 4 do ok. 7 milionów lat. Dokładny czas jego trwania jest przedmiotem sporów. Do 2012 roku Międzynarodowa Komisja Stratygrafii przyjmowała, że retyk rozpoczął się 203,6 ± 1,5 mln lat temu a zakończył 199,6 ± 0,6 mln lat temu; w roku 2012 Komisja poprawiła datowanie na od ok. 208,5 do 201,3 ± 0,2 mln lat temu. Młodsze piętro od noryku a starsze od hettangu.

</doc>
<doc id="931145" url="https://pl.wikipedia.org/wiki?curid=931145" title="Zhu Rongji">
Zhu Rongji

Zhu Rongji, (ur. 23 października 1928 w Changsha, w prowincji Hunan) – polityk chiński, premier ChRL od marca 1998 do marca 2003.
Od 1949 członek Komunistycznej Partii Chin. W 1951 roku ukończył studia na Uniwersytecie Tsinghua w Pekinie. Następnie pracował jako nauczyciel w szkole dla robotników, do czasu aż w 1957 roku za krytykę polityki Mao Zedonga został usunięty z partii i skazany na 4 lata reedukacji poprzez pracę. Zrehabilitowany pracował w Komisji Planowania do 1969 roku, gdy po rozpoczęciu rewolucji kulturalnej za poparcie dla jugosłowiańskiego modelu socjalizmu został jako „rewizjonista” zesłany na wieś, gdzie pracował przy obsłudze chlewni i stołówki.
W 1975 roku powrócił do Pekinu, gdzie objął stanowisko zastępcy dyrektora biura i głównego inżyniera w przedsiębiorstwie należącym do Ministerstwa Przemysłu Naftowego. W tym okresie związał się ze środowiskiem Deng Xiaopinga. W latach 1975–1979 był dyrektorem w Państwowej Komisji Planowania, a w latach 1979–1982 dyrektorem Biura ds. Przekształceń Technologicznych.
W roku 1982 został wiceministrem w Państwowej Komisji Planowania, a w latach 1985–1987 sekretarzem Komitetu KPCh w Szanghaju, gdzie pracował wraz z Jiang Zeminem. Gdy podczas protestów na placu Tian’anmen w 1989 roku protesty studenckie wybuchły także w Szanghaju, Zhu i Jiang Zemin podjęli rozmowy z protestującymi i nie wprowadzili wojska do miasta.
W 1991 roku Zhu Rongji został wicepremierem Rady Państwa i członkiem Stałego Biura Politycznego KC KPCh. Opracował wówczas projekt reformy przedsiębiorstw państwowych, przedstawiony na XV Zjeździe KPCh we wrześniu 1997 roku.
W latach 1998–2003 sprawował funkcję premiera Chińskiej Republiki Ludowej.

</doc>
<doc id="931147" url="https://pl.wikipedia.org/wiki?curid=931147" title="Fundacja Guggenheima">
Fundacja Guggenheima

Fundacja Guggenheima odnosi się do:

</doc>
<doc id="931148" url="https://pl.wikipedia.org/wiki?curid=931148" title="Bhagawatam">
Bhagawatam



</doc>
<doc id="931149" url="https://pl.wikipedia.org/wiki?curid=931149" title="Stara Synagoga w Hrubieszowie">
Stara Synagoga w Hrubieszowie

Stara Synagoga w Hrubieszowie – pierwsza, nieistniejąca obecnie, drewniana synagoga znajdująca się w Hrubieszowie, przy dawnej ulicy Bożniczej.
Synagoga została zbudowana w drugiej połowie XVI wieku. W 1648 roku podczas najazdu Kozaków na miasto synagoga doszczętnie spłonęła, pozostały po niej jedynie zgliszcza. Na jej miejscu w 1874 roku wzniesiono nową synagogę.
Drewniany budynek synagogi wzniesiono na planie prostokąta, o wieńcowej konstrukcji ścian, pokryta wysokim, gontowym dachem łamanym. Szczyty dachowe ozdobnie zaciosane, odrzwia i okiennice profilowane z ozdobną koronką.
W jej wnętrzach znajdował się mały przedsionek i obszerna główna sala modlitewna, w której na ścianie wschodniej znajdowała się niezwykle bogato zdobiona Aron ha-kodesz. Na środku stała dwuwejściowa bima, otoczona zdobioną balustradą. Na ścianach znajdowały się liczne polichromie przedstawiające motywy zwierzęce, roślinne, sceny biblijne, dzbany, gwiazdy i inne.

</doc>
<doc id="931150" url="https://pl.wikipedia.org/wiki?curid=931150" title="Synagoga w Hrubieszowie">
Synagoga w Hrubieszowie

Synagoga w Hrubieszowie – nieistniejąca synagoga, znajdująca się przed II wojną światową w Hrubieszowie.
Synagoga została zbudowana w 1715 r., po przyjeździe nowych i powrocie dawnych hrubieszowskich Żydów. Podczas II wojny światowej hitlerowcy zburzyli synagogę. Po zakończeniu wojny nie została odbudowana.
Murowany z cegły budynek synagogi wzniesiono na planie prostokąta, w stylu barokowym. Dach pierwotnie był wysoki łamany. Najprawdopodobniej w XIX wieku zamieniony na niski czterospadowy o łagodnym nachyleniu połaci. Elewacje boczne były podzielone gzymsem oraz pilastrami, między którymi znajdowały się wysokie, półkoliście zakończone okna.
We wnętrzu znajdował się mały przedsionek, z którego wchodziło się do głównej sali modlitewnej. Na wschodniej ścianie znajdował się bogato zdobiony Aron ha-kodesz, a na środku otoczona kutą balustradą bima. Na ścianach znajdowały się inskrypcje hebrajskie oraz polichromie o motywach zwierzęcych, roślinnych i innych. Po bokach znajdowały się dobudówki, w których mieściły się babińce.

</doc>
<doc id="931154" url="https://pl.wikipedia.org/wiki?curid=931154" title="Retyk (ujednoznacznienie)">
Retyk (ujednoznacznienie)



</doc>
<doc id="931155" url="https://pl.wikipedia.org/wiki?curid=931155" title="Motorola L6">
Motorola L6



</doc>
<doc id="931156" url="https://pl.wikipedia.org/wiki?curid=931156" title="Josep Antoni de Albert">
Josep Antoni de Albert

Josep Antoni de Albert i Muntadas (ur. 1910 w Barcelonie, zm. 5 lutego 1990 tamże) – hiszpański przedsiębiorca i działacz sportowy.
Był prezesem rodzinnego barcelońskiego przedsiębiorstwa L'Espanya Industrial. W sierpniu 1934 został założony klub piłkarski Club Deportiu Espanya Industrial należący do firmy, a de Albert był jego pierwszym prezesem. 20 sierpnia 1943 został prezesem klubu FC Barcelona po tym jak ze stanowiska zrezygnował Enrique Piñeyro Queralt. Podczas sprawowania tej funkcji miał trudności ze skompletowaniem ośmioosobowego zarządu klubu. Krótko po udanym powołaniu zarządu został wiceprezesem Federació Catalana de Futbol – katalońskiego związku piłkarskiego. Po objęciu nowego stanowiska musiał zrezygnować z dotychczas sprawowanej funkcji w Barçy, co nastąpiło 20 września 1943. Jego następcą został Josep Vendrell. W czasie jego kadencji w CD Espanya Industrial klub stał się filią FC Barcelony w 1951.

</doc>
<doc id="931159" url="https://pl.wikipedia.org/wiki?curid=931159" title="Powierzchnia nośna płata">
Powierzchnia nośna płata

Powierzchnia nośna płata – powierzchnia rzutu płata nośnego statku powietrznego na płaszczyznę poziomą, dająca siłę nośną. Powierzchnia nośna płatów stanowi główną powierzchnię odniesienia podczas wykonywania większości obliczeń związanych z aerodynamiką i mechaniką lotu. W literaturze zwykle oznaczana jest literą S.
Dla skrzydła prostokątnego wzór na jego powierzchnię nośną jest następujący:
formula_1
gdzie:&lt;br&gt;
b – rozpiętość skrzydła&lt;br&gt;
c – długość rzutu poziomego cięciwy skrzydła.

</doc>
<doc id="931160" url="https://pl.wikipedia.org/wiki?curid=931160" title="Przemysław Marzec">
Przemysław Marzec

Przemysław Marzec (ur. 31 października 1970 w Mysłowicach, zm. 9 sierpnia 2022) – polski dziennikarz i korespondent wojenny, w latach 1993–2020 związany z RMF FM.
Kariera zawodowa.
Ukończył Instytut Nauk Politycznych Uniwersytetu Śląskiego. W radiu od 1993. Początkowo był dziennikarzem oddziału RMF w Katowicach, potem pracownikiem RMF FM Warszawa. Zajmował się m.in. tematami politycznymi. Od 1998 pracuje także jako korespondent. Dla RMF FM relacjonował między innymi wojnę w byłej Jugosławii (1998–1999). W 2001 wraz z Janem Mikrutą wyjechał do Pakistanu, a później do Afganistanu aby przekazywać informację na temat wojny z terroryzmem. Wiosną 2003 byli wraz z Janem Mikrutą jedynymi polskimi dziennikarzami relacjonującymi wojnę w Iraku bezpośrednio z Bagdadu. Owocem tego pobytu jest książka „Bagdad – 67 Dni” opisująca życie korespondentów w ogarniętym wojną kraju. Publikację autorzy poświęcili Tarasowi Procjukowi z Agencji „Reuters”, który zginął w czasie pobytu w Iraku. W latach 2007–2020 stały korespondent RMF FM z Moskwy. 1 stycznia 2021 zakończył pracę w RMF FM.

</doc>
<doc id="931165" url="https://pl.wikipedia.org/wiki?curid=931165" title="Audytorium (Społeczność Chrystusa)">
Audytorium (Społeczność Chrystusa)

Audytorium – dom modlitwy, i zarazem biurowiec położony na terenie Obszaru Świątyni w Independence, w stanie Missouri, Stany Zjednoczone. Audytorium jest częścią kompleksu światowych władz Społeczności Chrystusa, w skład którego wchodzi także Świątynia Independence.
Historia i budowa.
Budowa Audytorium była potężnym przedsięwzięciem, opartym o objawienia prezydenta Fredericka M. Smitha, który według wiernych miał kierować powstaniem tego obiektu poprzez dar natchnienia. Oficjalne rozpoczęcie budowy miało miejsce w 1926 r., zaś budynek oddano do użytku w 1962 r. Podczas wielkiego kryzysu Kościół popadł w długi, co skutkowało przerwaniem jego budowy na wiele lat.
Przeznaczenie i dane architektoniczne.
Audytorium jest miejscem zjazdu Światowej Konferencji, najwyższego ciała ustawodawczego Kościoła. Debaty odbywające się podczas zjazdu mają miejsce w Auli Światowej Konferencji, największej sali Audytorium, mieszczącej ponad 6000 delegatów. Wymiary Auli to 214’ na 168’, zaś wysokość (od podłogi do szczytu kopuły wewnętrznej) liczy 92’. Zewnętrzna strona kopuły jest wysoka na 114’ od poziomu ulicy. W Audytorium znajdują się organy wyposażone w 113 stopni oraz 6334 piszczałki. Posiadają one ponadto konsolę do antyfon oraz dodatkowe piszczałki na tylnym balkonie owalnej części Auli. Organy Audytorium wpisane zostały na listę 75 największych organ świata. W Audytorium mieści się również Pawilon Pokoju Dzieci.
Audytorium jest także miejscem dorocznego koncertu Oratorium "Mesjasz" G. F. Händel’a w wykonaniu Chóru Mesjasza Independence. Ponadto, wiele razy służyło ceremoniom przyznania Międzynarodowego Odznaczenia Pokoju Społeczności Chrystusa.
Oprócz wykorzystania Audytorium przez Kościół, jest ono również udostępniane na czas ważnych wydarzeń kulturalnych mających miejsce w Independence oraz obszarze metropolitalnym Kansas City. Odbywa się w nim także uroczystość przyznawania absolutorium studentom tutejszej uczelni wyższej. W Audytorium przemawiało wiele prominentnych osób – począwszy od rodowitego mieszkańca Independence, prezydenta Stanów Zjednoczonych, Harry’ego S. Trumana, skończywszy na byłym sekretarzu stanu Colinie Powellu.

</doc>
<doc id="931169" url="https://pl.wikipedia.org/wiki?curid=931169" title="Yang Shangkun">
Yang Shangkun

Yang Shangkun (ur. 3 sierpnia 1907 w Shuangjiang w prowincji Syczuan, zm. 14 września 1998) – chiński polityk, przewodniczący ChRL od 8 kwietnia 1988 do 27 marca 1993 roku.
Od 1926 roku członek Komunistycznej Partii Chin, jeden z "28 bolszewików" (najstarszych, ortodoksyjnych i prosowieckich przywódców KPCh, wykształconych w Moskwie, na początku lat 30. odsuniętych przez Mao Zedonga).
Represjonowany w okresie rewolucji kulturalnej. W latach 1988–1993 głowa państwa, na XIV Zjeździe KPCh w październiku 1993 roku zmuszony do wycofania się z polityki.
Jego bratem był Yang Baibing.

</doc>
<doc id="931174" url="https://pl.wikipedia.org/wiki?curid=931174" title="Aleksander Hertz">
Aleksander Hertz



</doc>
<doc id="931176" url="https://pl.wikipedia.org/wiki?curid=931176" title="Język mazanderański">
Język mazanderański

Język mazandarani (tabari, mazenik, tabersi) – język z grupy irańskiej języków indoeuropejskich, którym jako ojczystym posługuje się od 3 do 5 mln osób, zamieszkujących głównie irańskie prowincje Mazandaran i Golestan. Blisko spokrewniony z językiem gilańskim. Dzięki oddzieleniu od reszty Iranu górami Elburs nie był w ciągu swej historii poddany takiemu wpływowi języka arabskiego jak język perski, dlatego też lepiej zachował prairańskie słownictwo. Obecnie – wskutek rozwoju turystyki i braku edukacji w owym języku – znajduje się pod coraz silniejszym wpływem perskiego.
Ortografia.
Mazandarani jest zapisywany najczęściej przy użyciu pisma persko-arabskiego, lecz wiele osób posługuje się też alfabetem łacińskim, np. podczas korzystania z telefonów komórkowych i pisania SMS-ów.

</doc>
<doc id="931181" url="https://pl.wikipedia.org/wiki?curid=931181" title="Josep Vendrell">
Josep Vendrell

Josep Vendrell (ur. 1888 w Tarragonie, zmarł w 1950) – prezydent klubu FC Barcelona w latach 1943–1946. Był wojskowym, pułkownikiem armii, uczestniczył w wojnie domowej w Hiszpanii, stał po stronie generała Franco. Był Naczelnikiem Porządku Publicznego w La Coruña. Na prezydenta klubu katalońskiego mianował go generał Moscardó, jeden z podwładnych Franco. Moscardó chciał poprawić sytuację ekonomiczną w klubie po wojnie domowej, dlatego mianował go na prezydenta.
W czasie jego prezydentury, wprowadził dyscyplinę w drużynie, relacje z władzami hiszpańskimi uległy znacznej poprawie po przegranej miesiąc przed jego urzędowaniem 1:11 z Chamartin.
Vendrell dysponował pieniędzmi, które klub potrzebował na mecze wyjazdowe. W czasie jego kadencji zbudowano nową trybunę na Estadio Les Corts, a stara została sprzedana klubowi Gimnastic Tarragona, prowadzonej przez zięcia owego prezydenta Barcy. Drużyna Vendrella zdobyła w sezonie 1944-1945 mistrzostwo Hiszpanii, gdy trenerem był Josep Samitier.
Po trzech latach urzędowania w klubie, Vendrell zdecydował się odejść w 1946 roku z Barcelony. Zmarł w 1950.

</doc>
<doc id="931183" url="https://pl.wikipedia.org/wiki?curid=931183" title="II Rzeczpospolita Polska">
II Rzeczpospolita Polska



</doc>
<doc id="931184" url="https://pl.wikipedia.org/wiki?curid=931184" title="Jajce">
Jajce

Jajce – miasto w Bośni i Hercegowinie, w Federacji Bośni i Hercegowiny, w kantonie środkowobośniackim, siedziba gminy Jajce. Leży nad rzeką Vrbas. W 2013 roku liczyło 7172 mieszkańców, z czego większość stanowili Chorwaci.
Na przełomie XIV i XV wieku książę chorwacko-bośniacki Hrvoje Vukčić Hrvatinić zbudował w Jajcach zamek, który z czasem stał się siedzibą królów bośniackich. U schyłku średniowiecza miasto stało się ośrodkiem sekty bogomiłów, której członkowie wybudowali pod miastem skalne katakumby.
Przed wojną domową, z początkiem lat 90. w Jajcach mieszkało około 45 tys. mieszkańców, jednak wskutek działań wojennych i ucieczki znacznej części mieszkańców, obecnie liczba ludności jest niższa o ok. 15 tys.
Jajce to istotny ośrodek turystyczny – znajdują się tutaj pozostałości starożytnej świątyni Mitry, ruiny fortecy i szczątki obwarowań średniowiecznych, romańska dzwonnica oraz katakumby z kryptą królewską z XV wieku. W pobliżu znajduje się malowniczy wodospad na rzece Pliva o wysokości 30 m.
Rozwinął się tutaj przemysł chemiczny, metalowy, drzewny oraz hutniczy.

</doc>
<doc id="931192" url="https://pl.wikipedia.org/wiki?curid=931192" title="Przemowa gettysburska">
Przemowa gettysburska

Przemowa gettysburska (również adres gettysburski) – krótka przemowa prezydenta Stanów Zjednoczonych Abrahama Lincolna wygłoszona 19 listopada 1863 roku, podczas uroczystości na Narodowym Cmentarzu Gettysburskim. Przemowę dedykował żołnierzom Unii, poległym w bitwie pod Gettysburgiem; przedstawiała cele, w imię których jego rząd prowadził wojnę o przywrócenie jedności państwa. Nacisk położył głównie na zgodność tych celów z podstawowymi założeniami Deklaracji Niepodległości z 1776 r. Wystąpienie to uważane jest za wzór amerykańskiej retoryki politycznej, czyli zwięzłej i zawierającej ważne treści.

</doc>
<doc id="931193" url="https://pl.wikipedia.org/wiki?curid=931193" title="Bug Południowy">
Bug Południowy



</doc>
<doc id="931194" url="https://pl.wikipedia.org/wiki?curid=931194" title="Chartowo (Poznań)">
Chartowo (Poznań)

Chartowo – część Poznania należąca do jednostki pomocniczej Osiedle Chartowo, położona we wschodnim obszarze miasta.
Znaczna część właścicieli mieszkań Chartowa jest członkami Spółdzielni Mieszkaniowej „Osiedle Młodych”, której siedziba Zarządu mieści się na os. Piastowskim.
Historia.
Od XIII wieku Chartowo było własnością kapituły poznańskiej. Wieś duchowna, własność kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. W XIX wieku zostało rozparcelowane wśród kolonistów niemieckich. W 1921 część gospodarstw nadano powstańcom śląskim, m.in. Wojciechowi Korfantemu. W XIX i XX wieku na terenie obecnego osiedla Rusa znajdował się folwark.
Przed przyłączeniem do Poznania, Chartowo było miejscowością w powiecie poznańskim-wschodnim (na pocz. XX wieku nazwane "Kardorf"). Przyłączone do Poznania w 1940.
Historycznie Chartowo obejmuje teren między Chartynią a ulicą abpa A. Baraniaka, obecnie są to tereny os. Tysiąclecia, wieżowce na os. Rusa, os. Zodiak.
Według danych z powszechnego spisu ludności 30 września 1921 r. wieś Chartowo miała 287 mieszkańców, z których 190 podało narodowość polską, a 97 narodowość niemiecką. 176 osób miało wyznanie rzymskokatolickie i 97 ewangelickie. We wsi znajdowały się 43 budynki mieszkalne.
W 1933 r. rzymskokatoliccy mieszkańcy wsi Chartowo należeli do parafii św. Jana Jerozolimskiego za murami w Poznaniu.
Do lat 70. XX wieku miało częściowo charakter wiejski, później zaczęła powstawać tu zabudowa blokowa (1974 – Osiedle Lecha, 1975 – Osiedle Czecha, 1977 – Osiedle Rusa, 1988 – Zodiak).
Obszar Chartowa w latach 1954–1975 i 1984–1990 należał do dzielnicy Nowe Miasto. W 2019 oddano do użytku park Michała Tomiaka znajdujący się przy podziemnym przystanku tramwajowym Piaśnicka Rynek. Upamiętnia aspiranta strażaka, który zmarł w 2011 po doznaniu rozległych obrażeń w trakcie akcji ratunkowej na terenie budowy linii tramwajowej na Franowo.

</doc>
<doc id="931197" url="https://pl.wikipedia.org/wiki?curid=931197" title="Mazandaranie">
Mazandaranie

Mazandaranie – indoeuropejska grupa etniczna zamieszkująca irańską prowincję Mazandaran nad Morzem Kaspijskim. 
Ich populację szacuje się na 1,8 miliona osób. Posługują się językiem mazandarani, który należy do grupy irańskiej języków indoeuropejskich. Większość osób wyznaje islam szyicki.
W średniowieczu Mazandaranie posiadali własne państwa, jednak od XVI wieku weszły one w skład Persji. 
Ludność mieszkająca na wybrzeżu Morza Kaspijskiego zajmuje się rybołówstwem lub uprawą ryżu, bawełny, cytrusów, tytoniu, czy herbaty. Z kolei w górach mieszkańcy trudnią się pasterstwem – hodują owce oraz kozy. Zachował się tradycyjny strój kobiecy – długie szare spodnie, plisowana barwna spódnica oraz ciemny, głęboko wycięty kaftan. Kultura materialna w większości odpowiada kulturze irańskiej. Pasterze mieszkający w górach zwykle są podzieleni na plemiona. Do głównych plemion należą Hadikulachowie oraz Palani.

</doc>
<doc id="931198" url="https://pl.wikipedia.org/wiki?curid=931198" title="Święty Roch (Poznań)">
Święty Roch (Poznań)

Święty Roch (inne nazwy historyczne: "Łacina", "Stanisławowo", "Miasteczko"; nazwa potoczna: "Poligród") – część Poznania, na osiedlu administracyjnym Rataje. Granice wyznaczają ulice: Kórnicka, Pleszewska, Krzywoustego i tereny nadwarciańskie. Nazwy dzielnicy poświadczone są w ulicach: Łacina, Na Miasteczku, Św. Rocha, Łucznicza, Serafitek.
Nazwa.
Nazwa "Stanisławowo" wywodziła się od starosty i hetmana, Stanisława Górki, fundatora miasta.
Historia.
 W 1562 roku wojewoda poznański Stanisław Górka ulokował na omawianym terenie miasto Stanisławowo, które jednak już w 1599 roku utraciło prawa miejskie. W 1611 dekretem Zygmunta III zostało włączone do Poznania. Mieszkało tam wówczas kilkaset rodzin, trudniących się głównie rzemiosłem. Zabudowa była w całości drewniana i koncentrowała się wokół rynku i kilku ulic. 13 czerwca 1661, w wyniku pożaru, który wybuchł w domu Stanisława Sadkowskiego, spaleniu uległo 28 domów mieszkalnych i liczne zabudowania gospodarcze. Łacina uległa prawie całkowitej zagładzie w okresie potopu szwedzkiego. W 1736 urodził się tutaj Karol Boromeusz Świerzowski, aktor czasów stanisławowskich
. 17 stycznia 1778 dokonano w tym rejonie prawosławnego obrzędu poświęcenia rzeki Warty przez popa, w asyście wojska rosyjskiego i salw armatnich. W XIX wieku znajdowała się tutaj strzelnica bractwa kurkowego, zastąpiona w 1938 przez Park Karola Kurpińskiego.
Od XVII wieku istniał drewniany kościół św. Rocha, od połowy XVIII wieku kościół z muru pruskiego, spalony w czasie II wojny światowej. Jednocześnie od roku 1938 powstawał budynek nowego kościoła, dokończony i odbudowany po wojnie.
W dniu 22 lipca 1979 roku oddano do użytku dworzec autobusowy Rataje położony w pobliżu ronda o tej samej nazwie, w miejscu działającego wcześniej, bo od roku 1953 postoju autobusów.
Od roku 1990 działa w tym rejonie rozgłośnia studenckiego Radia Afera mieszcząca się w Domu Studenckim nr 5 na ulicy Św. Rocha 11a, zaś od 2003 roku funkcjonuje na ulicy Serafitek 8 poznański ośrodek Telewizji Polskiej, przeniesiony tutaj ze swej wcześniejszej siedziby na Alei Niepodległości 30 w centrum miasta.
W latach 1954–1990 Święty Roch należał do dzielnicy Nowe Miasto, a w latach 1996–2010 do osiedla Rataje nad Wartą.
Cztery pięciokondygnacyjne budynki mieszkalne przy ulicy św. Rocha 2a-c, 4a-c, 6a-c, 26a-c przypisane są do administracji osiedla Piastowskiego. 
W 2022 roku utworzono w tym rejonie Poznania, w pobliżu mostu św. Rocha i Politechniki Poznańskiej skwer Obrońców Ukrainy 2022 

</doc>
<doc id="931199" url="https://pl.wikipedia.org/wiki?curid=931199" title="MF Stena Nordica">
MF Stena Nordica

MF Stena Nordica - prom należący do Stena AB, od października 2018 roku pływający na linii Stena Line pomiędzy Gdynią a Karlskoroną w Szwecji. Statek został zbudowany w 2000 roku w stoczni Mitsubishi Heavy Industries w Japonii. Jednostka pływa pod banderą Bahamów.
W przeszłości prom pływał m.in. pomiędzy Holyhead a Dublinem oraz Genuą a Tangerem.

</doc>
<doc id="931200" url="https://pl.wikipedia.org/wiki?curid=931200" title="Okular (program komputerowy)">
Okular (program komputerowy)

Okular – przeglądarka dokumentów cyfrowych dla środowiska KDE od wersji 4. Została oparta na czytniku dokumentów KPDF. Zastąpił ten oraz kilka innych programów: KGhostView, KFax, KFaxview i KDVI.
Obsługiwane formaty.
Okular obsługuje m.in. następujące formaty dokumentów :
Dodatkowe funkcje.
Okular pozwala tworzyć w dokumentach przypisy, zaznaczać fragment strony markerem, podkreślać tekst czy tworzyć elipsy. Tak wykonane zmiany zostają zachowane w ramach systemu operacyjnego, na którym zainstalowano Okular. Nie ma możliwości edycji dokumentów.

</doc>
<doc id="931201" url="https://pl.wikipedia.org/wiki?curid=931201" title="NHL (1928/1929)">
NHL (1928/1929)

Sezon NHL 1928-1929 był dwunastym sezonem ligi NHL. Dziesięć zespołów rozegrało po 44 mecze w sezpnie zasadniczym. Puchar Stanleya zdobyła drużyna Boston Bruins.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w minutach

</doc>
<doc id="931204" url="https://pl.wikipedia.org/wiki?curid=931204" title="Wschodnia obwodnica Piotrkowa Trybunalskiego">
Wschodnia obwodnica Piotrkowa Trybunalskiego

Wschodnia obwodnica Piotrkowa Trybunalskiego – obwodnica drogowa łącząca drogę ekspresową S8 od węzła Piotrków Trybunalski Wschód z drogą DW716 do dróg DK12 oraz DK74 w kierunku na Radom, Kielce.
Opis.
Ukończona została 23 października 2006. Wykorzystuje część wybudowanej wcześniej ulicy Rakowskiej. Na odcinku od węzła Rakowskiego z DW716 jest to jedno-jezdniowa droga klasy GP. Natomiast od skrzyżowania ul. Rakowskiej z ul. Miast Partnerskich jest to droga GP o dwóch jezdniach dwupasmowych. Pasy ruchu szerokości 3 m, pas rozdzielający jezdnie od 1,5 m do 7 m. Nad obwodnicą wybudowany jest wiadukt w ciągu ul. Wierzejskiej, oraz przejazd drogowy nad ścieżką rowerową w ciągu ul. Broniewskiego. Oświetlenie jest obustronne, dodatkowo w rejonach skrzyżowań także na pasach rozdziału. Pierwszy etap obejmował przebudowę odcinka ul. Sulejowskiej od planowanego ronda do granicy miasta. W drugim etapie dobudowany został cały odcinek od skrzyżowania z ul. Rakowską do ronda "Bugaj" na ul. Sulejowskiej.
Finansowanie.
Całkowity koszt realizacji II etapu wyniósł 42,6 mln zł, z czego 18,5 mln zł pokryła Unia Europejska natomiast 24,0 mln zł pokrył budżet miasta Piotrkowa Trybunalskiego.

</doc>
<doc id="931205" url="https://pl.wikipedia.org/wiki?curid=931205" title="Sejmowa Komisja Nadzwyczajna do Zbadania Działalności MSW">
Sejmowa Komisja Nadzwyczajna do Zbadania Działalności MSW

Sejmowa Komisja Nadzwyczajna do Zbadania Działalności MSW (tzw. komisja Rokity) – komisja nadzwyczajna, powołana 17 sierpnia 1989 przez sejm kontraktowy dla zbadania przestępczej działalności organów Ministerstwa Spraw Wewnętrznych w czasie stanu wojennego w Polsce. Na jej czele stanął poseł Obywatelskiego Klubu Parlamentarnego Jan Rokita.
Przedmiotem jej czynności było zbadanie przedstawionych przez Komitet Helsiński w Polsce 93 wypadków zgonów, co do których istniało uzasadnione podejrzenie, że mogły nastąpić na skutek działań organów bezpieczeństwa PRL.
Komisja działała do września 1991. Efektem jej prac był przedstawiony Sejmowi 26 września 1991 tzw. raport Rokity, w którym członkowie komisji uznali, że spośród 122 niewyjaśnionych przypadków zgonów działaczy opozycji aż 88 miało bezpośredni związek z działalnością funkcjonariuszy MSW. Ustaliła też nazwiska ok. 100 funkcjonariuszy MSW i urzędników prokuratury, podejrzanych o popełnienie przestępstw, związanych z 91 przypadkami zgonów, z których żaden nie został pociągnięty do odpowiedzialności do dnia dzisiejszego.

</doc>
<doc id="931209" url="https://pl.wikipedia.org/wiki?curid=931209" title="Komisja Rokity">
Komisja Rokity



</doc>
<doc id="931211" url="https://pl.wikipedia.org/wiki?curid=931211" title="Irda">
Irda



</doc>
<doc id="931213" url="https://pl.wikipedia.org/wiki?curid=931213" title="Centrum Onkologii">
Centrum Onkologii



</doc>
<doc id="931215" url="https://pl.wikipedia.org/wiki?curid=931215" title="Rakietnica">
Rakietnica



</doc>
<doc id="931217" url="https://pl.wikipedia.org/wiki?curid=931217" title="Retyk (litostratygrafia)">
Retyk (litostratygrafia)

Retyk – nieformalna jednostka stratygraficzna triasu wydzielona na terenie Polski pozakarpackiej i Niemiec (poza Alpami) w oparciu o kryteria litostratygraficzne. Obejmuje ona najwyższą część profilu skalnego triasu, powyżej kajpru. Litologicznie bardzo podobnie wykształcona do kajpru górnego, tak samo dominują tam czerwonawe iłowce i mułowce z rzadkimi przewarstwieniami piaskowców, powstałymi w jeziorach i rzekach klimatu gorącego i dość suchego. Głównym kryterium odróżniającym utwory retyku od kajpru jest brak wystąpień gipsu i anhydrytu w retyku, co odzwierciedla większą wilgotność klimatu i rzadsze wysychanie zbiorników. Dla odróżnienia retyku pojmowanego jako jednostka skalna w Polsce i Niemczech od retyku w sensie globalnej jednostki czasowej, nazwę tego pierwszego terminu rozszerza się często do terminu "retyk germański". Pozycja wiekowa retyku germańskiego nie jest jeszcze uzgodniona, powstał on w późnym triasie, w czasie późnego noryku i retyku, według niektórych źródeł obejmuje oprócz retyku, także cały noryk i najwyższy karnik. W utworach retyku Niemiec i Polski znaleziono liczne szczątki wymarłych płazów i gadów, w tym słynne stanowisko w Krasiejowie.

</doc>
<doc id="931220" url="https://pl.wikipedia.org/wiki?curid=931220" title="Jean-Léon Gérôme">
Jean-Léon Gérôme

Jean-Léon Gérôme (ur. 11 maja 1824 w Vesoul, zm. 10 stycznia 1904 w Paryżu) – francuski malarz i rzeźbiarz akademicki, neoklasycysta. 
Życiorys.
Dużą część jego dzieł stanowią heroiczne stylizacje egzotyczne i historyczne, m.in. egipskie. Sprzeciwiał się impresjonistom. A jednak w ostatnich latach życia próbował wykorzystywać ich technikę i nastrojowość (np. Portret ojca i syna artysty). Studiował w pracowni Paula Delaroche. Jednym z jego uczniów był Vlastimil Hofman.

</doc>
<doc id="931222" url="https://pl.wikipedia.org/wiki?curid=931222" title="Mokik">
Mokik

Mokik – typ motoroweru konstrukcyjnie zbliżonego do mopedu, różniący się od niego brakiem pedałów i posiadaniem rozrusznika nożnego, takiego jak w motocyklach. O ile mopedy są z reguły pojazdami jednoosobowymi, to mokiki bywają przystosowane fabrycznie do eksploatacji w dwie osoby.
Przykładem mokiku jest motorower produkcji czeskiej Jawa 555.

</doc>
<doc id="931223" url="https://pl.wikipedia.org/wiki?curid=931223" title="Vareš">
Vareš

Vareš – miasto w Bośni i Hercegowinie, w Federacji Bośni i Hercegowiny, w kantonie zenicko-dobojskim, siedziba gminy Vareš. W 2013 roku liczyło 2917 mieszkańców, z czego większość stanowili Boszniacy.
Miasto jest ośrodkiem wydobycia rud żelaza i manganu oraz hutnictwa, przemysłu maszynowego i drzewnego. Zabytkami są kościół i meczet (oba z XVIII wieku).

</doc>
<doc id="931224" url="https://pl.wikipedia.org/wiki?curid=931224" title="Erhard Loretan">
Erhard Loretan

Erhard Loretan (ur. 28 kwietnia 1959, zm. 28 kwietnia 2011) – szwajcarski himalaista, zdobywca wszystkich 14 ośmiotysięcznych szczytów.
Życiorys.
Wspinaczkę zaczął uprawiać w wieku 11 lat. Jego pierwszym znaczącym osiągnięciem wspinaczkowym było zdobycie 4 lata później szczytu Doldenhorn (3645 m), który osiągnął trudną skalną drogą prowadzącą wschodnią granią. W roku 1981 został przewodnikiem górskim. Rok później po raz pierwszy stanął na ośmiotysięcznym szczycie, którym była Nanga Parbat. W ciągu 13 lat zdobył Koronę Himalajów i Karakorum, stając się w roku 1995 trzecim w historii (po Reinholdzie Messnerze i Jerzym Kukuczce) himalaistą, który dokonał tego osiągnięcia.
Był jednym z pierwszych (obok m.in. Wojciecha Kurtyki) prekursorem wprowadzenia do wspinaczki wysokogórskiej stylu alpejskiego, w którym mała grupa wspinaczy do minimum ogranicza sprzęt i czas potrzebny do pokonania szczytu oraz nie korzysta z tlenu. Prawie wszystkie zdobyte szczyty w górach wysokich pokonał właśnie w ten sposób.
W grudniu 2002 roku przeżył osobistą tragedię, powodując śmierć swojego 7-miesięcznego syna poprzez zbyt gwałtowne potrząsanie.
W dniu swoich 52. urodzin Loretan wspinał się ze swoją partnerką życiową, Xenią Minder, na szczyt Grünhorn (4043 m n.p.m.). W trakcie wspinaczki Xenia poślizgnęła się i spadając pociągnęła za sobą Loretana, który po upadku z ok. 200 metrów zmarł w szpitalu.

</doc>
<doc id="931228" url="https://pl.wikipedia.org/wiki?curid=931228" title="British Blues">
British Blues



</doc>
<doc id="931230" url="https://pl.wikipedia.org/wiki?curid=931230" title="Country Blues">
Country Blues



</doc>
<doc id="931231" url="https://pl.wikipedia.org/wiki?curid=931231" title="Delta Blues">
Delta Blues



</doc>
<doc id="931232" url="https://pl.wikipedia.org/wiki?curid=931232" title="Detroit Blues">
Detroit Blues



</doc>
<doc id="931233" url="https://pl.wikipedia.org/wiki?curid=931233" title="Jump Blues">
Jump Blues



</doc>
<doc id="931235" url="https://pl.wikipedia.org/wiki?curid=931235" title="Louisiana Blues">
Louisiana Blues



</doc>
<doc id="931236" url="https://pl.wikipedia.org/wiki?curid=931236" title="Memphis Blues">
Memphis Blues

Memphis Blues − studyjny album Cyndi Lauper wydany w 2010 roku.
Nagranie albumu Lauper ogłosiła w 2009 roku, a sesje nagraniowe odbyły się w marcu 2010 w Memphis. Płyta jest jedną z najwyżej notowanych wydawnictw piosenkarki na liście Billboard 200. Krążek otrzymał nominację do Nagrody Grammy.

</doc>
<doc id="931237" url="https://pl.wikipedia.org/wiki?curid=931237" title="Piano Blues">
Piano Blues



</doc>
<doc id="931239" url="https://pl.wikipedia.org/wiki?curid=931239" title="Piedmont Blues">
Piedmont Blues



</doc>
<doc id="931242" url="https://pl.wikipedia.org/wiki?curid=931242" title="Soul Blues">
Soul Blues



</doc>
<doc id="931243" url="https://pl.wikipedia.org/wiki?curid=931243" title="Jean-Leon Gerome">
Jean-Leon Gerome



</doc>
<doc id="931245" url="https://pl.wikipedia.org/wiki?curid=931245" title="Texas Blues">
Texas Blues



</doc>
<doc id="931249" url="https://pl.wikipedia.org/wiki?curid=931249" title="St. Louis Blues (muzyka)">
St. Louis Blues (muzyka)



</doc>
<doc id="931254" url="https://pl.wikipedia.org/wiki?curid=931254" title="Kodeks Forster">
Kodeks Forster

Kodeks Forster (włos. "Codex Forster") – zbiór notatek Leonarda da Vinci datowany na lata 1487–1490, który jest częścią "Rękopisów Fundacji Forstera". Znajduje się w Muzeum Wiktorii i Alberta w Londynie.
Kodeks zawiera informacje o śrubach Archimedesa zwanych muszlami ślimaków, które służyły do pompowania wody. Znajdują się tam także dane o innych maszynach hydraulicznych. Wielość zamieszczonych przepisów chemicznych może świadczyć o obecności ucznia Leonarda, Zoroastra przy spisywaniu notatnika.

</doc>
<doc id="931255" url="https://pl.wikipedia.org/wiki?curid=931255" title="Tim McIlrath">
Tim McIlrath

Timothy "Tim" James McIlrath (ur. 3 listopada 1979 w Indianapolis, Indiana) – wokalista i gitarzysta amerykańskiego zespołu Rise Against. Oprócz tego, pełni w zespole funkcję gitarzysty rytmicznego. Jest wegetarianinem, popiera prawa dla zwierząt i wraz z resztą Rise Against aktywnie promuje PETA. Obecnie wraz z żoną Erin oraz córkami Blythe i Scarlett mieszka w Chicago.
Dzieciństwo.
Timothy James McIlrath w młodości pasjonował się książkami George'a Orwella czy Aldousa Huxleya, które później miały wpływ na jego twórczość. Chodził do szkoły katolickiej, Our Lady Wayside w Arlington Heights, gdzie był wyśmiewany z powodu heterochromii – ma oczy różnego koloru (prawe brązowe, lewe niebieskie).
Gdy Tim był nastolatkiem, wszyscy jego przyjaciele jeździli na snowboardzie. Tim uzbierał 400 USD na własną deskę. Jednak zamiast do sklepu snowboardowego trafił do muzycznego, gdzie długo zbierane pieniądze wydał na wiśniową Gibson SG. Na snowboardzie nie jeździł ani razu, ale wiadomo, że lubi jazdę na deskorolce.
Muzyka.
Przygodę z muzyką Tim zaczął już za młodzieńczych lat; mocno angażował się w lokalną scenę alternatywnego rocka/punka w Chicago. Jego pierwszym zespołem był grający post hardcore .baxter. W 1996 ukazała się pierwsza LP kaseta zespołu "Troy's Bucket". Została ciepło przyjęta przez undergroundową scenę Chicago, gdzie .baxter. stał się popularny. Grywali jako support przed Good Riddance, Braid, Hot Water Music, Slapstick i Strife. W 1997 wydali "Lost Voices" EP, wkrótce jednak zespół się rozpadł. Tim zaczął grę na basie dla The Honor System. Jakiś czas potem dołączył jako basista do metalcore'owej grupy Arma Angelus, gdzie wokalistą był Pete Wentz (teraz Fall Out Boy). Tim McIlrath opuścił zespół, by skoncentrować się na Rise Against. Arma Angelus nagrali płytę "The Grave End of the Shovel". Debiut Rise Against, "The Unraveling", został natomiast wydany w 2001. Jest to jedyna płyta, na której McIlrath nie gra na gitarze. Album z 2004 – "Siren Song Of The Counter Culture" pozwolił szerszej publiczności zapoznać się z Rise Against. Zespół jednak zachował swoją undergroundową postawę. Premiera piątej płyty, "Appeal To Reason" miała miejsce 7 października 2008, kolejna, okrzyknięta mianem "apokaliptycznej" "Endgame "ukazała się 15 marca 2011 roku. Najnowsza, "The Black Market" wyszła 15 lipca 2014 roku.
McIlrath uczestniczy także w projekcie The Killing Tree, posiadającym w dorobku trzy albumy: "Bury Me at Meke-Out Creek" (2000), "The Romance Of Helen Trent" (2002) oraz "We Sing Sin" (2003).

</doc>
<doc id="931258" url="https://pl.wikipedia.org/wiki?curid=931258" title="Antiquarie prospetiche Romane">
Antiquarie prospetiche Romane



</doc>
<doc id="931260" url="https://pl.wikipedia.org/wiki?curid=931260" title="Le vite de' piú eccellenti pittori, scultori ed architettori">
Le vite de' piú eccellenti pittori, scultori ed architettori



</doc>
<doc id="931266" url="https://pl.wikipedia.org/wiki?curid=931266" title="Codex Leicester">
Codex Leicester



</doc>
<doc id="931268" url="https://pl.wikipedia.org/wiki?curid=931268" title="Codex Hammer">
Codex Hammer



</doc>
<doc id="931269" url="https://pl.wikipedia.org/wiki?curid=931269" title="Codex Urbinus Latinus">
Codex Urbinus Latinus



</doc>
<doc id="931270" url="https://pl.wikipedia.org/wiki?curid=931270" title="Kodowanie słownikowe">
Kodowanie słownikowe

Kodowanie słownikowe – kodowanie danych za pomocą zastępowania kolejnych grup znaków, słów lub całych fraz symbolami opisującymi ich pozycję w słowniku. Kompresję uzyskuję się poprzez zastępowanie długich sekwencji krótkimi kodami adresu. Takie metody dobrze sprawdzają się np. w przypadku tekstów naturalnych (książki, czasopisma itp.) gdzie wiele słów a nawet całych fraz występuje wielokrotnie.
Słowniki.
Algorytmy kompresji słownikowej różnią się strukturą słownika, jego inicjalizacją i aktualizacją oraz techniką adresowania dla sekwencji. Taką koncepcję zapoczątkowali w latach siedemdziesiątych Awraham Lempel oraz Ja’akow Ziw dlatego nazwy tego typu algorytmów często rozpoczynają się od pierwszych liter ich nazwisk (LZ*). 
Słownik statyczny.
Słownik statyczny zawiera stałą liczbę słów. Może zawierać np. najczęściej występujące słowa, akronimy, skróty i frazy z danego języka lub wyrażenia specyficzne używane w publikacjach o określonym profilu. Elementy których brak jest w słowniku nie będą skompresowane.
Słownik dynamiczny.
Słownik dynamiczny składa się z elementów napotkanych na wejściu i modyfikowany jest w trakcie procesu kodowania i dekodowania. Może mieć różną liczbę słów jednak ma zwykle ograniczony rozmiar.
Algorytmy.
Algorytmy oparte na kodowaniu słownikowym to m.in.:

</doc>
<doc id="931272" url="https://pl.wikipedia.org/wiki?curid=931272" title="Trattato della pittura">
Trattato della pittura



</doc>
<doc id="931275" url="https://pl.wikipedia.org/wiki?curid=931275" title="Beltraffio">
Beltraffio



</doc>
<doc id="931278" url="https://pl.wikipedia.org/wiki?curid=931278" title="Søren Larsen">
Søren Larsen

Søren Larsen (ur. 6 września 1981 w Køge) – duński piłkarz występujący na pozycji napastnika.
Kariera klubowa.
Pierwsze kroki w futbolu Larsen stawiał w wieku 5 lat w Køge BK, gdzie grał do 2001, kiedy to przeniósł się do jednego z najsilniejszych klubów w kraju, mianowicie do Brøndby IF. W zespole z Kopenhagi nie pograł za dużo – od 2001 do 2004 rozegrał tylko 1 mecz, z tym że sezon 2003/2004 spędził na wypożyczeniu w BK Frem. Tu radził sobie całkiem przyzwoicie, więc zamiast wracać do Brøndby, gdzie raczej nie miałby szans na walkę o miejsce w podstawowym składzie, przeniósł się do czołowej drużyny szwedzkiej, Djurgårdens IF. W Sztokholmie radził sobie nadspodziewanie dobrze – w 13 meczach strzelił 10 bramek i po sezonie przeniósł się do FC Schalke 04, z którym w sezonie 2006/2007 zdobył wicemistrzostwo Niemiec. Latem 2008 Larsen przeszedł do francuskiego Toulouse FC za 3 miliony euro.
Kariera reprezentacyjna.
W reprezentacji Danii Larsen debiutował 2 czerwca 2005 roku w wygranym 1-0 towarzyskim meczu z Finlandią. Pierwszą bramkę dla kadry narodowej Larsen zdobył w spotkaniu eliminacyjnym do Mistrzostw Świata 2006 z Albanii, strzelając gola na 1-0, a chwilę potem na 2-0. 5 goli strzelonych przez Larsena w eliminacjach nie zapewniły Danii awansu na mundial, ponieważ Duńczycy zajęli dopiero 3. pozycję w swojej grupie.

</doc>
<doc id="931279" url="https://pl.wikipedia.org/wiki?curid=931279" title="Francesco Galli">
Francesco Galli



</doc>
<doc id="931280" url="https://pl.wikipedia.org/wiki?curid=931280" title="Soren Larsen">
Soren Larsen



</doc>
<doc id="931282" url="https://pl.wikipedia.org/wiki?curid=931282" title="Szlak Chasydzki">
Szlak Chasydzki

Szlak Chasydzki to projekt zorganizowany przez Fundację Ochrony Dziedzictwa Żydowskiego, którego celem jest stworzenie międzynarodowego szlaku turystycznego, wykorzystującego dziedzictwo kultury i religii żydowskiej.
Organizacja szlaku rozpoczęta została w roku 2006 i w pierwszym etapie przewidziano nawiązanie współpracy z lokalnymi samorządami na terenie Polski południowo-wschodniej i Ukrainy. W przyszłości przewidziane jest rozszerzenie szlaku na teren Słowacji, Węgier i Rumunii.
Na Szlaku Chasydzkim znalazły się miejscowości z województw lubelskiego i podkarpackiego, a także jedno z Ukrainy i trasa obejmuje miejscowości:
Centrum turystyczne szlaku ma znaleźć się w synagodze w Zamościu.
Projekt realizowany jest dzięki wsparciu finansowemu programu PHARE 2003 Unii Europejskiej: "Interreg IIIA" – „Przygotowanie do Inicjatywy Wspólnotowej INTERREG III ze szczególnym uwzględnieniem granicy wschodniej”.

</doc>
<doc id="931284" url="https://pl.wikipedia.org/wiki?curid=931284" title="Andrea Salaino">
Andrea Salaino



</doc>
<doc id="931285" url="https://pl.wikipedia.org/wiki?curid=931285" title="Salai">
Salai



</doc>
<doc id="931287" url="https://pl.wikipedia.org/wiki?curid=931287" title="USS Avenger (MCM-1)">
USS Avenger (MCM-1)

USS Avenger (MCM-1) – amerykański trałowiec typu "Avenger". Jest to trzecia jednostka w historii US Navy nosząca imię Avenger.
Historia.
Stępkę pod USS "Avenger" położono 3 czerwca 1983 w stoczni Peterson Shipbuilders w Sturgeon Bay w stanie Wisconsin. Wodowanie okrętu miało miejsce 15 czerwca 1985 a oddanie do służby 12 września 1987. Po wcieleniu do służby "Avenger" udał się do swojego macierzystego portu w Charlston stan Karolina Południowa, gdzie rozpoczął służbę w ramach amerykańskiej floty Oceanu Atlantyckiego. Po irackiej inwazji na Kuwejt udał się w rejon Zatoki Perskiej, gdzie wspierał wojska międzynarodowej koalicji podczas operacji Pustynna Burza. "Avenger" podczas tego konfliktu pełnił służbę najdłużej spośród wszystkich okrętów koalicji. Okazał się także pierwszym okręt w historii, który unieszkodliwił minę denną.
Opis.
Kadłub okrętu wykonany jest z drewna jodłowego, cedrowego i dębowego. Poszycie kadłuba wykonane jest z 4 warstw drewna o grubości 127 mm pokrytych laminatem. Drewniana konstrukcja kadłuba w znaczący sposób zmniejsza pole magnetyczne okrętu.

</doc>
<doc id="931290" url="https://pl.wikipedia.org/wiki?curid=931290" title="Giovanni Francesco Melzi">
Giovanni Francesco Melzi



</doc>
<doc id="931292" url="https://pl.wikipedia.org/wiki?curid=931292" title="Paulo de Leonardo de Vinci da Firenze">
Paulo de Leonardo de Vinci da Firenze



</doc>
<doc id="931293" url="https://pl.wikipedia.org/wiki?curid=931293" title="Lesane Crooks">
Lesane Crooks



</doc>
<doc id="931294" url="https://pl.wikipedia.org/wiki?curid=931294" title="Giovanni Ambrogio de Predis">
Giovanni Ambrogio de Predis



</doc>
<doc id="931295" url="https://pl.wikipedia.org/wiki?curid=931295" title="Pstry piaskowiec">
Pstry piaskowiec

Pstry piaskowiec – nieformalna jednostka stratygraficzna triasu wydzielona na terenie Polski pozakarpackiej i Niemiec (poza Alpami) w oparciu o kryteria litostratygraficzne. Leży poniżej wapienia muszlowego.
Pstry piaskowiec reprezentuje najniższą część profilu skalnego triasu. Przeważnie jest ona trójdzielna. Dolną i środkową część budują głównie czerwonawe piaskowce, rzadziej mułowce i iłowce z rzadkimi przewarstwieniami wapieni. Górny pstry piaskowiec powszechnie zwany retem różni się znacznie większym udziałem wapieni i dolomitów, których udział ku górze staje się dominujący. W całym pstrym piaskowcu liczne są soczewki, a nawet złoża (w Niemczech) gipsów i anhydrytów. Dolny, a zwłaszcza środkowy pstry piaskowiec powstawał w warunkach lądowych, w klimacie suchym i gorącym. Powszechne są tam osady rzek i jezior okresowych, a także osady eoliczne. Opisano też liczne tropy wymarłych płazów i gadów. Górny pstry piaskowiec powstawał w czasie stopniowej transgresji morza, w środowisku równiny nadbrzeżnej, przejściowo zalewanej przez drobne podniesienia poziomu morza, a w pewnych okresach odsłanianej. Jest to środowisko sebhy. W utworach tych występuje dość liczna, choć mało zróżnicowana fauna morska, głównie ślimaki, małże i rzadkie amonity.
W Polsce najlepsze odsłonięcia pstrego piaskowca znajdują się w Górach Świętokrzyskich, gdzie czerwone piaskowce są często eksploatowane w kamieniołomach głównie do produkcji płyt okładzinowych na budynki. Liczne odsłonięcia, obecnie nie eksploatowane, znajdują się też na Śląsku.

</doc>
<doc id="931303" url="https://pl.wikipedia.org/wiki?curid=931303" title="Lewan Ckitiszwili">
Lewan Ckitiszwili

Lewan Ckitiszwili (gruz. ლევან ცქიტიშვილი; ur. 10 października 1976 w Tbilisi) – piłkarz gruziński grający na pozycji defensywnego pomocnika.
Kariera klubowa.
Ckitiszwili pochodzi ze stolicy Gruzji, Tbilisi. Piłkarską karierę rozpoczynał w tamtejszym Dinamie Tbilisi. W jego barwach zadebiutował w 1994 roku w gruzińskiej pierwszej lidze. Wtedy też Dinamo dominowało w lidze i Ckitiszwili sześciokrotnie z rzędu zdobywał mistrzostwo kraju, a działo się to w latach 1994–1999. Sukcesy osiągał także w Pucharze Gruzji, gdy w latach 1994–1997 czuł się zdobywcą tego trofeum.
Zimą 1999 Ckitiszwili przeszedł do niemieckiego SC Freiburg i dołączył do swoich rodaków w tym zespole, Lewana Kobiaszwili oraz Aleksandra Iaszwili. W Bundeslidze Gruzin zadebiutował 20 lutego w zremisowanym 1:1 wyjazdowym meczu z Bayerem 04 Leverkusen, wchodząc na boisko w 90. minucie za Mirana Pavlina. W sezonie 1999/2000 w 3. kolejce strzelił gola w meczu z TSV 1860 Monachium (3:0), ale już w następnym meczu doznał kontuzji, która wyeliminowała go z gry do końca sezonu. W sezonie 2000/2001 wrócił do składu Freiburga i jako rezerwowy osiągnął największy sukces w Bundeslidze – 6. miejsce. W sezonie 2001/2002 wystąpił ze swoim klubem w Pucharze UEFA dochodząc do 3. rundy, jednak na koniec sezonu Freiburg został zdegradowany do drugiej ligi. Ckitiszwili z Freiburgiem tylko rok spędził na drugim froncie i już w sezonie 2003/2004 ponownie pojawił się na boiskach niemieckiej ekstraklasy i przyczynił się do uniknięcia degradacji Sport Clubu w lidze. We Freiburgu Lewan grał jeszcze w sezonie 2004/2005, jednak zajmując ostatnią pozycję w lidze zespół ten wrócił w szeregi drugoligowców.
Sezon 2005/2006 Ckitiszwili rozpoczął jako zawodnik Metalurga Donieck, ale już rundę wiosenną spędził w VfL Wolfsburg, który zajmując 15. miejsce utrzymał się w Bundeslidze. Latem 2006 Gruzin wyjechał do Grecji i w sezonie 2006/2007 grał w Alpha Ethniki w zespole Panioniosu GSS. W 2007 roku wrócił do Gruzji i był piłkarzem Lokomotiwi Tbilisi, a trakcie sezonu 2008/2009 trafił do SV Wehen Wiesbaden z 2. Bundesligi.
Kariera reprezentacyjna.
W reprezentacji Gruzji Ckitiszwili zadebiutował 7 czerwca 1995 roku w wygranym 1:0 meczu z Walią, rozegranym w ramach kwalifikacji do Euro 96. W swojej karierze ma także występy w eliminacjach do MŚ 98, Euro 2000, MŚ 2002, Euro 2004, MŚ 2006, a obecnie Euro 2008.

</doc>
<doc id="931308" url="https://pl.wikipedia.org/wiki?curid=931308" title="Taras Prociuk">
Taras Prociuk

Taras Prociuk, ukr. Тарас Процюк (ur. 18 stycznia 1968 w Iwano-Frankiwsku, zm. 8 kwietnia 2003 w Bagdadzie) – ukraiński dziennikarz, operator kamery Agencji "Reuters". 
Od 1995 roku mieszkał w Polsce. Tutaj także miał rodzinę – żonę i dzieci. Zginął w czasie pracy w momencie, gdy Hotel Palestyna w Bagdadzie został ostrzelany przez wojska amerykańskie. Wcześniej pracował między innymi w Pakistanie i Afganistanie. Pamięci Tarasa jego przyjaciele – dziennikarze: Jan Mikruta i Przemysław Marzec poświęcili książkę "Bagdad. 67 dni", opisującą ich pracę w ogarniętym wojną mieście.

</doc>
<doc id="931309" url="https://pl.wikipedia.org/wiki?curid=931309" title="Park Narodowy Basse-Casamance">
Park Narodowy Basse-Casamance

Park Narodowy Basse-Casamance (fr. "Parc National de la Basse-Casamance") - park narodowy w południowym Senegalu, w regionie Casamance niedaleko granicy z Gwineą Bissau, założony w 1970 roku. Obejmuje około 50 km² zróżnicowanego krajobrazu - od wilgotnych lasów równikowych w postaci lasu galeriowego przez namorzyny aż po otwarte przestrzenie sawannowe.
Park jest obecnie zamknięty ze względu na fakt, że teren ten został zaminowany w związku z niepokojami społecznymi w regione Casamance. Z tego samego względu nie prowadzi się tu też obecnie badań naukowych i nie wiadomo dokładnie, jakie gatunki fauny stale zamieszkują ten obszar. Przed zamknięciem parku spotykało się tu jednak bawoły leśne, gerezy, buszboki, krokodyle, jeżozwierze i lamparty. 

</doc>
<doc id="931314" url="https://pl.wikipedia.org/wiki?curid=931314" title="Park Narodowy Basse Casamance">
Park Narodowy Basse Casamance



</doc>
<doc id="931324" url="https://pl.wikipedia.org/wiki?curid=931324" title="Siodłary">
Siodłary

Siodłary – przysiółek wsi Białowieża w Polsce, położony w województwie opolskim, w powiecie nyskim, w gminie Kamiennik.
W latach 1975–1998 przysiółek administracyjnie należał do ówczesnego województwa opolskiego. Przysiółek funkcjonuje także pod nazwą Siemionka. 
Nazwa.
Nazwa pochodzi od polskiej nazwy na siodło. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Sodlare" w szeregu wsi lokowanych na prawie polskim "iure polonico".

</doc>
<doc id="931325" url="https://pl.wikipedia.org/wiki?curid=931325" title="Planet Earth (singel)">
Planet Earth (singel)

Planet Earth - pierwszy singel angielskiego zespołu Duran Duran, z debiutanckiego albumu "Duran Duran". Ukazał się 2 lutego 1981 roku. 
Piosenka.
Była to pierwsza piosenka otwierająca nowy nurt w muzyce – new romantic. Zawierała nawet w swoim tekście linijkę:
"like some New Romantic looking for the TV sound"
Amerykańska agencja kosmiczna NASA ma dość długą i oryginalną tradycję puszczania piosenek zespołu Duran Duran na misjach kosmicznych, a w szczególności właśnie singla "Planet Earth".

</doc>
<doc id="931328" url="https://pl.wikipedia.org/wiki?curid=931328" title="Microsoft Windows XP Media Center">
Microsoft Windows XP Media Center



</doc>
<doc id="931329" url="https://pl.wikipedia.org/wiki?curid=931329" title="Suliszów (województwo opolskie)">
Suliszów (województwo opolskie)

Suliszów (Białowieża Górna) – przysiółek wsi Białowieża w Polsce, położony w województwie opolskim, w powiecie nyskim, w gminie Kamiennik.
W latach 1975–1998 przysiółek administracyjnie należał do ówczesnego województwa opolskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest jako "Sulysow", "Sulischow" na liście polskich miejscowości, z których biskupstwo pobierało dziesięcinę "Nota decimas polonicales".

</doc>
<doc id="931334" url="https://pl.wikipedia.org/wiki?curid=931334" title="Tarnów (województwo opolskie)">
Tarnów (województwo opolskie)

Tarnów – przysiółek wsi Goworowice w Polsce, położony w województwie opolskim, w powiecie nyskim, w gminie Kamiennik.
W latach 1975–1998 przysiółek administracyjnie należał do ówczesnego województwa opolskiego.
Na skanach map w geoportalu przysiółek jest oznaczony jako Tarnawa.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Tarnava" oraz w staropolskiej "Tarnawa" w szeregu wsi lokowanych na prawie polskim "iure polonico".

</doc>
<doc id="931335" url="https://pl.wikipedia.org/wiki?curid=931335" title="Sprawstwo">
Sprawstwo

Sprawstwo – jedna z form popełnienia przestępstwa (forma zjawiskowa). Polega na zrealizowaniu ustawowych znamion czynu zabronionego samemu, albo wspólnie i w porozumieniu z inną osobą (współsprawstwo), albo kierowaniu popełnieniem czynu zabronionego przez inną osobę (sprawstwo kierownicze), albo też na poleceniu innej osobie wykonania czynu zabronionego przy wykorzystaniu jej uzależnienia od siebie (sprawstwo polecające). 

</doc>
<doc id="931337" url="https://pl.wikipedia.org/wiki?curid=931337" title="Wapień muszlowy">
Wapień muszlowy

Wapień muszlowy (niem. "Muschelkalk") – nieformalna jednostka stratygraficzna triasu wydzielona na terenie Polski pozakarpackiej, Niemiec (poza Alpami) i Beneluxu w oparciu o kryteria litostratygraficzne. W tabeli stratygraficznej leży powyżej pstrego piaskowca, a poniżej kajpru.
Wapień muszlowy reprezentuje środkową część profilu skalnego triasu. Budują go głównie wapienie i margle, rzadziej dolomity. Powstał w środowisku płytkiego, ciepłego morza, dość silnie izolowanego od ówczesnych oceanów. Połączenia z oceanem Tetyda odbywało się przez trzy cieśniny, które okresowo zanikały. Dlatego kopalna fauna w utworach wapienia muszlowego, choć bardzo liczna, cechuje się dość znacznym udziałem gatunków endemicznych. Najpospolitszymi skamieniałościami są tam ramienionogi, małże i liliowce, których muszle i szkielety występują czasem w masowych ilościach, tworząc skały "muszlowce", skąd wzięła się nazwa jednostki stratygraficznej "wapień muszlowy".
Profil wapienia muszlowego przeważnie jest trójdzielny. Dolną i górną część tworzą wapienie i margle powstałe w środowisku morza o normalnym zasoleniu, a środkową część budują dolomity i margle dolomityczne oraz gipsy i anhydryty powstałe w okresie czasowego przerwania połączeń z oceanem, częściowego wysychania zbiornika i silnego wzrostu zasolenia. Skamieniałości są tam bardzo rzadkie i ograniczone do form tolerujących wzmożone zasolenie (niektóre ślimaki). 
W Polsce najlepsze odsłonięcia wapienia muszlowego znajdują się na Górnym Śląsku, gdzie wapienie są eksploatowane na potrzeby przemysłu cementowego i wapienniczego, np. w miejscowościach Górażdże, Tarnów Opolski, Strzelce Opolskie, w Zagłębiu Dąbrowskim (Ząbkowice) oraz w okolicach Chrzanowa (Płaza). Nieeksploatowane obecnie odsłonięcia wapienia muszlowego są także w Górach Świętokrzyskich i w Górach Kaczawskich we wsi Raciborowice.
Ze względu na to, że nazwa "wapień muszlowy" jest zarezerwowana dla jednostki stratygraficznej, dla odróżnienia nie należy jej stosować dla innych skał, zawierających muszle w dużych ilościach, lecz utworzonych w odmiennych warunkach lub okresach. W takich wypadkach można używać odpowiednich określeń, jak np. "muszlowiec", "wapień z muszlami" itd..

</doc>
<doc id="931338" url="https://pl.wikipedia.org/wiki?curid=931338" title="Richard Alpert">
Richard Alpert



</doc>
<doc id="931345" url="https://pl.wikipedia.org/wiki?curid=931345" title="Basse-Casamance">
Basse-Casamance



</doc>
<doc id="931354" url="https://pl.wikipedia.org/wiki?curid=931354" title="Społeczeństwo konsumpcyjne">
Społeczeństwo konsumpcyjne



</doc>
<doc id="931356" url="https://pl.wikipedia.org/wiki?curid=931356" title="Campinense Clube">
Campinense Clube

Campinense Clube - brazylijski klub piłkarski z siedzibą w mieście Campina Grande leżącym w stanie Paraíba.
Historia.
Klub Campinense założony został 12 kwietnia 1915 roku. Obecnie klub gra w lidze stanowej Campeonato Paraibano.

</doc>
<doc id="931358" url="https://pl.wikipedia.org/wiki?curid=931358" title="Kodeks Trivulziów">
Kodeks Trivulziów

Kodeks Trivulziów (włos. "Codex Trivulzianus") - zbiór notatek Leonarda da Vinci 
Jego nazwa pochodzi od mediolańskiego rodu, którego był własnością w XVIII w. Znajdują się tam dane architektoniczne, a także najwcześniejsze groteskowe rysunki Leonarda. 

</doc>
<doc id="931362" url="https://pl.wikipedia.org/wiki?curid=931362" title="Codex Trivulzianus">
Codex Trivulzianus



</doc>
<doc id="931364" url="https://pl.wikipedia.org/wiki?curid=931364" title="Jan Lubiński">
Jan Lubiński

Jan Antoni Lubiński (ur. 7 stycznia 1953 w Przechlewie) – polski lekarz, prof. dr hab. n. med., specjalista w dziedzinie patomorfologii oraz genetyki klinicznej. Kierownik Katedry Onkologii i Zakładu Genetyki i Patomorfologii na Wydziale Lekarsko-Biotechnologicznym i Medycyny Laboratoryjnej Pomorskiego Uniwersytetu Medycznego w Szczecinie oraz działającego przy tej uczelni Międzynarodowego Centrum Nowotworów Dziedzicznych. Konsultant krajowy w dziedzinie genetyki klinicznej, członek Prezydium Komitetu Genetyki Człowieka i Patologii Molekularnej PAN (Wydział V Nauk Medycznych), przewodniczący Komisji Odwoławczej Narodowego Centrum Badań i Rozwoju, Prezes spółki Read-Gene SA notowanej na giełdzie NewConnect.
Badacz nowotworów dziedzicznych, m.in. dziedzicznego raka sutka i jajnika oraz dziedzicznego niepolipowatego raka jelita grubego.
W życiu prywatnym mąż dr hab. Teresy Lubińskiej, prof. Uniwersytetu Szczecińskiego, byłej minister finansów. Mają syna Szymona.
Stypendysta Instytutu L. Pasteura w Paryżu oraz Programu Fulbrighta w Filadelfii. W roku 2008 otrzymał Perłę Honorową Polskiej Gospodarki (w kategorii nauka), przyznawaną przez redakcję "Polish Market" „wybitnym osobom i instytucjom, których dorobek zawodowy, doświadczenie, prestiż i etyka dają rękojmię uznania ich za ambasadorów najwyższych polskich wartości”.
Jan Lubiński jest regularnie ukazuje się na „Liście Stu” (najbardziej wpływowych ludzi w polskiej medycynie), która jest kompilowana corocznie przez czasopismo „Puls Medycyny”.
W roku 2009 został odznaczony Krzyżem Oficerskim Orderu Odrodzenia Polski "Za osiągnięcia w podejmowanej z pożytkiem dla kraju pracy zawodowej i działalności społecznej". Został uhonorowany tytułem Ambasador Szczecina.

</doc>
<doc id="931365" url="https://pl.wikipedia.org/wiki?curid=931365" title="Kajper">
Kajper

Kajper – nieformalna jednostka stratygraficzna triasu wydzielona na terenie Polski pozakarpackiej i Niemiec (poza Alpami) w oparciu o kryteria litostratygraficzne. Leży powyżej wapienia muszlowego, a poniżej retyku. 
Kajper reprezentuje wyższą część profilu skalnego triasu, powstałą głównie w środowisku lądowym. Przeważnie jest on dwudzielny. Dolną część, zwaną kajprem dolnym (albo kajprem węglowym) budują głównie szare piaskowce i mułowce z rzadkimi przewarstwieniami wapieni, iłowców i węgli brunatnych. Są to przeważnie utwory rzeczne, rzadziej jeziorne, a wapienie reprezentują krótkotrwałe epizody zalewania przez pobliskie morze. Górny kajper zbudowany jest przez gruby kompleks czerwonych iłowców i mułowców z licznymi soczewkami gipsów i anhydrytów. Utwory te powstały w rozległych słonawych jeziorach, w klimacie suchym i gorącym. W środkowej części kajpru górnego jest seria szarych piaskowców rzecznych z licznymi szczątkami kopalnej roślinności, nazywana z tego powodu piaskowcem trzciniastym (lub trzcinowym). Reprezentuje ona epizod zwiększonej wilgotności klimatu. W Polsce, a zwłaszcza w Niemczech, w kajprze znaleziono liczne szczątki, a nawet całe szkielety kopalnych płazów i gadów. 

</doc>
<doc id="931366" url="https://pl.wikipedia.org/wiki?curid=931366" title="Współsprawstwo">
Współsprawstwo

Współsprawstwo – jedna z postaci sprawstwa. Polega na zrealizowaniu ustawowych znamion czynu zabronionego wspólnie i w porozumieniu z inną osobą (lub osobami). Konstrukcja ta pozwala na przypisanie odpowiedzialności każdemu ze współsprawców za to, co uczynili pozostali, jeżeli pozostawało to w ramach porozumienia.
Jego zasadniczym elementem jest istniejące między współsprawcami porozumienie, obejmujące wspólną realizację ustawowych znamion czynu zabronionego. Forma porozumienia jest dowolna, istotne jest tylko, aby porozumienie rzeczywiście istniało. Możliwe jest popełnienie we współsprawstwie zarówno przestępstw umyślnych, jak nieumyślnych. W tym ostatnim wypadku porozumienie obejmuje wspólne naruszenie reguł ostrożności.
Możliwe jest współsprawstwo zarówno przestępstw z działania, jak z zaniechania.
Każdy ze współsprawców odpowiada w granicach własnego zamiaru lub nieumyślności. 
Zakres odpowiedzialności współsprawców zależy od treści wiążącego ich porozumienia. Każdy z nich odpowiada za wszystko to, co popełnili pozostali, jeżeli było to zgodne z porozumieniem. Nie odpowiada natomiast za zachowania pozostałych współsprawców wykraczające poza ramy porozumienia (eksces).
Wymiar kary za współsprawstwo.
Współsprawca nie podlega karze, jeżeli dobrowolnie zapobiegł popełnieniu czynu zabronionego (czynny żal). Natomiast jeżeli współsprawca dobrowolnie starał się zapobiec popełnieniu czynu zabronionego (bezskuteczny czynny żal), sąd może zastosować nadzwyczajne złagodzenie kary.

</doc>
<doc id="931367" url="https://pl.wikipedia.org/wiki?curid=931367" title="Never Again (singel Kelly Clarkson)">
Never Again (singel Kelly Clarkson)

Never Again – piosenka pop rockowa stworzona przez Kelly Clarkson i Jimmy’ego Messera na trzeci album studyjny Clarkson, "„My December”" (2007). Wyprodukowany przez Davida Kahna, utwór wydany został jako pierwszy singel promujący krążek dnia 24 kwietnia 2007 w Stanach Zjednoczonych.
Informacje o singlu.
Kelly Clarkson stworzyła utwór w roku 2004 wraz z kompozycjami „Behind These Hazel Eyes” oraz „Where Is Your Heart”, jednak według artystki piosenki te „zupełnie różnią się od siebie”. „Never Again” wokalistka opisuje jako „niegrzeczniejsze” od jej poprzednich dokonań, przez co Clarkson zastanawiała się nad odrzuceniem kompozycji z oficjalnej listy utworów albumu "My December". Swą koncepcję zmieniła, czyniąc z piosenki główny singel oraz kompozycję otwierającą krążek, uzasadniając swój wybór słowami „ten utwór ma niesamowitą energię i szczerze mówiąc, pisząc go byłam strasznie wściekła, co da się wywnioskować po jego przesłuchaniu”.
W jednym z wywiadów Clarkson wyznała, iż przy pracy nad singlem inspirowała się utworami „You Oughta Know” Alanis Morissette oraz „Never Again” Pat Benatar, co jednemu z pracowników jej wytwórni płytowej nie spodobało się. Clarkson w rozmowie z nim nakłoniła go do zmiany zdania mówiąc „lubię każdą rockową laskę, która lubi to co robi. Co śmieszniejsze wszyscy postrzegamy Pat Benatar jako ikonę rocka, a ona jest także dobra w muzyce pop. Też jestem trochę popowa – po prostu jestem pop rockową dziewczyną, której z tym dobrze”.
Clarkson potwierdziła tytuł i datę wydania singla 4 kwietnia 2007 za pośrednictwem swej oficjalnej strony internetowej. Singel udostępniono 20 kwietnia przez iTunes Store, jednak utwór wycofano ze sprzedaży cyfrowej po kilku godzinach. Trzy dni później, 23 kwietnia 2007 „Never Again” ponownie dostępny był do kupienia za pośrednictwem tego samego sklepu internetowego jedynie w Stanach Zjednoczonych. W Wielkiej Brytanii singel ukazał się 11 czerwca 2007, ponad miesiąc później od premiery utworu w większości krajów świata.
Wydanie singla.
Singel zadebiutował na pozycji 8. notowania Billboard Hot 100 12 maja 2007, w pierwszym tygodniu od premiery, sprzedając się w liczbie przekraczającej 100 000 egzemplarzy. Trzy tygodnie później kompozycja znalazła się na miejscu 17., jednak 9 czerwca 2007 po występie Clarkson w programie "American Idol" „Never Again” zanotował awans o osiem pozycji zajmując miejsce 9. W sumie na notowaniu singel spędził szesnaście tygodni, zyskując certyfikat złotej płyty za sprzedaż 500 000 kopii.
W Wielkiej Brytanii kompozycja debiutowała na pozycji 9. w notowaniu UK Singles Chart tydzień po premierze singla na płycie kompaktowej. Utwór nie zyskał spektakularnego sukcesu komercyjnego, spędzając w zestawieniu dwa miesiące. Największy sukces piosenka zyskała w Australii, gdzie 4 czerwca 2007 zadebiutowała na miejscu 5., by osiem tygodni spędzić w Top 10 oficjalnego zestawienia najlepiej sprzedających się singli. Na liście, utwór spędził dwadzieścia dwa tygodnie, czyniąc z „Never Again” najdłużej przebywającym singlem Clarkson na notowaniu ARIA Charts.
Teledysk.
Teledysk do singla nagrywany był w kwietniu 2007 roku oraz reżyserowany przez Jospeha Kahna. Premiera klipu miała miejsce 1 maja 2007 w programie "Total Request Live" na antenie stacji telewizyjnej MTV. Tego samego miesiąca wideoklip ukazał się w sprzedaży cyfrowej za pośrednictwem witryny iTunes Store.
Klip ukazuje spisek ukochanego Clarkson (Dominic Figlio), który po próbie utopienia wokalistki planuje życie z inną kobietą, jednak nie pozwala mu na to sama artystka. Ta nawiedza go i torturuje w każdym momencie jego życia, zjawiając się w samochodzie, lotnisku bądź łazience. Finalne ujęcie przedstawia przestępcę wracającego na miejsce zbrodni, z którego wychodzi i odjeżdża niedoszła ofiara mężczyzny. Podczas trwania teledysku ukazują się sceny prezentujące Clarkson wykonującą utwór wraz z zespołem w białym pomieszczeniu.

</doc>
<doc id="931372" url="https://pl.wikipedia.org/wiki?curid=931372" title="ROPAX">
ROPAX



</doc>
<doc id="931373" url="https://pl.wikipedia.org/wiki?curid=931373" title="Konczeto">
Konczeto

Konczeto (bułg. Кончето, Konik) – grań pomiędzy szczytami Banski Suchodoł (2884 m n.p.m.) i Kuteło (2908 m n.p.m.) w górach Piryn w Bułgarii, na wysokości ok. 2780 m n.p.m. Po obu stronach grań opada stromymi ścianami: północno-zachodnia, niemal pionowa o wysokości ok. 300 m i południowo-wschodnia, znacznie mniej stroma (ok. 30 stopni), za to wysoka na 800 m. Na grani rozpięta jest stalowa poręczówka, do której można wpiąć się przy pomocy lonży. 

</doc>
<doc id="931375" url="https://pl.wikipedia.org/wiki?curid=931375" title="Leszczynowiec skąpokwiatowy">
Leszczynowiec skąpokwiatowy

Leszczynowiec skąpokwiatowy ("Corylopsis pauciflora" Siebold &amp; Zucc.) – gatunek rośliny z rodziny oczarowatych. Pochodzi z Japonii (wyspa Honsiu) i Tajwanu.
Zastosowanie.
Jest czasami uprawiany jako roślina ozdobna, szczególnie w parkach i zieleńcach miejskich. Nie jest całkowicie odporny na mróz: wiosną czasami przemarzają mu młode pędy, dlatego też należy go sadzić w miejscach osłoniętych.

</doc>
<doc id="931377" url="https://pl.wikipedia.org/wiki?curid=931377" title="Corylopsis pauciflora">
Corylopsis pauciflora



</doc>
<doc id="931378" url="https://pl.wikipedia.org/wiki?curid=931378" title="Obrotowy zawór urządzenia">
Obrotowy zawór urządzenia

ROTOCAP to urządzenie zabudowane między miseczką zaworu a górnym gniazdem sprężyny lub głowicą silnika a dolnym gniazdem sprężyny. Zasada działania polega na wywoływaniu wzajemnego przemieszczania kątowego miseczki w stosunku do gniazda sprężyny. Przemieszczenie jest wymuszone ruchem kulek przesuwających się w pochyłych rowkach prowadzących na skutek działania osiowej siły ściskającej sprężynę. ROTOCAP ma zadanie okresowe obracanie zaworu. Rozwiązanie to zapewnia długotrwałą szczelność zaworu w czasie pracy. Używanie tego rozwiązania zwiększa sprawność ogólną silnika spalinowego.

</doc>
<doc id="931379" url="https://pl.wikipedia.org/wiki?curid=931379" title="Formy stadialne">
Formy stadialne



</doc>
<doc id="931381" url="https://pl.wikipedia.org/wiki?curid=931381" title="Inhibitory β-laktamaz">
Inhibitory β-laktamaz



</doc>
<doc id="931382" url="https://pl.wikipedia.org/wiki?curid=931382" title="Club Penguin">
Club Penguin

Club Penguin – przeglądarkowa gra komputerowa z gatunku MMORPG wyprodukowana przez New Horizon Interactive (obecnie Club Penguin Entertainment). Do dyspozycji graczy oddano różne minigry, których akcja rozgrywała się w wirtualnym, zimowym świecie. Ich bohaterami były pingwiny. "Club Penguin" miał premierę 24 października 2005 i skupił wokół siebie znaczącą społeczność, liczącą do września 2011 roku około 150 milionów użytkowników. Sukces gry doprowadził w sierpniu 2007 roku do wykupienia New Horizon Entertainment przez The Walt Disney Company za 350 milionów dolarów.
30 stycznia 2017 administracja "Club Penguin" zapowiedziała wyłączenie serwerów gry, które nastąpiło 29 marca 2017. Jednocześnie ogłoszono, że w przygotowaniu jest nowa produkcja o nazwie "Club Penguin Island".
Club Penguin Island.
Oficjalna kontynuacja pod tytułem "Club Penguin Island" wyszła 29 marca 2017 na Android i IOS, a następnie 30 listopada tego samego roku na systemy Windows i MacOS.
Gra nie była jednak dużym sukcesem, i już 27 września 2018 roku ogłoszono jej zamknięcie, które odbyło się 20 grudnia tego samego roku o godzinie 10:00 PST. 
Ostatnia aktualizacja wyszła 5 listopada 2018 (wersja 1.13.0) I wprowadziła możliwość grania offline. 
Obecnie nie istnieje żadna oficjalnie wspierana gra z serii Club Penguin

</doc>
<doc id="931383" url="https://pl.wikipedia.org/wiki?curid=931383" title="Monobaktam">
Monobaktam



</doc>
<doc id="931384" url="https://pl.wikipedia.org/wiki?curid=931384" title="Karbapenem">
Karbapenem



</doc>
<doc id="931388" url="https://pl.wikipedia.org/wiki?curid=931388" title="Inhibitor beta-laktamaz">
Inhibitor beta-laktamaz



</doc>
<doc id="931390" url="https://pl.wikipedia.org/wiki?curid=931390" title="Inhibitory beta-laktamaz">
Inhibitory beta-laktamaz

Inhibitory β-laktamaz – naturalne lub syntetyczne związki chemiczne, stosowane w celu zapobiegania oporności na antybiotyki wynikającej z obecności w komórce bakteryjnej β-laktamaz. Związki te są zbliżone budową chemiczną do antybiotyków β-laktamowych, mogą zatem łączyć się z β-laktamazami i dezaktywować je.
Naturalnym inhibitorem jest kwas klawulanowy. Uzyskano też związki syntetyczne o podobnym działaniu: sulbaktam i tazobaktam.

</doc>
<doc id="931392" url="https://pl.wikipedia.org/wiki?curid=931392" title="Inhibitor beta laktamaz">
Inhibitor beta laktamaz



</doc>
<doc id="931394" url="https://pl.wikipedia.org/wiki?curid=931394" title="Kodeks mariański">
Kodeks mariański

Kodeks mariański (łac. "Codex Marianus") – manuskrypt głagolicki zawierający tekst 4 ewangelii w przekładzie na język staro-cerkiewno-słowiański, pochodzący z końca X wieku lub początku XI wieku. Zawiera 175 kart, brak w nim jednak początku i końca, a spisana cyrylicą karta 134 została dodana w XIV wieku.
Został odnaleziony przez Wiktora Grigorowicza w klasztorze NMP na górze Athos w 1845 roku i przewieziony do Rosji. Dwie pierwsze karty Kodeksu przechowywane są w Wiedniu, pozostałe 173 w Moskwie. Pełne wydanie tekstu ogłosił w 1883 roku Vatroslav Jagić, w 1960 roku ukazał się jego przedruk fototypiczny.

</doc>
<doc id="931402" url="https://pl.wikipedia.org/wiki?curid=931402" title="Liveforfuck">
Liveforfuck

Liveforfuck – album koncertowy grupy Kr’shna Brothers. Materiał zarejestrowano 28 stycznia 1994 roku, w studio "Giełda" w Poznaniu podczas koncertu dla radia "Merkury". Zespół wystąpił w następującym składzie:

</doc>
<doc id="931407" url="https://pl.wikipedia.org/wiki?curid=931407" title="Samsung D600">
Samsung D600



</doc>
<doc id="931410" url="https://pl.wikipedia.org/wiki?curid=931410" title="Dawid Lande (kupiec)">
Dawid Lande (kupiec)

Dawid Lande (ur. 17 lutego 1786 w Ostrowie Wielkopolskim, zm. 15 sierpnia 1858 w Kaliszu) – kupiec, właściciel fabryki przędzy, jednej z największych w kalisko-mazowieckim okręgu przemysłowym.
W 1810 zamieszkał w Kaliszu, gdzie w 1822 założył fabrykę sukna. Prowadził tam hurtowy handel przędzą bawełnianą, był odbiorcą tkanin, półfabrykatów i gotowych wyrobów przędzy. Następne składy przędzy otworzył w Pabianicach i Zduńskiej Woli.
W 1835 otrzymał pozwolenie na "handel kupiecki towarami korzennymi, przędzą bawełnianą zagraniczną i farbami" w Łodzi. Swój skład prowadził przy ul. Piotrkowskiej 180 wspólnie z Ludwikiem Mamrothem. W 1846 wybudował na rogu ulic Wólczańskiej i Kątnej (obecnie Wróblewskiego) przędzalnię, wyposażoną w najnowsze maszyny i urządzenia. Było to po fabryce Ludwika Geyera największe w Łodzi przedsiębiorstwo produkujące przędzę bawełnianą.

</doc>
<doc id="931411" url="https://pl.wikipedia.org/wiki?curid=931411" title="Samsung D500">
Samsung D500



</doc>
<doc id="931413" url="https://pl.wikipedia.org/wiki?curid=931413" title="Samsung E900">
Samsung E900



</doc>
<doc id="931417" url="https://pl.wikipedia.org/wiki?curid=931417" title="Samsung X700">
Samsung X700



</doc>
<doc id="931430" url="https://pl.wikipedia.org/wiki?curid=931430" title="Chang Chun-hsiung">
Chang Chun-hsiung

Chang Chun-hsiung (; ur. 23 marca 1938) – polityk tajwański, premier Republiki Chińskiej w latach 2000-2002 oraz od 12 maja 2007 do 20 maja 2008.
Życiorys.
Chang Chun-hsiung w 1960 ukończył prawo na Tajwańskim Uniwersytecie Narodowym. W 1979 zaangażował się w działalność polityczną i jako prawnik bronił dysydentów oskarżonych o zorganizowanie prodemokratycznej demonstracji w Kaohsiung. 
W latach 1982-1986 był przewodniczącym lokalnego oddziału YMCA w Kaohsiung. W 1986 był jednym ze współzałożycieli Demokratycznej Partii Postępowej (DPP) i wszedł do Komitetu Centralnego partii.
Od 1983 do 2000 zasiadał w parlamencie. Jako poseł należał do parlamentarnej Komisji Sądownictwa, Komisji Spraw Wewnętrznych oraz Komisji Transportu i Komunikacji. 
W 2000 w czasie kampanii prezydenckiej przewodził sztabowi prezydenta Chen Shui-biana. Po jego sukcesie wyborczym, Chang Chun-hsiung został sekretarzem generalnym w prezydenckim biurze oraz wicepremierem Republiki Chińskiej. 6 października 2000 objął stanowisko szefa rządu i sprawował ten urząd do 1 lutego 2002.
W 2002 został sekretarzem generalnym DPP, a także doradcą w jego biurze prezydenta. 
W wyborach parlamentarnych w 2004 DPP pod jego przewodnictwem uzyskała słabszy wynik i w rezultacie Stronnictwo Zielonych, którą współtworzy, nie zdobyła większości parlamentarnej. W wyniku tego Chang Chun-hsiung zrezygnował z funkcji sekretarza generalnego. 
12 maja 2007 po rezygnacji ze stanowiska szefa rządu przez Su Tseng-changa, Chang Chun-hsiung ponownie został mianowany premierem Republiki Chińskiej. 20 maja 2008 przestał pełnić swój urząd.
Chang Chun-hsiung jest żonaty, ma trzech synów i córkę. W przeszłości był krytykowany z powodu swego życia osobistego. Zarzucano mu bigamię, ponieważ będąc żonatym utrzymywał związek z inną kobietą. Dopiero po rezygnacji z urzędu premiera rozwiódł się z żoną i zawarł ponownie małżeństwo ze swoją dotychczasową partnerką.

</doc>
<doc id="931435" url="https://pl.wikipedia.org/wiki?curid=931435" title="Ostap Steca">
Ostap Steca

Ostap Steca, ukr. Остап Стеца (ur. 18 lipca 1900 w Komańczy, zm. 23 marca 1978 w Moskwie) – ukraiński, radziecki oraz polski wojskowy łemkowskiego pochodzenia, generał major Armii Czerwonej oraz generał brygady ludowego Wojska Polskiego, członek Państwowej Komisji Bezpieczeństwa.
Życiorys.
W czasie I wojny światowej wstąpił ochotniczo do oddziałów Ukraińskich Strzelców Siczowych. W 1916 dostał się do niewoli rosyjskiej. W latach 1918–1919 żołnierz Ukraińskiej Armii Halickiej, walczył przeciw Polsce w wojnie polsko-ukraińskiej. Później walczył w szeregach Czerwonej Ukraińskiej Armii Halickiej w wojnie polsko-bolszewickiej.
Od roku 1921 w Związku Radzieckim jako zawodowy oficer Armii Czerwonej. Pracował w szkolnictwie wojskowym. W roku 1944 oddelegowany przez władze ZSRR do Wojska Polskiego. Od 19 kwietnia 1944 do 20 kwietnia 1945 był szefem sztabu 1 Dywizji Piechoty. Po wojnie komendant Oficerskiej Szkoły Piechoty nr 3 w Inowrocławiu.
Jako generał Wojska Polskiego do czasu rozpoczęcia akcji „Wisła” opracowywał m.in. raporty dotyczące stopnia zwalczania ukraińskiego podziemia w Polsce. Był współautorem większości dokumentów opracowanych przez Sztab Generalny WP w związku z akcją „Wisła”. Był współautorem koncepcji przesiedlenia z terenów Polski południowo-wschodniej Ukraińców i Łemków na Ziemie Odzyskane.
Następnie pełnił do 1948 roku funkcję szefa Oddziału III (operacyjnego) Sztabu Generalnego WP oraz był zastępcą komendanta Akademii Sztabu Generalnego WP ds. naukowych.
Od 31 grudnia 1954 do 6 grudnia 1955 pełnił m.in. czasowo obowiązki dowódcy Śląskiego Okręgu Wojskowego w czasie nieobecności generała dywizji Wsiewołoda Strażewskiego.
W roku 1956 wyjechał na stałe do ZSRR.
Jako generał major w stanie spoczynku był członkiem zarządu Towarzystwa Przyjaźni Polsko-Radzieckiej.

</doc>
<doc id="931441" url="https://pl.wikipedia.org/wiki?curid=931441" title="Śpiewaczka">
Śpiewaczka



</doc>
<doc id="931443" url="https://pl.wikipedia.org/wiki?curid=931443" title="Ostrosłup ścięty">
Ostrosłup ścięty

Ostrosłup ścięty – bryła powstała w wyniku przecięcia ostrosłupa płaszczyzną równoległą do podstawy ostrosłupa i odrzucenia punktów leżących po stronie jego wierzchołka.
Posiada on dwie równoległe podstawy, jednokładne względem wierzchołka pierwotnego ostrosłupa i podobne do siebie. Ściany boczne są trapezami, których podstawy są bokami podstaw ostrosłupa ściętego.
Wzory.
Wzór na objętość ostrosłupa ściętego:
Wzór na pole powierzchni całkowitej ostrosłupa ściętego:

</doc>
<doc id="931444" url="https://pl.wikipedia.org/wiki?curid=931444" title="Wielki Steward Szkocji">
Wielki Steward Szkocji

Wielki Steward Szkocji jest na pierwszym miejscu wśród Wielkich Urzędników Państwowych. Godność w XI–XIII w. stała się dziedziczna w rodzie potomków normańskiego rycerza Waltera, pierwszego Wielkiego Stewarda Szkocji. Stąd pochodzi nazwisko szkockiego rodu i klanu Stewart (Steward), którego gałąź dała początek szkockiej i brytyjskiej dynastii Stuartów. Od 1398 roku stewardem jest Książę Rothesay. 

</doc>
<doc id="931445" url="https://pl.wikipedia.org/wiki?curid=931445" title="Ulica Alojzego Śliwy w Olsztynie">
Ulica Alojzego Śliwy w Olsztynie

Ulica Śliwy – jedna z głównych arterii Podgrodzia, łącząca Śródmieście z Kortowem i południowymi dzielnicami Olsztyna. Ulica Śliwy jest również łącznikiem placu Roosevelta (czyli skrzyżowanie alei Niepodległości, ulicy Szrajbera, i ulicy Mochnackiego) z aleją Warszawską, która prowadzi w kierunku wylotówki na Olsztynek i Warszawę, również tranzytu ruchu z Ostródy i Grudziądza z ruchem z Augustowa i Ogrodnik. Wzdłuż ulicy znajdują się w większości domy i bloki mieszkalne oraz tereny niezabudowane. Ulica została wybudowana w ramach inwestycji przed odbywającymi się w 1978 roku w Olsztynie dożynkami centralnymi.
Nazwę ulicy zawdzięcza Alojzemu Śliwie (ps. Kuba spod Gietrzwałdu (1885-1969), który został pochowany w Olsztynie. Olsztyński czarny szlak turystyczny również nosi jego imię.
Dane ulicy.
Ulica Śliwy jest ulicą dwujezdniową (z pasem zieleni oddzielającym obie jezdnie) po dwa pasy ruchu. Ruch tranzytowy przeniósł się ze Śródmieścia Olsztyna na aleję Obrońców Tobruku oraz na ulicę Tuwima, odkąd je wybudowano.
W ciągu ulicy Śliwy znajdują się dwie sygnalizacje świetlne:
Komunikacja.
Wzdłuż ulicy Śliwy, nieopodal placu Roosevelta, po obu stronach znajdują się przystanki autobusowe. Przy przystanku "Plac Roosevelta" zatrzymują się autobusy następujących linii (w tym dwóch nocnych): 103, 105, 109, 113, 128, 136, 309, N01 i N02.

</doc>
<doc id="931448" url="https://pl.wikipedia.org/wiki?curid=931448" title="Druga Strona Lustra">
Druga Strona Lustra

Druga Strona Lustra – polski zespół grający muzykę reggae. Powstał w 2002 roku. Tworzą go Jarosław "Maxim" Szklarczyk oraz Zygmunt "Zigi" Tomala. 
We wrześniu 2005 roku nakładem wytwórni W Moich Oczach ukazał się singel "Fundamental/Propaganda", a w lutym 2006 album "Język Żywiołów". Warstwę instrumentalną albumu wzbogaciła sekcja dęta zespołu Bakshish. W ramach promocji "Języka Żywiołów" zespół zagrał kilkadziesiąt koncertów, w tym na największych polskich festiwalach muzyki reggae, gościł na antenach stacji radiowych i telewizyjnych.
W 2006 roku utwór ""Płonę" zasilił kompilacyjny album czołowych polskich artystów reggae "Far Away From Jamaica".
W roku 2007 muzycy postanowili zastąpić ideę sound-systemowego grania na rzecz prawdziwych instrumentów, dzięki czemu powstał Maxim Jammin Band - zespół instrumentalistów, wspomagających Drugą Stronę Lustra na koncertach.
W tym także roku utwór "Selekta"" znalazł się na płycie Tabu Duby. 8 września 2008 roku ukazał się drugi album zatytułowany "Maxim Jammin".

</doc>
<doc id="931452" url="https://pl.wikipedia.org/wiki?curid=931452" title="Bragantino Braganca Paulista">
Bragantino Braganca Paulista



</doc>
<doc id="931453" url="https://pl.wikipedia.org/wiki?curid=931453" title="Doboj">
Doboj

Doboj (cyr. Добој) – miasto w Bośni i Hercegowinie, w Republice Serbskiej, siedziba miasta Doboj. Leży nad rzeką Bośnią. W 2013 roku liczyło 24 349 mieszkańców.
Węzeł kolejowy. Siedziba dyrekcji Kolei Republiki Serbskiej oraz Kolei Bośni i Hercegowiny. W mieście znajduje się forteca z XV wieku.

</doc>
<doc id="931455" url="https://pl.wikipedia.org/wiki?curid=931455" title="Zmuszanie do określonego zachowania">
Zmuszanie do określonego zachowania

Zmuszanie do określonego zachowania – występek polegający na stosowaniu przemocy wobec osoby lub groźby bezprawnej w celu zmuszenia innej osoby do działania, zaniechania lub znoszenia.
Przemoc wobec osoby to działanie fizyczne bezpośrednio skierowane wobec pokrzywdzonego albo innej osoby (najczęściej takiej, z którą pokrzywdzonego łączy związek uczuciowy, np. dziecka).
Przestępstwo zostaje dokonane z chwilą zastosowania przez sprawcę przemocy wobec osoby lub groźby bezprawnej. Skutek w postaci podjęcia określonych czynności przez pozostającego pod wpływem przymusu pokrzywdzonego nie należy do znamion przestępstwa i nie ma znaczenia dla jego zaistnienia
Tej samej karze podlega, kto w celu zmuszenia innej osoby do działania, zaniechania lub znoszenia stosuje przemoc innego rodzaju uporczywie lub w sposób istotnie utrudniający innej osobie korzystanie z zajmowanego lokalu mieszkalnego.
Sprawca realizuje typ kwalifikowany przestępstwa zmuszania, jeśli działa w celu wymuszenia zwrotu wierzytelności obiektywnie istniejącej w myśl stosownych przepisów prawa cywilnego. Osoba, która w sposób przestępny domaga się zwrotu wierzytelności nieistniejącej nie popełnia przestępstwa zmuszania. Jej zachowanie stanowi bowiem realizację znamion surowiej karanego występku wymuszenia rozbójniczego. Odmienne stanowisko zajmuje Sąd Najwyższy, który uważa, że dla przypisania typu kwalifikowanego zmuszania wystarcza, że sprawca działa w subiektywnym przekonaniu (także błędnym), ze wymusza zwrot istniejącej wierzytelności.
Przestępstwo obejmuje także zmuszanie do podjęcia czynności religijnej lub udziału obrzędzie religijnym oraz zmuszanie do powstrzymania się od nich, co w obecnym kodeksie nie stanowi odrębnego przestępstwa. Było ono przewidziane w art. 196 kodeksu karnego z 1969. Kodeks ten przewidywał za nie karę pozbawienia wolności do 5 lat.

</doc>
<doc id="931456" url="https://pl.wikipedia.org/wiki?curid=931456" title="Londrina EC">
Londrina EC

Londrina Esporte Clube – brazylijski klub piłkarski z siedzibą w mieście Londrina leżącym w stanie Parana.
Historia.
Londrina założona została przez grupę sportowców, którzy oglądając na stadionie Rolândia towarzyski mecz między klubami Nacional i Vasco da Gama zdecydowali, że zamiast jeździć i oglądać mecze na stadionie Rolândia założą klub piłkarski we własnym mieście. Nowy klub o nazwie Londrina Futebol e Regatas powstał 5 kwietnia 1956 roku, a wybrane wtedy barwy biało-niebieskie obowiązują w klubie do dziś.
W roku 1969 dwa kluby z miasta Londrina – Londrina Futebol e Regatas i Paraná Esporte Clube dokonały fuzji tworząc klub Londrina Esporte Clube. Barwami połączonego klubu były czerwień i biel. W roku 1972 prezes klubu Carlos Antônio Franchello przywrócił klubowi barwy biało-niebieskie.

</doc>
<doc id="931460" url="https://pl.wikipedia.org/wiki?curid=931460" title="Wilhelm Heski">
Wilhelm Heski

Wilhelm Heski (ur. 24 grudnia 1787 w Biebrich, zm. 5 września 1867 w Kopenhadze) – tytularny landgraf Hesji-Kassel z linii Hesja-Rumpenheim, syn Fryderyka Heskiego i Karoliny Nassau-Usingen.
Życiorys.
Jego dziadkami ze strony ojca byli Fryderyk II – landgraf Hesji-Kassel i Maria Hanowerska – księżniczka Wielkiej Brytanii. Wilhelm urodził się w Biebrich. 10 listopada 1810 w pałacu Amalienborg ożenił się z duńską księżniczką Luizą Charlottą (1789–1864), córką Fryderyka Oldenburga (1753–1805) i Zofii Meklemburskiej (1758-1794). Para doczekała się szóstki dzieci:
Wilhelm Heski zmarł w Kopenhadze.

</doc>
<doc id="931461" url="https://pl.wikipedia.org/wiki?curid=931461" title="UNMIN">
UNMIN

UNMIN ("United Nations Mission in Nepal", Misja Narodów Zjednoczonych w Nepalu) – misja polityczna ONZ w Nepalu utworzona 23 stycznia 2007 na mocy rezolucji Rady Bezpieczeństwa ONZ nr 1740. Do jej zadań należy monitorowanie rozbrajania maoistowskich bojówek oraz pomoc w przygotowaniach do wyborów do zgromadzenia konstytucyjnego. Obecny mandat UNMIN upływa w styczniu 2010.
Szefem misji w randze specjalnego wysłannika sekretarza generalnego ONZ był Ian Martin (Wielka Brytania). Wraz z odnowieniem mandatu na początku 2009 roku nowym wysłannikiem sekretarza generalnego ONZ i szefem misji została Karin Landgren

</doc>
<doc id="931464" url="https://pl.wikipedia.org/wiki?curid=931464" title="Emilio Colombo">
Emilio Colombo

Emilio Colombo (ur. 11 kwietnia 1920 w Potenzy, zm. 24 czerwca 2013 w Rzymie) – włoski polityk, działacz Chrześcijańskiej Demokracji, premier Włoch w latach 1970–1972, przewodniczący Parlamentu Europejskiego od 1977 do 1979. Przez ponad 45 lat nieprzerwanie parlamentarzysta krajowy. Wiceminister i minister w około trzydziestu rządach. Od 2003 dożywotni członek Senatu.
Życiorys.
Z wykształcenia prawnik. Zaangażował się w działalność młodzieżowych organizacji chrześcijańskich, pełnił m.in. funkcję wiceprzewodniczącego akcji katolickiej. Później przez wiele lat był jednym z liderów Chrześcijańskiej Demokracji.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. W tym samym roku został po raz pierwszy wybrany do Izby Deputowanych. W niższej izbie włoskiego parlamentu zasiadał nieprzerwanie do 1992 jako poseł I, II, III, IV, V, VI, VII, VIII, IX, X i XI kadencji.
Pomiędzy 1948 a 1993 Emilio Colombo wielokrotnie wchodził w skład włoskich rządów jako:
Od 6 sierpnia 1970 do 17 lutego 1972 sprawował urząd premiera. Zaplecze rządu stanowiły partie chadeków, socjalistów, socjaldemokratów i republikanów. Od 6 marca 1971 do końca urzędowania pełnił jednocześnie obowiązki ministra sprawiedliwości.
W 1976 został powołany w skład Parlamentu Europejskiego. Rok później objął stanowisko jego przewodniczącego, które zajmował przez dwa lata. W pierwszych powszechnych wyborach europejskich uzyskał mandat eurodeputowanego, z którego zrezygnował po niespełna roku (przewodniczył w tym czasie Komisji ds. Kwestii Politycznych). Po raz kolejny został wybrany do PE III kadencji w 1989, zasiadał w nim do 1992. Wchodził w skład grupy Europejskiej Partii Ludowej. Po rozwiązaniu chadecji w pierwszej połowie lat 90. działał m.in. we Włoskiej Partii Ludowej.
14 stycznia 2003 prezydent Carlo Azeglio Ciampi mianował Emilia Colombo dożywotnim senatorem.
Odznaczony m.in. francuską Legią Honorową II klasy i Krzyżem Wielkim Orderu Zasługi Republiki Włoskiej (1993).

</doc>
<doc id="931468" url="https://pl.wikipedia.org/wiki?curid=931468" title="Ulises Solís">
Ulises Solís

Jose Ulises Solís (ur. 28 sierpnia 1981 w Guadalajarze) – meksykański bokser, były mistrz świata organizacji IBF w kategorii junior muszej (do 108 funtów).
Solís rozpoczął karierę w kwietniu 2000. We wrześniu 2003 pokonał przyszłego mistrza świata WBC, Edgara Sosę.
W lipcu 2004 dostał szansę zdobycia pasa mistrzowskiego organizacji WBO, ale nie wykorzystał jej, przegrywając z Nelsonem Dieppą (była to jego pierwsza porażka w karierze).
Półtora roku później, w styczniu 2006, po raz drugi wystąpił w pojedynku o tytuł mistrza świata, tym razem organizacji IBF. Tej okazji już nie zmarnował i po wygraniu na punkty z Willem Grigsby został mistrzem.
W tym samym roku jeszcze dwukrotnie skutecznie bronił swojego mistrzowskiego pasa – z byłym mistrzem organizacji WBC Erikiem Ortizem oraz, po zaciętym pojedynku zakończonym remisem, z Omarem Salado.
25 stycznia 2007 doszło do walki rewanżowej z Grigsbym, w której ponownie wygrał Solís. Cztery miesiące później Meksykanin po raz czwarty obronił swój tytuł. Pretendentem był były mistrz świata WBC w kategorii słomkowej, Jose Antonio Aguirre. Solís wygrał ten pojedynek przez techniczny nokaut w dziewiątej rundzie. 4 sierpnia 2007, pokonał przez techniczny nokaut w ósmej rundzie Rodela Mayola. W ostatniej walce w 2007, Solís wygrał przez techniczny nokaut w dziewiątej rundzie z Bertem Batawangiem.
12 lipca 2008 pokonał na punkty Filipińczyka Glenna Donaire. Niecałe cztery miesiące później pokonał, również na punkty, Nerysa Espinozę.
Tytuł mistrza świata stracił 19 kwietnia 2009 roku przegrywając przez techniczny nokaut w jedenastej rundzie z Brianem Vilorią. Meksykanin doznał rozcięć skóry nad oboma oczami, sędzia odebrał mu też po punkcie w rundach trzeciej i piątej za uderzenia poniżej pasa.
Na ring powrócił we wrześniu 2009 roku, pokonując mało znanego boksera Dirceu Cabarcę. 27 marca 2010 roku pokonał w walce eliminacyjnej IBF Berta Batawanga, który nie wyszedł do walki po przerwie między piątą i szóstą rundą.

</doc>
<doc id="931474" url="https://pl.wikipedia.org/wiki?curid=931474" title="Ciabatta">
Ciabatta

Ciabatta – włoski biały chleb, robiony z mąki pszennej i drożdży. Bochenek ciabatty jest wydłużony, szeroki i płaskawy. Po włosku słowo ciabatta oznacza „kapeć”. Od drugiej połowy lat 90, jest szeroko znana w Europie i Stanach Zjednoczonych, najczęściej używana do kanapek. Za twórcę wypieku uznaje się Arnaldo Cavallari włoskiego piekarza, który wypiekł pierwszą ciabatte w 1982. 
Każdy region Włoch ma swoją odmianę wypieku. Z regionu jeziora Como chleb ma chrupiącą skórkę, jest miękki, ma puszysty środek i jest bardzo lekka. W Toskanii, Umbrii i Marche występują różne warianty ciabatty - począwszy od miękkiej skórki i gęstej masy, do chrupiącej skórki i lżejszej masy. W Rzymie często jest jedzona z oliwą z oliwek wymieszaną z odrobiną soli. 

</doc>
<doc id="931478" url="https://pl.wikipedia.org/wiki?curid=931478" title="Inhibitory Beta-laktamaz">
Inhibitory Beta-laktamaz



</doc>
<doc id="931481" url="https://pl.wikipedia.org/wiki?curid=931481" title="Południowa obwodnica Piotrkowa Trybunalskiego">
Południowa obwodnica Piotrkowa Trybunalskiego

Południowa obwodnica Piotrkowa Trybunalskiego – planowana obwodnica drogowa łącząca drogę A1 (E75), DK91 oraz planowaną drogę ekspresową S12 w kierunku na Radom oraz Kielce (S74).

</doc>
<doc id="931482" url="https://pl.wikipedia.org/wiki?curid=931482" title="Antomieszki">
Antomieszki

Antomieszki (niem. "Antmeschken", 1938–1945 "Meßken") – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość administracyjnie należała do województwa suwalskiego.

</doc>
<doc id="931485" url="https://pl.wikipedia.org/wiki?curid=931485" title="EC Santo Andre">
EC Santo Andre



</doc>
<doc id="931489" url="https://pl.wikipedia.org/wiki?curid=931489" title="Niczego nie żałuję – Edith Piaf">
Niczego nie żałuję – Edith Piaf

Niczego nie żałuję – Edith Piaf (tytuł oryginalny "La Môme", tytuł wersji anglojęzycznej "La Vie en Rose") – francusko-brytyjsko-czeski muzyczny dramat biograficzny opisujący życie sławnej francuskiej śpiewaczki i pieśniarki – Édith Piaf. W rolę artystki wcieliła się nagrodzona za swoją rolę Oscarem i Złotym Globem Marion Cotillard, natomiast reżyserował Olivier Dahan, który jest także współautorem scenariusza. Premiera filmu odbyła się 8 lutego 2007 na 57. Międzynarodowym Festiwalu Filmowym w Berlinie. Polska premiera odbyła się 11 maja 2007. Dystrybucją filmu w Polsce zajął się Best Film.
Opis fabuły.
Mała Edith zostaje porzucona przez matkę i wychowuje się na ulicach Paryża. Opiekę nad dziewczynką sprawuje babcia, której pomaga ojciec dziewczynki. Wkrótce Edith zaczyna śpiewać na ulicach, by zarobić trochę pieniędzy. Niebawem trafia do kabaretu i staje się wielką gwiazdą pod pseudonimem "La Môme Piaf" - wróbelek.
Nagrody i nominacje.
Amerykańska Akademia Sztuki i Wiedzy Filmowej – Oscar
Hollywoodzkie Stowarzyszenie Prasy Zagranicznej – Złoty Glob
Brytyjska Akademia Sztuk Filmowych i Telewizyjnych – BAFTA
Amerykańska Gildia Aktorów Filmowych – Aktor
Międzynarodowa Akademia Prasy – Złota Satelita
Europejska Akademia Filmowa – Europejska Nagroda Filmowa
Międzynarodowy Festiwal Filmowy w Berlinie – Złoty Niedźwiedź
Francuska Akademia Sztuki i Techniki Filmowej – Cezar
Amerykańska Gildia Kostiumologów
Bostońskie Stowarzyszenie Krytyków Filmowych

</doc>
<doc id="931491" url="https://pl.wikipedia.org/wiki?curid=931491" title="Brod (Bośnia i Hercegowina)">
Brod (Bośnia i Hercegowina)

Brod (cyr. Брод, dawniej Bosanski Brod) – miasto w Bośni i Hercegowinie, w Republice Serbskiej, siedziba gminy Brod. W 2013 roku liczyło 7637 mieszkańców.
Leży nad rzeką Sawą, przy granicy z Chorwacją. Pierwsze wzmianki historyczne o mieście pochodzą z okresu średniowiecza. Funkcjonują tu rafineria ropy naftowej oraz zakłady naprawcze taboru kolejowego.

</doc>
<doc id="931494" url="https://pl.wikipedia.org/wiki?curid=931494" title="Statek wielorybniczy Essex">
Statek wielorybniczy Essex



</doc>
<doc id="931495" url="https://pl.wikipedia.org/wiki?curid=931495" title="James Posey">
James Posey

James Mikely Mantell Posey Junior (ur. 13 stycznia 1977 w Cleveland) – amerykański koszykarz, występujący na pozycji niskiego skrzydłowego. Dwukrotny mistrz NBA z Miami Heat i Boston Celtics. Obecnie asystent trenera Washington Wizards.
Przez trzy lata studiował na Xavier University, gdzie grał w drużynie uczelnianej Xavier Musketeers, po czym w 1999 z 18. numerem został wybrany w drafcie przez Denver Nuggets. Spędził tam 3 sezony, zdobywając miejsce w drugiej piątce debiutantów w 2000. Następnie trafił do Houston Rockets. Stąd po roku odszedł do Memphis Grizzlies, a po kolejnych dwóch sezonach do Miami Heat, z którym to klubem zdobył mistrzostwo ligi. W 2007 przeszedł do Bostonu Celtics, gdzie zdobył swój drugi tytuł mistrzowski. W latach 2008-2010 był graczem New Orleans Hornets. Przed sezonem 2010/11 został zawodnikiem Indiany Pacers. 15 grudnia 2011 Pacers zwolnili go poprzez klauzulę amnestii.
26 lipca 2022 został asystentem trenera Washington Wizards.

</doc>
<doc id="931498" url="https://pl.wikipedia.org/wiki?curid=931498" title="MINUSTAH">
MINUSTAH

MINUSTAH (fr. "Mission des Nations Unies pour la stabilisation en Haïti", Misja Stabilizacyjna Narodów Zjednoczonych na Haiti) – misja pokojowa ONZ działająca na Haiti w latach 2004-2017. Powstała 30 kwietnia 2004 na mocy rezolucji Rady Bezpieczeństwa ONZ nr 1542. Jej celem było utrzymanie porządku i pomoc w przywracaniu instytucji demokratycznego państwa w tym targanym konfliktami wewnętrznymi kraju. Komponent wojskowy był prowadzony przez Brazylię. Według stanu na 31 marca 2007 misja liczyła ok. 7 tysięcy żołnierzy i 1800 policjantów. Polska nie wzięła w niej udziału. 
Na mocy rezolucji Rady Bezpieczeństwa nr 2350 (2017) misja straciła mandat na rzecz kontynuowanej od 15 października 2017 r. Misji Narodów Zjednoczonych ds. Wsparcia Sprawiedliwości na Haiti (MINUJUSTH), która zakończyła się w 2019 r.
Ze względu na ryzyko dalszej niestabilności rezolucja Rady Bezpieczeństwa ONZ nr 1944 przedłużyła mandat MINUSTAH i był on okresowo odnawiany do 2017 r.
Kraje wysyłające siły wojskowe w ramach misji (7 208 łącznie).
Mandat misji z czasem rozbudowano o nowe kompetencje:.
Na podstawie rezolucji S/RES/1892 (2009):
Na mocy rezolucji S/RES/1908 (2010) po tragicznym trzęsieniu ziemi w 2010 roku: 
Tło misji.
ONZ zaangażowała się na Haiti w 1990 roku, kiedy na prośbę haitańskiego rządu tymczasowego stworzono Grupę Obserwacyjną Narodów Zjednoczonych ds. Weryfikacji Przebiegu Wyborów na Haiti (United Nations Observer Group for the Verification of the Elections in Haiti - ONUVEH). Po zamachu stanu w 1991 roku i obaleniu prezydenta w legalnych wyborach, w lutym 1993 roku rozmieszczono na wyspie połączone siły ONZ i Organizacji Państw Amerykańskich Międzynarodowej Cywilnej Misji na Haiti (MICIVIH). Rada Bezpieczeństwa ONZ we wrześniu 1993 roku utworzyła pierwszą międzynarodową operację pokojową w tym kraju - Misję Narodów Zjednoczonych na Haiti (UNMIH). W wyniku braku współpracy z władzami wojskowymi, UNMIH nie mogła w pełni wykonywać swego mandatu.
Na mocy decyzji Rady Bezpieczeństwa w lipcu 1994 roku zostały rozmieszczone siły międzynarodowe na Haiti w liczbie 20 tys. żołnierzy, które miały ułatwić powrót legalnej władzy, ustabilizować sytuację i wesprzeć rządy prawa. W latach 1995-2000 w kraju funkcjonowały kolejne misje: Misja Wsparcia NZ na Haiti (UNSMIH), Misja Przejściowa NZ na Haiti (UNTMIH) oraz Misja Cywilnej Policji NZ na Haiti (MIPONUH). W tym okresie sytuacja polityczna w kraju uległa poprawie - prezydenci kraju byli wybierani w sposób demokratyczny, a także nastąpił rozwój społeczeństwa obywatelskiego uznającego wartości demokratyczne. Sytuacja w kraju dalej pozostawała niestabilna.
W 2000 roku na Haiti odbyły się wybory prezydenckie i parlamentarne, w których zwyciężył Jean - Bertrand Aristide i jego partia. Opozycja zakwestionowała wynik głosowania, oskarżając rząd o fałszerstwa. Brak stabilności politycznej osiągnął swój szczyt w lutym 2004 roku, gdy to w mieście Gonaives wybuchł konflikt zbrojny, który kilka dni później ogarnął cały kraj. W wyniku toczących się walk partyzanci opanowali południe kraju, a 29 lutego prezydent Aristide w obawie o swoje bezpieczeństwo opuścił Haiti. Tego samego dnia Stały Przedstawiciel Haiti w ONZ przekazał prośbę prezydenta Aristide o pomoc. W rezultacie Rada Bezpieczeństwa przyjęła rezolucję S/RES/1529 (2004) tworzącą Tymczasowe Siły Wielonarodowe (Multinational Interim Force - MIF), których zadania na mocy rezolucji S/RES/1542 Rady Bezpieczeństwa zostały przejęte przez Misję Stabilizacyjną ONZ na Haiti (MINUSTAH), gdy Rada Bezpieczeństwa uznała sytuację na Haiti za zagrożenie dla międzynarodowego pokoju i bezpieczeństwa w regionie. W 2004 r. siły pokojowe ONZ wkroczyły do ​​Cité Soleil, próbując przejąć kontrolę nad tym obszarem i zakończyć anarchię. W tym samym roku niezależne organizacje praw człowieka oskarżyły Haitańską Policję Narodową (HNP), a nawet uczestników MINUSTAH o okrucieństwa wobec ludności cywilnej. Nadal toczy się spór o to, czy w ogóle lub ilu cywilów zginęło na skutek działań MINUSTAH przeciwko przestępcom działających w slumsach. ONZ i MINUSTAH wyraziły głębokie ubolewanie z powodu wszelkich ofiar śmiertelnych podczas operacji.
Na początku 2005 roku dowódca sił MINUSTAH, generał porucznik Augusto Heleno Ribeiro Pereira, zeznał przed komisją kongresową w Brazylii, że „jesteśmy pod ogromną presją ze strony społeczności międzynarodowej, aby używać przemocy”, powołując się na Kanadę, Francję i Stany Zjednoczone. Po zakończeniu służby, 1 września 2005 r., Heleno został zastąpiony przez generała Urano Teixeirę da Matta Bacellara na stanowisku dowódcy sił MINUSTAH, którego 7 stycznia 2006 znaleziono martwego w swoim pokoju hotelowym. Ustalono, że przyczyną śmierci było samobójstwo, jednak później pojawiło się podejrzenie zamachu. Jego tymczasowym następcą był Chilijczyk generał Eduardo Aldunate Hermanna.
W dniu 17 stycznia 2006 roku ogłoszono, że brazylijski generał José Elito Carvalho Siqueira będzie stałym następcą Bacellara na stanowisku szefa sił misji na Haiti, a niecały miesiąc później w rezolucji nr 1658 Rada Bezpieczeństwa ONZ przedłużyła mandat MINUSTAH do dnia 15 sierpnia 2006 r.
MINUSTAH jest również precedensem jako pierwsza misja w regionie kierowana przez brazylijskie i chilijskie wojsko i prawie w całości złożona z sił państw Ameryki Łacińskiej, zwłaszcza z Brazylii, Argentyny, Chile, Boliwii, Ekwadoru i Urugwaju. Od 1 września 2007 r. misją kierował Tunezyjczyk Hédi Annabi do jego śmierci w trzęsieniu ziemi 12 stycznia 2010 r.
Indie dostarczyły trzy jednostki liczące około 500 policjantów dla MINUSTAH. Indyjski kontyngent dołączył do misji w październiku 2008 roku i stacjonował w Port-au-Prince i Hinche. Do ich zadań należało utrzymanie porządku publicznego, zakładanie i obsługa punktów kontrolnych oraz operacje przeciw przestępczości. Dwie indyjskie jednostki policji pozostały na Haiti po zakończeniu MINUSTAH w dniu 15 października 2017 r., aby służyć w następnej misji, Misji Narodów Zjednoczonych na rzecz Wsparcia Sprawiedliwości na Haiti (MINUJUSTH).
Przez prawie 10 lat funkcjonowania misji, przy znaczącym udziale społeczności międzynarodowej oraz haitańskich władz, doszło do wyraźnej poprawy sytuacji w kraju. Między innymi udało się pobudzić gospodarkę, ograniczyć problem przemocy i przestępczości, wzmocnić procesy demokratyczne, jak i zadbać o wolność funkcjonowania mediów. 13 października 2009 roku Rada Bezpieczeństwa przedłużyła mandat misji MINUSTAH o kolejny rok, określając jej nowe zadania. Należało do nich wsparcie politycznego procesu na Haiti, promowanie wielopłaszczyznowego dialogu politycznego i narodowego pojednania, a także zapewnienie bezpieczeństwa i wsparcia logistycznego dla przeprowadzenia wyborów zaplanowanych na rok 2010.
Trzęsienie ziemi w 2010 r..
Organizacja Narodów Zjednoczonych 12 stycznia 2010 r. poinformowała, że ​​zawalił się hotel Christopher - siedziba Misji Stabilizacyjnej ONZ na Haiti (MINUSTAH) w Port-au-Prince, a kilka innych obiektów ONZ zostało uszkodzonych. 13 stycznia prezydent René Prévala i francuskie agencje informacyjne informowały, że w wyniku trzęsienia ziemi stracił życie szef misji Hédi Annabi, a 16 stycznia Organizacja Narodów Zjednoczonych potwierdziła jego śmierć po tym, jak jego ciało zostało wydobyte przez zespół poszukiwawczo-ratowniczy z Chin. Potwierdzono również śmierć Luiza Carlosa da Costy, a także pełniącego obowiązki komisarza policji, nadinspektora Królewskiej Kanadyjskiej Policji Konnej (RCMP) Douga Coatesa, którzy - kiedy trzęsienie ziemi nadeszło - spotkali się z ośmioma obywatelami Chin — czterema żołnierzami sił pokojowych i delegacją czterech funkcjonariuszy policji z Chin. Chiński zespół poszukiwawczo-ratowniczy wydobył ciała dziesięciu osób 16 stycznia 2010 r. Jens Kristensen, starszy oficer humanitarny ONZ, został uratowany przez zespół ze stanu Wirginia po pięciu dniach uwięzionych w gruzach.
Kontrowersje.
Zarzuty o stronniczość misji.
Stronnicy byłego prezydenta Jeana-Bertranda Aristide'a scharakteryzowali MINUSTAH jako próbę zneutralizowania przez Stany Zjednoczone, Kanadę i Francję zwolenników Fanmi Lavalas, partii Aristide'a i zabezpieczenia prozachodniego rządu Gérarda Latortue.
Incydent z 6 lipca 2005 r..
6 lipca 2005 r. MINUSTAH pod dowództwem brazylijskiego generała Augusto Heleno przeprowadził nalot na Cité Soleil w Port-au-Prince. Celem nalotu była baza nielegalnie uzbrojonych rebeliantów, na czele której stał znany bandyta Dread Wilme. Raporty ze źródeł pro-Lavalas, a także dziennikarza Kevina Piny, twierdziły, że nalot był wymierzony w cywilów i był próbą zniszczenia powszechnego poparcia dla wygnanego byłego przywódcy Haiti, Aristide'a, przed zaplanowanymi nadchodzącymi wyborami.
Szacunki dotyczące liczby ofiar śmiertelnych wahają się od 5 do nawet 80 osób, przy czym wyższe liczby są podawane przez osoby zgłaszające, że nalot był skierowany przeciw cywilom. Wszystkie źródła potwierdzają, że żaden członek MINUSTAH nie zginął. Potwierdzono również, że Dread Wilme (ur. „Emmanuel Wilmer”) zginął podczas nalotu. Rzecznicy MINUSTAH nazwali Wilme'a „gangsterem”. Inne źródła, takie jak Haitian Lawyers Leadership Network, nazwały Wilme'a przywódcą społeczności i męczennikiem. Od tego czasu wieści o incydencie były rozpowszechniane przez grupy, które sprzeciwiają się obecności MINUSTAH na Haiti i które popierają powrót obalonego prezydenta Aristide'a. MINUSTAH został również oskarżony przez zwolenników Fanmi Lavalas o zezwolenie policji haitańskiej na popełnianie okrucieństw i masakr na zwolennikach Lavalas i obywatelach Haiti.
6 stycznia 2006 r. szef misji ONZ Juan Gabriel Valdés ogłosił, że siły MINUSTAH podejmą kolejną akcję w Cité Soleil. Z jednej strony tradycyjne haitańskie grupy krytykowały MINUSTAH za „stanie z boku i nie powstrzymywanie przemocy w slumsach, takich jak Cité Soelil”; z drugiej strony organizacje broniące praw człowieka były gotowe obwiniać MINUSTAH za wszelkie szkody wynikające z ich działań. Donoszono, że Valdés powiedział: „Będziemy interweniować w nadchodzących dniach. Myślę, że będą skutki uboczne, ale musimy narzucić naszą siłę, nie ma innego wyjścia”.
Przypadki napaści na tle seksualnym.
W 2011 roku czterech urugwajskich żołnierzy piechoty morskiej ONZ zostało oskarżonych o zbiorowy gwałt na 19-letnim Haitańczyku w Port-Salut. Mówiono, że rzekomy gwałt został nagrany telefonem komórkowym przez samych żołnierzy sił pokojowych i wyciekł do Internetu. Nastolatek i jego rodzina zostali zmuszeni do przeniesienia swojego domu po tym, jak wideo stało się viralem. W marcu 2012 r. trzech pakistańskich funkcjonariuszy MINUSTAH zostało uznanych za winnych gwałtu na upośledzonym umysłowo 14-letnim chłopcu w mieście Gonaïves. Pakistańscy urzędnicy skazali wszystkich funkcjonariuszy na rok więzienia w Pakistanie.
W listopadzie 2007 r. 114 członków 950-osobowego kontyngentu sił pokojowych Sri Lanki na Haiti zostało oskarżonych o niewłaściwe zachowanie seksualne i nadużycia. 108 członków, w tym 3 funkcjonariuszy, zostało odesłanych z powrotem po tym, jak byli zamieszani w domniemane wykroczenia i wykorzystywanie seksualne. Rzeczniczka ONZ Michele Montas powiedziała: „Organizacja Narodów Zjednoczonych i rząd Sri Lanki głęboko ubolewają nad wszelkim wykorzystywaniem seksualnym i nadużyciami, które miały miejsce”. Urzędnicy ze Sri Lanki twierdzą, że istnieje niewiele namacalnych dowodów w tej sprawie. Po zbadaniu sprawy Biuro Służb Nadzoru Wewnętrznego ONZ(OIOS) doszedł do wniosku, że „akty wykorzystywania seksualnego i nadużyć (wobec dzieci) były częste i miały miejsce zwykle w nocy i praktycznie w każdym miejscu, w którym rozmieszczono personel kontyngentu”. OIOS pomaga w toczącym się postępowaniu sądowym wszczętym przez rząd Sri Lanki i powiedział, że zarzuty powinny obejmować ustawowy gwałt , „ponieważ dotyczy dzieci poniżej 18 roku życia”. W 2015 roku ujawniono nowe śledztwo, w którym oskarżono żołnierzy sił pokojowych MINUSTAH o znęcanie się nad kolejnymi setkami Haitańczyków.

</doc>
<doc id="931500" url="https://pl.wikipedia.org/wiki?curid=931500" title="Travnik">
Travnik

Travnik – miasto w Bośni i Hercegowinie, w Federacji Bośni i Hercegowiny, stolica kantonu środkowobośniackiego, siedziba gminy Travnik. W 2013 roku liczyła 15 344 mieszkańców, z czego większość stanowili Boszniacy.
Z inicjatywy Bernarda Zauderera powstał w tym mieście pierwszy szpital.
W mieście rozwinął się przemysł drzewny, odzieżowy, skórzany, spożywczy oraz farmaceutyczny.

</doc>
<doc id="931506" url="https://pl.wikipedia.org/wiki?curid=931506" title="Andrés Mendoza">
Andrés Mendoza

Andrés Augusto Mendoza Azevedo (ur. 26 kwietnia 1978 w Chincha Alta) – peruwiański piłkarz grający na pozycji napastnika, reprezentant Peru.
Kariera klubowa.
Mendoza jest wychowankiem klubu Club Sporting Cristal. W jego barwach zadebiutował w 1996 roku w wieku 18 lat i już w pierwszym sezonie został mistrzem Peru. W 1997 Mendoza ze Sportingiem wystąpił w edycji Copa Libertadores i dotarł aż do finału tych rozgrywek, jednak peruwiański klub przegrał w nim po dwumeczu 0:1 z brazylijskim Cruzeiro EC. W 1998 roku Mendoza zdobywając 14 goli w lidze ustanowił swój indywidualny rekord sezonu w Peru, a w zespole z Limy grał jeszcze przez pierwszą połowę 1999 roku.
W 1999 roku Mendoza wyjechał do Europy, gdzie jego pierwszym klubem był belgijski Club Brugge. Pierwszy sezon nie był dla niego udany, gdyż zdobył zaledwie 1 gola w Eerste Klasse, ale już w kolejnych udowodnił swoją skuteczność i niemal co roku strzelał przynajmniej 12 goli w sezonie. Swój pierwszy sukces w drużynie z Brugii Peruwiańczyk osiągnął w 2002 roku, gdy zdobył Puchar Belgii. W 2003 roku natomiast został pierwszy raz mistrzem Belgii, a rok później do sukcesów dołożył kolejny krajowy puchar. W tamtym sezonie wystąpił z Brugge bez sukcesów w Lidze Mistrzów.
Latem 2004 Mendoza opuścił Belgię i niespodziewanie przeszedł do ukraińskiego Metałurha Donieck. W Doniecku spisywał się równie udanie co w Belgii i strzelił dla tego klubu 12 goli w lidze, między innymi dzięki którym Metałurh zajął wysokie 3. miejsce gwarantujące start w Pucharze UEFA. W 2005 roku Andrés został wypożyczony do francuskiego Olympique Marsylia, w barwach którego zadebiutował 30 lipca w Ligue 1 przegranym meczem 0:2 z Girondins Bordeaux. W Olympique grał jednak słabo, mało skutecznie i w 11 ligowych meczach nie strzelił ani jednego gola. W 2006 roku tuż przed rozpoczęciem sezonu w Rosji Mendoza trafił do Dynama Moskwa, w którym rozegrał tylko 3 mecze, aż w końcu latem powrócił do Metałurha i rozegrał w nim sezon 2006/2007.
W 2008 roku Mendoza został piłkarzem rumuńskiej Steauy Bukareszt. Tam grał pół sezonu i latem wyjechał do meksykańskiego Monarcas Morelia. Przez rok strzelił dla Monarcas 13 goli, co zaowocowało transferem do Diyarbakırsporu latem 2009 roku. W 2010 roku został piłkarzem Columbus Crew z Major League Soccer. Tam spędził udane dwa lata, po czym powrócił do ligi meksykańskiej, podpisując kontrakt z Atlante FC.
Kariera reprezentacyjna.
W reprezentacji Peru Mendoza zadebiutował w 1999 roku. W swojej karierze brał udział w nieudanych dla Peru eliminacjach do MŚ 2002 oraz MŚ 2006. W swojej karierze jak dotąd dwa razy wystąpił w turnieju o mistrzostwo Ameryki Południowej. Pierwszym z nich był to turniej Copa América 1999. Wystąpił tam jednak tylko w jednym grupowym meczu,a Peru odpadło już w ćwierćfinale. Natomiast w 2004 roku wystąpił w Copa América 2004, ale tam był już podstawowym zawodnikiem drużyny, nie zdobył jednak gola i ponownie z drużyną narodową odpadł już w ćwierćfinale.

</doc>
<doc id="931507" url="https://pl.wikipedia.org/wiki?curid=931507" title="Lewan Kobiaszwili">
Lewan Kobiaszwili

Lewan Kobiaszwili (gru. ლევან კობიაშვილი, ur. 10 czerwca 1977 w Tbilisi) – były gruziński piłkarz. Jest żonaty, ma jedno dziecko.
Kariera.
Profesjonalną karierę Kobiaszwili zaczynał w Awazie Tbilisi, skąd w 1994 przeszedł do Metalurga Rustawi, gdzie grał przez jeden sezon, po czym przeniósł się najlepszego klubu w Gruzji - Dinamo Tbilisi. Grał tu do 1998, lecz w 1997 przebywał na wypożyczeniu w rosyjskim Spartaku Władykaukaz. Następnym klubem w karierze 21-letniego wówczas pomocnika był SC Freiburg. We Freiburgu występował do 2003 i został wybrany do "11" wszech czasów tej drużyny. Od 2003 grał dla FC Schalke 04. Sześć lat później przeszedł do Herthy Berlin. W czerwcu 2010 roku pomimo spadku Herthy podpisał nową, trzyletnią umowę.
W reprezentacji Gruzji Lewan debiutował 1 września 1996 roku w meczu z Norwegią. W reprezentacji rozegrał 100 meczów i strzelił 12 goli.

</doc>
<doc id="931508" url="https://pl.wikipedia.org/wiki?curid=931508" title="Andres Mendoza">
Andres Mendoza



</doc>
<doc id="931510" url="https://pl.wikipedia.org/wiki?curid=931510" title="Cazin">
Cazin

Cazin – miasto w Bośni i Hercegowinie, w Federacji Bośni i Hercegowiny, w kantonie uńsko-sańskim, siedziba miasta Cazin. W 2013 roku liczyło 13 863 mieszkańców, z czego większość stanowili Boszniacy.
W mieście rozwinął się przemysł spożywczy oraz elektromaszynowy.

</doc>
<doc id="931511" url="https://pl.wikipedia.org/wiki?curid=931511" title="Pahlevi">
Pahlevi



</doc>
<doc id="931514" url="https://pl.wikipedia.org/wiki?curid=931514" title="Ernest Koerber">
Ernest Koerber



</doc>
<doc id="931516" url="https://pl.wikipedia.org/wiki?curid=931516" title="La Môme">
La Môme



</doc>
<doc id="931517" url="https://pl.wikipedia.org/wiki?curid=931517" title="Remember The Future">
Remember The Future



</doc>
<doc id="931520" url="https://pl.wikipedia.org/wiki?curid=931520" title="Velika Kladuša">
Velika Kladuša

Velika Kladuša – miasto w Bośni i Hercegowinie, w Federacji Bośni i Hercegowiny, w kantonie uńsko-sańskim, siedziba gminy Velika Kladuša. W 2013 roku liczyła 4520 mieszkańców, z czego większość stanowili Boszniacy. W czasie wojny w Bośni stolica Zachodniej Bośni.

</doc>
<doc id="931533" url="https://pl.wikipedia.org/wiki?curid=931533" title="Out of My Mind (singel)">
Out of My Mind (singel)

„Out of My Mind” to dwudziesty ósmy singel angielskiego zespołu Duran Duran, z albumu "Medazzaland", ale ukazał się jako jedna z piosenek ze ścieżki dźwiękowej filmu "Święty" z 1997 roku. 
Piosenka.
"„Out of My Mind”" była ostatnią z trzech piosenek napisanych przez Simona Le Bona dla przyjaciela Davida Milesa.
Pozostałe zadedykowane single to "Do You Believe in Shame?" oraz "Ordinary World".

</doc>
<doc id="931534" url="https://pl.wikipedia.org/wiki?curid=931534" title="Audyniszki">
Audyniszki

Audyniszki (niem. "Hilpertswerder", do 1938 "Audinischken") – wieś w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
Administracja.
W latach 1975–1998 miejscowość administracyjnie należała do województwa suwalskiego. Dawniej miejscowość nazywała się Audinischken. W 1939 r. nazwano ją Hilpertswerder. Obecną nazwę nadano w 1951 r.
Historia.
Jest to kolonia powstała w drugiej połowie XVI w. W 1710 r. zmarło w niej 41 osób w wyniku epidemii dżumy. Po II wojnie światowej jedną z tutejszych zagród rozebrano na odbudowę Warszawy.
Populacja.
W 1895 r. w miejscowości było 18 budynków mieszkalnych i 131 mieszkańców. W 1939 r. mieszkały tu 84 osoby. W 1949 r. zasiedlono cztery gospodarstwa. 
Warunki naturalne.
Na południe rozciągają się Audyniskie Góry, których wysokość wynosi 181,6 m n.p.m. Najwyższe wzniesienie znajduje się w środku obszaru. Przy szosie rozciąga się płaskie wzgórze, z wierzchołka którego widać panoramę okolicy.

</doc>
<doc id="931542" url="https://pl.wikipedia.org/wiki?curid=931542" title="Państwo patrymonialne">
Państwo patrymonialne



</doc>
<doc id="931543" url="https://pl.wikipedia.org/wiki?curid=931543" title="Ungheni">
Ungheni

Ungheni – miasto w Mołdawii, w rejonie Ungheni. W 2014 roku liczyło 30 804 mieszkańców.
Leży nad Prutem. Znajduje się w nim przejście graniczne z Rumunią. Most nad Prutem stanowi jednocześnie kolejowe przejście graniczne. Po drugiej stronie rzeki leży rumuńska wieś o tej samej nazwie: Ungheni.

</doc>
<doc id="931545" url="https://pl.wikipedia.org/wiki?curid=931545" title="Orion (imię)">
Orion (imię)

Orion — imię męskie pochodzenia greckiego (gr. Ωριων) o nieznanym znaczeniu. Być może wywodzi się ono od gr. "‘οριον (horion)" — "granica". W mitologii greckiej był to myśliwy, który zginął od ukąszenia wielkiego skorpiona nasłanego przez boginię łowów Artemidę i zamieniony w konstelację. Patronem tego imienia w Kościele katolickim jest św. Orion, jeden z grupy męczenników z Filippopoli.
Orion imieniny obchodzi 24 maja.
Zobacz też:

</doc>
<doc id="931550" url="https://pl.wikipedia.org/wiki?curid=931550" title="Ludi Inwalidy">
Ludi Inwalidy



</doc>
<doc id="931558" url="https://pl.wikipedia.org/wiki?curid=931558" title="Willy Mairesse">
Willy Mairesse

Willy Mairesse (ur. 1 października 1928 roku w Momignies, zm. 2 września 1969 roku w Ostendzie) – był belgijskim kierowcą wyścigowym.
W trakcie swojej kariery zaliczył wiele poważnych wypadków, które pośrednio przyczyniły się do jego przedwczesnej śmierci.
Kariera.
Rozpoczął karierę wyścigową w 1953 roku w klasie samochodów sportowych. Po kilku nierównych sezonach, w 1959 roku zajął drugie miejsce w samochodowym "Tour de France", czym zwrócił uwagę samego Enzo Ferrari. W barwach słynnego włoskiego zespołu zadebiutował w 1960 roku w wyścigu Targa Florio, gdzie zajął czwarte miejsce. W ten sposób zapewnił sobie trwały kontakt z Ferrari na następne sezony.
W 1961 roku zajął drugie miejsce w 24-godzinnym wyścigu w Le Mans (partnerem był Mike Parkes); jednak słabe wyniki w trzech startach w Formule 1 (zwłaszcza wypadek na torze Nürburgring) mocno osłabiły jego pozycję w Ferrari. Groziło mu wyrzucenie z zespołu, ale zwycięstwem w "Tour de France" uratował posadę. Jednocześnie, po odejściu Richie Ginthera został głównym kierowcą testowym F1 zespołu.
Sezon 1962 rozpoczął od wspaniałego zwycięstwa w Targa Florio, lecz w trakcie deszczowej Grand Prix Belgii na torze Spa-Francorchamps zaliczył pierwszy z trzech wypadków, które zaważyły na jego karierze. Kolizja z Trevorem Taylorem w walce o drugie miejsce na najszybszym punkcie trasy ("Blanchimont") spowodowała, iż Ferrari Belga uderzyło w barierę i stanęło w płomieniach kołami do góry. Mairesse został cudem uratowany, lecz oparzenia wymusiły przerwę w startach przez następne cztery miesiące.
W maju 1963 roku wraz z Johnem Surteesem wygrał 1000-kilometrowy wyścig na torze Nürburgring, lecz niespełna miesiąc później nastąpił kolejny dramat. Będąc na prowadzeniu 24-godzinnego wyścigu w Le Mans w jego Ferrari urwał się przewód paliwa, powodując pożar samochodu. Mairesse nie zdołał opanować kierownicy i uderzył w barierę, doznając kolejnych poważnych obrażeń. Wrócił do startów dwa miesiące później podczas Grand Prix Niemiec Formuły 1, ale kolejny wypadek zakończył jego sezon na dobre.
W 1964 roku został zwolniony z Ferrari, co zapoczątkowało zmierzch kariery Belga. Wprawdzie w 1966 roku po raz drugi wygrał Targa Florio (w barwach Porsche), lecz był to jego ostatni triumf na międzynarodowej arenie.
Dramatyczny koniec kariery Mairesse nastąpił w 1968 roku. Areną wydarzeń ponownie okazał się wybitnie pechowy dla Belga 24-godzinny wyścig w Le Mans. Już na pierwszym okrążeniu, na prostej Mulsanne, w jego Fordzie GT 40 urwały się drzwi. Silny podmuch powietrza skierował samochód prosto na bandę. Mairesse doznał rozległych obrażeń głowy, przez dwa tygodnie znajdował się w śpiączce.
Po intensywnej rehabilitacji wrócił wprawdzie do sprawności fizycznej, lecz psychicznie był już wrakiem człowieka. Kilkanaście miesięcy po wypadku w Le Mans popełnił samobójstwo w pokoju hotelowym w Ostendzie, zażywając śmiertelną dawkę lekarstw zmieszanych z alkoholem.
W 2003 roku na rynku ukazała się biografia Mairesse autorstwa Christophe Gaaschta.

</doc>
<doc id="931563" url="https://pl.wikipedia.org/wiki?curid=931563" title="Mieczysław Prószyński (wydawca)">
Mieczysław Prószyński (wydawca)

Mieczysław Prószyński, ps. Bimon (ur. 7 stycznia 1953 w Warszawie) – polski wydawca, astrofizyk, alpinista, skoczek spadochronowy.
Życiorys.
Czasy PRL.
Skończył Wydział Fizyki na Uniwersytecie Warszawskim. Specjalizował się w astrofizyce relatywistycznej i ogólnej teorii względności. W 1976 r. obronił pracę magisterską „O procesach klasycznych i kwantowych w geometrii Reissnera-Nordstrøma”, a w 1980 r. doktorską „O geometrii promieniowania pulsarów radiowych”. Jest uczniem Marka Demiańskiego. Zajmował się także chronometrażem pulsarów (m.in. szukał planet wokół nich oraz badał nierównomierności ich wirowania), a także budową gwiazd neutronowych. W latach 80. XX wieku należał do grupy astrofizycznej Centrum Astronomicznego im. Mikołaja Kopernika. Współpracował wtedy i publikował prace m.in. z astrofizykami: Bohdanem Paczyńskim, Aleksandrem Wolszczanem, Romanem Juszkiewiczem, Stanisławem Bajtlikiem, Pawłem Haenslem i Markiem Demiańskim.
W latach 80. związany z polską opozycją demokratyczną, współpracował z „Tygodnikiem Mazowsze”, zajmując się m.in. informatyzacją redakcji – dzięki niemu to podziemne wydawnictwo jako pierwsze w Polsce było składane za pomocą programu komputerowego. Program ten zawierał moduł dzielący wyrazy na sylaby, by umożliwić ich przenoszenie między wierszami – był to prawdopodobnie pierwszy taki poprawnie działający moduł w dziejach oprogramowania w języku polskim. Pierwszym numerem „Tygodnika Mazowsze” złożonym w całości na komputerze był numer z 29 lipca 1987 roku. Matryce do druku offsetowego tego numeru i wszystkich kolejnych, aż do ostatniego, który ukazał się 12 kwietnia 1989 roku, drukowane były na drukarce laserowej, na przezroczystej plastikowej folii.
Czasy III RP.
W 1989 roku wraz z Grzegorzem Lindenbergiem i Tadeuszem Winkowskim założył firmę Kant sp. z o.o., którą w 1990 r. przemianowali na Kant Imm i która zajmowała się wtedy czasu różnoraką działalnością, m.in. prowadziła biuro maklerskie, ale także i wydawała „Nową Fantastykę” oraz reprinty serii komiksów „Tytus, Romek i A’Tomek”. W 1990 roku razem z Grzegorzem Lindenbergiem, Tadeuszem Winkowskim, Jackiem Herman-Iżyckim oraz Zbigniewem Sykulskim założył wydawnictwo Prószyński i S-ka, które najpierw miało status spółki cywilnej, później spółki jawnej, a od 1995 r. spółki akcyjnej, i które przejęło działalność wydawniczą od pierwszej ich spółki, by ta mogła skoncentrować się wyłącznie na działalności maklerskiej. (Kant Imm był pierwszym prywatnym biurem maklerskim na warszawskiej giełdzie papierów wartościowych). Spółka Prószyński i S-ka oprócz „Nowej Fantastyki”, „Poradnika Domowego”, „Wiedzy i Życia”, „Świata Nauki” oraz „Zwierzaków” wydawała także miesięczniki „Cztery Kąty”, „Kuchnię”, „Kwietnik”, „Ogrody”, „Lubię gotować”, „Biblioteczkę Poradnika Domowego” i kilka innych czasopism. Prószyński był redaktorem naczelnym „Poradnika Domowego” od jego powstania we wrześniu 1990 r. do 1998 r. oraz miesięcznika dla dzieci „Zwierzaki”, który ukazywał się w latach 1992–1999. W 1992 r. Prószyński zaczął wydawać książki i uruchomił Księgarnię Krajową, zajmującą się ich sprzedażą wysyłkową. Nawiązał w ten sposób do księgarni wysyłkowej swojego dziadka Konrada Prószyńskiego, założonej przez niego w 1878 r. i działającej do września 1939 r. Jesienią 1993 r. Księgarnia Krajowa zmieniła się w Klub Książki Księgarni Krajowej (1993–2011). W roku 2002 większość tytułów prasowych została kupiona przez Agorę, a Prószyński skoncentrował się na wydawaniu książek i na tworzeniu serwisów internetowych: wyszukiwarki Szukacz (2001-2011) i mapy Polski (2000-), która była pierwszym (i do 2005 r. jedynym) polskim internetowym serwisem mapowym.
W 1994 r. został laureatem nagrody Kisiela – w tym samym czasie otrzymali ją Leszek Balcerowicz i Jacek Fedorowicz. Tygodnik „The Economist” opisał go w 1996 roku w rubryce „Face Value”. 31 sierpnia 2011 r. został odznaczony przez Prezydenta RP Bronisława Komorowskiego Krzyżem Oficerskim Orderu Odrodzenia Polski za wybitne osiągnięcia w działalności na rzecz przemian demokratycznych i wolności słowa w Polsce.
Rodzina i działalność historyczna.
Wnuk Konrada Prószyńskiego, działacza oświatowego, pisarza, redaktora naczelnego i wydawcy „Gazety Świątecznej”, syn Marka Prószynskiego i Wandy Stańskiej.
Prowadzi stronę historyczną poświęconą dziejom Konrada Prószynskiego oraz Kazimierza Prószyńskiego.

</doc>
<doc id="931576" url="https://pl.wikipedia.org/wiki?curid=931576" title="Panino">
Panino

Panino – kanapka zrobiona z kromek chleba, najczęściej ciabatty. Bochenek najczęściej krojony poziomo. Do kanapki dodaje się salami, szynkę, mięso, ser, itp. Niekiedy podawana na ciepło.
Słowo to (po włosku dokładnie "mały kawałek chleba") może oznaczać bułkę lub kanapkę. Liczba mnoga to panini, ale często liczby mnogiej używają rozmówcy innych języków, zapożyczając słowo. 
"Paninoteca" to bar kanapkowy.
"Panini" to także marka grillów, robionych specjalnie do grillowania tych kanapek.

</doc>
<doc id="931579" url="https://pl.wikipedia.org/wiki?curid=931579" title="Prowadzenie pojazdu w stanie nietrzeźwości">
Prowadzenie pojazdu w stanie nietrzeźwości

Prowadzenie pojazdu w stanie nietrzeźwości – prowadzenie pojazdów mechanicznych albo innych niż mechaniczne w okresie spożywania lub po spożyciu alkoholu.
Alkohol zaburza procesy akcji i reakcji, co wywołuje opóźnione reagowanie na przeszkody. Wystarczy już w tym przypadku jedno uchybienie, żeby doprowadzić do wypadku. Prowadzenie pojazdów mechanicznych w stanie nietrzeźwości jest prawnie zakazane w większości krajów świata.
Sytuacja prawna w Polsce.
Według polskiego prawa wyłącznie prowadzenie pojazdów mechanicznych w stanie nietrzeźwości stanowi występek. W przypadku pojazdów innych niż mechaniczne dokonano kontrawencjonalizacji.
Za stan nietrzeźwości uznawany jest przypadek, gdy w organizmie kierującego występuje stężenie alkoholu w wydychanym powietrzu na poziomie powyżej 0,25 mg w 1 dm³ albo prowadzi do stężenia przekraczającego tę wartość. Natomiast stężenie wynoszące 0,10 mg do 0,25 mg oznacza tzw. prowadzenie pojazdu po użyciu alkoholu. Taki czyn też jest prawnie zakazany i stanowi wykroczenie.
Pojazd mechaniczny.
Przestępstwa dopuszcza się ten, kto znajdując się w stanie nietrzeźwości lub pod wpływem środka odurzającego prowadzi pojazd mechaniczny w ruchu lądowym, wodnym lub powietrznym.
Prowadzenie pojazdu mechanicznego oznacza wprawianie go w ruch i nadawanie mu kierunku jazdy. Wprawieniem w ruch będzie zazwyczaj uruchomienie silnika i przemieszczenie pojazdu z miejsca jego postoju. Zdaniem Sądu Najwyższego odpowiedzialność karną za rzeczone przestępstwo ponosi także osoba nietrzeźwa, która kieruje pojazdem holowanym.
Czyn zabroniony może być popełniony tylko w miejscu, gdzie odbywa się ruch drogowy, wodny lub powietrzny. Z tego względu nie jest sprawcą przestępstwa ten, kto będąc w stanie nietrzeźwości porusza się pojazdem na własnym podwórku, działce itp.
Jeżeli sprawca tego czynu był wcześniej prawomocnie skazany za prowadzenie pojazdu mechanicznego w stanie nietrzeźwości lub pod wpływem środka odurzającego albo za przestępstwo określone w art. 173, 174, 177 lub art. 355 § 2 Kodeksu karnego popełnione w stanie nietrzeźwości lub pod wpływem środka odurzającego albo dopuścił się tego czynu w okresie obowiązywania zakazu prowadzenia pojazdów mechanicznych orzeczonego w związku ze skazaniem za przestępstwo, odpowiedzialność karna ulega zaostrzeniu.
Kary za prowadzenie pojazdu w stanie nietrzeźwości.
W świetle aktualnych uregulowań prawnych - prowadzenie pojazdu mechanicznego w stanie nietrzeźwości - zagrożone jest:
Dodatkowo Sąd w przypadku skazania orzeka:
Warunkowe umorzenie postępowania.
Można jednak taką karę złagodzić - jest to możliwe w przypadku tzw. warunkowego umorzenia postępowania. W takiej sytuacji Sąd może znacznie obniżyć zasądzane kwoty pieniężne, może obniżyć zakaz prowadzenia pojazdów do roku, a w wyjątkowych sytuacjach nawet odstąpić od jego wymierzenia. Dodatkowo w przypadku warunkowego umorzenia postępowania - skazany pozostaje osobą niekaraną i nie jest wpisywany do Krajowego Rejestru Karnego. Warunkowe umorzenie postępowania może być zastosowane wyłącznie w stosunku do osób niekaranych albo do osób, które co prawda były karane, ale ich poprzednie ukarania uległy zatarciu.
Pojazdy inne niż mechaniczne.
Odmiennie niż w przypadku pojazdu mechanicznego, prowadzenie w stanie nietrzeźwości innego pojazdu rodzi odpowiedzialność karną jedynie wtedy, gdy ma miejsce na drodze publicznej, w strefie zamieszkania lub w strefie ruchu i od 9 listopada 2013 r. stanowi wykroczenie z art. 87 § 1a Kodeksu wykroczeń. Nie popełnia wykroczenia więc nietrzeźwy rowerzysta, który porusza się po polnej drodze niezaliczonej do kategorii dróg publicznych. Wcześniej ten czyn stanowił występek i zagrożony był maksymalnie karą do roku pozbawienia wolności. Sąd mógł także wymierzyć łagodniejszą karę - grzywnę lub ograniczenie wolności.
W razie popełnienia wykroczenia można orzec zakaz prowadzenia pojazdów innych niż mechaniczne.
Niezależnie od rodzaju pojazdu, jego prowadzenie po użyciu alkoholu pozostaje wykroczeniem.

</doc>
<doc id="931580" url="https://pl.wikipedia.org/wiki?curid=931580" title="Julio Olarticoechea">
Julio Olarticoechea

Julio Jorge Olarticoechea (ur. 18 października 1958 w Saladillo) – argentyński piłkarz, pomocnik lub obrońca. Mistrz świata z roku 1986 i srebrny medalista MŚ 90.
Zawodową karierę zaczynał w Racing Club, gdzie grał w latach 1976–1981 oraz 1988–1990. Od 1981 przez trzy lata był piłkarzem River Plate. Grał także w Boca Juniors, po MŚ 86 odszedł do FC Nantes. We Francji się nie sprawdził i wrócił do ojczyzny – został graczem Argentinos Juniors. Karierę kończył w Deportivo Mandiyú w 1992.
W reprezentacji Argentyny w latach 1983–1990 rozegrał 28 spotkań. Wcześniej znalazł się w składzie kadry na MŚ 82. Był ważną częścią zespołu mistrzów świata z 1986 – zagrał we wszystkich 7 meczach. Początkowo na boisku pojawiał się w roli rezerwowego, w ostatnich spotkaniach miał jednak pewne miejsce w podstawowej jedenastce. Cztery lata później wystąpił w 5 spotkaniach finałów.

</doc>
<doc id="931582" url="https://pl.wikipedia.org/wiki?curid=931582" title="Senecio vernalis">
Senecio vernalis



</doc>
<doc id="931587" url="https://pl.wikipedia.org/wiki?curid=931587" title="Ellery Cairo">
Ellery Cairo

Ellery Cairo (ur. 3 sierpnia 1978 w Rotterdamie) – piłkarz holenderski grający na pozycji prawoskrzydłowego.
Życiorys.
Czarnoskóry Cairo rozpoczynał piłkarską karierę w amatorskim klubie Spijkenisse. Następnie trafił do szkółki piłkarskiej Feyenoordu i w 1994 roku mając 16 lat został włączony do kadry pierwszej drużyny. W tym samym sezonie zaliczył swój pierwszy mecz w Eredivisie, a było to 7 maja 1995 roku, a Feyenoord pokonał 3:2 PSV Eindhoven (Cairo w 75. minucie zmienił Gastona Taumenta). Wobec konkurencji w ataku Feyenoordu trafił z powrotem do drużyny młodzieżowej, a w 1997 roku został wypożyczony do filii Feyenoordu, Excelsioru Rotterdam, w której spędził dwa sezony grając w drugiej lidze. Do Feyenoordu wrócił na rundę wiosenną sezonu 1998/1999 i jako rezerwowy wywalczył mistrzostwo Holandii (9 meczów, 2 gole). W Feyenoordzie grał jeszcze w następnym sezonie, a latem 2000 przeszedł do FC Twente. Tam grał w pierwszym składzie przez trzy pełne sezony, ale zajmował z tym klubem miejsca w środku tabeli.
Latem 2003 Cairo przeszedł do klubu niemieckiej Bundesligi, SC Freiburg. W lidze zadebiutował 2 sierpnia w przegranym 1:4 wyjazdowym meczu z Bayerem 04 Leverkusen. Swojego pierwszego gola zdobył dopiero w 21. kolejce w zremisowanym 2:2 meczu z Borussią Mönchengladbach. Na koniec sezonu Freiburg uniknął degradacji do drugiej ligi, ale już rok później, czyli w 2005 zajmując ostatnią pozycję został zdegradowany o klasę niżej. Latem Cairo przeszedł do Herthy Berlin i jako rezerwowy (18 meczów, 1 gol) zajął z nią 6. miejsce w lidze. W sezonie 2006/2007 grał jeszcze słabiej – tylko 11 meczów i było pewne, że po sezonie odejdzie z zespołu.
Latem 2007 Cairo podpisał kontrakt z Coventry City, grającym w Football League Championship. Po zakończeniu sezonu nie przedłużono, jednak z nim kontraktu i za darmo przeszedł do NAC Breda. Następnie grał w Heraclesie Almelo, a także w AGOVV Apeldoorn, gdzie w 2012 roku zakończył karierę.

</doc>
<doc id="931589" url="https://pl.wikipedia.org/wiki?curid=931589" title="Friedrich von Beust">
Friedrich von Beust

Friedrich Ferdinand Graf Beust (ur. 13 stycznia 1809, zm. 24 października 1886) – saski i austriacki polityk. Pełnił funkcję ministra spraw zagranicznych Królestwa Saksonii, a w latach 1858–1866 – premiera tego państwa.
W 1866 roku objął urząd ministra spraw zagranicznych Cesarstwa Austriackiego i piastował go do roku 1871, już jako minister spraw zagranicznych dualistycznej monarchii austro-węgierskiej (od roku 1867).
Od 1867 był premierem Austrii, zarazem pierwszym premierem tego państwa jako jednej z dwóch części monarchii.
W latach 1871–1878 był austriackim ambasadorem w Londynie, a w latach 1878–1882 w Paryżu.
Honorowy obywatel Cieplic (1867), Jarosławia (1870), Brodów.

</doc>
<doc id="931590" url="https://pl.wikipedia.org/wiki?curid=931590" title="Andrea Sestini Hlaváčková">
Andrea Sestini Hlaváčková

Andrea Sestini Hlaváčková (ur. 10 sierpnia 1986 w Pilźnie) – czeska tenisistka, srebrna medalistka Letnich Igrzysk Olimpijskich 2012 w grze podwójnej, zdobywczyni Pucharu Federacji 2012 i 2014 wraz z drużyną Czech, triumfatorka wielkoszlemowych French Open 2011 i US Open 2013 w grze podwójnej kobiet oraz US Open 2013 w grze mieszanej, mistrzyni deblowa WTA Finals 2017.
Kariera tenisowa.
W 2005 roku zadebiutowała profesjonalnej w imprezie zawodowej, grając z dziką kartą w Pradze. Przegrała z rodaczką Ivetą Benešovą 7:5, 3:6, 4:6. W kwietniu 2007 roku przegrała w drugiej rundzie turnieju ITF w Torrent z Martą Domachowską.
W grze pojedynczej osiągnęła jeden finał w zawodach WTA Tour – w lipcu 2013 roku w finale turnieju w Bad Gastein uległa Yvonne Meusburger wynikiem 5:7, 2:6.
W swojej karierze odnotowała czternaście zwycięstw w grze podwójnej w turniejach WTA Tour – jedno z Petrą Cetkovską w Pradze, jedenaście z Lucie Hradecką (w Pradze, w Brisbane, dwukrotnie w Bad Gastein, w Auckland, w Memphis, w Cincinnati, w Luksemburgu, w Budapeszcie oraz podczas French Open i US Open) oraz po jednym z Renatą Voráčovą (w Fezie) i Galiną Woskobojewą (w Brukseli). Osiągała także dziewięć finałów, w których została pokonana.
Wraz z Lucie Hradecką wygrała wielkoszlemowy French Open w 2011 roku, pokonując w finale Sanię Mirzę i Jelenę Wiesninę wynikiem 6:4, 6:3.
W sezonie 2012 razem z Hradecką znalazła się w finale Wimbledonu, a następnie zdobyła srebrny medal igrzysk w Londynie w grze podwójnej, ulegając w obu spotkaniach finałowych siostrom Serenie i Venus Williams. Na US Open para awansowała do finału, przegrywając z Sarą Errani oraz Robertą Vinci. W kończącej sezon rywalizacji podczas Mistrzostw WTA Czeszki zostały pokonane przez parę Marija Kirilenko–Nadieżda Pietrowa.
W 2013 roku wraz z Maksem Mirnym triumfowała w rywalizacji mikstowej podczas wielkoszlemowego US Open, wygrywając z Abigail Spears i Santiago Gonzálezem 7:6(5), 6:3. W tym samym turnieju zwyciężyła w rozgrywkach deblowych. Wspólnie z Lucie Hradecką pokonały parę Ashleigh Barty–Casey Dellacqua 6:7(4), 1:6, 6:4.
W roku 2016 największym sukcesem Czeszki był awans do finału wielkoszlemowego Australian Open w grze podwójnej. Grając z Lucie Hradecką uległy parze Hingis-Mirza 6:7(1), 3:6.
W 2017 roku powtórzyła sukces z roku ubiegłego i ponownie dotarła do finału Australian Open. Tym razem partnerką tenisistki była Peng Shuai.

</doc>
<doc id="931591" url="https://pl.wikipedia.org/wiki?curid=931591" title="En Chemed">
En Chemed

En Chemed (hebr. "עין חמד" - "źródło/studnia łaski") – izraelski park narodowy znany także pod średniowieczną nazwą Aqua Bella ("„Piękna Woda”"). Położony w jednej z zielonych dolin "Gór Jerozolimskich" na południe od głównej drogi Jerozolima – Tel Awiw (nr 1) przy zjeździe "„Chemed Interchange”", 10 km na zachód od Jerozolimy.
Historia.
Król Jerozolimy, Fulko V (1131-1143), przekazał to miejsce pod jurysdykcję joannitów. Dzięki ich zabiegom jeszcze przed 1163 rokiem w dolinie, poniżej źródła, powstał okazały budynek na planie prostokąta służący jako szpital dla czasowo chorych członków zakonu rycerskiego. Wysunięto także hipotezy, iż budowla ta służyła jako ufortyfikowane gospodarstwo rolne lub też jako dom wypoczynkowy dla rycerzy zakonnych. W 1168 miejsce to zostało zakupione przez króla węgierskiego. Miejscowa ludność arabska ochrzciła budowlę mianem "„Hirbet Ikbala”" ("„Ruiny Ikbala”" - ostatnie słowo jest zniekształconą formą łacińskiej nazwy "Aqua Bella") oraz "„Deir el-Banat”" ("„Klasztor córek”"), choć bardziej niż klasztorem budowlę tę należałoby nazwać warownią czy też małym zamkiem. Poza funkcją szpitalną, budynek służył także do ochrony pokaźnych zasobów wody magazynowanych przy strategicznej drodze Jerozolima – Jafa.
Zabytki.
Główną atrakcją parku jest zbudowana na planie prostokąta warowna budowla krzyżowców o wymiarach 36 x 27 m i 2-metrowej grubości murach. Główna, wschodnia brama prowadzi do dziedzińca otoczonego z trzech stron przez dwupiętrową zabudowę. Na parterze zachowała się pokaźna sala o beczkowym sklepieniu w której znajduje się okrągły kamień używany niegdyś jako podstawa tłoczni oliwek. Nad tym pomieszczeniem znajdują się pozostałości przestronnego holu, o sklepieniu krzyżowym, mogącego pomieścić około 20 łóżek i do którego prowadzą zewnętrzne schody. W częściowo zniszczonej wschodniej ścianie zachowały się resztki apsydy, która służyła jako kaplica. W tym samym pomieszczeniu widać fundamenty chóru zakonnego; miejsca wspólnotowej modlitwy członków zakonu rycerskiego. Mała komnata znajdująca się w przyległej wieży służyła prawdopodobnie do obmyć. Funkcja pozostałych pomieszczeń nie została ostatecznie określona. Należy przypuszczać, że te znajdujące się na parterze służyły jako pomieszczenia mieszkalne i użytkowe dla braci posługujących chorym, którzy z kolei mieszkali na piętrze. Z małej wieży sygnałowej (znajdującej się w północno-zachodnim narożniku budowli) widać pobliski zamek krzyżowców o nazwie Belmont („Piękna góra”). Na kamieniach z których zbudowana jest warownia w En Chemed znajdują się specjalne znaki, które powtarzają się na wielu kamieniach. Są to nacięcia wykonane przez robotników pracujących w kamieniołomach. Każdy z nich oznaczał „swój” kamień swoim znakiem, który później służył do rozróżnienia „jego” kamieni od pozostałych. System ten pomagał w wyznaczaniu należnego im wynagrodzenia.
Południowa ściana fortecy graniczy ze starym cmentarzem muzułmańskim. Jest on wciąż używany przez mieszkańców pobliskich arabskich wiosek, En Rafah oraz En Naquba. Pod okazałym drzewem oliwnym znajduje się grobowiec Szejka Adballaha przy którym po dziś dzień muzułmanie gromadzą się na modlitwę. Dęby palestyńskie ("Quercus calliprinos") otaczające ten grobowiec uważane były za święte. Uchodzą one za najwyższe dęby rosnące w Górach Judzkich; ich wysokość dochodzi do 15 m.
Przy wejściu do parku znajduje się pojedynczy budynek służący w latach 1937-1938 jako baza dla jednego z oddziałów Etzel (אצ״ל, skrót od "Irgun Cewai Leumi" - ארגון צבאי לאומי - "Narodowa Organizacja Wojskowa").
Przyroda.
Flora parku jest przykładem lasu śródziemnomorskiego, który w przeszłości pokrywał całe Góry Jerozolimskie. Do głównych atrakcji parku należą dęby palestyńskie ("Quercus calliprinos"), kolczasta kruszyna palestyńska ("Rhamnus lyciodes") drzewa świętojańskie ("Ceratonia siliqua"), terebinty ("Pistacia palaestina") oraz migdałowce ("Prunus dulcis"), platany ("Platanus orientalis") i sosny jerozolimskie ("Pinus halepensis").

</doc>
<doc id="931593" url="https://pl.wikipedia.org/wiki?curid=931593" title="Friedrich Ferdinand von Beust">
Friedrich Ferdinand von Beust



</doc>
<doc id="931595" url="https://pl.wikipedia.org/wiki?curid=931595" title="Fryderyk von Beust">
Fryderyk von Beust



</doc>
<doc id="931596" url="https://pl.wikipedia.org/wiki?curid=931596" title="Operacja Mojżesz">
Operacja Mojżesz

Operacja "Mojżesz" (hebr. מבצע משה, "Miwca Mosze"), nazwana imieniem biblijnej postaci, Mojżesza, była tajną akcją przewiezienia etiopskich Żydów (znanych jako "Beta Israel" lub Felaszowie) z Sudanu do Izraela w czasie klęski głodu w 1984 roku. Operacja ta odbyła się we współpracy Sił Obrony Izraela ("Cahal"), CIA, ambasady USA w Chartumie oraz sudańskich służb bezpieczeństwa.
Operacja "Mojżesz" rozpoczęła się 21 listopada 1984 roku, transportem lotniczym 8 tys. etiopskich Żydów z Sudanu bezpośrednio do Izraela, a zakończyła się 5 stycznia 1985 roku. W tym czasie tysiące członków "Beta Israel" przeszło pieszo drogę z Etiopii do obozów uchodźców w Sudanie. Ocenia się, iż w czasie drogi z głodu, chorób i osłabienia zmarło ok. 4 tys. czarnoskórych Żydów. Sudan w tajemnicy (w zamian za pomoc gospodarczą) zezwolił rządowi izraelskiemu na ewakuację Felaszy. Kiedy jednak akcja została opisana przez media, kraje arabskie zaczęły wywierać naciski na Sudan, aby zakończył pomoc udzielaną Izraelowi. Z tego powodu ok. tysiąca etiopskich Żydów zostało w Sudanie. Większość z nich została ewakuowana w czasie późniejszej amerykańskiej operacji "Jozue". Ponad tysiąc „sierot” przebywało w Izraelu - były to dzieci, których rodziny pozostawały wciąż w Afryce. Rodziców i ich potomstwo połączyła w większości kolejna akcja, o kryptonimie operacja "Salomon".
Operacja "Mojżesz" stała się kanwą izraelsko-francuskiego filmu "Va, Vis et Deviens" (pol. "Żyj i stań się"), w reżyserii Radu Mihăileanu. Opisuje on historię etiopskiego chrześcijańskiego dziecka, które zostało wysłane przez swą matkę do Izraela. Miało to mu zapewnić lepsze życie w nowej ojczyźnie. Dziecko dorastało w strachu, bojąc się, że wyda się fakt, że nie jest ono Żydem. Film otrzymał nagrodę w 2005 r. za najlepszy obraz na Międzynarodowym Festiwalu Filmowym w Kopenhadze.

</doc>
<doc id="931598" url="https://pl.wikipedia.org/wiki?curid=931598" title="Satay">
Satay

Satay (pisane też saté) – malajsko-indonezyjskie danie składające się z kawałków lub plastrów mięsa – kurczaka, jagnięciny, wołowiny, ryby itp. nadzianych na patyczki bambusowe, które później są grillowane nad ogniskiem (z drewna lub węgla) i podawane z ostrymi sosami. Danie pochodzi z Indonezji, prawdopodobnie z Jawy lub Sumatry, ale jest bardzo popularne również w innych regionach Azji Południowo-Wschodniej, np. w Malezji, Singapurze, na Filipinach i Tajlandii, a także w Holandii na skutek posiadania przez to państwo Indonezji jako kolonii.

</doc>
<doc id="931600" url="https://pl.wikipedia.org/wiki?curid=931600" title="Hans Ree">
Hans Ree

Hans Ree (ur. 15 września 1944 w Amsterdamie) – holenderski szachista i dziennikarz, arcymistrz od 1980 roku.
Kariera szachowa.
Pierwsze sukcesy odniósł w latach 1961 i 1962, dwukrotnie zdobywając złote medale w mistrzostwach Holandii juniorów. W drugiej połowie lat 60. należał już do krajowej czołówki, przez kolejnych 20 lat będąc podstawowym zawodnikiem reprezentacji. W roku 1967 zdobył pierwszy tytuł mistrza Holandii, natomiast następne trzy w latach 1969, 1971 i 1982. Pomiędzy 1966 a 1984 rokiem wystąpił we wszystkich w tym okresie rozegranych 10 szachowych olimpiadach, dwukrotnie zdobywając medale: srebrny wraz z drużyną w roku 1976 oraz indywidualnie brązowy w roku 1966 (za uzyskany wynik na V szachownicy). Dwukrotnie reprezentował również barwy narodowe w drużynowych mistrzostwach Europy (1965, 1983).
Dwukrotnie podzielił I miejsca w mistrzostwach Europy juniorów, rozegranych w Groningen (1964/65 wraz z Robertem Hübnerem i 1965/1966 wraz z Andrew Whiteleyem). W roku 1971 zwyciężył (wraz z Borysem Spasskim) w otwartych mistrzostwach Kanady w Vancouver. W 1972 triumfował w Tunisie, w 1977 podzielił I-III miejsce w Karlovacu, w 1979 zwyciężył w Grazu, w 1980 w IBM Amsterdamie-B (wraz z Wolfgangiem Unzickerem), natomiast w 1987 podzielił I lokatę w Ter Apel (wraz z Johnem van der Wielem i Erikiem Lobronem).
Najwyższy ranking w karierze osiągnął 1 stycznia 1980 r., z wynikiem 2520 punktów dzielił wówczas 62-70. miejsce na światowej liście FIDE, jednocześnie zajmując 3. miejsce (za Janem Timmanem i Giennadijem Sosonko) wśród holenderskich szachistów.
Działalność dziennikarska.
Jest redaktorem w holenderskiej gazecie "NRC Handelsblad", w której prowadzi szachową kolumnę. Współpracuje również z magazynami "New In Chess" i "Chess Cafe". W roku 1999 wydał książkę "The Human Comedy of Chess: A Grandmaster's Chronicles" (Russel Enterprises, ).

</doc>
<doc id="931601" url="https://pl.wikipedia.org/wiki?curid=931601" title="Jedyńce">
Jedyńce

Jedyńce (rum. Edineţ) − miasto w północnej Mołdawii, 22 tysięcy mieszkańców (2006). Stolica rejonu Jedyńce.

</doc>
<doc id="931604" url="https://pl.wikipedia.org/wiki?curid=931604" title="Căușeni">
Căușeni

Căușeni (ros. Каушаны, "Kauszany") – miasto w Mołdawii; 19,9 tysięcy mieszkańców (2012). Stolica rejonu Căușeni. W miejscowości znajduje się Cerkiew Zaśnięcia Matki Bożej.

</doc>
<doc id="931606" url="https://pl.wikipedia.org/wiki?curid=931606" title="Darko Miličić">
Darko Miličić

Darko Miličić (cyr. Дарко Миличић; ur. 20 czerwca 1985 w Nowym Sadzie) – serbski koszykarz, występujący na pozycji środkowego, obecnie zawodnik drużyny amatorskiej I Came To Play.
W 2003 został wybrany w drafcie NBA z drugim numerem przez Detroit Pistons. W lipcu 2012 roku został zwolniony amnestią przez Minnesotę Timberwolves.
20 września 2012 podpisał roczny kontrakt z Boston Celtics jako wolny agent.

</doc>
<doc id="931607" url="https://pl.wikipedia.org/wiki?curid=931607" title="Itinerarium Burdigalense">
Itinerarium Burdigalense

Itinerarium Burdigalense znane także pod nazwą Itinerarium Hierosolymitanum jest dziennikiem anonimowego pielgrzyma zwanego Pielgrzymem z Bordeaux, który w 333-334 r. n.e. odbył podróż z rodzinnego Bordeaux we Francji do Ziemi Świętej. Jest to pierwszy znany opis pielgrzymki do Ziemi Świętej zawierający pierwsze wzmianki o wielu chrześcijańskich tradycjach związanych z miejscami świętymi.

</doc>
<doc id="931609" url="https://pl.wikipedia.org/wiki?curid=931609" title="Heksakosjoiheksekontaheksafobia">
Heksakosjoiheksekontaheksafobia

Heksakosjoiheksekontaheksafobia – lęk przed liczbą 666. Wywodzi się z Apokalipsy św. Jana 13,18, gdzie liczba ta określana jest mianem liczby Bestii.
Poza chrześcijaństwem heksakosjoiheksekontaheksafobia jest popularyzowana jako motyw w kulturze masowej.
Ludzie dotknięci przez tę fobię silnie unikają jakiegokolwiek kontaktu z liczbą 666. Pewnym przykładem jest małżeństwo Nancy i Ronalda Reaganów, którzy przenosząc się do dzielnicy Bel Air, miasta Los Angeles, zmienili adres nowego miejsca zamieszkania z 666 St. Cloud Road na 668 St. Cloud Road.
Zdarzały się przypadki osób wyrażających zaniepokojenie narodzinami swoich dzieci 6 czerwca 2006.
W roku 2006 BBC umieściła heksakosjoiheksekontaheksafobie na 64. pozycji listy „100 things we didn't know this time last year” („100 rzeczy, o których nie mieliśmy pojęcia rok) temu”)

</doc>
<doc id="931614" url="https://pl.wikipedia.org/wiki?curid=931614" title="Otton Laskowski">
Otton Laskowski

Otton Laskowski h. Korab, ps. „Tonio” (ur. w Paduni, zm. 11 listopada 1953 w Londynie) – historyk wojskowości, major piechoty Wojska Polskiego II RP i Polskich Sił Zbrojnych. Był twórcą Encyklopedii wojskowej, pierwszej polskiej encyklopedii wojskowości.
Życiorys.
Otton Laskowski urodził się 23 marca 1892 roku w Paduni, w guberni tobolskiej, w rodzinie Wacława Jacka, inżyniera-technologa, i Marii Joanny z Missunów. Ojciec zesłany został na Syberię . Miał brata Kazimierza. 26 grudnia 1917 roku zawarł związek małżeński z Marią z Seewaldów, z którą miał troje dzieci: Helenę Franciszkę (ur. 1919), Wacława Bogodara (ur. 1920) i Jerzego Ottona (ur. 1925).
W 1910 roku ukończył gimnazjum klasyczne w Troicku (gub. orenburska). W latach 1910–1914 studiował na Wydziale Mechanicznym Politechniki w Petersburgu.
W 1914 roku, po wybuchu I wojny światowej, wstąpił do Pawłowskiej Szkoły Wojskowej w Sankt Petersburgu. Od maja 1915 roku, w stopniu chorążego, dowodził kompanią w Finlandzkim Pułku Lejbgwardii. W sierpniu 1915 roku, w bitwie pod Jowniunami, został ciężko ranny. W 1916 roku został awansowany na podporucznika.
W 1917 roku, po wybuchu rewolucji lutowej, uczestniczył w organizowaniu Związku Wojskowych Polaków w Piotrogrodzie. Organizator i pierwszy dowódca Pierwszej Samodzielnej Kompanii Polskiej przy Naczpolu w Piotrogrodzie, następnie w I Korpusie Polskim w Rosji.
W październiku 1918 roku powrócił do Polski i uczestniczył w akcji rozbrajania oddziałów niemieckich. Walczył w wojnie z bolszewikami jako dowódca kompanii w 21 pułku piechoty „Dzieci Warszawy”. Został ranny w bitwie nad Dźwiną i w listopadzie 1919 roku odesłany na tyły (do Warszawy). Ukończył II Kurs Pedagogiczny dla Oficerów i od sierpnia 1920 roku pełnił służbę w Wojskowym Instytucie Naukowo-Wydawniczym kierowanym przez pułkownika Wacława Tokarza, a od listopada 1927 roku w Wojskowym Biurze Historycznym. W prowadzonych badaniach historycznych specjalizował się w staropolskiej sztuce wojennej. 1 grudnia 1924 roku został awansowany na majora ze starszeństwem z dniem 15 sierpnia 1924 roku i 1. lokatą w korpusie oficerów administracji, dział naukowo-oświatowy.
Od 1929 roku kierował Przeglądem Historyczno-Wojskowym. Wykładowca historii wojskowości na różnego rodzaju kursach dla oficerów. Członek Zarządu Głównego Polskiego Towarzystwa Historycznego. W latach 1930–1939 był naczelnym redaktorem Encyklopedii wojskowej, w której zamieścił wiele swoich artykułów. Współpracownik sekcji obwarowań starych w Zakładzie Architektury Polskiej. Organizator działu polskiego na wystawie wojskowej w Paryżu w 1936 roku. W marcu 1934 został przeniesiony do korpusu oficerów piechoty z pozostawieniem na dotychczasowym stanowisku. W 1939 roku był szefem Wydziału Wojen Dawnych w Wojskowym Biurze Historycznym.
W 1939 roku obronił pracę magisterską z historii na Uniwersytecie Warszawskim (jako ekstern). W sierpniu tego roku, zgodnie z przydziałem mobilizacyjnym, objął obowiązki komendanta kwatery głównej 8 Dywizji Piechoty. 9 września w Brześciu podpułkownik Alojzy Horak przekazał mu szefostwo Wojskowego Biura Historycznego z zadaniem dalszej ewakuacji biura i archiwum, transportem kolejowym, do Złoczowa przez Pińsk, Łuniniec, Sarny, Równe, Dubno.
Po agresji ZSRR na Polskę przekroczył granicę polsko-rumuńską i został internowany. Pełnił funkcję szefa sztabu Dowództwa Obozów WP. Zbiegł z internowania i udał się do sojuszniczej Francji. Po przybyciu tam mianowany został szefem Wojskowego Biura Historycznego. Po upadku Francji znalazł się w Wielkiej Brytanii, gdzie od lata 1940 roku pełnił obowiązki szefa propagandy i oświaty I Korpusu Polskiego w Szkocji. 31 marca 1941 roku przeniesiony został do Gabinetu Naczelnego Wodza i Ministra Spraw Wojskowych w Londynie na stanowisko zastępcy szefa gabinetu i kierownika Referatu Historycznego. 13 marca 1942 roku powierzono mu kierownictwo Referatu Propagandy i Oświaty w Polskim Biurze Wojskowym (Komendzie Placu).
W latach 1947–1948 zajmował się oświatą w Polskim Korpusie Przysposobienia i Rozmieszczenia. W 1948 roku po zwolnieniu z wojska pozostał na emigracji. W latach 1948–1952 redagował „Teki Historyczne”. Utrzymywał się między innymi z lekcji śpiewu. Zmarł 11 listopada 1953 roku w Londynie. Pochowany na St. Mary’s Cemetery.
Wybrane dzieła.
Był encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego wydanej w latach 1926–1928 gdzie zredagował hasła związane z wojskowością. Pełnił również funkcję redaktora naczelnego ośmiotomowej Encyklopedii wojskowej wydanej w latach 1931–1937. Był autorem wielu prac z dziedziny historii wojskowości, w tym:
Opracowywał również teksty innych autorów (jako wydawca źródeł), a także tłumaczył, m.in. prace gen. Cammona, marszałków: Joffre i Focha. Ostatnią jego pracą napisaną w Polsce była: "Jan III Sobieski jako wódz". Nie została jednak wydana, jej rękopis spłonął w czasie wojny w Warszawie.

</doc>
<doc id="931615" url="https://pl.wikipedia.org/wiki?curid=931615" title="Łódzkie Spotkania Baletowe">
Łódzkie Spotkania Baletowe

Łódzkie Spotkania Baletowe – międzynarodowy festiwal baletowy, który odbywa się w Łodzi od roku 1968 w formie biennale na łódzkiej scenie operowej.
W dotychczasowych edycjach festiwalu udział wzięły zespoły z całej niemal Europy, a także z USA, Kanady, Kuby i Izraela.
Festiwal powstał z inicjatywy Stanisława Piotrowskiego - dyrektora Teatru Wielkiego w Łodzi, i Witolda Borkowskiego - kierownika baletu. Jest polem konfrontacji aktualnych trendów w sztuce baletowej i najważniejszych osiągnięć we współczesnej choreografii.

</doc>
<doc id="931619" url="https://pl.wikipedia.org/wiki?curid=931619" title="Leovo">
Leovo



</doc>
<doc id="931623" url="https://pl.wikipedia.org/wiki?curid=931623" title="Paker">
Paker



</doc>
<doc id="931625" url="https://pl.wikipedia.org/wiki?curid=931625" title="Drabinkowy układ nerwowy">
Drabinkowy układ nerwowy

Drabinkowy układ nerwowy - po raz pierwszy pojawił się u pierścienic. Zbudowany jest z zwojów nadgardzielowych, obrączki okołoprzełykowej, zwojów podgardzielowych i nerwowego łańcuszka brzusznego. Nerwowy łańcuszek b. składa się z pary zwojów segmentalnych (po jednej parze w każdym segmencie) oraz spoideł podłużnych (konektyw) i spoideł poprzecznych(komisur).

</doc>
<doc id="931628" url="https://pl.wikipedia.org/wiki?curid=931628" title="Ocnița">
Ocnița

Ocnița – miasto w północnej Mołdawii, siedziba administracyjna rejonu Ocnița. W 2014 roku liczyło ok. 7,3 tys. mieszkańców. Ośrodek przemysłowy.

</doc>
<doc id="931630" url="https://pl.wikipedia.org/wiki?curid=931630" title="Tadeusz Etter">
Tadeusz Etter

Tadeusz Etter (ur. 16 maja 1911 w Poznaniu, zm. 18 grudnia 1984 tamże) – polski duchowny rzymskokatolicki, biskup pomocniczy poznański w latach 1959–1984.
Życiorys.
17 czerwca 1934 w Poznaniu otrzymał święcenia kapłańskie. Pełnił funkcję wikariusza w Bninie i prefekta w Poznaniu. Podczas okupacji był więziony w Dachau i Gusen (1940–1945), pracował następnie wśród emigracji polskiej w Niemczech. Po powrocie do kraju był wikariuszem i sędzią Sądu Metropolitalnego w Poznaniu.
16 lipca 1959 został mianowany biskupem pomocniczym archidiecezji poznańskiej i biskupem tytularnym Bonitzy. Sakry biskupiej udzielił mu 25 października 1959 arcybiskup Antoni Baraniak. Zajmował stanowisko wikariusza generalnego archidiecezji poznańskiej, kanonika kapituły poznańskiej i redaktora naczelnego pisma „Biblioteka Kaznodziejska” w latach 1956–1984.
W 1963 brał udział w II sesji soboru watykańskiego II.
Został pochowany na cmentarzu Miłostowo w Poznaniu (pole 4, kwatera kanoników kapituły metropolitalnej).

</doc>
<doc id="931637" url="https://pl.wikipedia.org/wiki?curid=931637" title="Holenderscy arcymistrzowie szachowi">
Holenderscy arcymistrzowie szachowi

Lista holenderskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Holandii reprezentowali tylko w pewnym okresie swojego życia.

</doc>
<doc id="931639" url="https://pl.wikipedia.org/wiki?curid=931639" title="Zdzisław Zwoźniak">
Zdzisław Zwoźniak

Zdzisław Kazimierz Zwoźniak (ur. 5 lipca 1930 w Sosnowcu, zm. 2 maja 2007) – polski historyk i dziennikarz. Był synem Michała i Małgorzaty z domu Janus.
Studiował polonistykę na Uniwersytecie Wrocławskim (1950–54) i prawo na Uniwersytecie Jagiellońskim (w latach 1956-58 i 1961-63).
Żona – Renata Prawdzic-Rudzka była dziennikarką i pisarką – zmarła w 1997 roku (jedna z ulic w Katowicach została nazwana jej imieniem).
Pracę dziennikarską rozpoczął w 1954 roku we "Wrocławskim Tygodniku Katolickim" redagowanym wówczas przez Tadeusza Mazowieckiego. Następnie pracował – jako publicysta, kierownik działu kulturalnego i popularnonaukowego oraz sekretarz redakcji – w "Gościu Niedzielnym" (1955-56), "Panoramie" (1957-81) i ponownie w "Gościu Niedzielnym" (1982-88).
Od 1988 roku przebywał na rencie inwalidzkiej, a w roku 1994 przeszedł na emeryturę.
Był członkiem "Solidarności" od września 1980 roku. W Związku pełnił funkcję przewodniczącego Komisji Zakładowej przy Śląskim Wydawnictwie Prasowym, grupującym dziennikarzy pism RSW "Prasa – Książka – Ruch" województw katowickiego, bielskiego i częstochowskiego. W 1981 roku redagował biuletyn publicystyczny Zarządu Regionu MKZ Katowice "Wprost". Był też członkiem zespołu "Tygodnika Katowickiego" – organu ZR NSZZ „Solidarność” Regionu Śląsko-Dąbrowskiego. W grudniu tegoż roku otrzymał nominację na redaktora naczelnego tygodnika "Solidarność Jastrzębie".
Internowany 13 grudnia 1981. Początkowo (do 5 lutego 1982) przetrzymywany był w areszcie KW MO w Katowicach, a następnie w obozie dla internowanych w Jastrzębiu-Szerokiej. W kwietniu przewieziony został do Kliniki Chirurgicznej w Katowicach, po czym – po przebytej tam operacji, oraz w wyniku licznych interwencji katowickiego biskupa – został objęty "aktem łaski" i zwolniony z internowania w dniu 10 maja 1982.
W stanie wojennym – pracując w "Gościu Niedzielnym" – należał do grona bliskich współpracowników Jerzego Buzka, Grzegorza Opali, Tadeusza Jedynaka, Mariana Maciejczyka i Ryszarda Kuszłeyki, uczestnicząc aktywnie w pracach podziemnej RKW Regionu jako "Bogdan". Brał udział w organizowaniu Tygodni Kultury Chrześcijańskiej w Katowicach. Jednocześnie brał udział w akcji odczytowej w kościołach i ośrodkach duszpasterskich – m.in. w Katowicach, Sosnowcu, Gliwicach, Bielsku, Czechowicach-Dziedzicach, Jastrzębiu, Dąbrowie Górniczej, Raciborzu i Opolu. W tym okresie powołał też, cieszącą się dużą popularnością, "Gazetę Mówioną".
Od 1985 do 1989 roku redagował dwumiesięcznik społeczno-kulturalny "Jesteśmy", wydawany przy współpracy z podziemną RKW Regionu i Komitetem Kultury Niezależnej. W 1985-89 był przewodniczącym tego Komitetu na Śląsku. W 1986 założył Oficynę Śląską, kierując nią do czasu jej rozwiązania w 1990 roku. W latach 1989-1990 działał w Komitecie Obywatelskim "S". Był przewodniczącym Komitetu Koordynacyjnego Związków i Stowarzyszeń Twórczych w Katowicach, rezygnując z tej funkcji w roku 1990.
Zawsze działał społecznie, nie pobierając żadnych honorariów czy też gratyfikacji finansowych.
Od 1995 roku redaguje "Zeszyty Historyczne Solidarności Śląsko-Dąbrowskiej" poświęcone „Solidarności” Regionu lat 1982-1989. Dotychczas ukazało się 7 "Zeszytów" (każdy po 200 – 280 stron formatu A-5). Ostatni, ósmy z kolei, wydany zostanie latem 2007 r. Również i tego dzieła dokonał społecznie.
Był członkiem Stowarzyszenia Dziennikarzy Polskich od 1957 roku.
Do żadnych partii politycznych nigdy nie należał.
Pośmiertnie odznaczony przez Prezydenta Rzeczypospolitej Polski Krzyżem Kawalerskim Orderu Odrodzenia Polski (9 maja 2007).

</doc>
<doc id="931645" url="https://pl.wikipedia.org/wiki?curid=931645" title="Karbapenemazy">
Karbapenemazy

Karbapenemazy, MBL (z ang. metallo-β-lactamases) – bakteryjne enzymy hydrolizujące wiązanie β-laktamowe w cząsteczce karbapenemów (rodzaj antybiotyków β-laktamowych); można je więc zaliczyć do β-laktamaz.
Ich obecność w komórkach bakteryjnych jest źródłem oporności bakterii na ten rodzaj antybiotyków. Są to enzymy bakteryjne zdolne do dezaktywacji prawie wszystkich rodzajów β-laktamów: penicylin, cefalosporyn oraz karbapenemów. Oporne na ich działanie są monobaktamy.
Karbapenemazy należą do metaloenzymów, zawierają w centrum aktywnym jon cynku (Zn2+). Mają więc inną budowę niż pozostałe β-laktamazy i ta różnica w budowie zapewnia im tak szerokie spektrum działania. Karbapenemazy są niewrażliwe na tradycyjne inhibitory β-laktamaz, znane są jednak substancje zdolne zahamować ich działanie – do inhibitorów karbapenemaz zalicza się EDTA i kwas merkaptopropionowy.

</doc>
<doc id="931646" url="https://pl.wikipedia.org/wiki?curid=931646" title="Encyclopedia of Life">
Encyclopedia of Life

Encyclopedia of Life (EOL) – współtworzona przez fachowców, anglojęzyczna, internetowa bezpłatna encyklopedia, której zadaniem jest zebranie informacji o wszystkich opisanych przez naukę gatunkach. Encyklopedia rozpoczęła swoje działanie 26 lutego 2008 r. z 30 000 haseł. Olbrzymie zainteresowanie (11,5 mln trafień w ciągu 5,5 godz.) spowodowało przeciążenie serwisu i konieczne było przez kilka dni ograniczenie jego funkcjonalności.
Celem projektu jest stworzenie nieograniczonej w swoich rozmiarach bazy danych o wszystkich znanych organizmach żywych, która będzie zawierać nie tylko informacje tekstowe, ale także materiały wideo, pliki dźwiękowe, zdjęcia i ilustracje.
W pierwszej kolejności miały być opisane zwierzęta i rośliny. Encyklopedia ma też objąć opisy grzybów, organizmów prokariotycznych, wirusów, a także gatunków wymarłych (oraz ich skamielin).
W założeniach projekt miał kosztować ok. 100 mln USD, a jego realizacja była obliczona na ok. 10 lat.
Encyclopedia of Life tworzy ekipa około 30 osób, która kierowana jest przez Muzeum Historii Naturalnej w Chicago, Uniwersytet Harvarda, Marine Biological Laboratory, Missouri Botanical Garden, Smithsonian Institution oraz Biodiversity Heritage Library.

</doc>
<doc id="931649" url="https://pl.wikipedia.org/wiki?curid=931649" title="Haakon II Barczysty">
Haakon II Barczysty

Haakon II Barczysty norw. "Håkon II (Sigurdsson) Herdebrei" (ur. ok. 1147, zm. 7 lipca 1162) – król Norwegii 1157–1162, z dynastii Yngling.
Urodził się prawdopodobnie w 1147 lub 1148 r., był pozamałżeńskim synem króla Norwegii Sigurda II Gęby (zm. 1155), wnukiem króla Norwegii Haralda IV Gille.
Po śmierci króla Sigurda I Jorsalfara w 1130 r. nastąpił w Norwegii okres wieloletniej wojny domowej pomiędzy kolejnymi pretendentami, którzy powoływali się na swoje prawa do korony królewskiej. W późniejszym czasie partia dążąca do zjednoczenia kraju pod władzą jednego króla została nazwana stronnictwem narodowym (tzw. "Birkebeiner"), zaś partia przeciwna, według której każdy potomek królewskiego rodu miał prawo do części władztwa, została nazwana stronnictwem kościelnym (tzw. "Baglar")
Po 1140, po pokonaniu przeciwników, zwierzchnią władzę w królestwie objął król Inge I Garbaty wraz ze swymi braćmi Sigurdem II Gebą oraz Eysteinem II, którzy formalnie również nosili tytuły królewskie. Po krótkim okresie pokojowego współwładztwa doszło do walk pomiędzy braćmi a później Inge I zamordował obu braci, Sigurda II w 1155, Eysteina w 1157. Po śmierci Eysteina II możni zebrani w stronnictwie "Birkebeiner", doprowadzili do koronacji Haakona II na króla Norwegii (1157).
Haakon II Barczysty podjął walkę z królem Inge I, mając za sojusznika swego brata Sigurda Markusfostre. Do bitwy między przeciwnikami doszło pod Oslo 4 lutego 1161 r. Wojska króla Inge zostały pokonane, a on sam poległ na polu bitwy. 
Mimo tego zwycięstwa król Haakon II nie pozbył się wrogów, ponieważ pretensje do korony królewskiej zgłosił Erling Skakke, główny doradca i współpracownik króla Inge I, będący zięciem króla Sigurda I. Erling Skakke stanął na czele stronnictwa Bagler, jego zwolennicy w 1161 r. wybrali na króla Magnusa, małoletniego syna Erlinga Skakke. W kolejnym roku doszło do walk wojsk Erlinga ze wojskami popierającymi Haakona II. Do rozstrzygnięcia doszło w bitwie pod Sekken (7 lipca 1162). Wojska Erlinga Skakke wygrały bitwę, podczas której zginął król Haakon II Barczysty. 
Po śmierci Haakona II możni ze stronnictwa "Birkebeiner" zebrali się wokół młodszego brata królewskiego, Sigurda Markusfostre, który przyjął koronę królewską w 1162 jako Sigurd IV, jednak już rok później dostał się do niewoli przeciwników i został zamordowany.
Król Haakon II Barczysty nie był żonaty, nie pozostawił też potomstwa.
Linki zewnętrzne.
Biografia na stronie "Store norske leksikon" 

</doc>
<doc id="931651" url="https://pl.wikipedia.org/wiki?curid=931651" title="Straszany">
Straszany

Straszany (rum. "Străşeni") – miasto w Mołdawii; 16 tysięcy mieszkańców (2012), nad rzeką Byk. Stolica rejonu Străşeni.

</doc>
<doc id="931652" url="https://pl.wikipedia.org/wiki?curid=931652" title="Zagubiony w labiryncie śmiechu">
Zagubiony w labiryncie śmiechu

Zagubiony w labiryncie śmiechu – zbiór czternastu opowiadań Johna Bartha z 1968 roku.
Opowiadania łączą się przez pewne słowa-klucze, swoiste spojrzenie na świat i literaturę, jednak pozostają indywidualnymi tworami. Autor odwołuje się zarówno do klasyki literatury (Menelajada) jak i do samej teorii literatury ("Autobiografia", tytułowe: "Zagubiony w labiryncie śmiechu"). Zmienia się również narrator poszczególnych opowiadań, raz jest to trzecioosobowy obserwator dobrze znający bohatera, niemal z nim tożsamy ("List wyłowiony z morza"), raz pierwszoosobowy, mówiący o sobie samym (niezwykły w "Autobiografii"), albo właściwie nieistniejący, zbędny w opowiadaniu opartym na koncepcie pozajęzykowym (Opowieść ramowa).

</doc>
<doc id="931659" url="https://pl.wikipedia.org/wiki?curid=931659" title="Ceadîr-Lunga">
Ceadîr-Lunga

Ceadîr-Lunga (gag. "Çadır-Lunga", ros. Чадыр-Лунга, "Czadyr-Łunga") – miasto w południowej Mołdawii, w Terytorium Autonomicznym Gagauzji, nad rzeką Lunga. W 2004 roku liczyło ok. 19 tys. mieszkańców.

</doc>
<doc id="931662" url="https://pl.wikipedia.org/wiki?curid=931662" title="Wspólnota administracyjna Allershausen">
Wspólnota administracyjna Allershausen

Wspólnota administracyjna Allershausen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Siedziba wspólnoty znajduje się w miejscowości Allershausen. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="931663" url="https://pl.wikipedia.org/wiki?curid=931663" title="Stefan Brogren">
Stefan Brogren

Stefan Brogren, właściwie Stefan Charles Brogren (ur. 21 kwietnia 1972 w Ontario, Kanada) – kanadyjski aktor. 

</doc>
<doc id="931665" url="https://pl.wikipedia.org/wiki?curid=931665" title="Czapkarstwo">
Czapkarstwo



</doc>
<doc id="931668" url="https://pl.wikipedia.org/wiki?curid=931668" title="Wspólnota administracyjna Mauern">
Wspólnota administracyjna Mauern

Wspólnota administracyjna Mauern – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Siedziba wspólnoty znajduje się w miejscowości Mauern.
Wspólnota administracyjna zrzesza cztery gminy wiejskie "(Gemeinde)": 

</doc>
<doc id="931670" url="https://pl.wikipedia.org/wiki?curid=931670" title="Wspólnota administracyjna Zolling">
Wspólnota administracyjna Zolling

Wspólnota administracyjna Zolling – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Siedziba wspólnoty znajduje się w miejscowości Zolling.
Wspólnota administracyjna zrzesza cztery gminy wiejskie "(Gemeinde)": 

</doc>
<doc id="931673" url="https://pl.wikipedia.org/wiki?curid=931673" title="Aviles">
Aviles



</doc>
<doc id="931674" url="https://pl.wikipedia.org/wiki?curid=931674" title="Garnizony Armii Radzieckiej na terytorium Polski">
Garnizony Armii Radzieckiej na terytorium Polski

Garnizony Armii Radzieckiej – garnizony na terytorium Polski zajmowane przez jednostki wojskowe Północnej Grupy Wojsk Armii Radzieckiej w latach 1945-1993.
Lokalizacje.
Garnizony PGW AR rozlokowane były głównie w Polsce zachodniej, na tzw. Ziemiach Odzyskanych, które traktowane były przez Związek Radziecki, w szczególności w pierwszych latach po 1945, jako w części mu podległe, ze względu na ich przyłączenie do Polski po zdobyciu ich przez Armię Czerwoną. Bliskość granicy z Niemcami powodowała również, że koncentracja wojsk radzieckich miała tam uwarunkowania strategiczne.
Poniższa lista miejscowości, w których stacjonowały jednostki Armii Radzieckiej na terenie Polski, jest dalekim od kompletności zestawieniem na podstawie różnych, często nie do końca wiarygodnych, źródeł.
Burzykowo (Stargard).
(jednostki podległa 239 DLM Kluczewo), 
Karczmarka.
Skład amunicji jest położony około 2, 5 kilometra na wschód od miejscowości Trzebień, w lesie. Zajmował obszar liczący kilkadziesiąt hektarów. Prowadziła do niego jedna brama wjazdowa, dostać się tam można jedynie drogami gruntowymi. Podwójne ogrodzenia były pod napięciem, na zewnątrz świeciły latarnie ustawione wzdłuż całego obszaru bazy. Cały kompleks był ogrodzony wałami ziemnymi, służącymi do osłony. Pomiędzy poszczególnymi z wałów zlokalizowano m.in. budynek – magazyn sprzętu lub garaż na pojazdy. Dzisiaj jest on już znacznie zdewastowany. Nieco głębiej znajdują się magazyny amunicji. Są budynki z betonu, z rampami wyładunkowymi z przodu, po bokach schody wejściowe. Do środka wjeżdżało się przez wrota. Tam poprzez pochylnie amunicję zwożono na podłogę i tam składowano. Takich magazynów jest kilkanaście. Dotarcie do wszystkich jest niemożliwe, gdyż spora część obiektu stanowi teren prywatny. Ponadto kilka niewielkich krytych ziemią przypominających swoim wyglądem schrono-hangary pomieszczeń magazynowych ukrytych w gęstym lesie. Były to prawdopodobnie garaże na pojazdy z amunicją. Zamaskowane miały być niewidoczne z góry. Być może w przypadku ataku pojazdy ewakuowano z magazynów i przewożono do tych schronów. Jak wspomina maszynista, gdy do bazy podjeżdżała polska lokomotywa pod płot pod napięciem, odpinano od niej wagony, pod które podjeżdżała lokomotywa radziecka i wjeżdżała z nimi pod ziemię i tam była załadowywana amunicja itp.
Źródło: Z opowieści starszych mieszkańców 
Były też składy paliw. W podziemnych zbiornikach zgromadzono strategiczną rezerwę podobno dla całej PGWR. 
Trzebienia.
Nowosolna.
Jednostka o stosunkowo małej powierzchni, ok. 2 hektarów znajdowała się w jednym z najwyżej położonych miejsc wokół Łodzi, dzisiejszego Parku Krajobrazowego Wzniesień Łódzkich. Załoga na początku lat 90. liczyła ok. 30 żołnierzy. Jednostka zajmowała się realizacją łączności troposferycznej pomiędzy bazami jednostek sowieckich na terenie kraju. Na terenie jednostki znajdowały się 4 anteny zamocowane na wysokich masztach. Około roku 1988 przybyły na miejsce anteny o innej charakterystyce pracy. Po kilku dniach ponad linie drzew wyrosły 4 maszty z czaszami. Zabudowania składały się z budynku koszar, budynku socjalnego, w którym znajdowała się stołówka, pokoju dowódcy, kuchni; garaż dla kilku dużych pojazdów i dobudowaną do niego sauną, budynku z agregatami (3 sztuki) zasilającymi urządzenia antenowe wraz z pomieszczeniami obsługi, magazyn paliw, a także zagroda, w której Rosjanie hodowali zwierzęta, aby polepszyć swoje warunki bytowe. Pojazdy, w które wyposażona była jednostka to ciężarówka URAL i samochód terenowy UAZ (stan na początek lat 90.). Zdjęcia lotnicze z lat 70. wskazują na znacznie większą liczbę żołnierzy w tym miejscu. Widoczne są także pojazdy z przyczepami, na których można dostrzec podstawowe anteny troposferyczne jakie wówczas były na wyposażeniu armii radzieckiej w wersji mobilnej.
Wólka Kałuska.
Na jednym z najwyższych wzgórz w tych okolicach była jednostka łączności podległa dowództwu w Rembertowie. Na terenie jednostki stacja radarowa i maszt antenowy.
Wschowa.
raczej lotnisko zapasowe koło wioski Łysiny na zachód od Wschowy
Cmentarze.
Zmarli podczas stacjonowania w Polsce żołnierze radzieccy oraz członkowie ich rodzin chowani byli na samodzielnych cmentarzach w Bornem Sulinowie i Świętoszowie (w każdej z tych miejscowości były po 2 cmentarze) oraz na 9 wydzielonych kwaterach polskich cmentarzy cywilnych (w Białogardzie, Brzegu, Legnicy - 2 kwatery, Szczecinie, Szprotawie, Świnoujściu, Wrocławiu i Żaganiu). Łącznie pochowano na nich 1483 osoby.

</doc>
<doc id="931676" url="https://pl.wikipedia.org/wiki?curid=931676" title="Florești">
Florești

Florești – miasto w Mołdawii, stolica rejonu Florești. W 2014 roku liczyło 11 998 mieszkańców.

</doc>
<doc id="931681" url="https://pl.wikipedia.org/wiki?curid=931681" title="Wspólnota administracyjna Grafrath">
Wspólnota administracyjna Grafrath

Wspólnota administracyjna Grafrath – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Fürstenfeldbruck. Siedziba wspólnoty znajduje się w miejscowości Grafrath.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="931683" url="https://pl.wikipedia.org/wiki?curid=931683" title="Dinuzulu">
Dinuzulu

Dinuzulu kaCetshwayo (ur. w 1869, zm. 1913 w Transwalu) – władca Zulusów, syn Cetshwayo. Objął tron po śmierci ojca, w 1884 r. Uzyskał poparcie Burów, płacąc im za to nadaniami ziemi. W 1888 r. Brytyjczycy w porozumieniu z Burami anektowali państwo Zulusów. W 1889 r. Dinuzulu został pozbawiony władzy, oskarżony o zdradę i zesłany na Wyspę Świętej Heleny. W 1898 r. wrócił do kraju i stanął na czele wodzostwa utrzymywanego przez Wielką Brytanię. W 1909 r. postawiono mu zarzut inspirowania i udzielania wsparcia ostatecznemu buntowi Zulusów przeciwko Brytyjczykom, za co sąd w Natalu skazał go na wygnanie do Transwalu.

</doc>
<doc id="931684" url="https://pl.wikipedia.org/wiki?curid=931684" title="Krzywa Wieś">
Krzywa Wieś



</doc>
<doc id="931688" url="https://pl.wikipedia.org/wiki?curid=931688" title="Motor II Lublin">
Motor II Lublin



</doc>
<doc id="931690" url="https://pl.wikipedia.org/wiki?curid=931690" title="Drochia">
Drochia

Drochia – miasto w Mołdawii; stolica rejonu Drochia. Ośrodek przemysłu spożywczego.

</doc>
<doc id="931691" url="https://pl.wikipedia.org/wiki?curid=931691" title="Wspólnota administracyjna Mammendorf">
Wspólnota administracyjna Mammendorf

Wspólnota administracyjna Mammendorf – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Fürstenfeldbruck. Siedziba wspólnoty znajduje się w miejscowości Mammendorf.
Wspólnota administracyjna zrzesza osiem gmin wiejskich "(Gemeinde)": 

</doc>
<doc id="931696" url="https://pl.wikipedia.org/wiki?curid=931696" title="Władysław I Przemyślida (margrabia morawski)">
Władysław I Przemyślida (margrabia morawski)

Władysław I Przemyślida (ur. 1207, zm. 18 lutego 1227 r.) – margrabia morawski w latach 1224-1227.
Trzeci syn króla Czech Przemysła Ottokara I i Konstancji węgierskiej. W 1224 r. z woli ojca został margrabią morawskim. Nie założył rodziny i nie miał potomstwa.

</doc>
<doc id="931704" url="https://pl.wikipedia.org/wiki?curid=931704" title="Jan Werle">
Jan Werle

Jan Werle (ur. 15 stycznia 1984 w Warnsveld) – holenderski szachista, arcymistrz od 2006 roku.
Kariera szachowa.
Po raz pierwszy na arenie międzynarodowej pojawił się w roku 1994, startując w mistrzostwach świata juniorów do lat 10 w Szeged. W kolejnych latach wielokrotnie reprezentował Holandię w mistrzostwach świata i Europy w różnych kategoriach wiekowych. W roku 2000 zdobył w Chalkidiki brązowy medal w mistrzostwach Europy juniorów do lat 16. Rok później zdobył medal srebrny w kategorii do lat 18. W 1999 roku zdobył w Leiden tytuł mistrza Holandii juniorów do lat 16. W 2001 podzielił II m. w Dieren (za Siemionem Dwojrisem), Avilés (za Krzysztof Jakubowski (szachista)Krzysztofem Jakubowskim) oraz Hengelo (za Zacharem Jefimienko). W 2006 podzielił II m. (za Suatem Atalikiem, wraz z Cyrilem Marcelinem) w grupie C festiwalu "Corus" w Wijk aan Zee oraz zajął IV m. (za Ivanem Sokolovem, Michaelem Adamsem i Janem Timmanem) w silnie obsadzonym memoriale Howarda Stauntona w Londynie. Zwyciężył również (wspólnie z Iwanem Czeparinowem) w otwartym turnieju w Hoogeveen, natomiast w 2007 r. w tym mieście podzielił II miejsce (za Eltajem Safarlim, wspólnie z Jewgienijem Postnym, Friso Nijboerem i Janem Smeetsem). W 2008 r. odniósł duży sukces, zdobywając w Liverpoolu tytuł mistrza Unii Europejskiej. W 2014 r. podzielił I m. (wspólnie z Maksimem Turowem i Jurijem Sołodowniczenko) w Oslo.
Najwyższy ranking w dotychczasowej karierze osiągnął 1 stycznia 2009 r., z wynikiem 2607 punktów zajmował wówczas 5. miejsce wśród holenderskich szachistów.

</doc>
<doc id="931706" url="https://pl.wikipedia.org/wiki?curid=931706" title="Franciszek Groër">
Franciszek Groër

Franciszek Józef Stefan Groër (ur. 19 kwietnia 1887 w Bielsku, zm. 16 lutego 1965 w Warszawie) – polski lekarz pediatra, profesor Uniwersytetu Jana Kazimierza we Lwowie, dyrektor Instytutu Matki i Dziecka w Warszawie.
Życiorys.
Syn Wincentego i wnuk Franciszka Ksawerego. Uczęszczał do gimnazjów w Warszawie i Petersburgu. W latach 1905–1906 studiował w Konserwatorium Muzycznym w Warszawie, w latach 1906–1911 na Wydziale Medycznym Uniwersytetu we Wrocławiu, gdzie w 1912 obronił doktorat. W latach 1913–1914 był asystentem w Laboratorium Immunologicznym i Biochemicznym w Wiedniu, w latach 1914–1919 asystentem w Katedrze i Klinice Pediatrycznej Uniwersytetu Wiedeńskiego. W 1916 uzyskał habilitację. W latach 1919–1939 był profesorem (od 1923 – zwyczajnym) Uniwersytetu Jana Kazimierza we Lwowie i kierownikiem Kliniki Pediatrycznej Wydziału Lekarskiego UJK. Od 1924 był członkiem czynnym Towarzystwa Naukowego we Lwowie od 1931 – członkiem korespondentem, a od 1948 członkiem PAU, od 1933 członkiem korespondentem Towarzystwa Naukowego Warszawskiego, od 1938 Lwowskiego Towarzystwa Fotograficznego, od 1954 członkiem korespondentem PAN.
Był oprócz tego przewodniczącym Towarzystwa Przyjaciół Muzyki i Opery we Lwowie oraz dyrektorem administracyjnym Opery Lwowskiej (1931–1933), a także fotografikiem – od 1954 był członkiem rzeczywistym Związku Polskich Artystów Fotografików.
W czasie sowieckiej okupacji Lwowa (1939–1941) pozostał kierownikiem kliniki pediatrycznej. Funkcję tę pełnił także podczas niemieckiej okupacji Lwowa (1941–1944) i po ponownym zajęciu Lwowa przez ZSRR, w latach 1944–1946.
Po aresztowaniu kilkudziesięciu polskich profesorów uczelni wyższych Lwowa przez Niemców w nocy 3 lipca 1941 – został uwolniony jako jedyny z grupy profesorów zamordowanych tej nocy na Wzgórzach Wuleckich. 
Po wysiedleniu ze Lwowa, w 1946 zamieszkał w Bytomiu i pracował jako kierownik Katedry i Kliniki Chorób Dziecięcych Akademii Lekarskiej w Bytomiu, zaś w latach 1948–1951 był prorektorem tej uczelni (od 1950 – Akademia Medyczna w Zabrzu). Od 1951 był kierownikiem Oddziału Pediatrycznego Instytutu Gruźlicy w Otwocku, w latach 1951–1961 kierownikiem Oddziału Gruźlicy Instytutu Matki i Dziecka w Warszawie, dyrektorem tego instytutu, a także (od 1946) członkiem Nadzwyczajnej Komisji Badania Zbrodni Hitlerowskich.
W 1939 zainicjował pionierskie na skalę światową transfuzje krwi u noworodków ze skazą krwotoczną. W 1945 odkrył czynnik przeciwkrwotoczny występujący jako zanieczyszczenie witaminy K i działający leczniczo w małopłytkowości pierwotnej – określił go mianem czynnika AHF.
Żonaty z Angielką Cecylią Cumming.
Został pochowany na cmentarzu Powązkowskim w Warszawie (kwatera 16-2-25).
Upamiętnienie.
W Warszawie w dzielnicy Targówek (Osiedle Bródno) znajduje się ulica Franciszka Groëra. Nazwa nadana została uchwałą nr LXV/534/98 Rady Miasta Stołecznego Warszawy z dnia 2 marca 1998 roku.

</doc>
<doc id="931708" url="https://pl.wikipedia.org/wiki?curid=931708" title="Wspólnota administracyjna Fuchstal">
Wspólnota administracyjna Fuchstal

Wspólnota administracyjna Fuchstal – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Siedziba wspólnoty znajduje się w miejscowości Fuchstal. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="931709" url="https://pl.wikipedia.org/wiki?curid=931709" title="Sângerei">
Sângerei

Sîngerei − miasto w Mołdawii; stolica rejonu Sîngerei; 13 tysięcy mieszkańców (2012). Ośrodek przemysłowy. W latach 1944-1991 nazywało się "Lazowsk".

</doc>
<doc id="931710" url="https://pl.wikipedia.org/wiki?curid=931710" title="Krzywa Wieś (Kamień)">
Krzywa Wieś (Kamień)

Krzywa Wieś – część wsi Kamień w Polsce położona w województwie podkarpackim, w powiecie rzeszowskim, w gminie Kamień.
W latach 1975–1998 Krzywa Wieś administracyjnie należała do województwa rzeszowskiego.
Krzywa Wieś jest sołectwem, siedzibą parafii św. Maksymiliana Kolbe, należącej do dekanatu Sokołów Małopolski, diecezji rzeszowskiej.
W Krzywej Wsi funkcjonuje nowo wybudowana szkoła podstawowa. A także Ochotnicza Straż Pożarna.

</doc>
<doc id="931714" url="https://pl.wikipedia.org/wiki?curid=931714" title="Wspólnota administracyjna Igling">
Wspólnota administracyjna Igling

Wspólnota administracyjna Igling – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Siedziba wspólnoty znajduje się w miejscowości Igling. Powstała 1 maja 1978 w wyniku reformy administracyjnej.
Wspólnota administracyjna zrzesza trzy gminy wiejskie "(Gemeinde)":

</doc>
<doc id="931717" url="https://pl.wikipedia.org/wiki?curid=931717" title="Shane Kippel">
Shane Kippel

Shane Kippel (ur. 4 czerwca 1986 roku) – kanadyjski aktor telewizyjny.
Do najbardziej znanych dotychczas ról jest postać Spinnera w kanadyjskim serialu "".

</doc>
<doc id="931719" url="https://pl.wikipedia.org/wiki?curid=931719" title="Odliczanie do startu wahadłowca">
Odliczanie do startu wahadłowca

Odliczanie do startu wahadłowca trwa około trzech dni i jest zakończeniem wielomiesięcznego procesu przygotowań promu kosmicznego do startu. Odliczanie nie jest ciągłe, istnieje wiele przerw, planowanych i wymuszonych sytuacją pogodową, usuwaniem wszystkich pojawiających się usterek oraz przeznaczonych na odpoczynek personelu naziemnego. 
Normalny przebieg.
T-09 min.
Ostatnia planowana przerwa może być stosunkowo długa. Przerwa trwająca od 45 minut do półtorej godziny związana jest z małym oknem startowym promu. W przypadku lotu na Międzynarodową Stację Kosmiczną czy wcześniej na rosyjską stację Mir wynosiła najwyżej pięć minut.

</doc>
<doc id="931728" url="https://pl.wikipedia.org/wiki?curid=931728" title="Wspólnota administracyjna Prittriching">
Wspólnota administracyjna Prittriching

Wspólnota administracyjna Prittriching – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Siedziba wspólnoty znajduje się w miejscowości Prittriching. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="931730" url="https://pl.wikipedia.org/wiki?curid=931730" title="Pralina">
Pralina



</doc>
<doc id="931732" url="https://pl.wikipedia.org/wiki?curid=931732" title="Kąt padania">
Kąt padania

Kąt padania – kąt określający kierunek ruchu obiektu względem powierzchni, do której ten obiekt dociera. Obiektem może być promieniowanie, strumień cząstek lub pojedyncze ciało.
W zależności od kontekstu kąt jest definiowany na dwa różne sposoby, jako:
W optyce geometrycznej.
Jest to kąt padania w znaczeniu pierwszym, czyli kąt pomiędzy promieniem padającym na powierzchnię rozgraniczającą dwa ośrodki a normalną do tej powierzchni. W tym znaczeniu pojęcie "kąt padania" używane jest najczęściej.
Inne użycia.
W dyfrakcji Bragga i fal materii.
W przypadku dyfrakcji Bragga kątem padania nazywa się kąt między wiązką promieniowania (np. rentgenowskiego) a powierzchnią kryształu. To samo dotyczy fal materii (dyfrakcji cząstek elementarnych).
W mechanice.
Pojęcie kąta padania stosowane jest też w mechanice do opisu zjawiska odbicia ciała od powierzchni innego ciała. Kąt padania definiowany jest wówczas podobnie jak w optyce geometrycznej.
W geografii.
Określenie "kąt padania promieni słonecznych" jest potocznym określeniem wysokości astronomicznej Słońca.

</doc>
<doc id="931734" url="https://pl.wikipedia.org/wiki?curid=931734" title="Wspólnota administracyjna Pürgen">
Wspólnota administracyjna Pürgen

Wspólnota administracyjna Pürgen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Siedziba wspólnoty znajduje się w miejscowości Pürgen. Powstała 1 maja 1978 w wyniku reformy administracyjnej.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="931736" url="https://pl.wikipedia.org/wiki?curid=931736" title="Ialoveni">
Ialoveni

Ialoveni (pol. Jaloweny) − miasto w Mołdawii, liczy 14 tysięcy mieszkańców (2006) oraz ma powierzchnię 31.65 km². Stolica rejonu Ialoveni. Miasto to jest oddalone od Kiszyniowa o 10 km. Ośrodek przemysłu spożywczego.

</doc>
<doc id="931737" url="https://pl.wikipedia.org/wiki?curid=931737" title="Adamo Ruggiero">
Adamo Ruggiero

Adamo Angelo Ruggiero (ur. 9 czerwca 1986 w Mississauga w prowincji Ontario) – kanadyjski aktor.
W serialu młodzieżowym "Degrassi: Nowe pokolenie" występuje jako Marco Del Rossi. Rola ta przyniosła mu cztery nominacje do Nagrody Młodych Artystów. W nadmienionym serialu ubiegał się początkowo o rolę Craiga Manninga, którą to ostatecznie otrzymał Jake Epstein.
Życie prywatne.
Jego rodzice, Tony i Amalia, są z pochodzenia Włochami. Ma starszego brata o imieniu Adriano. Podobnie jak jego filmowa postać, w życiu prywatnym jest gejem; coming outu dokonał w styczniu 2008 roku. Jest także bliskim przyjacielem aktorki Lauren Collins.

</doc>
<doc id="931738" url="https://pl.wikipedia.org/wiki?curid=931738" title="Wspólnota administracyjna Reichling">
Wspólnota administracyjna Reichling

Wspólnota administracyjna Reichling – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Siedziba wspólnoty znajduje się w miejscowości Reichling. Powstała 1 maja 1978 w wyniku reformy administracyjnej.
Wspólnota administracyjna zrzesza sześć gmin wiejskich "(Gemeinde)": 

</doc>
<doc id="931740" url="https://pl.wikipedia.org/wiki?curid=931740" title="David Brewster">
David Brewster

Sir David Brewster (ur. 11 grudnia 1781 w Jedburgh, zm. 10 lutego 1868 w Allerby) – szkocki fizyk, rektor uniwersytetów – św. Andrzeja od 1838 i Edynburskiego od 1859. Zajmował się między innymi polaryzacją światła, czym przyczynił się do odkrycia kąta Brewstera. Wynalazł kalejdoskop, który mógł się według niego przydać do projektowania dywanów. Wynalezienie przez niego stereoskopu soczewkowego stanowiło znaczny postęp w stosunku do wynalazku stereoskopu zwierciadlanego Wheatstone'a. Laureat Medalu Rumforda i Medalu Copleya.

</doc>
<doc id="931742" url="https://pl.wikipedia.org/wiki?curid=931742" title="Miguel de Unamuno">
Miguel de Unamuno

Miguel de Unamuno y Jugo (ur. 29 września 1864 w Bilbao, zm. 31 grudnia 1936 w Salamance) – hiszpański filozof, pisarz, dramaturg i poeta, rektor Uniwersytetu w Salamance, z pochodzenia Bask.
Unamuno wobec hiszpańskiej wojny domowej.
Antecedencje.
Stanowisko jakie zajął Unamuno wobec zamachu stanu z lipca 1936 roku jest niejasne i do dziś stanowi przedmiot kontrowersji. Niektóre wiążą się z kwestiami poprzedzającymi spisek generałów, jak np. z problemem stosunku pisarza do II Republiki. Unamuno uważany jest za jednego z ojców duchowych republikańskiego reżimu, w którym widział polityczną szansę na modernizację Hiszpanii. Jednak już od końca roku 1931 pisarz zaczął dystansować się od wcielanej w życie politycznej formuły; aczkolwiek nie występował przeciw Republice jako takiej, z czasem zaczął otwarcie krytykować ustrój, zarzucając mu promocję sekciarstwa i barbaryzację życia publicznego. Ponieważ Unamuno był szczególnie zaniepokojony protorewolucyjnym kursem, obranym po wyborczym zwycięstwie Frontu Ludowego, pytanie na ile pisarz identyfikował się jeszcze z ustrojem kraju pozostaje otwarte. Inną kontrowersyjną kwestią jest problem stosunku Unamuno do wojny domowej jako takiej. Od początku swojej kariery literackiej i publicystycznej przez kilka dekad pisarz systematycznie głosił pochwałę „guerra civil”. Większość badaczy twierdzi, że Unamuno miał na myśli metaforyczną walkę poglądów; niektórzy jednak uważają, że pisarz mógł dopuszczać konfrontację militarną jako formę rozwiązywania dialektycznych sprzeczności, zwłaszcza w okresie dyktatury Primo de Rivery. Nie ulega natomiast żadnej wątpliwości wrogość Unamuno wobec hiszpańskiego militaryzmu i pretoriańskiej tradycji politycznej.
Pierwsze tygodnie wojny.
Zamach stanu z lipca 1936 zastał Unamuno w Salamance, która natychmiast znalazła się pod kontrolą Nacjonalistów. Pisarz – który oprócz funkcji rektora na uniwersytecie był również członkiem wybieranej w wyborach lokalnych Rady Miejskiej – przyjął bez sprzeciwu rozwiązanie tego ciała przez nowe władze wojskowe, a następnie zaakceptował nominację do nowych, komisarycznych władz miasta. W przemówieniu na forum rady z 26 lipca Unamuno stwierdził, że będzie nadal służył Hiszpanii, w której „zdrowe siły kraju uzbroiły lud”. W sierpniu przekazał 5,000 peset – ogromną kwotę, równą połowie jego rocznych profesorskich zarobków – na potrzeby wojska, choć niektorzy historycy powątpiewają w prawdziwość donacji. We wrześniu jako rektor podpisał oficjalne oświadczenie wydane przez Uniwersytet, w którym mowa jest o hiszpańskiej obronie chrześcijańskiej cywilizacji zachodniej przed „destrukcyjną wschodnią ideologią” i kilkakrotnie brał udział w różnych uroczystościach, w tym w ceremonii proklamowania Franco jako szefa rządu. W rozmowach z dziennikarzami deklarował się jako zwolennik rebeliantów i powtarzał tezy o obronie cywilizacji zachodniej. Jako rektor przewodniczył uniwersyteckiej komisji, która przeprowadziła czystki wśród kadry zwalniając profesorów uznanych za zbyt lewicowych. W związku z docierającymi do Madrytu doniesieniami o postawie Unamuno prezydent Azaña zdymisjonował go ze stanowiska rektora, czego pisarz nie przyjął do wiadomości.
Incydent podczas Dnia Kolumba.
Z różnych źródeł wiadomo, że już od końca lipca Unamuno był coraz bardziej rozczarowany wobec rządów Nacjonalistów; filozof był wstrząśnięty informacjami o rozlewającej się fali przemocy. Nie są znane jakiekolwiek publiczne czy prywatne protesty pisarza, wiadomo jednak że podczas osobistego spotkania z Franco wstawił się za uwięzionymi przyjaciółmi. Do historii przeszły wydarzenia z 12 października na Uniwersytecie, w którym odbywały się uroczystości z okazji Dnia Kolumba. Unamuno reprezentował na nich nie tylko urząd rektora, ale na prośbę nieobecnego Franco również jego samego. Przebieg wydarzeń jest sporny. Unamuno, poirytowany przemówieniami dyskredytującymi Basków i Katalończyków wystąpił w ich obronie, stwierdzając również że przeciwnika należy "przekonać, a nie tylko pokonać". W utarczce słownej z generałem Millán-Astray, która nastąpiła zaraz potem, oprócz ironicznych uwag wobec swojego oponenta Unamuno zaprotestował przeciw rządom siły. Według niektórych przed linczem uchroniła rektora żona Franco, która z pisarzem pod rękę opuściła budynek; inni twierdzą, że większość relacji jest przesadnie udramatyzowana. W kilka dni potem Unamuno został zdymisjonowany z rady miejskiej oraz – tym razem przez Nacjonalistów – ze stanowiska rektora. Odtąd pisarz całkowicie wycofał się z życia publicznego; według niektórych pozostawał w areszcie domowym.
Ostatnie tygodnie życia.
Unamuno nadal jednoznacznie piętnował sytuację w strefie republikańskiej jako „barbarzyński, antyobywatelski reżim bolszewicki”, niemniej po incydencie z połowy października jego poglądy dotyczące Nacjonalistów stały się niejasne. Z jednej strony, nadal pokładał nadzieję w „rządzie z Burgos” i „ruchu którym chwalebnie kieruje generał Franco”, z drugiej również władzę Nacjonalistów określał jako barbarzyńskie i nieludzkie „rządy terroru”. W niektórych sformułowaniach przyznawał, że „idzie z żołnierzami”, w innych pisał, że „pod rządami wojskowych nic nie może się udać”. Występował w obronie „chrześcijańskiej cywilizacji zachodniej” a jednocześnie atakował praktyki Nacjonalistów jako afrykańskie zdziczenie. Szydził z falangistów, ale ich pełne rewerencji odwiedziny przyjmował u siebie w domu. W planie politycznym obawiał się faszyzacji, w planie kulturowym dalszej umysłowej infantylizacji, a w planie ludzkim – morza przelanej krwi. Jego diagnoza polityczna pozostaje niejasna. Początkowo widział rządy generałów w kontekście nowoczesnych formuł ustrojowych takich jak faszyzm i totalitaryzm; przed śmiercią wskazywał jednak raczej na historię Hiszpanii, uważając reżim za rewanż kastowego militaryzmu i inspirowany przez karlistów triumf „pogańskiego chrześcijańskiego tradycjonalizmu”.
Próby interpretacji.
Historycy proponują różne interpretacje postawy Unamuno z okresu po lipcu 1936. Według jednych była ona wyrazem dezorientacji i niedoinformowania. Według innych wręcz przeciwnie, była ona logiczną konsekwencją jego zawsze ambiwalentnej i uwikłanej w dialektyczne sprzeczności osobowości. Jeszcze inni uważają, że była ona konsekwencją, ale nie ambiwalencji a integralnej wizji cywilizacji zachodniej. Niektórzy spekulują, że w swoich początkowych deklaracjach Unamuno mógł być nieszczery i że prowadził z władzami wojskowymi grę, obawiając się o bezpieczeństwo swoje i swoich dzieci. Są i tacy, dla których początkowe poparcie Unamuno dla zamachowców pozostaje „niepojęte”. Generalnie przeważa opinia, że rozczarowany wobec protorewolucyjnego kursu II Republiki, Unamuno początkowo uznał, że krótkotrwała wojskowa dyktatura jest lepsza niż bolszewizacja Hiszpanii; kiedy stwierdził, że rządy generałów ewoluują w stronę budowy trwałego systemu opartego na masowym terrorze, wycofał poparcie również dla nich. Zdaniem niektórych, początkowy akces Unamuno do obozu Nacjonalistów był wręcz formą obrony Republiki przed jej sekciarskimi wypaczeniami. Inni wskazują, że jeszcze w grudniu 1936 pisarz uważał Franco za apolitycznego zwolennika prawa i porządku, a za falę krwawych Nacjonalistycznych represji winił generała Molę.

</doc>
<doc id="931744" url="https://pl.wikipedia.org/wiki?curid=931744" title="Wspólnota administracyjna Schondorf am Ammersee">
Wspólnota administracyjna Schondorf am Ammersee

Wspólnota administracyjna Schondorf am Ammersee – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Siedziba wspólnoty znajduje się w miejscowości Schondorf am Ammersee. Powstała 1 maja 1978 w wyniku reformy administracyjnej.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="931745" url="https://pl.wikipedia.org/wiki?curid=931745" title="Narodowy Kongres Polski">
Narodowy Kongres Polski

Narodowy Kongres Polski (NKP) – polska partia polityczna o profilu katolicko-narodowym, założona 12 maja 2007 podczas Walnego Zgromadzenia Delegatów w Warszawie. Prezesem partii był Zygmunt Wrzodak (były przewodniczący Rady Politycznej Ligi Polskich Rodzin), poseł niezrzeszony w Sejmie V kadencji. Oprócz niego partia miała wówczas jeszcze jednego posła, którym był Marian Daszyk (także wybrany z listy LPR).
W obliczu nadchodzących przedterminowych wyborów parlamentarnych NKP podpisał 19 września 2007 porozumienie programowe z Samoobroną Rzeczpospolitej Polskiej, przewidujące m.in. start członków NKP z jej list. Samoobrona RP nie osiągnęła progu wyborczego.
15 grudnia 2010 NKP został wykreślony z ewidencji partii politycznych po tym, jak nie złożył sprawozdania finansowego za 2009 rok.
Program.
Głównym punktem programu Narodowego Kongresu Polski była nowelizacja konstytucji, w tym likwidacja jej 90. artykułu. Narodowy Kongres Polski był także przeciwny obecności polskich wojsk w Iraku i Afganistanie.
Wybory do parlamentu.
W wyborach parlamentarnych w 2007 kandydaci Narodowego Kongresu Polski do Sejmu otrzymali w całej Polsce 3 520 głosów, tj. 0,02% wszystkich głosów. Spośród dwunastu kandydatów tej partii najlepsze wyniki wyborcze uzyskali:
Pozostali kandydaci łącznie zdobyli 920 głosów. Narodowy Kongres Polski nie wystawił w 2007 kandydatów do Senatu.
22 czerwca 2008 NKP wziął udział w wyborach uzupełniających do Senatu w okręgu krośnieńskim w związku ze śmiercią senatora PiS Andrzeja Mazurkiewicza, tworząc Komitet Wyborczy Wyborców „Kongres Polski”. Kandydat – prezes partii Zygmunt Wrzodak – otrzymał w wyborach 384 głosy, zajmując 9. miejsce spośród 12 kandydatów.

</doc>
<doc id="931746" url="https://pl.wikipedia.org/wiki?curid=931746" title="Wspólnota administracyjna Windach">
Wspólnota administracyjna Windach

Wspólnota administracyjna Windach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Siedziba wspólnoty znajduje się w miejscowości Windach. Powstała 1 maja 1978 w wyniku reformy administracyjnej.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="931752" url="https://pl.wikipedia.org/wiki?curid=931752" title="Liczby dualne">
Liczby dualne

Liczby dualne – wyrażenia postaci formula_1 gdzie formula_2 oraz formula_3 (formula_4 jest nilpotentem).
Konstrukcja.
Liczby dualne można ściśle zdefiniować jako zbiór par liczb rzeczywistych tj. formula_5 z następującymi dwoma działaniami:
Para formula_8 jest elementem neutralnym mnożenia formula_9 oraz formula_10
Jest to więc pierścień przemienny z jedynką i z dzielnikami zera. Dzielniki zera mają tutaj postać formula_11   bowiem
Ponieważ formula_8 i formula_14 są niewspółmierne, więc analogicznie do liczb zespolonych otrzymać można następującą postać kanoniczną:
Dla liczby dualnej niebędącej dzielnikiem zera tj. formula_17 istnieje odwrotność. Jej znajdowanie trochę przypomina proces znajdowania odwrotności liczb zespolonych – ułamek rozszerza się przez liczbę sprzężoną do mianownika:
Pierścień liczb dualnych można zanurzyć izomorficznie w pierścieniu macierzy stopnia 2:
w szczególności
Różniczkowanie.
Mając dany wielomian o współczynnikach rzeczywistych formula_21 można rozszerzyć jego dziedzinę do liczb dualnych. Łatwo dowieść, że formula_22 gdzie formula_23 jest pochodną formula_24
Ta zależność pozwala określić elementarne funkcje przestępne na liczbach dualnych:

</doc>
<doc id="931754" url="https://pl.wikipedia.org/wiki?curid=931754" title="Jake Goldsbie">
Jake Goldsbie

Jake Benjamin Goldsbie (ur. 8 sierpnia 1988 w Toronto, Kanada) – kanadyjski aktor.

</doc>
<doc id="931759" url="https://pl.wikipedia.org/wiki?curid=931759" title="Zespół Szkół Zawodowych w Głogowie">
Zespół Szkół Zawodowych w Głogowie

Zespół Szkół Politechnicznych (dawniej Zespół Szkół Zawodowych) znajduje się w Głogowie przy Placu Jana z Głogowa 7. 
Budynek został oddany do użytku 30 września 1909 roku. Szkołę zaprojektował Wilhelm Wagner – miejski radny budowlany w tamtych latach. Zaprojektował ten gmach w stylu cech śląsko–czeskiego baroku. Nawiązał także do starych głogowskich budynków barokowych. Na początku znajdowała się tam Szkoła Realna. Owa szkoła miała cztery naziemne kondygnacje, pokryte mansardowym dachem. Najpiękniejsza była fasada zwrócona na ówczesny plac Króla Fryderyka. W szczycie zamontowany był zegar. Ozdobą fasady budynku były piaskowe płaskorzeźby. Bardzo ciekawe były zamontowane rzeźby głów. Nad głównym wejściem znajdowały się twarze Germana, Greka i Rzymianina. Natomiast w osiach okien znajdowały się głowy pisarzy i naukowców: Gaussa, Helmholtza, Liebiga, Linneusza, Darwina, Aleksandra von Humboldta, Szekspira i Moliera. 
W 1945 roku obiekt został zniszczony w trakcie walk o obronę miasta. W 1951 roku został przeznaczony na szkołę zawodową. W 1958 ukończono odbudowę budynku. Przypominała ona przedwojenny gmach, lecz było kilka zmian np.: uproszczenie konstrukcji dachu, uzyskano nową oś okien, w którą umieszczono nową rzeźbę głowy Adama Mickiewicza. Natomiast trzy głowy znad głównego wejścia przeniesiono i zamontowano nad nieczynnym wejściem na salę gimnastyczną. 
W ostatnich latach dokonano wiele inwestycji między innymi położono nowy dach, wymieniono częściowo okna, wyremontowano aule, korytarze i sale lekcyjne.

</doc>
<doc id="931762" url="https://pl.wikipedia.org/wiki?curid=931762" title="Slobozia (Mołdawia)">
Slobozia (Mołdawia)

Slobozia (ros. Слободзея, "Słobodzieja", ukr. Слободзея, "Słobodzeja") – miasto w Mołdawii, w Naddniestrzu, nad Dniestrem, siedziba administracyjna rejonu Slobozia. W 2006 roku liczyła ok. 14 tys. mieszkańców.

</doc>
<doc id="931765" url="https://pl.wikipedia.org/wiki?curid=931765" title="Film obyczajowy">
Film obyczajowy

Film obyczajowy – gatunek filmowy traktujący o sposobach postępowania, zachowaniach społecznych, zwyczajach, nawykach, przyzwyczajeniach lub codzienności. Może być przedstawiony jako relacja (subiektywna lub obiektywna), poddawana krytycznej analizie oraz interpretacji.

</doc>
<doc id="931770" url="https://pl.wikipedia.org/wiki?curid=931770" title="Centro Sportivo Alagoano">
Centro Sportivo Alagoano

Centro Sportivo Alagoano (znany powszechnie jako CSA) – brazylijski klub piłkarski z siedzibą w mieście Maceió leżącym w stanie Alagoas.
Największym derbowym rywalem klubu CSA jest klub CRB.
Historia.
Klub założony został w rocznicę uzyskania niepodległości przez Brazylię 7 września 1913 roku pod nazwą Centro Sportivo Sete de Setembro.
W roku 1914 klub zmienił nazwę na Centro Sportivo Floriano Peixoto na cześć drugiego prezydenta Brazylii Floriano Peixoto, który był jednocześnie bohaterem wojny paragwajskiej.
W 1918 roku klub zmienił nazwę na do dziś obowiązującą - Centro Sportivo Alagoano.
W roku 1928 klub pierwszy raz został mistrzem stanu Alagoas (Campeonato Alagoano).
W roku 1980 CSA został wicemistrzem drugiej ligi brazylijskiej (Campeonato Brasileiro Série B) - w finale CSA zremisował u siebie z Londriną 1:1 i przegrał na wyjeździe 0:4.
W roku 1982 CSA ponownie dotarł do finału drugiej ligi brazylijskiej, a rywalem był tym razem Campo Grande Rio de Janeiro. U siebie CSA wygrał 4:3, a na wyjeździe przegrał 1:2. W dodatkowym meczu Campo Grande wygrał 3:0 i CSA drugi raz został wicemistrzem drugiej ligi brazylijskiej.
W 1983 roku CSA już trzeci raz dotarł do drugoligowego finału i także trzeci raz musiał zadowolić się wicemistrzostwem. Finałowym przeciwnikiem był klub Juventus São Paulo. U siebie CSA wygrał 3:1, ale na wyjeździe przegrał 0:3, a w meczu dodatkowym - 0:1.
W roku 1999 CSA wziął udział w mistrzostwach północno-wschodniej Brazylii (Campeonato do Nordeste) docierając aż do półfinału, gdzie wyeliminowany został przez EC Bahia Salvador. Zwycięzca tego turnieju Vitória Salvador uzyskała z urzędu prawo gry w Copa CONMEBOL. Po rezygnacji tego klubu udział w pucharze zaproponowano finaliście, czyli klubowi EC Bahia Salvador, który także zrezygnował, podobnie jak drugi z półfinalistów - Sport Recife. Dzięki temu CSA pierwszy raz w historii uzyskał prawo gry w międzynarodowym turnieju. Debiut w Copa CONMEBOL 1999 był nadzwyczaj udany, gdyż CSA dotarł aż do finału w którym zmierzył się z argentyńskim klubem Talleres Córdoba. U siebie Brazylijczycy wygrali 4:2, jednak na wyjeździe wygrał Talleres 3:0 i zdobył puchar. Królem strzelców tego turnieju został piłkarz CSA - Missinho.

</doc>
<doc id="931772" url="https://pl.wikipedia.org/wiki?curid=931772" title="Katowicka Hałda">
Katowicka Hałda

Katowicka Hałda (niem. "Kattowitzer Halde", pierwotnie "Hałda Katowicka") – dawna kolonia robotnicza na obszarze historycznej gminy Brynów oraz historyczna część Katowic, położona w rejonie katowickiego Śródmieścia oraz Załęskiej Hałdy-Brynowa części zachodniej.
Katowicka Hałda powstała w pierwszej połowie XVIII wieku początkowo jako folwark, później przysiółek Katowic. W centrum przyszłego miasta Katowice licznie osiedlali się kupcy, rzemieślnicy i urzędnicy, którzy nie płacili podatków na budowę dróg, wodociągów, oświetlenia i na obiekty użyteczności publicznej. Wzrastały wydatki, które głównie ponosili chłopi z Katowickiej Hałdy i Brynowa. Protest chłopów, którzy nie chcieli ponosić kosztów na wydatki związane z budową przyszłego miasta spowodował, że w 1865 roku Katowicką Hałdę i Brynów, wydzielono z Katowic i utworzono osobną gminę Brynów. 
Na terenie osady już w pierwszej połowie XVIII wieku czynna była huta cynku "Henrietta" i kopalnia "Beate". W 1899 roku oddano do eksploatacji kopalnię "Oheim" (obecnie "Wujek"). Spowodowało to szybki rozwój osady przemysłowej. W 1909 roku oddano do użytku dwa domy noclegowe, a w 1919 roku wzdłuż szosy do Mikołowa (obecnie ulica Mikołowska) wybudowano kolonię domów dla dozoru i robotników kopalni. Zastosowano typ zabudowy luźnej dwukondygnacyjnej, ponieważ domy stawiano na terenach, na których planowano wydobywanie węgla. Każdy budynek podzielony był na dwa mieszkania. Składał się z czterech ogrzewanych pokoi, kuchni, pokoiku dla dziewcząt, łazienki i ubikacji i pralni w piwnicy. Domy wykonane były z cegły, dachy pokryte dachówką ceramiczną. Mieszkania podłączone były do wodociągu i kanalizacji.
Dnia 15 października 1924 roku obszar Katowickiej Hałdy wraz z całym Brynowem został włączony do Katowic. W dwudziestoleciu międzywojennym w Katowickiej Hałdzie, przy ulicy Mikołowskiej 111, funkcjonowała Biblioteka TCL. Do 1978 roku zachował się najstarszy budynek osady – cechownia huty "Henrietta", znajdująca się na terenach dzisiejszego parku im. Tadeusza Kościuszki.

</doc>
<doc id="931783" url="https://pl.wikipedia.org/wiki?curid=931783" title="Bryczany">
Bryczany

Bryczany (rum. Briceni) – miasto w północnej Mołdawii; stolica rejonu Briceni; liczy 9 tysięcy mieszkańców. Ośrodek przemysłu spożywczego.

</doc>
<doc id="931786" url="https://pl.wikipedia.org/wiki?curid=931786" title="Mariano Rumor">
Mariano Rumor

Mariano Rumor (ur. 16 czerwca 1915 w Vicenzy, zm. 22 stycznia 1990 w Rzymie) – włoski polityk, działacz Chrześcijańskiej Demokracji, premier stojący na czele pięciu gabinetów, wielokrotny minister.
Życiorys.
Kształcił się w zakresie sztuk pięknych, pracował zawodowo jako nauczyciel. W 1943 włączył się w działalność antyniemieckiego i antyfaszystowskiego ruchu oporu. Brał udział w organizacji Chrześcijańskiej Demokracji (DC), reprezentował ją w regionalnym komitecie wyzwolenia narodowego w Wenecji. Później pełnił szeref funkcji w ramach partii chadeckiej, był zastępcą sekretarza, a w latach 1964–1969 pozostawał jako sekretarz jej faktycznym liderem.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. W tym samym roku został po raz pierwszy wybrany do Izby Deputowanych. W niższej izbie włoskiego parlamentu zasiadał nieprzerwanie do 1979 jako poseł I, II, III, IV, V, VI i VII kadencji.
Wielokrotnie zajmował stanowiska rządowe. Od 1951 do 1954 był podsekretarzem stanu w resorcie rolnictwa i leśnictwa (w 7. i 8. rządzie Alcide De Gasperiego i w rządzie, którym kierował Giuseppe Pella), a następnie podsekretarzem stanu w biurze premiera Amintore Fanfaniego w jego krótkotrwałym 1. gabinecie (1954). Do administracji rządowej powrócił w 1959 jako minister rolnictwa i leśnictwa, funkcję tę pełnił do 1963 w 2. rządzie Antonia Segniego, w rządzie Fernanda Tambroniego, w 3. i 4. rządzie Amintore Fanfaniego. Później w 1963 był ministrem spraw wewnętrznych w 1. gabinecie Giovanniego Leone.
Od 12 grudnia 1968 do 6 lipca 1970 sprawował urząd premiera Włoch w trzech kolejnych rządach. Później był ponownie ministrem spraw wewnętrznych w 1. i 2. gabinecie Giulia Andreottiego (1972–1973). Kolejny raz stanął na czele rządu 8 lipca 1973, zajmował tym razem stanowisko premiera do 3 października 1974, kierując dwoma kolejnymi gabinetami. Od 1974 do 1976 sprawował urząd ministra spraw wewnętrznych w 4. i 5. rządzie kierowanym przez Aldo Moro.
Od 1979 do 1984 sprawował jednocześnie mandat posła do Parlamentu Europejskiego I kadencji, należąc do grupy Europejskiej Partii Ludowej. Również w 1979 został po raz pierwszy wybrany do Senatu (VIII kadencji), uzyskiwał reelekcję na IX i X kadencję, w trakcie której zmarł.

</doc>
<doc id="931789" url="https://pl.wikipedia.org/wiki?curid=931789" title="Śródmiejska obwodnica Piotrkowa Trybunalskiego">
Śródmiejska obwodnica Piotrkowa Trybunalskiego

Śródmiejska obwodnica Piotrkowa Trybunalskiego – projektowana, oraz częściowo wybudowana śródmiejska obwodnica Piotrkowa Trybunalskiego, która w przyszłości ma pełnić rolę drogi alternatywnej dla autostrady A1 oraz uatrakcyjnić południowe tereny Piotrkowa Trybunalskiego dla inwestorów. 
W chwili obecnej wybudowany jest fragment obwodnicy od ul. Wojska Polskiego przez ul. Słowackiego, trasę W-Z do ul. Dmowskiego.
Budowa biegnącej z północy na południe obwodnicy rozpoczęła się w 2003. Pierwszy etap prac składał się z dwóch części i obejmował roboty przy odcinku od Al. Sikorskiego do ul. Słowackiego oraz od al. Sikorskiego do ul. Dmowskiego. Kolejnym etapem było przedłużenie obwodnicy do ul. Wojska Polskiego.
Droga na odcinku Dmowskiego–Słowackiego jest dwujezdniowa, zaś na odcinku Słowackiego–Wojska Polskiego jest jednojezdniowa.
Decyzją Rady Miasta Piotrkowa Trybunalskiego fragment obwodnicy od ul. Wojska Polskiego do ul. Słowackiego nosi nazwę "Alei 800-lecia Miasta Piotrkowa Trybunalskiego", zaś fragment od ul. Słowackiego do Al. gen. Sikorskiego nosi nazwę "alei Concordii""."

</doc>
<doc id="931793" url="https://pl.wikipedia.org/wiki?curid=931793" title="Fălești">
Fălești

Fălești – miasto w zachodniej Mołdawii, siedziba administracyjna rejonu Fălești. W 2014 roku liczyło ok. 12,1 tys. mieszkańców.

</doc>
<doc id="931794" url="https://pl.wikipedia.org/wiki?curid=931794" title="Thorleif Haug">
Thorleif Haug

Thorleif Haug (ur. 29 września 1894 w Lier, zm. 12 grudnia 1934 w Drammen) – norweski narciarz klasyczny, trzykrotny złoty medalista olimpijski oraz srebrny medalista mistrzostw świata.
Kariera.
Największe sukcesy odniósł podczas igrzysk olimpijskich w Chamonix w 1924, gdzie zdobył trzy złote medale: w biegach na 18 km i 50 km oraz w kombinacji norweskiej. W konkursie skoków narciarskich został początkowo sklasyfikowany na 3. miejscu, ale w 1974 wykryto błąd w obliczeniach i medal przypadł Andersowi Haugenowi, a Hauga przesunięto na 4. miejsce.
Haug zdobył srebrny medal w kombinacji norweskiej podczas mistrzostw świata w Lahti w 1926. Podczas Tygodnia Holmenkollen sześć razy wygrał bieg na 50 km w latach: 1918, 1919, 1920, 1921, 1923 i 1924, co do dziś pozostaje rekordem. Na tych samych zawodach trzy razy wygrywał kombinację norweską (w 1919, 1920 i 1921).
W 1919 otrzymał medal Holmenkollen wraz z norweskim skoczkiem narciarskim Otto Aasenem.
Zmarł na zapalenie płuc w 1934.

</doc>
<doc id="931796" url="https://pl.wikipedia.org/wiki?curid=931796" title="Cetshwayo">
Cetshwayo

Cetshwayo kaMpande (ur. 1826 r.; zm. 8 lutego 1884 r.) – ostatni władca niepodległego państwa Zulusów w latach 1872 - 1879, syn Mpande, bratanek Czaki, ojciec Dinuzulu.
Zgodnie z tradycją został królem po śmierci swego ojca w 1872 r. . Potrafił długo utrzymać niezależność swego państwa, broniąc go przed atakami Transwalu i Brytyjczyków. W 1877 r. Wielka Brytania zaanektowała Transwal i dwa lata później wszczęli pierwszą wojnę z Zulusami. Mimo początkowych sukcesów oddziałów zuluskich Brytyjczycy pokonali je i zajęli państwo Zulusów. Cetshwayo zesłano do Kapsztadu, a jego państwo zostało podzielone na 13 niezależnych wodzostw. W 1882 r. przybył do Londynu i przekonał członków nowego rządu liberałów o swojej probrytyjskiej postawie, w efekcie czego w styczniu 1883 r. przywrócono go na tron. Decyzja ta nie spodobała się ani Brytyjczykom z południa Afryki, ani też zuluskim przeciwnikom władzy, co doprowadziło do wybuchu wojny domowej w państwie Zulusów. Zakończyła się ona klęską Cetshwayo, który zmuszony został do ucieczki na tereny kontrolowane przez Natal. Tam zmarł na atak serca.

</doc>
<doc id="931798" url="https://pl.wikipedia.org/wiki?curid=931798" title="RTCN Śrem">
RTCN Śrem

Radiowo-Telewizyjne Centrum Nadawcze Śrem – 290-metrowy stalowy maszt, wzniesiony w 1964 w celu emisji sygnału radiowego i telewizyjnego. Plany budowy ośrodka nadawczego dużej mocy dla Poznania powstały już w roku 1958. Prace rozpoczęto trzy lata później. Ważący 220 ton maszt wykonany został przez Mostostal Zabrze. Jego montaż zaczął się wiosną 1963 roku, w czerwcu tegoż roku osiągnął już wysokość 160 metrów, a 1 września 287 metrów. Oficjalne otwarcie obiektu nastąpiło w przeddzień święta XX-lecia PRL – 21 lipca 1964 roku o godzinie 13:00. Maszt usytuowany jest dokładnie we wsi Góra/k. Śremu. Dzięki jego korzystnej lokalizacji, znacznej wysokości i dużych mocach promieniowania, nadajniki umieszczone na tym maszcie pokrywają zasięgiem znaczną część woj. wielkopolskiego, w tym m.in. miasta: Poznań, Leszno, Gniezno, Jarocin, Śrem. Za wzniesienie konstrukcji odpowiadało Poznańskie Przedsiębiorstwo Budownictwa Przemysłowego.
29 sierpnia 2008 rozpoczęła się wymiana telewizyjnego systemu anten. Prace zakończyły się 7 października. Po wymianie tubusa mierzący wcześniej 288 m maszt jest wyższy o 2 metry.
Transmitowane programy.
Programy telewizyjne – cyfrowe.
Stan na 25 kwietnia 2022 roku
Nienadawane analogowe programy telewizyjne.
Programy telewizji analogowej wyłączone 28 listopada 2012 r.

</doc>
<doc id="931802" url="https://pl.wikipedia.org/wiki?curid=931802" title="Ryfamycyny">
Ryfamycyny

Ryfamycyny, rifamycyny – grupa antybiotyków pochodzenia naturalnego, wytwarzanych przez bakterię "Amycolatopsis mediterranei" lub produkowanych na drodze syntezy chemicznej. Należą do szerszej grupy antybiotyków ansamycynowych.
Są szczególnie przydatne w leczeniu mykobakteriozy, w tym gruźlicy i trądu, oraz zakażenia bakteriami wchodzącymi w skład "Mycobacterium avium complex" (MAC). Zawierają macierzyste związki ryfamycynowe, jak również pochodne: ryfampicynę, ryfabutynę, ryfapentynę i ryfaksyminę.

</doc>
<doc id="931806" url="https://pl.wikipedia.org/wiki?curid=931806" title="Atto Melani">
Atto Melani

Atto Melani (ur. 30 marca 1626 w Pistoi, zm. 4 stycznia 1714 w Paryżu) – francuski (pochodzenia włoskiego) dyplomata i szpieg, w młodości śpiewak-kastrat, którego zatrudniał kompozytor Luigi Rossi.
Atto był trzecim z siedmiu synów dzwonnika katedry w Pistoi. Jako mały chłopiec został wykastrowany i przeznaczony do zawodu śpiewaka. Stał się jednym z najwybitniejszych śpiewaków-kastratów, sławionym przez La Fontaina. Wierzono, że śpiew Melaniego leczy z ukąszenia żmii. Królowa Francji zanim udała się na nocny spoczynek, słuchała jego śpiewu.
Kardynał Mazzarini, który potrafił dostrzec wybitne talenty, wtajemniczył Melaniego w arkana szpiegostwa. Atto szybko się uczył. Pod pretekstem koncertów odwiedzał dwory władców, gdzie śpiewał arie, przemycając w nich zaszyfrowane wiadomości; zbierał też donosy i rozprowadzał tajne dokumenty. Po śmierci Mazzariniego Melani służył Królowi Słońce, jednemu z najpotężniejszych wówczas władców Europy. Z czasem stał się doradcą i przyjacielem kardynałów, książąt, monarchów i papieży. Chcąc przypodobać się Francji, doprowadził do wyboru na papieża zaprzyjaźnionego kardynała z Pistoi. Od tej pory Melani był jednym z najważniejszych ludzi Króla Słońce w Rzymie. Nikt jak on nie znał sztuczek i nieczystych rozgrywek konklawe.
W swoich działaniach Atto współpracował z braćmi, którzy również byli kastratami, dyplomatami, muzykami i szpiegami (jeden z nich wstąpił do zakonu; czasami wychodził na przepustkę, by śpiewać w teatrach; skończył w więzieniu za szpiegostwo). W Pistoi pisywano satyry o Melanim, których autorzy wyśmiewali jego francuskie „r”, nie kryjąc zazdrości z powodu okazałych strojów i bogactw, które zgromadził.
Atto Melani przez całe życie kochał tylko jedną kobietę, ale bez wzajemności. Była nią Maria Mancini, siostrzenica Mazzariniego i pierwsza miłość Króla Słońce. Obydwoje musieli opuścić Paryż – ona na wygnanie, on ścigany przez siepaczy. Spotkali się w Rzymie, gdy Maria była już żoną księcia Colonny. Później ich drogi ponownie się rozeszły, on powrócił do Francji, ona uciekła od męża do Hiszpanii. Nie zobaczyli się już nigdy więcej. Pisywali jedynie do siebie listy, systematycznie przez czterdzieści lat.
Melani, jak każdy dobry szpieg, pracował dla wielu panów. Często mówił za dużo i drogo za to płacił. Zdradzał i był zdradzany, wspinał się po szczeblach kariery i spadał, wielokrotnie zwyciężał i tyle samo razy przegrywał. Król Słońce, który jako dziecko bawił się z Attem i darzył go zaufaniem, przyłapawszy Melaniego na przepisywaniu swoich listów, skazał go na piętnaście lat wygnania. Również w Stolicy Apostolskiej dotykały Atta kary i nieprzyjemności. Był pogardzany, szkalowany, wyśmiewany.
W końcu jednak zdołał przełamać złą passę. Będąc już starym człowiekiem, zdołał załagodzić spór dyplomatyczny pomiędzy Wenecją a Lukką a Wenecjanie w dowód wdzięczności przyznali mu tytuł szlachecki.
Niedługo potem syn ubogiego dzwonnika dobiegł kresu życia. Atto Melani zmarł jako najdłużej żyjący kastrat wszech czasów w wieku 88 lat. Do ostatnich chwil pozostał porywczy i niepohamowany. Tuż przed śmiercią planował powrócić do Toskanii, do swoich posiadłości w Pistoi, większości których nigdy nie widział. W 1700 roku, na krótko przed konklawe, na którym wybrano Klemensa XI, napisał „Sekrety konnklawe” (tytuł oryginału: „Memoires secrets contenant les evenements plus notables des quatre dernies conclaves”).

</doc>
<doc id="931809" url="https://pl.wikipedia.org/wiki?curid=931809" title="Ganiec">
Ganiec

Ganiec – przysiółek osady Giżkowo w Polsce położona w województwie zachodniopomorskim, w powiecie kamieńskim, w gminie Kamień Pomorski.
Ganiec tworzy Sołectwo Śniatowo.
W latach 1975–1998 miejscowość administracyjnie należała do województwa szczecińskiego.

</doc>
<doc id="931810" url="https://pl.wikipedia.org/wiki?curid=931810" title="Dreisamstadion">
Dreisamstadion

Dreisamstadion (1954–2004 Dreisamstadion; 2004–2011 Badenova-Stadion; 2012–2014 Mage Solar Stadion; 2014–2021 Schwarzwald-Stadion) – stadion piłkarski we Fryburgu Bryzgowijskim, wybudowany w latach 1953–1954 i otwarty 1 września 1954. Do 2021 roku domowy obiekt SC Freiburg. Jego trybuny mogą pomieścić 24 000 widzów (podczas rozgrywek krajowych) i 18 000 widzów (podczas rozgrywek międzynarodowych). Obiekt stanowi własność miasta, a znajduje się we wschodniej dzielnicy o nazwie Waldsee, bezpośrednio nad rzeką Dreisam.
Historia.
W 1953 r. wyznaczono teren we wschodniej części Fryburga z przeznaczeniem na boisko sportowe. Oficjalnie zainaugurowano je 1 września 1954. W 1970 r. po południowej stronie zbudowano pierwszą trybunę z 480 zadaszonymi miejscami siedzącymi. W 1978 r., po awansie SC Freiburg do 2. Bundesligi, oddano do użytku trybunę główną na 1800 miejsc, a dwa lata później rozbudowano trybuny z miejscami stojącymi, dzięki czemu pojemność wzrosła do 15 000 miejsc. Kolejna rozbudowa miała miejsce w latach 1993–1995, w związku z awansem drużyny miejscowego klubu do Bundesligi. W 1993 r. zainstalowano sztuczne oświetlenie, a w lipcu 1995 r. rozbudowano trybuny do 18 000 miejsc. Obecny rozmiar stadionu został osiągnięty w 1999 r., po zakończeniu rozbudowy trybun: północnej i południowej.
W listopadzie 2018 r. w nowej lokalizacji (obok lotniska we Fryburgu Bryzgowijskim) rozpoczęła się budowa nowego stadionu piłkarskiego (Europa-Park Stadion). Po zakończeniu budowy, w październiku 2021 roku SC Freiburg przeniósł się na nową areną.
Mecze reprezentacyjne.
Dotychczas na stadionie odbyło się 8 oficjalnych, piłkarskich spotkań międzypaństwowych (stan na grudzień 2020 r.):

</doc>
<doc id="931811" url="https://pl.wikipedia.org/wiki?curid=931811" title="Hîncești">
Hîncești

Hîncești (ros. Хынчешть) – miasto w centralnej Mołdawii, do 1990 Kotowsk; około 13 000 mieszkańców (2006). Miasto jest stolicą rejonu Hîncești, położone nad rzeką Cogîlnic 33 km na południowy wschód od stolicy kraju Kiszyniowa.
Miasto partnerskie Tomaszowa Mazowieckiego.

</doc>
<doc id="931812" url="https://pl.wikipedia.org/wiki?curid=931812" title="Nierówność słaba">
Nierówność słaba



</doc>
<doc id="931813" url="https://pl.wikipedia.org/wiki?curid=931813" title="Konrad Straszewski">
Konrad Straszewski

Konrad Marcin Straszewski (ur. 19 lutego 1927 w Czerniejewie, zm. 9 października 2019 w Warszawie) – funkcjonariusz Służby Bezpieczeństwa, szef Służby Zabezpieczenia Operacyjnego MSW, podsekretarz stanu w MSW, generał dywizji MO.
Życiorys.
Syn Marcina i Zofii. Absolwent Państwowego Liceum Pedagogicznego Towarzystwa Przyjaciół Dzieci w Poznaniu, gdzie złożył egzamin dojrzałości 24 maja 1949 r. Absolwent Wydziału Prawa Uniwersytetu Warszawskiego, gdzie 3 marca 1966 r. obronił pracę magisterską nt.: "Sytuacja prawna wyższych uczelni katolickich i seminariów duchownych w Polsce". 
W latach 1949–1952 kierownik pedagogiczny Prewentorium TPD w Jeziorach pow. Poznań. Zatrudniony w aparacie bezpieczeństwa od sierpnia 1952 r. jako referant Sekcji 1 Wydziału V Departamentu V Ministerstwa Bezpieczeństwa Publicznego; od 1 lutego 1954 r. kierownik Sekcji 3 Wydziału I Departamentu XI MBP, następnie w Wydziale II Departamentu VI Komitetu ds. Bezpieczeństwa Publicznego; od listopada 1956 r. w Departamencie III MSW; od 1 stycznia 1958 r. zastępca naczelnika Wydziału V Departamentu III MSW; od 15 czerwca 1962 r. starszy inspektor w kierownictwie Departamentu IV MSW; od 15 czerwca 1964 r. naczelnik Wydziału I Departamentu IV MSW; w listopadzie 1965 r. delegowany służbowo do Włoch pod przykryciem inspektora Departamentu Konsularnego MSZ, w latach 1969–1970 członek Zespołu do opracowania instrukcji w zakresie informacji i prac analityczno-badawczych w resorcie spraw wewnętrznych; w 1970 r. delegowany służbowo do CSRS i Bułgarii; od 1 czerwca 1974 r. wicedyrektor Departamentu IV MSW; od 1 grudnia 1974 r. dyrektor Departamentu IV MSW; w listopadzie 1975 r. delegowany służbowo do ZSRR, w maju 1977 r. delegowany służbowo do Bułgarii, w czerwcu 1978 r. delegowany służbowo do NRD, w październiku 1979 r. delegowany służbowo do ZSRR, w kwietniu 1980 r. delegowany służbowo do ZSRR; w latach 1981–1983 szef Służby Zabezpieczenia Operacyjnego resortu w randze dyrektora generalnego MSW, od 18 lutego 1983 r. podsekretarz stanu w MSW. Z dniem 5 kwietnia 1986 r. zwolniony ze służby w MSW.
Od 1988 był wiceprezesem polsko-niemieckiej spółki „Gromada-Tourist”.

</doc>
<doc id="931815" url="https://pl.wikipedia.org/wiki?curid=931815" title="Armata 107 mm wz. 1910">
Armata 107 mm wz. 1910



</doc>
<doc id="931820" url="https://pl.wikipedia.org/wiki?curid=931820" title="Vulcănești">
Vulcănești

Vulcăneşti (gag. "Valkaneş"; ros. Вулканешты, "Wułkanieszty") – miasto w południowej Mołdawii, w Gagauzji. W 2004 roku liczyło ok. 15 tys. mieszkańców. Oprócz Gagauzów zamieszkują w mieście także Mołdawianie, Rosjanie, Ukraińcy i Bułgarzy.
T.S. Passek odkopał tu neolityczną glinianą figurkę (terakota) przedstawiającą siedzącego mężczyznę, niby pierwowzór rzeźby myśliciela.

</doc>
<doc id="931821" url="https://pl.wikipedia.org/wiki?curid=931821" title="Element największy">
Element największy



</doc>
<doc id="931823" url="https://pl.wikipedia.org/wiki?curid=931823" title="Element najmniejszy">
Element najmniejszy



</doc>
<doc id="931825" url="https://pl.wikipedia.org/wiki?curid=931825" title="Amaranthus retroflexus">
Amaranthus retroflexus



</doc>
<doc id="931827" url="https://pl.wikipedia.org/wiki?curid=931827" title="Giovanni Leone">
Giovanni Leone

Giovanni Leone (ur. 3 listopada 1908 w Neapolu, zm. 9 listopada 2001 w Rzymie) – włoski prawnik i polityk, przewodniczący Izby Deputowanych, dwukrotny premier Włoch, prezydent tego kraju w latach 1971–1978, działacz i jeden z przywódców Chrześcijańskiej Demokracji, pierwszy w historii senator dożywotni z mianowania i z urzędu.
Życiorys.
Ukończył studia prawnicze i z zakresu nauk politycznych. Wykładał przez lata prawo i procedurę karną, początkowo na Università di Camerino, następnie na uniwersytetach w Rzymie, Neapolu i innych miejscowościach. Należał do krajowych i międzynarodowych organizacji skupiających prawników karnistów. Praktykował także jako adwokat w sprawach karnych.
W 1944 przystąpił do Chrześcijańskiej Demokracji, stał na czele neapolitańskich struktur tego ugrupowania. W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. W tym samym roku został po raz pierwszy wybrany do Izby Deputowanych. W niższej izbie włoskiego parlamentu zasiadał nieprzerwanie do 1967 jako poseł I, II, III i IV kadencji. W latach 1950–1953 pełnił funkcję przewodniczącego Izby Deputowanych, następnie przez dziesięć lat stał na jej czele.
Od czerwca do grudnia 1963 i ponownie od czerwca do grudnia 1968 piastował funkcję premiera Włoch w gabinetach tworzonych przez Chrześcijańską Demokrację.
27 sierpnia 1967 prezydent Giuseppe Saragat w uznaniu dotychczasowych zasług powierzył mu godność dożywotniego senatora. Giovanni Leone zasiadał w Senacie IV i V kadencji. Ustąpił w trakcie tej ostatniej w związku z dokonanym 23 grudnia 1971 wyborem go na urząd prezydenta Republiki Włoskiej.
W 1978 pod jego adresem pojawiły się oskarżenia o udział w skandalu korupcyjnym, zwanym jako afera Lockheeda. 15 czerwca tego samego roku, na kilka miesięcy przed upływem kadencji, Giovanni Leone podał się do dymisji. Z urzędu jako były prezydent powrócił do Senatu, zasiadał w nim w trakcie VII, VIII, IX, X, XI, XII, XIII i XIV kadencji, tj. do czasu swojej śmierci.

</doc>
<doc id="931828" url="https://pl.wikipedia.org/wiki?curid=931828" title="Armata przeciwpancerna 37 mm wz.30">
Armata przeciwpancerna 37 mm wz.30



</doc>
<doc id="931832" url="https://pl.wikipedia.org/wiki?curid=931832" title="Taraclia">
Taraclia

Taraclia (bułg. Тараклия, "Taraklija") – miasto w Mołdawii; stolica rejonu Taraclia; 12 tysięcy mieszkańców (2006). Uniwersytet założony w 2004. Miasto zamieszkuje liczna mniejszość bułgarska.

</doc>
<doc id="931836" url="https://pl.wikipedia.org/wiki?curid=931836" title="Gra?">
Gra?

Gra? – drugi album grupy El Dupa wydany przez S.P. Records 11 maja 2007 roku. Promowany przez single "2000000 głosów" i "". Przy promocji albumu przyjęto pisownię nazwy grupy - L-Dópa.

</doc>
<doc id="931841" url="https://pl.wikipedia.org/wiki?curid=931841" title="Trasa W-Z (Piotrków Trybunalski)">
Trasa W-Z (Piotrków Trybunalski)

Trasa W-Z w Piotrkowie Trybunalskim – droga w Piotrkowie Trybunalskim, wybudowana w latach siedemdziesiątych XX w. w ramach przygotowań do centralnych dożynek w 1979.
Historia.
Piotrkowska trasa W-Z początkowo zaczynała się jakieś 50-100 metrów przed węzłem z autostradą A1, natomiast kończyła się na skrzyżowaniu z obecną ulicą al. Armii Krajowej. Była to inwestycja, która miała zapewnić dobrą komunikację od Gierkówki z, wybudowanym również na tę okazję, stadionem miejskim "Piotrcovia". Warto zaznaczyć, że w początkowych planach skrzyżowanie trasy W-Z z al. Armii Krajowej miało być wielopoziomowe. Planowana była estakada w ciągu trasy W-Z, która pozwalałaby bez przeszkód pokonać to skrzyżowanie. W kolejnych latach powstał także odcinek, który obecnie nosi nazwę al. Mikołaja Kopernika, od ul. Sienkiewicza do ronda Sulejowskiego. Natomiast już w latach dziewięćdziesiątych XX w. dobudowano kolejny odcinek piotrkowskiej trasy W-Z tym razem od nasypu kolejowego do skrzyżowania z ul. Sienkiewicza. Jego budową zajęła się piotrkowska firma PEUK S.A. Pozostał jedynie jeden fragment jednojezdniowy od nasypu (pod którym przejeżdżało się poprzez ul. Narutowicza) do skrzyżowania z al. Armii Krajowej. W roku 1999 wykonane zostało "przebicie" przez nasyp kolejowy a ostatecznie trasa W-Z w obecnym kształcie została ukończona w czerwcu 2006 roku.

</doc>
<doc id="931842" url="https://pl.wikipedia.org/wiki?curid=931842" title="Dekanat Cieszanów">
Dekanat Cieszanów

Dekanat Cieszanów – jeden z 19 dekanatów w rzymskokatolickiej diecezji zamojsko-lubaczowskiej.

</doc>
<doc id="931843" url="https://pl.wikipedia.org/wiki?curid=931843" title="Dekanat Grabowiec">
Dekanat Grabowiec

Dekanat Grabowiec – dekanat rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 10 parafii:
Sąsiednie dekanaty.
Chełm – Wschód "(archidiec. lubelska)", Hrubieszów – Południe, Hrubieszów – Północ, Krasnobród, Sitaniec, Tyszowce, Zamość

</doc>
<doc id="931844" url="https://pl.wikipedia.org/wiki?curid=931844" title="Manchester terrier">
Manchester terrier

Manchester terrier – jedna z ras psów, należąca do grupy terierów, zaklasyfikowana do sekcji terierów wysokonożnych. Nie podlega próbom pracy.
Rys historyczny.
W 1800 Anglię opanowały szczury, których zabijanie stało się jednym z popularniejszych sportów. John Hulme, entuzjasta psich wyścigów i walk ze szczurami skrzyżował whippeta z mieszańcem teriera, aby otrzymać ciętego, zwinnego psa, nadającego się do sportów. Pomysł okazał się trafny i po wielu jego powtórzeniach wyhodowano nową rasę. W 1827 rozpowszechniły się walki psów, do których Manchester Terier nadawał się równie dobrze, jak do starć ze szczurami. Uszy kopiowano, aby zapobiec ich urazom.&lt;br&gt;
W 1860 rasę nazwano manchester terrier – od Manchesteru, gdzie występowały najczęściej. Zainteresowanie wzbudzały mniejsze odmiany, przez co psy te zaczęto krzyżować z rasą chihuahua, co skutkowało poważnymi wadami w budowie. Małe manchester terriery były wykorzystywane na polowaniach do penetrowania lisich nor. Jako że nie mogły nadążyć za większymi od nich gończymi jeźdźcy trzymali je w specjalnie zaprojektowanych, skórzanych sakwach.
Odmiany.
W Ameryce Północnej występują dwie odmiany manchester terriera. Toy manchester terrier jest pomniejszoną kopią standardowego, waży poniżej 5 kg i ma naturalnie stojące uszy. W Anglii są to odrębne rasy: manchester terrier i english toy terrier.
Użytkowość.
Dawniej wykorzystywany jako pies myśliwski i do walk ze szczurami, teraz głównie jako towarzysz.
Zachowanie i charakter.
Manchester terriery od zawsze przebywały w towarzystwie człowieka, toteż są psami przyjaznymi i oddanymi, nieagresywnymi wobec dzieci. Czujne i pełne temperamentu, zawsze skłonne do zabaw, lecz nie wymagają regularnej aktywności. Są bardzo bystre i wesołe, nie są psami z natury agresywnymi.

</doc>
<doc id="931845" url="https://pl.wikipedia.org/wiki?curid=931845" title="Dekanat Józefów">
Dekanat Józefów

Dekanat Józefów – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 7 parafii:
Sąsiednie dekanaty.
Biłgoraj – Południe, Biłgoraj – Północ, Krasnobród, Narol, Szczebrzeszyn, Tarnogród, Tomaszów – Południe, Tomaszów – Północ

</doc>
<doc id="931846" url="https://pl.wikipedia.org/wiki?curid=931846" title="Kotlina Katmandu">
Kotlina Katmandu

Kotlina Katmandu (nep.: काठमाडौँ उपत्यका, trb.: "Kathmadaun Upatjaka", trl.: "Kāṭhmāḍauṁ Upatyakā"; ang.: "Kathmandu Valley") – kotlina śródgórska położona w Nepalu na wysokości 1300–1500 m n.p.m. Leży ona u podnóża Himalajów i ma kształt zbliżony do koła o średnicy około 20 km. Leżą w niej 3 duże miasta: Patan, Bhaktapur i stolica państwa – Katmandu. Kotlina została wpisana w 1979 roku na Listę światowego dziedzictwa UNESCO z kryteriami III, IV i VI.

</doc>
<doc id="931847" url="https://pl.wikipedia.org/wiki?curid=931847" title="Dekanat Krasnobród">
Dekanat Krasnobród

Dekanat Krasnobród – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 9 parafii:
Sąsiednie dekanaty.
Grabowiec, Józefów, Sitaniec, Szczebrzeszyn, Tomaszów – Południe, Tomaszów – Północ, Tyszowce, Zamość

</doc>
<doc id="931848" url="https://pl.wikipedia.org/wiki?curid=931848" title="Mahakaśjapa">
Mahakaśjapa

Mahakaśjapa (; ; kor. Mahagasŏp (마하가섭); jap. Makakashō; ; tyb. 'Od.srungs; chiń. (Da) Jiashe (大迦葉); kor.(Tae)Kayŏp; jap. (Dai)Kashō; wiet. (Đại)-Ca-diếp) – bramin z kraju Magadha w Indiach, jeden z głównych uczniów Buddy, jego następca i pierwszy patriarcha tradycji chan (zen).
Wczesne lata.
Pochodził ze znakomitej rodziny bramińskiej z wioski Mahatittha z rejonu Magadhy. Był synem bramina Kapili i jego żony Sumanadevi. Otrzymał imię Pipphali. Jego ojciec posiadał szesnaście wiosek był więc człowiekiem majętnym i życie Pipphalego upływało w luksusie. Ożenił się aby zadowolić swoich rodziców, ale zawsze pragnął być ascetą. Jego żoną została 16-letnia córką bramina – Bhadda Kapilani. Jednak także i jej ideałem było prowadzenie religijnego, ascetycznego życia więc oboje postanowili ślubować życie w celibacie. Pewnego dnia Kaśjapa kontrolując swoje posiadłości zauważył, że po zaoraniu pola ptaki karmią się robakami wyrzuconymi na wierzch. Był tym wstrząśnięty, zwłaszcza iż zdał sobie sprawę z tego, że to on jest winien temu cierpieniu. Postanowił więc pozostawić swój majątek Bhaddzie, ale ona w tym samym dniu miała podobne doświadczenie. Doszli do porozumienia, rozdali cały swój majątek i ogolili sobie nawzajem głowy. Zostali wędrownymi ascetami. Jednak Bhadda była tak piękna, że mogło to powodować plotki o nich – postanowili się rozstać i wędrować osobno.
Bhadda Kapilani.
Bhadda dotarła do Savatthi, gdzie wysłuchała dyskursów Buddy w klasztorze Jetavana. Ponieważ sangha mniszek buddyjskich (bhiksiuni) jeszcze wówczas nie istniała, zatrzymała się u niebuddyjskich ascetek w pobliżu tego klasztoru. Po pięciu latach została bhikszuni i wkrótce osiągnęła stan arhata. Budda wychwalał ją jako najbardziej zaawansowaną ze wszystkich mniszek, tę, która pamiętała swoje poprzednie wcielenia (Anguttara Nikaya 1, rodz. 14). Poświęciła się kształceniu młodszych mniszek [o jej działalności można się także dowiedzieć z tekstu Bhikkhuni Vibhanga (Analiza Dyscypliny Mniszek)].
Spotkanie Buddy z Kaśjapą.
Pewnego dnia Budda odczuł drżenie ziemi, znak, że zbliża się jego wybitny uczeń. Postanowił więc udać się w jego kierunku. Po przebyciu 5 mil usiadł przy drodze pomiędzy Rajagahą i Nalandą pod drzewem banjanowym przy świątyni Bahuputtaka. Nie siedział jednak jako asceta, ale w pełni swoich atrybutów Buddy. I tak Kaśjapa został jego uczniem. Wymienili się także szatami mnisimi – był to niezwykły honor, bowiem z nikim innym Śakjamuni tego nie uczynił. W siedem dni po tym wydarzeniu Kaśjapa osiągnął stan arhata, jego umysł ostatecznie wyzwolił się z wszelkich skalań (aśrava).
Karmiczne związki.
Teksty wspominają, że Pipphali Kaśjapa i Bhadda Kapilani byli razem uczniami buddy Padumuttary (15 buddy przeszłości), którego główny klasztor leżał w pobliżu Hamsavati. Kaśjapa (nazywał się wtedy Vedeha) był majętnym właścicielem ziemskim i jego żoną była Bhadda. Pewnego dnia budda Padumuttara powiedział: "W przyszłości, za 100,000 eonów od teraz, pojawi się na świecie Budda nazwiskiem Gotama (sans. Gautama). Będziesz jego trzecim głównym uczniem pod nazwiskiem Mahakaśjapa". Także i Bhadda otrzymała zapewnienie, że osiągnie swój cel, zostanie uczniem przyszłego Buddy Gotamy i dostąpi stanu arhata.
Parę tę spotykamy następnie, gdy są biednym bramińskim małżeństwem i praktykują u szóstego poprzednika Gotamy – Vippasina. Byli tak biedni, że posiadali tylko jedną górną szatę i gdy jedno z nich wychodziło, drugie pozostawało w ich chatce. A jednak żyli w doskonałej harmonii, nie imali się niegodnych czynów i się nie zdegenerowali. Gdy pewnego dnia Budda Vippasin miał wygłosić specjalną mowę postanowili, że najpierw pójdzie bramin, potem wróci i przekaże szatę żonie. Jednak w trakcie mowy Buddy o wartości jaką jest dawanie i szczodrobliwość, po rozterce, ofiarował jednak tę górną szatę i położył u stóp Vipassina. Klasnął radośnie i krzyknął "Zwyciężyłem! Zwyciężyłem!". Kiedy król, który słuchał mowy za zasłoną usłyszał ten okrzyk i zrozumiał jego przyczynę, uczynił biednego bramina kapłanem w swoim pałacu.
Jataki jeszcze parokrotnie wspominają o zdarzeniach z ich przeszłych żywotów. Np. wg jednej z historii mieli czterech synów, którzy po wielu eonach stali się Bodhisattą, Anuruddhą, Sariputrą i Mahamoggallaną, czyli czterema uczniami Buddy Gotamy.
Budda a Kaśjapa.
Samyutta Nikaya wielokrotnie ukazuje jak bliskie były relacje między Buddą a jego uczniem. Jedno z najsłynniejszych ich spotkań odbyło się na Górze Sępa (Grdhrakuta), na której w obecności ponad 1000 słuchaczy Budda miał wygłosić mowę. Jednak milczał. Po paru minutach zaskoczeni, zdezorientowani i niczego nie rozumiejący uczniowie patrzyli na siebie w zdziwieniu. Nagle Budda podniósł do góry kwiat. Zapanowała jeszcze większa konsternacja, nikt tego nie rozumiał, jedynie uśmiechnął się nagle Mahakaśjapa. Budda powiedział wtedy: "Posiadam sekret właściwego Oka Dharmy, niewysłowienie subtelny wgląd w nirwanę, który otwiera drzwi mistycznej wizji Bezforemnej Formy, niezależny od słów i pism lecz przekazywany poza wszelkimi tekstami. Niniejszym powierzam ten sekret tobie".
W ten sposób Budda po raz pierwszy przekazał swą Dharmę na sposób zen.
Mimo że Mahakaśjapa nie był obecny podczas śmierci Buddy, to właśnie jemu przypadł w udziale zaszczyt podpalenia stosu pogrzebowego ze zwłokami Nauczyciela. Przejął także funkcję prowadzenia sangi buddyjskiej. Przewodniczył I Soborowi buddyjskiemu, który zebrał się w Rajagrasze (pali Rajagraha; sans. Rajagha) w 483 p.n.e.
Po przekazaniu nauk Anandzie zmarł ok. 436 p.n.e. na górze Kukkutapadzie.
Niektórzy uważają, że nie zmarł tylko wszedł w „Niedostrzegalny Stan Nirvany” w zakamarkach tej góry, aby czekać na przyjście Maitreyi, który mógłby go znów wezwać do działania.
Uznaje się także, iż 40 wersów Theragathy od 1051 do 1090 jest autorstwa Mahakaśjapy.
Tradycja buddyzmu "chan", a tym samym i "zen", uważa go za swojego Pierwszego Patriarchę.
Mahakaśjapa w tradycji zen.
Zen prowadzi w swej istocie swoich zwolenników do wglądu w podobny sposób, o którym wspominał Śākyamuni Budda w swoim kazaniu o Kwiecie, podczas którego podniósłszy rzadki kwiat Udumbara, podziwiał go swoich dłoniach. Mahākāśyapa uśmiechnął się wówczas serdecznie – wtedy to Śākyamuni Budda zauważył jego szczere zrozumienie i wybrał go na swego następcę.
Słowa Buddy Śākyamuniego skierowane do Mahākāśyapy ilustruje poniższy cytat:
W tym oto kierunku droga buddyzmu rozwijała się – poprzez bezpośrednie doświadczenie, a nie ślepą wiarę, czy poleganie na starożytnych skryptach. Zen jest rodzajem medytacyjnej religii, która prowadzi do oświecenia ludzi w sposób w jaki doświadczył tego Mahākāśyapa.
W "Pieśni oświecenia" (Zhèngdào gē) Yongjia Xuanjuego (665-713) – jednego z głównych uczniów Huinenga, szóstego patriarchy buddyzmu chan – napisane jest, że Bodhidharma był 28 patriarchą w linii prowadzącej od Mahākāśyapy, ucznia Buddhy Śākyamuniego i pierwszego patriarchy buddyzmu chan:
Zgodnie z chińską legendą, mnich Ji Gong jest reinkarnacją Mahākāśyapy (znany jako arhat Poskramiający Smok).

</doc>
<doc id="931850" url="https://pl.wikipedia.org/wiki?curid=931850" title="Călărași (Mołdawia)">
Călărași (Mołdawia)

Călărași – miasto w środkowej Mołdawii, siedziba administracyjna rejonu Călărași. W 2004 roku liczyło ok. 15 tys. mieszkańców.

</doc>
<doc id="931851" url="https://pl.wikipedia.org/wiki?curid=931851" title="Kamienica Grodzka w Koninie">
Kamienica Grodzka w Koninie

Kamienica Grodzka w Koninie położona jest przy wschodniej pierzei placu Wolności. Zbudowano ją w I poł. XIX w. Pokryta jest pilastrami jońskimi i gankiem pokrytym gzymsem kordonowym. Pośrodku elewacji znajduje się parterowy portyk. W czasach zaboru rosyjskiego służyła jako więzienie (przebywał tu m.in. zakonnik, kapelan powstania styczniowego ksiądz Maksymialian Tarejwo). W czasach II Rzeczypospolitej znajdował się tam Hotel Polski. W 1984 roku na ścianie budowli wyryto tablicę odwołującą się do wydarzeń z powstania styczniowego.

</doc>
<doc id="931852" url="https://pl.wikipedia.org/wiki?curid=931852" title="Dekanat Lubaczów">
Dekanat Lubaczów

Dekanat Lubaczów – jeden z 19 dekanatów w rzymskokatolickiej diecezji zamojsko-lubaczowskiej.
Historia.
W 1785 roku według projektu bpa Antoniego Betańskiego, zatwierdzonego przez Gubernium lwowskie, został utworzony dekanat lubaczowski, w którego skład weszły parafie z wydzielonego terytorium dekanatów:
W 1787 roku władze zaboru austriackiego zmieniając granice diecezji, dekanaty lubaczowski i sokalski, włączyły do archidiecezji lwowskiej. 
W 1944 roku dekanat został oddzielony od archidiecezji lwowskiej granicą państwową. 13 sierpnia 1946 roku abp Eugeniusz Baziak przybył do Polski i osiadł w Lubaczowie. W latach 1946–1992 Lubaczów był stolicą Administracji Apostolskiej, a kościół prokatedrą. 
25 marca 1992 roku dekanat lubaczowski wszedł w skład nowo utworzonej diecezji zamojsko-lubaczowskiej.

</doc>
<doc id="931853" url="https://pl.wikipedia.org/wiki?curid=931853" title="Dekanat Łaszczów">
Dekanat Łaszczów

Dekanat Łaszczów – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 9 parafii:
Sąsiednie dekanaty.
Hrubieszów – Południe, Tarnoszyn, Tomaszów – Południe, Tomaszów – Północ, Tyszowce

</doc>
<doc id="931854" url="https://pl.wikipedia.org/wiki?curid=931854" title="Waldemar Dubaniowski">
Waldemar Dubaniowski

Waldemar Jan Dubaniowski (ur. 23 lutego 1964 w Warszawie) – polski urzędnik państwowy i dyplomata. W latach 1998–2003 członek Krajowej Rady Radiofonii i Telewizji, w 2005 szef Gabinetu Prezydenta RP i sekretarz stanu w Kancelarii Prezydenta RP, w latach 2009–2013 ambasador RP w Singapurze, od 2017 ambasador RP w Tajlandii.
Życiorys.
Ukończył studia w Instytucie Profilaktyki Społecznej i Resocjalizacji Uniwersytetu Warszawskiego. Jest absolwentem I promocji Krajowej Szkoły Administracji Publicznej (1993). Skończył też studia podyplomowe w Szkole Głównej Handlowej w zakresie handlu zagranicznego.
W pierwszej połowie lat 90. pracował jako asystent podsekretarza stanu w Ministerstwie Przemysłu i Handlu, następnie w biurze pełnomocnika rządu do spraw integracji europejskiej oraz pomocy zagranicznej, a także w oraz w Komitecie Ekonomicznym Rady Ministrów. W latach 1996–1998 pełnił funkcję dyrektora Zespołu Gabinetu Prezydenta RP, następnie do 2003 zasiadał w Krajowej Radzie Radiofonii i Telewizji. Od 20 stycznia do 22 grudnia 2005 był szefem Gabinetu Prezydenta RP.
W 2007 został pełnomocnikiem Aleksandra Kwaśniewskiego w związku z debatami z Jarosławem Kaczyńskim (1 października) oraz z Donaldem Tuskiem (15 października). W przedterminowych wyborach parlamentarnych w tym samym roku bez powodzenia kandydował do Sejmu z ramienia LiD (jako bezpartyjny, z puli Partii Demokratycznej). W latach 2003–2009 był prezesem Polskiego Związku Tenisowego.
W grudniu 2008 został mianowany ambasadorem RP w Singapurze. Zakończył urzędowanie 15 listopada 2013. Był też polskim przedstawicielem w Radzie Gubernatorów Fundacji Azja-Europa (ASEF).
W 2014 zasiadł w radzie nadzorczej PKP. W tym samym roku zatrudniony w warszawskim oddziale firmy PricewaterhouseCoopers.
W maju 2017 powołany na ambasadora RP w Tajlandii z jednoczesną akredytacją w Mjanmie, Laosie i Kambodży.
Odznaczenia.
Odznaczony Krzyżem Oficerskim Orderu Odrodzenia Polski (2005).

</doc>
<doc id="931855" url="https://pl.wikipedia.org/wiki?curid=931855" title="Parafia św. Michała Archanioła w Skrzyszowie">
Parafia św. Michała Archanioła w Skrzyszowie

Parafia pw. św. Michała Archanioła w Skrzyszowie – katolicka parafia w dekanacie gorzyckim, istniejąca od 1936 (rok wybudowania kościoła). Wcześniej w Skrzyszowie istniała parafia pw. św. Wawrzyńca.
Historia parafii.
Została wymieniona po raz pierwszy w spisie świętopietrza sporządzonym przez archidiakona opolskiego Mikołaja Wolffa w 1447 pośród innych parafii archiprezbiteratu (dekanatu) w Żorach pod nazwą "Krischaw", zaś od XVI w. do dekanatu wodzisławskiego.
Następny udokumentowany fakt to dopiero budowa przez właścicieli wsi, Skrzyszowskich, pod koniec XVI wieku nowego kościoła, który przetrwał do XX wieku i ufundowanie do niego w 1600 ołtarza św. Wawrzyńca. Historia pielgrzymki wodzisławskiej do Skrzyszowa świadczy jednak o tym, że również poprzedni kościół skrzyszowski był pod tym wezwaniem. Mimo szerzącej się w XVII wieku reformacji ludność Skrzyszowa w 1650 roku była w większości katolicka. W 1660 do parafii skrzyszowskiej dołączono Godów. W 1660 roku wspomniany jest jako skrzyszowski proboszcz ks. Paweł Kasparides, którego późniejsze losy nie są znane. Z protokołu wizytacji kanonicznej w 1679 roku wynika, że w posiadłościach parafialnych istniały liczne długi, a probostwo, całkowicie zniszczone, nie nadawało się do zamieszkania. Inwestyturę nad beneficjum skrzyszowskim otrzymał w 1685 proboszcz z Mszanej, ks. Jerzy Tomaszny. W 1796 roku Andrzej Wysłucha, przedstawiciel rodu Wysłuchów – którzy piastowali dziedziczny urząd sołtysa w Skrzyszowie, ufundował do Kościoła parafialnego spiżowy dzwon, odlany w pobliskiej Opawie. Od 1841 roku Skrzyszowianie zwracali się do Kurii biskupiej we Wrocławiu z prośbą o odłączenie Skrzyszowa od Mszany. Dopiero w 1855 biskup wrocławski Heinrich Förster utworzył lokalię, a w 1868 roku reaktywował parafię. W jej skład weszły również Krostoszowice i Podbucze.
Kiedy nowym proboszczem w Skrzyszowie został ks. Robert Wallach, zaproponował on budowę nowego kościoła. Stary był już zbyt mały dla dużej parafii skrzyszowskiej. 1 maja 1933 rozpoczął budowę nowej świątyni. Mimo trudnej sytuacji materialnej kościół pod wezwaniem św. Michała Archanioła (ze swoją powierzchnią 750 m² jeden z największych i najwyższych w okolicy) stanął w przeciągu 3 lat i poświęcony został w dniu 26 października 1936 r. W roku 1940, kiedy wojska niemieckie zabierały ze wszystkich okolicznych kościołów dzwony do przelewu na amunicję, Antoni Wysłucha, potomek Andrzeja Wysłuchy – fundatora dzwonu, wynegocjował z żołnierzami pozostawienie dzwonu w kościele parafialnym, w czym miał poparcie większości mieszkańców Skrzyszowa. Pozostałe dwa dzwony znajdujące się w kościele zabrano. W trakcie przejścia frontu w 1945 roku kościół został poważnie uszkodzony. Po wojnie budynek odbudowano, ale władze komunistyczne nie wyraziły zgody na odbudowę wieży w jej pierwotnym stanie. Pozostała ona ścięta i zakończona jedynie czterema narożnymi krzyżami. W pierwotnej formie odbudowano ją dopiero za kadencji ks. Józefa Piekorza, odnowione zostało również całe wnętrze kościoła – ściany i wyposażenie. Zabytkowy dzwon ufondowany przez ród Wysłuchów został w 1973 roku wypożyczony do parafii w Kaczycach w powiecie cieszyńskim, gdzie znajduje się do dnia dzisiejszego.
Wodzisławska pielgrzymka do Skrzyszowa.
W 1536 roku nad Wodzisławskim Państwem Stanowym przeszła ogromna długotrwała ulewa. Powstała powódź zniszczyła większość grobli na miejscowych stawach a miastu Wodzisław groził potop. Gdy ulewa ustała w dniu św. Wawrzyńca, wodzisławianie złożyli przysięgę, że co roku będą chodzić do Skrzyszowa z poświęconym obrazem na odpust św. Wawrzyńca. Pielgrzymki wodzisławskie przychodzą do Skrzyszowa do dziś, jednak zamiast obrazu noszą figurę Chrystusa Frasobliwego.
Proboszczowie.
"Źródło": 
Księża pochodzący z parafii.
"Źródło": 

</doc>
<doc id="931856" url="https://pl.wikipedia.org/wiki?curid=931856" title="Dekanat Narol">
Dekanat Narol

Dekanat Narol – jeden z 19 dekanatów w rzymskokatolickiej diecezji zamojsko-lubaczowskiej.

</doc>
<doc id="931859" url="https://pl.wikipedia.org/wiki?curid=931859" title="Dekanat Sitaniec">
Dekanat Sitaniec

Dekanat Sitaniec – dekanat rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 10 parafii:
Sąsiednie dekanaty.
Chełm – Wschód "(archidiec. lubelska)", Grabowiec, Krasnobród, Krasnystaw – Wschód "(archidiec. lubelska)", Szczebrzeszyn, Zamość

</doc>
<doc id="931860" url="https://pl.wikipedia.org/wiki?curid=931860" title="Dekanat Szczebrzeszyn">
Dekanat Szczebrzeszyn

Dekanat Szczebrzeszyn – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 12 parafii:
Sąsiednie dekanaty.
Biłgoraj – Północ, Józefów, Krasnobród, Krasnystaw – Wschód "(archidiec. lubelska)", Sitaniec, Turobin "(archidiec. lubelska)"

</doc>
<doc id="931862" url="https://pl.wikipedia.org/wiki?curid=931862" title="Dekanat Tarnogród">
Dekanat Tarnogród

Dekanat Tarnogród – jeden z 19 dekanatów w rzymskokatolickiej diecezji zamojsko-lubaczowskiej?. Erygowany w 1746 roku
Historia.
Tereny te początkowo należały do diecezji przemyskiej. 22 stycznia 1746 roku dekretem bpa Wacława Hieronima Sierakowskiego został utworzony dekanat tarnogrodzki, w którego skład weszły parafie z wydzielonego terytorium dekanatów:
W 1785 roku do dekanatu tarnogrodzkiego przyłączono parafie: "Chodywańce, Łaszczówka, Tomaszów"; a do nowo utworzonego dekanatu lubaczowskiego zostały wyłączone parafie: "Lubaczów, Cieszanów, Dzików, Horyniec, Lipsko, Łukawiec, Narol, Niemirów, Oleszyce, Płazów". 
W 1805 roku nastąpiła wymiana terytorium dekanatów tarnogrodzkiego i zamojskiego. Do dekanatu tarnogrodzkiego przyłączono parafie: "Górecko, Józefów, Mokrelipie, Szczebrzeszyn", a do dekanatu zamojskiego wyłączono parafie: "Tomaszów, Łaszczówka", i do dekanatu tyszowieckiego wyłączono parafię "Chodywańce".
W 1811 roku dekanaty Tarnogrodzki, Hrubieszowski, Tyszowiecki, Zamojski; zostały przez władze zaboru austriackiego przyłączone do diecezji lubelskiej. 
Od 25 marca 1992 roku należą do nowo utworzonej diecezji zamojsko-lubaczowskiej.

</doc>
<doc id="931868" url="https://pl.wikipedia.org/wiki?curid=931868" title="Dekanat Tomaszów-Południe">
Dekanat Tomaszów-Południe

Dekanat Tomaszów-Południe – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 11 parafii:
Sąsiednie dekanaty.
Józefów, Krasnobród, Łaszczów, Narol, Tarnoszyn, Tomaszów – Północ

</doc>
<doc id="931870" url="https://pl.wikipedia.org/wiki?curid=931870" title="Kurczak Mike">
Kurczak Mike



</doc>
<doc id="931871" url="https://pl.wikipedia.org/wiki?curid=931871" title="Rondo Kaponiera">
Rondo Kaponiera

Rondo Kaponiera (do 1992 rondo Mikołaja Kopernika) – rondo znajdujące się na zachód od ścisłego centrum Poznania na osiedlu administracyjnym Jeżyce, stanowiące centralny punkt w sieci komunikacji miejskiej dziennej (głównie tramwajowej) i nocnej. Rondo stanowi element I ramy komunikacyjnej miasta.
Historia.
Budowa wiaduktu.
W latach 70. XIX wieku w związku z modernizacją sieci kolejowej Twierdzy Poznań przeniesiono dworzec kolejowy w Poznaniu z Jeżyc, z dzisiejszej ul. Zwierzynieckiej w obecne miejsce. Wraz z tą zmianą tory kolejowe położono na najbliższym przedpolu zachodniej części rdzenia poligonalnego twierdzy. Wymusiło to też zorganizowanie skrzyżowania torów kolejowych z ciągiem komunikacyjnym wychodzącym z Bramy Berlińskiej. Zbudowano wówczas wiadukt nad torami, rampę w kierunku południowym do nowego dworca (dziś ul. Dworcowa) zaś w zachodnim przyczółku wiaduktu powstała Kaponiera Kolejowa (oddana do użytku w 1872 roku) mająca bronić torów. Dała ona wówczas nazwę całemu wiaduktowi. W 1914 zmieniono ją na most Zamkowy ("Schlossbrücke" – zmianę postulował prezydent policji poznańskiej, który po wypowiedzeniu przez Niemcy wojny Francji, uznał nazwę francuskiego pochodzenia za niestosowną), a obecnie Most Uniwersytecki.
Budowa ronda Kopernika 1968–1973.
Kolejna znacząca przebudowa miała miejsce w latach 1968–1973. W miejscu Kaponiery Kolejowej zbudowano rondo z przejściem podziemnym, które otrzymało imię Mikołaja Kopernika w 500. rocznicę jego urodzin. Prace rozpoczęto 1 kwietnia 1968 i prowadzono etapami, przy czym przez cały czas czynne były zelektryfikowane linie kolejowe biegnące pod Mostem Uniwersyteckim. Podczas przebudowy skrzyżowania konieczne było wyburzenie części starych przyczółków po stronie kolejowego 'toru szczecińskiego' i w konstrukcji tzw. 'dziury toruńskiej'. W tym zakresie prace saperskie wykonywał pododdział Wojska Polskiego. Przez 2 miesiące (1 sierpnia 1971-30 września 1971) wyburzono 3000 m³ starej konstrukcji, wywieziono 2500 ton gruzu. Przy okazji budowy ronda w ulicy Roosevelta ułożono dodatkowy trzeci tor tramwajowy dla pojazdów zjeżdżających z ronda i skręcających w ulicę Bukowską (ówcześnie Świerczewskiego). Rondo oficjalnie oddano do użytku 19 maja 1973 roku, przekazaniem ostatniego etapu budowy – tunelu podziemnego.
Tunel posiadał wentylatornie i system ogrzewania elektrycznego, oraz możliwość podłączenia do ogólnomiejskiego systemu ciepłowniczego. Przy temperaturze zewnętrznej –18°C zakładano wewnętrzną temperaturę w tunelu +5°C.
Projekt centralnego węzła komunikacji zbiorowej i zmiana nazwy.
23 marca 1985 rozstrzygnięto konkurs urbanistyczny na projekt centralnego węzła komunikacji zbiorowej „Kaponiera”, ogłoszony przez poznański oddział Towarzystwa Urbanistów Polskich. Pierwszą nagrodę otrzymał zespół z Gdańska: Jan Bogusławski, Brunon Cofta, Leon Święcichowski i Sławomir Święcichowski.
Dzisiejszą nazwę rondo otrzymało w 1992 roku. Rada miasta zmieniła nazwę na rondo Kaponiera, biorąc pod uwagę istnienie w Poznaniu ul. Kopernika oraz Osiedla Kopernika oraz fakt, iż poznaniacy i tak używali starej nazwy „Kaponiera” na określenie tego miejsca.
Przebudowa ronda Kaponiera 2012–2016.
W sierpniu 2012 rozpoczęto przebudowę ronda. Planowany koniec remontu był kilkukrotnie przekładany. Ostatecznie zakończenie wszystkich prac nastąpiło 31 sierpnia 2016, a odbiór budowy przez inspektora nadzoru budowlanego nastąpił 2 września 2016. W nocy z 2 na 3 września obiekt został udostępniony wszystkim uczestnikom ruchu drogowego, nie został jednak otwarty poziom –2 (gdzie znajduje się przystanek PST), ze względu na trwające wciąż prace wykończeniowe. Otwarcie tego poziomu odbyło się w połowie września 2016. W wyniku modernizacji na wszystkich zejściach do przejścia podziemnego powstały schody ruchome oraz windy, a na powierzchni pojawiły się pasy dla rowerzystów. Przejście podziemne otrzymało nową elewację. Planowana jest również rewitalizacja kaponiery kolejowej, która jest jednym z niewielu istniejących do dziś elementów poligonalnej Twierdzy Poznań. Przy okazji przebudowy ronda został wykonany remont pobliskiego Mostu Uniwersyteckiego.
Kontrowersje.
Organizacje społeczników działające w Poznaniu zarzucają, że:
Obiekty przy rondzie.
Przy rondzie (zejście „Bałtyk” / MTP) ustawiony jest obelisk Światowida autorstwa Jerzego Sobocińskiego. Do lipca 2012 część pomieszczeń w podziemiach ronda zajmowało Muzeum Motoryzacji Automobilklubu Wielkopolski. Podziemia ronda służą nietoperzom jako miejsce zimowej hibernacji (w niektórych latach ich liczba osiąga kilkaset sztuk).
Ponadto w pobliżu ronda zlokalizowane są:

</doc>
<doc id="931872" url="https://pl.wikipedia.org/wiki?curid=931872" title="Ryszard Matejewski">
Ryszard Matejewski

Ryszard Stanisław Matejewski (ur. 8 listopada 1923 we Włocławku) – generał brygady, wiceminister spraw wewnętrznych PRL.
Życiorys.
Syn Stanisława i Józefy. Do wybuchu wojny w 1939 skończył 3 klasy Gimnazjum Mechanicznego we Włocławku. Pod koniec wojny wstąpił do ZWM i PPR/PZPR, z której został wydalony w 1971.
Od 1 października 1945 był referentem Sekcji 3 Wojewódzkiego Urzędu Bezpieczeństwa Publicznego w Bydgoszczy. W 1946 skończył kurs Szkoły Oficerskiej MBP w Legionowie, po czym pracował w III Departamencie MBP (do 1952).
Od 1 września 1953 do 1 lipca 1954 szef Wojewódzkiego Urzędu Bezpieczeństwa Publicznego w Gdańsku. Od 1954 wicedyrektor Departamentu Śledczego MBP, od 1956 dyr. dep. II MSW, kontrwywiadu, od 1965 dyrektor generalny do spraw Służby Bezpieczeństwa w MSW. W 1967 uczestniczył w śledztwie przeciwko szpiegowi DIA Jerzemu Strawie, którego sąd wojskowy PRL skazał na śmierć przez rozstrzelanie (była to przedostatnia egzekucja w PRL osoby skazanej za współpracę z obcym wywiadem). W latach 1969–1971 podsekretarz stanu nadzorującym pracę kontrwywiadu, którym został dzięki sprawie Jerzego Strawy.
Był przywódcą nielegalnej grupy rabunkowej SB, która pozyskiwała złoto i dewizy na potrzeby bieżącej działalności operacyjnej. W czasie tej operacji dokonał defraudacji mienia SB na własny użytek. Sprawa znana jako afera „Zalew” (od miejsca ukrycia precjozów na działkach nad Zalewem Zegrzyńskim) spowodowała jego upadek. Został pozbawiony wszystkich funkcji państwowych i aresztowany 13 czerwca 1971 po kilkutygodniowym śledztwie, a 15 lutego 1972 skazany został na 12 lat więzienia. Na wolność wyszedł po 6 latach w związku z ułaskawieniem. Pracował później w spółdzielni kaletniczej, wyrabiając paski do zegarków.
Odznaczony Złotym (1953) i dwukrotnie Srebrnym Krzyżem Zasługi (1946 i 1947), Krzyżem Kawalerskim (1954) i Komandorskim (1959) Orderu Odrodzenia Polski, Odznaką „10 lat w Służbie Narodu” i Odznaką „20 lat w Służbie Narodu”, Orderem Sztandaru Pracy I klasy (1969) i Medalem 10-lecia Polski Ludowej.

</doc>
<doc id="931874" url="https://pl.wikipedia.org/wiki?curid=931874" title="Dekanat Tomaszów-Północ">
Dekanat Tomaszów-Północ

Dekanat Tomaszów-Północ – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 9 parafii:
Sąsiednie dekanaty.
Józefów, Krasnobród, Łaszczów, Tarnoszyn, Tomaszów – Południe, Tyszowce

</doc>
<doc id="931875" url="https://pl.wikipedia.org/wiki?curid=931875" title="Cimișlia">
Cimișlia

Cimișlia – miasto w Mołdawii, siedziba rejonu Cimișlia. W 2014 roku liczyło 11 997 mieszkańców.

</doc>
<doc id="931878" url="https://pl.wikipedia.org/wiki?curid=931878" title="Dekanat Tyszowce">
Dekanat Tyszowce

Dekanat Tyszowce – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 9 parafii:
Sąsiednie dekanaty.
Grabowiec, Hrubieszów-Południe, Krasnobród, Łaszczów, Tomaszów-Północ

</doc>
<doc id="931885" url="https://pl.wikipedia.org/wiki?curid=931885" title="Dekanat Tarnoszyn">
Dekanat Tarnoszyn

Dekanat Tarnoszyn – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 10 parafii:
Sąsiednie dekanaty.
Łaszczów, Tomaszów – Południe, Tomaszów – Północ

</doc>
<doc id="931886" url="https://pl.wikipedia.org/wiki?curid=931886" title="Dekanat Zamość (rzymskokatolicki)">
Dekanat Zamość (rzymskokatolicki)

Dekanat Zamość – jeden z 19 dekanatów w rzymskokatolickiej diecezji zamojsko-lubaczowskiej.
Parafie.
W skład dekanatu wchodzi 9 parafii:
na terenie dekanatu istnieją 2 kościoły rektoralne:
Na terenie dekanatu siedzibę swoją ma parafia wojskowa należąca do Krakowskiego Dekanatu Wojskowego Ordynariatu Polowego Wojska Polskiego:
Sąsiednie dekanaty.
Grabowiec, Krasnobród, Sitaniec

</doc>
<doc id="931887" url="https://pl.wikipedia.org/wiki?curid=931887" title="Gag">
Gag

Gag – komediowy lub farsowy chwyt, zaskakujący koncept albo efekt sytuacyjny. Wykorzystywany był głównie w komediach filmowych kina niemego. Gagi można znaleźć m.in. w komediach Maxa Lindera, Macka Sennetta. Stosowali je także ich uczniowie i następcy (również w filmach współczesnych): Charlie Chaplin, Buster Keaton, Harold Lloyd, Flip i Flap, Jacques Tati, Pierre Etaix, Louis de Funès, Mel Brooks i inni. Do typowego zbioru chwytów gagowych należą szaleńcze gonitwy, komiczne upadki, obrzucanie się tortami itp.

</doc>
<doc id="931888" url="https://pl.wikipedia.org/wiki?curid=931888" title="Nisporeni">
Nisporeni

Nisporeni – miasto w Mołdawii, stolica rejonu Nisporeni. W 2006 roku liczyło 20 tysięcy mieszkańców. Ośrodek przemysłu spożywczego. Po raz pierwszy wzmiankowane w 1618 r.

</doc>
<doc id="931889" url="https://pl.wikipedia.org/wiki?curid=931889" title="Newarowie">
Newarowie

Newarowie (dewanagari नेवारी) – grupa etniczna zamieszkująca nepalską Dolinę Katmandu, posługująca się językiem newarskim. Liczba jej członków wynosi ponad 1 245 000 osób Zamieszkują oni oprócz Nepalu także Bhutan, Indie i Tybet. Główną religią wyznawaną przez Newarów jest hinduizm, choć istnieje także duża grupa wyznawców buddyzmu.
Architektura.
Cechami charakterystycznymi architektury newarskiej są: pagoda, stupa, śikhara i ćajtja.

</doc>
<doc id="931894" url="https://pl.wikipedia.org/wiki?curid=931894" title="Antonio Segni">
Antonio Segni

Antonio Segni (ur. 2 lutego 1891 w Sassari, zm. 1 grudnia 1972 w Rzymie) – włoski prawnik i polityk, minister w różnych rządach, dwukrotny premier Włoch, prezydent tego kraju w latach 1962–1964, działacz i jeden z przywódców Chrześcijańskiej Demokracji, senator dożywotni. Ojciec Mariotta Segniego.
Życiorys.
Ukończył studia prawnicze, pracował jako nauczyciel akademicki. W latach 1920–1925 kierował katedrą postępowania cywilnego na Uniwersytecie w Perugii, następnie wykładał na uczelniach m.in. w Cagliari i Pawii. Od 1946 do 1951 zajmował stanowisko rektora Uniwersytetu w Sassari.
Był działaczem Akcji Katolickiej, a także Włoskiej Partii Ludowej, założonej przez Luigiego Sturzo. Jako przeciwnik faszyzmu zrezygnował z aktywności politycznej. Powrócił do tej działalności w 1943, tworząc struktury Chrześcijańskiej Demokracji na Sardynii. W drugim rządzie Ivanoe Bonomiego, w rządzie Ferruccia Parriego oraz w pierwszym rządzie Alcide De Gasperiego zajmował stanowisko podsekretarza stanu w resorcie rolnictwa i leśnictwa.
W 1946 został posłem do powołanej po II wojnie światowej konstytuanty ("Assemblea Costituente della Repubblica Italiana"), która działała do 1948. W tym samym roku został po raz pierwszy wybrany do Izby Deputowanych. W niższej izbie włoskiego parlamentu zasiadał nieprzerwanie do 1962 jako poseł I, II i III kadencji.
W kolejnych rządach Alcide De Gasperiego pełnił funkcję ministra rolnictwa i leśnictwa, wykonywał czasowo obowiązki ministra sprawiedliwości, a w 1951 został ministrem edukacji. To samo stanowisko zajmował w gabinecie, którym kierował Giuseppe Pella.
Od lipca 1956 do maja 1957 i ponownie od lutego 1959 do marca 1960 piastował funkcję premiera Włoch. Pierwszy z gabinetów współtworzyła koalicja chadeków, socjaldemokratów i liberałów. Drugi rząd, w którym objął też urząd ministra spraw wewnętrznych, opierał się wyłącznie na Chrześcijańskiej Demokracji. Między tymi okresami był wicepremierem i ministrem obrony w drugim rządzie Amintore Fanfaniego. Od 1960 do 1963 w trzech kolejnych gabinetach stał na czele resortu spraw zagranicznych.
6 maja 1962 Antonio Segni został wybrany na urząd prezydenta Republiki Włoskiej. Z powodów zdrowotnych ustąpił z urzędu 6 grudnia 1964. Do czasu swojej śmierci zasiadał następnie z urzędu w Senacie IV, V i VI kadencji.

</doc>
<doc id="931895" url="https://pl.wikipedia.org/wiki?curid=931895" title="Hod">
Hod

Hod (hebr. הוד, "Chwała") – sefira w kabalistycznym Drzewie Życia.
Kabała.
Hod jest ósmą sefirą w kabalistycznym Drzewie Życia. Jest Sefirą żeńską, reprezentującą świadomość form, jakie przyjmuje energia (odpowiada za tworzenie w świadomości uporządkowanych obrazów świata materialnego – Assijah), w czym jest przeciwna do Necach reprezentującej świadomość czystej energii.
Opiekunem Hod jest Archanioł Michał.
Tarot.
W tarocie odpowiednikami Hod są ósemki (Małe Arkana). Symbolami dróg łączących Hod z pozostałymi sefirotami są odpowiednio Wielkie Arkana:

</doc>
<doc id="931896" url="https://pl.wikipedia.org/wiki?curid=931896" title="Dennis de Vreugt">
Dennis de Vreugt

Dennis de Vreugt (ur. 4 listopada 1980) – holenderski szachista, arcymistrz od 2000 roku.
Kariera szachowa.
W roku 1994 zdobył w Hengelo tytuł mistrza Holandii juniorów do 16 lat. W następnym roku wystąpił w Żaganiu w mistrzostwach Europy w tej samej kategorii wiekowej, zajmując dzielone IV-VI miejsce (wraz z m.in. Rafałem Antoniewskim). Pod koniec lat 90. osiągnął największe sukcesy w karierze, dwukrotnie zdobywając tytuł mistrza Europy juniorów: w roku 1998 w Mureck (do lat 18), natomiast w 1999 - w Patras (do lat 20). Dzięki tym sukcesom został zakwalifikowany do reprezentacji kraju na olimpiadę szachową w Stambule w roku 2000, w turnieju tym nie rozegrał jednak ani jednej partii. W 2002 podzielił II miejsce (za Jewgienijem Aleksiejewem) w otwartym turnieju w Hoogeveen, natomiast w 2003 znalazł się (wraz z m.in. Bartoszem Soćko, Wadimem Miłowem, Aleksandrem Moisejenko oraz Liviu -Dieterem Nisipeanu) wśród dziewięciu zwycięzców kolejnego "openu", rozegranego w Santo Domingo.
Najwyższy ranking w karierze osiągnął 1 lipca 2000 r., z wynikiem 2511 punktów zajmował wówczas 15. miejsce ns światowej liście juniorów Międzynarodowej Federacji Szachowej.

</doc>
<doc id="931899" url="https://pl.wikipedia.org/wiki?curid=931899" title="Faustyn Grzybowski">
Faustyn Grzybowski

Faustyn Grzybowski (ur. w Mikołajewie k. Jekaterynosławia, zm. 9 kwietnia 1999 w Białymstoku) – żołnierz Armii Czerwonej, oficer ludowego Wojska Polskiego funkcjonariusz Ministerstwa Bezpieczeństwa Publicznego.
Życiorys.
Syn Filipa i Wincentyny. Szkołę podstawową ukończył w 1929. Od 1933 członek i aktywista partyjny w organizacji młodzieżowej i Wszechzwiązkowej Komunistycznej Partii (bolszewików). Pracował na stanowiskach rachmistrza w kołchozie i sekretarza gminnego we wsi Cariwodar koło Chersonia.
Służba w Armii Czerwonej i ludowym Wojsku Polskim.
Do służby w Armii Czerwonej powołany 30 października 1935. Do 1938 służył kolejno jako elew szkoły podoficerskiej 64 kolejowego pułku NKWD, a następnie podoficer tej szkoły i podoficer w mieście Czudzuj w Republice Turkmeńskiej. Zdemobilizowany 13 lutego 1938 w stopniu podporucznika. W okresie 1938–1941 przewodniczący kołchozu im. Stalina w powiecie chersońskim. Ponownie powołany do Armii Czerwonej 13 sierpnia 1941, w której służył do 1943. Dowódca kompanii w 9, a następnie w 51 Armii oraz dowódca kompanii w Przymorskiej Armii m. Sewastopola i kompanii niszczycieli czołgów Południowoukraińskiego Okręgu Wojskowego. 
Od 7 czerwca 1943 służył w ludowym Wojsku Polskim, początkowo dowódca kompanii rusznic przeciwpancernych w stopniu porucznika. Uczestnik bitwy pod Lenino.
Służba w MBP.
W kwietniu 1944 skierowany na kurs specjalny do szkoły NKWD w Kujbyszewie i po jego ukończeniu rozpoczął służbę w Resorcie/Ministerstwie Bezpieczeństwa Publicznego. 13 sierpnia 1944–16 stycznia 1945 kierownik Wojewódzkiego Urzędu Bezpieczeństwa Publicznego w Białymstoku, 16 stycznia–30 listopada 1945 kierownik Wojewódzkiego Urzędu Bezpieczeństwa Publicznego w Lublinie, a 6 grudnia 1945–15 kwietnia 1948 kierownik WUBP we Wrocławiu. 21 stycznia–9 grudnia 1949 zastępca dyrektora, a 10 grudnia 1949–1 stycznia 1955 dyrektor Departamentu Ochrony Rządu MBP. 1 stycznia 1955–7 września 1956 dyrektor Departamentu VIII Komitetu do spraw Bezpieczeństwa Publicznego. 
Nagrody i odznaczenia.
Był odznaczony m.in. Orderem Krzyża Grunwaldu III klasy, Orderem Sztandaru Pracy II klasy, Krzyżem Kawalerskim Orderu Odrodzenia Polski, Krzyżem Walecznych, Srebrnym Medalem „Zasłużonym na Polu Chwały”, dwukrotnie Brązowym Krzyżem Zasługi, Medalem Zwycięstwa i Wolności 1945 i Krzyżem Wojennym Czechosłowackim 1939.

</doc>
<doc id="931902" url="https://pl.wikipedia.org/wiki?curid=931902" title="Ulica Tenczyńska w Krakowie">
Ulica Tenczyńska w Krakowie

Ulica Tenczyńska – ulica znajdująca się w śródmieściu Krakowa, wytyczona pod koniec XIX wieku, prawdopodobnie w 1896 roku, nazwę otrzymała w 1903 roku.
W XVI wieku okolicę nazywano "Na Tęczyńskiem", znajdował się tu dwór, należący do rodziny Tęczyńskich.

</doc>
<doc id="931907" url="https://pl.wikipedia.org/wiki?curid=931907" title="Euro-NCAP">
Euro-NCAP



</doc>
<doc id="931909" url="https://pl.wikipedia.org/wiki?curid=931909" title="Cyprys wiecznie zielony">
Cyprys wiecznie zielony

Cyprys wiecznie zielony ("Cupressus sempervirens" L.) – gatunek iglastego drzewa z rodziny cyprysowatych ("Cupressaceae"). Pochodzi ze wschodniej części basenu Morza Śródziemnego (Libia, Cypr, Iran, Izrael, Jordania, Liban, Syria, Turcja), ale obecnie jest uprawiany w wielu krajach świata.
W Pliocenie rósł m.in. na terenie współczesnej Bułgarii i w Polsce.
Ekologia.
Rośnie w łagodnym klimacie z ciepłymi, suchymi latami. Jest pospolitą rośliną w klimacie śródziemnomorskim.
Udział w kulturze.
Wszyscy badacze roślin biblijnych są zgodni, że gatunek ten wymieniony jest w "Biblii" i to kilkadziesiąt razy, ale czasami pod biblijnym określeniem cyprys kryją się również inne gatunki drzew (jodła syryjska i jałowiec pospolity). Cyprys jest uważany za symbol żałoby, co odzwierciedla cytat z "Księgi Zachariasza" (11,2): „"Rozpaczaj cyprysie, że cedr upadł, że to, co najpiękniejsze, uległo zagładzie"”. Z tego też powodu jest sadzony na cmentarzach w Europie i świecie muzułmańskim. Uważany jest cyprys także za symbol Matki Bożej oraz symbol nieśmiertelności.

</doc>
<doc id="931912" url="https://pl.wikipedia.org/wiki?curid=931912" title="Nawarowie">
Nawarowie



</doc>
<doc id="931919" url="https://pl.wikipedia.org/wiki?curid=931919" title="Alf Andersen">
Alf Andersen

Alf Steen Andersen (ur. 15 maja 1906 w Drammen, zm. 12 kwietnia 1975 we Frogn) – norweski skoczek narciarski, mistrz olimpijski oraz brązowy medalista mistrzostw świata.
Przebieg kariery.
W 1928 podczas konkursu na Holmenkollbakken skoczył 48 metrów, ustanawiając tym samym nowy rekord tego obiektu. Ten wyczyn sprawił, że został członkiem norweskiej reprezentacji na igrzyskach olimpijskich w Sankt Moritz, podczas których wywalczył złoty medal. Wyprzedził bezpośrednio swojego rodaka, drugiego w konkursie, Sigmunda Ruuda oraz Rudolfa Burkerta, który wywalczył brązowy medal. Był to jedyny start olimpijski Andersena.
Ponadto na mistrzostwach świata w Wysokich Tatrach w 1935 zdobył brązowy medal, ulegając jedynie dwóm innym Norwegom: zwycięzcy – Birgerowi Ruudowi oraz drugiemu w konkursie Reidarowi Andersenowi. Czwarte miejsce w tym konkursie, bezpośrednio za Alfem Andersenem, zajął Stanisław Marusarz.
Na arenie krajowej jego najlepszym wynikiem było piąte miejsce na mistrzostwach Norwegii w 1936.

</doc>
<doc id="931920" url="https://pl.wikipedia.org/wiki?curid=931920" title="Kamionka (Mołdawia)">
Kamionka (Mołdawia)

Kamionka (rum. "Camenca", ros. Каменка, "Kamienka", ukr. Кам'янка, "Kamjanka") – miasto w Mołdawii, w Naddniestrzu, nad Dniestrem, stolica rejonu Kamionka. W 2004 liczyło ok. 10,3 tys. mieszkańców. Ośrodek przemysłowy.
Historia.
Kamionka została założona w 1608 roku. Była miejscowością prywatną Koniecpolskich w województwie bracławskim. W 1672 roku na mocy pokoju w Buczaczu wraz z Podolem przeszła we władanie Imperium Osmańskiego, by po pokoju w Karłowicach w 1699 roku wrócić do Polski, co potwierdziło rozgraniczenie dokonane z Turcją w 1703 roku. Należała wówczas do koniuszego wielkiego koronnego Jana Aleksandra Koniecpolskiego. W II rozbiorze Polski zajęta przez Imperium Rosyjskie. Pod rozbiorami siedziba w powiecie olhopolskim guberni podolskiej.
W 1803 roku w miejscowości wzniesiono pałac.
Od 1924 do 1940 roku część Mołdawskiej ASRR, a następnie do 1991 roku Mołdawskiej SRR, z wyjątkiem lat 1941-1944, kiedy stanowiła część rumuńskiej Transnistrii.
W 2008 roku w Kamionce erygowano rzymskokatolicką parafię NMP Nieustającej Pomocy. W miejscowości znajduje się również prawosławna parafia Zaśnięcia Matki Bożej. Miasto jest siedzibą jednego z dekanatów eparchii tyraspolskiej i dubosarskiej Mołdawskiego Kościoła Prawosławnego.
Transport.
W Kamionce znajdują się port lotniczy Kamionka oraz dworzec autobusowy.
Krzyżują się tam także dwie drogi :Mołdawska R19, i Naddniestrzańska M4

</doc>
<doc id="931921" url="https://pl.wikipedia.org/wiki?curid=931921" title="Karlstein am Main">
Karlstein am Main

Karlstein am Main, Karlstein a. Main – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Bayerischer Untermain, w powiecie Aschaffenburg. Leży nad Menem, przy granicy z Hesją.
Gmina powstała 1 lipca 1975 roku w wyniku połączenia dwóch miejscowości: Dettingen am Main i Großwelzheim. Obecna dzielnica Dettingen leży na Menem przy linii kolejowej między Frankfurtem nad Menem a Aschaffenburgiem. W 1743 roku miała tu miejsce bitwa pod Dettingen.
W Großwelzheim znajdowała się elektrownia jądrowa, otworzona po zamknięciu elektrowni w pobliskim Kahl am Main.

</doc>
<doc id="931923" url="https://pl.wikipedia.org/wiki?curid=931923" title="Dettingen am Main">
Dettingen am Main



</doc>
<doc id="931924" url="https://pl.wikipedia.org/wiki?curid=931924" title="Großwelzheim">
Großwelzheim



</doc>
<doc id="931925" url="https://pl.wikipedia.org/wiki?curid=931925" title="Józef Czaplicki">
Józef Czaplicki

Józef Czaplicki właściwie Izydor Kurc (Kurtz) (ur. 31 sierpnia 1911 w Łodzi, lub Wiedniu zm. 26 czerwca 1985 w Warszawie) – funkcjonariusz Ministerstwa Bezpieczeństwa Publicznego (1944–1954), Komitetu do spraw Bezpieczeństwa Publicznego (KdsBP) (1955–1956) i Ministerstwa Spraw Wewnętrznych PRL (1956–1957) w stopniu pułkownika, członek Państwowej Komisji Bezpieczeństwa.
Życiorys.
Urodzony w rodzinie pochodzenia żydowskiego, syn Hereksa i Sary. Członek Komunistycznej Partii Polski, Polskiej Partii Robotniczej i Polskiej Zjednoczonej Partii Robotniczej, absolwent kursu NKWD w mieście Gorki w 1941 r. W okresie od lutego 1942 do grudnia 1943 r. partyzant II Oddzielnej Partyzanckiej Kletmańskiej Brygady. Od 1 kwietnia 1944 do 28 lipca 1944 r. służba w Polskim Samodzielnym Batalionie Specjalnym dowodzonym przez płk. Henryka Toruńczyka (jako wykładowca taktyki partyzanckiej).
Karierę w UB rozpoczął w 6 sierpnia 1944 r. jako funkcjonariusz w dyspozycji kpt. Romkowskiego (szefa kontrwywiadu). Miesiąc później został kierownikiem Sekcji IV, 23 września został przekazany do składu warszawskiej grupy operacyjnej. 15 stycznia 1945 r. został mianowany kierownikiem grupy operacyjnej na miasto stołeczne Warszawa. 10 lutego 1945 r. został naczelnikiem Wydziału I (kontrwywiadu) WUBP w Łodzi, później tymczasowo wypełniał obowiązki szefa WUBP w tym mieście. 3 sierpnia 1945 r. awansował na stanowisko zastępcy dyrektora Departamentu I MBP, które pełnił dwukrotnie, w latach 1945–1946 oraz 1947–1950. Również dwa razy, w latach 1946–1947 oraz 1950–1953 sprawował funkcję dyrektora Departamentu III MBP (w 1946 struktura przejściowo nosiła nazwy: Wydział do Walki z Bandytyzmem oraz Departament VII). Od 1953 był zatrudniony w wywiadzie, były to kolejno stanowiska: zastępca dyrektora Departamentu VII MBP (1953–1954), pełniący obowiązki dyrektora i później dyrektor Departamentu I KdsBP (1955–1956), zastępca dyrektora Departamentu I MSW (1956–1957). Zwolniony 31 maja 1957 r. Jego zadaniem było zwalczanie podziemia niepodległościowego. Razem z Leonem Andrzejewskim nadzorował operację Cezary, która doprowadziła do zniszczenia tegoż podziemia. Ze względu na znęcanie się nad członkami Armii Krajowej, przezwano go w bezpiece "Akower".
Po zakończeniu pracy w MSW od 1 stycznia 1958 r. do 31 grudnia 1967 r. pełnił funkcję zastępcy głównego inspektora Państwowej Inspekcji Handlowej.
W okresie kampanii antyżydowskiej 1968 r. Czaplicki, z racji pochodzenia oraz emigracji członków rodziny do Izraela, znalazł się w zainteresowaniu Służby Bezpieczeństwa. Na podstawie zebranych informacji wiosną 1971 r. Biuro Śledcze MSW doprowadziło do postawienia Czaplickiego w stan oskarżenia. 3 lipca 1971 r. Sąd Powiatowy dla m.st. Warszawy skazał go na podstawie art. 244 kk na rok pozbawienia wolności oraz 100 tys. złotych grzywny (na podstawie amnestii z 1969 r. darowano mu karę, obciążając jedynie kosztami sądowymi).
Pochowany na cmentarzu komunalnym Północnym na Wólce Węglowej (kwatera E-XIII-1-3-12).

</doc>
<doc id="931929" url="https://pl.wikipedia.org/wiki?curid=931929" title="UNHCHR">
UNHCHR



</doc>
<doc id="931934" url="https://pl.wikipedia.org/wiki?curid=931934" title="37 mm armata przeciwlotnicza wz. 1939 (61-K)">
37 mm armata przeciwlotnicza wz. 1939 (61-K)

37 mm armata przeciwlotnicza wz. 1939 (61-K) () – radziecka holowana armata przeciwlotnicza.
Armatę przeciwlotniczą wz. 1939 skonstruował zespół kierowany przez Michaiła Łoginowa. Była to armata automatyczna, której automatyka działała na zasadzie krótkiego odrzutu lufy. Zamek klinowy, o pionowym ruchu klina; zasilanie z pięcionabojowych łódek. Armata była wyposażona w hydrauliczny opornik i sprężynowy powrotnik. Armata była holowana na czterech kołach, w pozycji bojowej spoczywała na czterech podnośnikach. Istniała możliwość prowadzenia ognia podczas marszu. Mogła być wyposażona w stalową tarczę ochronną. Czas przejścia z położenia marszowego w bojowe wynosił 25-30 s.
Działo 61-K stało się podstawą do opracowania morskich dział przeciwlotniczych 70-K i W-11-M. Opracowano także wersję samobieżna oznaczoną jako ZSU-37, a niektóre zespoły działa 61-K zostały wykorzystane przy projektowaniu podwójnie sprzężonej 25 mm armaty plot wz. 1944 (94-KM).
Linki zewnętrzne.
• http://www.muzeum.drzonow.eu/index.php/eksponat-wrzesnia-2022-armata-plot-61k [dostęp z dnia 10.03.2023]

</doc>
<doc id="931948" url="https://pl.wikipedia.org/wiki?curid=931948" title="Piotruś Pan (film 1953)">
Piotruś Pan (film 1953)

Piotruś Pan () – amerykański film animowany z 1953 roku produkcji Walta Disneya na podst. powieści Jamesa Matthew Barriego o tym samym tytule.
W 2002 studio Walta Disneya wydało sequel filmu pt. "".
Premiera filmu w Polsce miała miejsce 6 grudnia 1961 roku. Film w tej wersji wydany na kasetach wideo przez Imperial Entertainment w 1998 roku, później wydany w specjalnym wydaniu na VHS i DVD w 2002 roku przez Imperial Entertainment. Film wydany na DVD, Blu-Ray z dystrybucją: Imperial (2-dyskowe wydanie specjalne na DVD), CD Projekt i Galapagos Films. Film wyemitowany w telewizji na kanałach: Disney Channel, Puls 2.
Fabuła.
W edwardiańskim Londynie, dzielnicy Bloomsbury państwo Jerzy i Maria Darling przygotowują się na przyjęcie, od którego zależy kariera zawodowa Jerzego. Bohaterem zabaw ich małoletnich synów – Janka i Michasia – jest Piotruś Pan, metaforyczny duszek młodości, o którego przygodach opowiada Wanda, najstarsza z dzieci. Do zabaw zostają wzięte spinki do mankietu i półkoszulek pana Darlinga, opóźniając wyjście rodziców. Pan Darling obwinia o to Wandę i jej wiarę w Piotrusia Pana, mówiąc jej, że to najwyższy czas, by dorosła. On i Nana, suka rasy bernardyn Darlingów, ulegają wypadkowi, ale rodzina bardziej przejmuje się Naną. Sfrustrowany wszystkim pan Darling wyżywa się na Nanie, wyrzucając ją na dwór. Nieco ochłonięty wyjaśnia psu, że dzieci prędzej czy później dorastają. Pani Darling kładzie spać dzieci, pocieszając je, że ojciec nie miał złych intencji. Wanda przed wyjściem matki mówi, że Nana oderwała cień Piotrusia Pana.
Gdy Darlingowie wychodzą na przyjęcie, w tym samym czasie do ich domu przylatuje Piotruś Pan będący chłopcem w wieku Wandy, wraz ze swoją towarzyszką, niemą wróżką Dzwoneczkiem. Wanda przyszywa Piotrusiowi cień i mówi, że to jej ostatnia noc w dziecięcym pokoju. Zaniepokojony Piotruś chce zabrać ją do Nibylandii, gdzie dzieci nigdy nie dorastają. Na miejscu Wanda ma zostać matką jego drużyny, Zgubionych Chłopców, którzy wypadli z wózków i trafili do Nibylandii. Wahająca się Wanda zgadza się, biorąc ze sobą braci. Piotruś uczy dzieci latać dzięki cudownym myślom i wróżkowemu pyłku, i wyrusza z nimi do swojej krainy. 
Po dotarciu do Nibylandii dzieci spotykają się ze złymi XVIII-wiecznymi piratami, których szefem jest kapitan Hak, arcywróg Piotrusia. Hak nienawidzi Piotrusia za odcięcie dłoni i nakarmienie nią krokodyla, który go od tej pory prześladuje, licząc na zjedzenie reszty ciała. Zazdrosna o Wandę Dzwoneczek każe zabić niczego świadomym Zgubionym Chłopcom zastrzelić Wandę, lecz w porę ratuje ją Piotruś. Dzwoneczek za karę zostaje wygnana na tydzień. Zgubieni Chłopcy i bracia Wandy idą polować na Indian, którzy ich łapią. Okazuje się, że to wzajemne polowanie to tylko gra. Tym razem wódz Indian oskarża ich o porwanie jego córki Tygrysiej Lilii i grozi im spaleniem na stosie. Tymczasem Piotruś i Wanda odwiedzają lagunę syren, które chcą utopić Wandę. Uciekają jednak na widok Haka. 
Hak i jego bosman Smee porwali Tygrysią Lilię, by zdradziła miejsce kryjówki Piotrusia Pana, inaczej zostawią ją w Skale Skalpów na pastwę przypływu. Tam Piotruś walczy z Hakiem, który salwuje się ucieczką na widok krokodyla. Indianie świętują ocalenie Tygrysiej Lilii i uczą dzieci o swej kulturze. Hak dowiedziawszy się o wygnaniu Dzwoneczka rozkazuje Smee ją odnaleźć. Wykorzystując jej żal, dowiaduje się, że Zgubieni Chłopcy żyją w Drzewie Wisielca, po czym więzi wróżkę. Tam Wanda rozczarowana Nibylandią przekonuje braci na powrót do domu. Pod jej matczynym wpływem Zgubieni Chłopcy chcą udać się z Darlingami do Londynu. Piotruś ostrzega ich, że jak dorosną nigdy nie wrócą do Nibylandii. Wanda chce zaproponować Piotrusiowi udanie się z nimi, jednak rezygnuje wiedząc, że ten nie zamierza dorastać. Dzieci po wyjściu z kryjówki porywają czający się piraci, zaś Hak podrzuca Piotrusiowi paczkę z prezentem rzekomo od Wandy. 
Piotruś nie wie, że tak naprawdę w środku jest bomba. Dzwoneczek uwalnia się z pirackiego okrętu i w ostatniej chwili przybywa do Drzewa Wisielca, przyjmując na siebie wybuch bomby. Piotruś cuci Dzwoneczka w gruzach. Tymczasem Hak daje dzieciom do wyboru zaciągnięcie się na jego okręt lub śmierć za burtą. Wanda w ich imieniu odmawia i jako pierwsza ma zginąć. Ratuje ją Piotruś i dzieci stają do walki ze piratami. Chcąc zyskać przewagę, Hak prowokuje Piotrusia i nazywa go tchórzem. Piotruś obiecuje walczyć bez uciekania do latania. Bez tego ułatwienia niemal przegrywa z Hakiem. W końcu Hak i piraci zostają pokonani i uciekają z Nibylandii ścigani przez krokodyla. Po wygranej walce Piotruś odprowadza Darlingów do domu na przejętym okręcie unoszonym przez pył Dzwoneczka. 
Zgubieni Chłopcy decydują się zostać w Nibylandii, gdyż jeszcze nie są gotowi, by dorosnąć. W Londynie państwo Darling wracają z przyjęcia i wpuszczają Nanę z powrotem do domu. Pan Darling przyznaje, że był zbyt surowy i Wanda może zostać w dziecięcym pokoju, gdyż jednak jeszcze jest dzieckiem. Widzą śpiących synów łóżkach, ale są zaskoczeni widokiem śpiącej przy oknie Wandy, która opowiada o przygodach w Nibylandii i deklaruje chęć bycia dorosłą. Na niebie widać chmurę w kształcie okrętu. Pan Darling rozpoznaje okręt z czasów swego dzieciństwa i przypomina, że kiedyś też był w Nibylandii.
Ścieżka dźwiękowa.
Frank Churchill i Charles Walcott skomponowali niektóre melodie do filmu jeszcze w latach 40., a gdy w 1944 wznowiono prace nad filmem, stworzeniem piosenek zajął się Eliot Daniel. Następnie ponownie zawieszono produkcję animacji. W kwietniu 1950 poinformowano, że muzykę do filmu stworzą Sammy Cahn i Sammy Fain. Część melodii z filmu skomponował również Oliver Wallace.
Wersja polska.
Wersja polska: Studio Opracowań Filmów w Łodzi
Reżyseria: Romuald Drobaczyński
Redakcja tekstu:
Teksty piosenek: Włodzimierz Krzemiński
Operator dźwięku: Anatol Łapuchowski
Montaż dźwięku: Henryka Gniewkowska
Udział wzięli:
i inni
Wykonanie piosenek:
Chór w składzie: Danuta Debichowa, Stanisław Heinberger, Krystyna Nyc-Wronko, Tadeusz Kopacki, Zofia Rudnicka, Stanisław Michoński, Eugenia Rajchowa i Jan Woroszyłło
Odbiór krytyczny.
Po premierze film zebrał pozytywne recenzje wśród większości krytyków; "The New York Times" chwalił animację, choć jednocześnie stwierdzał, że film „nie jest zgodny z duchem powieści J.M. Barrie”. Magazyn "Time" wystawił filmowi pozytywną recenzję, pomijając niezgodności z treścią dzieła J.M. Barrie. Później niektórzy zarzucili mu niepoprawne politycznie przedstawianie Indian jako skłonnych do przemocy dzikusów i ludzi mówiących w stereotypowy sposób oraz jako obiekty do polowania (Michaś, Janek i Zgubieni Chłopcy mieli rozważać złapanie Indian jako alternatywę dla polowania na tygrysy (w oryginale lwy) lub niedźwiedzie). Kontrowersje wywołała również treść piosenki „Co znaczy okrzyk Howgh”, w którym Indianie tłumaczyli, skąd wzięli czerwony kolor skóry. Serwis Rotten Tomatoes przyznał filmowi wynik 75%.
Michael Jackson nazwał "Piotrusia Pana" swoim ulubionym filmem wszech czasów, z którego wziął nazwę dla swojej posiadłości Neverland Ranch, gdzie miał swój prywatny park rozrywki.
Wyróżnienia.
Listy American Film Institute:

</doc>
<doc id="931950" url="https://pl.wikipedia.org/wiki?curid=931950" title="61-K">
61-K



</doc>
<doc id="931951" url="https://pl.wikipedia.org/wiki?curid=931951" title="37 mm armata przeciwlotnicza wz. 1939">
37 mm armata przeciwlotnicza wz. 1939



</doc>
<doc id="931966" url="https://pl.wikipedia.org/wiki?curid=931966" title="David Draiman">
David Draiman

David Michael Draiman (ur. 13 marca 1973 w Nowym Jorku) – amerykański wokalista zespołu nu-metalowego Disturbed.
Urodził się w ortodoksyjnej rodzinie żydowskiej.
Jeden z pięciu artystów występujących na soundtracku do filmu Królowa potępionych wraz z Wayne’em Statikiem z grupy Static-X, Jayem Gordonem z Orgy, Chesterem Benningtonem z Linkin Park oraz Marilynem Mansonem. Ma również na koncie soundtrack w filmie Transformers. Draiman początkowo porzucił rodzinę i swoją wiarę dla kariery rockowej (co bardzo zdenerwowało jego dziadka, który przetrwał Holocaust), jednakże po jego śmierci, ku czci dziadka wydał album "Believe" i nagrał utwór pt. „Never Again” o Holokauście "Asylum". Również jego babcia uniknęła śmierci podczas Holocaustu (była więziona w Auschwitz).
Ma brata Bena, który mieszka w Jerozolimie.
Draiman uczęszczał do Loyola University, na którym ukończył trzy specjalizacje: biznes, nauki polityczne i filozofię. Zanim wstąpił do zespołu, poważnie rozważał studiowanie prawa. W 2003 roku rozpoczął pracę nad swoim pierwszym solowym albumem, przy którym współpracował razem z Danem Doneganem i perkusistą Mikiem Wengrenem, gitarzystą i perkusistą Disturbed.
Zanim został „pełnoetatowym” muzykiem, pracował jako opiekun w służbie zdrowia. David posiada trzy domy, jeden na Brooklynie w Nowym Jorku, jeden w Chicago i jeden w Los Angeles. Do tego w LA, jak mówi Draiman, „uciekam od zimy w Chicago”.
Utwór „Inside The Fire” porusza temat samobójstwa. Teledysk, dość kontrowersyjny w wymowie, opowiada o chłopaku, który zastaje w domu zwłoki swej powieszonej dziewczyny, powstał w dwóch wersjach. Draiman wspominał, że kiedy miał około 16 lat, jego dziewczyna zabiła się, co czyniło nagranie utworu i teledysku trudnym. Na początku tego ostatniego wokalista apeluje do młodych, aby rozglądali się wokół siebie w poszukiwaniu oznak depresji i myśli samobójczych u innych. Jeżeli znajdą się takie osoby, prosi o telefon na specjalną linię pomocy dla osób „pragnących śmierci”. Chce w ten sposób uchronić ich przed losem, jaki spotkał jego dziewczynę.
W 2011 roku jego żoną została Lena Yada, modelka i zapaśniczka; mają jedno dziecko.
Piosenka z albumu „Asylum” pt. „My Child” opowiada o nadziejach wokalisty na dziecko, które miał, kiedy jego dziewczyna była z nim w ciąży, i ich utracie, gdy poroniła (pierwszy trymestr).
W 2006 roku piosenkarz został sklasyfikowany na 42. miejscu listy 100 najlepszych wokalistów wszech czasów według Hit Parader.
Był frontmanem w zespole Device.
W 2015 powrócił do zespołu Disturbed, który po kilku latach przerwy znów zaczął nagrywać piosenki. Wówczas ukazał się najnowszy album Disturbed – Immortalized.

</doc>
<doc id="931969" url="https://pl.wikipedia.org/wiki?curid=931969" title="Domenichino">
Domenichino

Domenichino, właśc. Domenico Zampieri (ur. 21 października 1581 w Bolonii, zm. 6 kwietnia 1641 w Neapolu) – włoski malarz i rysownik okresu baroku.
Życiorys.
Był uczniem flamandzkiego malarza Denisa Calvaerta. W 1602 wyjechał do Rzymu, gdzie studiował w Akademii Carraccich. W 1602 został współpracownikiem Annibale Carracciego. Był autorem szeregu fresków, m.in. w Palazzo Farnese (1603-4), kościele San Onofrio (1604-5) i oratorium San Gregorio Magno (1609) w Rzymie. W 1612 wyjechał na krótko do Bolonii. Po powrocie do Rzymu wykonał freski ze scenami z życia Świętej Cecylii w kościele San Luigi dei Francesi oraz zaprojektował sklepienie i obraz ołtarzowy w kościele Matki Boskiej na Zatybrzu. W czasach pontyfikatu Grzegorza XV uzyskał tytuł architekta papieskiego. W 1631 wyjechał do Neapolu, gdzie wykonał freski w kościele San Gennaro.
Jego szczytowym osiągnięciem w dziedzinie malarstwa dekoracyjnego są monumentalne freski w rzymskim kościele Sant'Andrea della Valle (1624-28) z przedstawieniem 4 ewangelistów w pendentywach kopuły oraz scen z życia Andrzeja Apostoła w prezbiterium, odznaczające się niezwykłą plastycznością postaci, wyrazistością rysunku i umiejętnym zakomponowaniem wielkich przestrzeni.
Malował obrazy o tematyce religijnej, mitologicznej i alegorycznej oraz pejzaże. Był też znakomitym portrecistą (portrety przedstawicieli rzymskiej arystokracji i dworu papieskiego). Reprezentował nurt klasycyzujący rzymskiego malarstwa barokowego. Kontynuował tradycję Rafaela i Annibale Carracciego. Jego kompozycje figuralne odznaczają się dużą ekspresją, precyzją rysunku oraz harmonią kompozycji.
Pozostawił ok. 2000 rysunków. Duża część spuścizny rysunkowej artysty znajduje się obecnie w zbiorach królewskich w Windsorze. Zajmował się również rzeźbą i muzyką. Jego uczniami byli m.in. Gian Pietro Bellori, Giovanni Francesco Romanelli i Pietro Testa.
Często naśladowano go i kopiowano w następnych stuleciach. Szczególnie duży wpływ wywarł na malarstwo akademików w XIX w.

</doc>
<doc id="931978" url="https://pl.wikipedia.org/wiki?curid=931978" title="AMISOM">
AMISOM

African Union Mission to Somalia (AMISOM) – operacja pokojowa Unii Afrykańskiej prowadzona w Somalii od marca 2007 i mająca za zadanie przywrócenie pokoju w tym trawionym od wielu lat wojną domową państwie. Misja została autoryzowana przez Radę Bezpieczeństwa ONZ w trybie rozdziału VIII Karty Narodów Zjednoczonych na mocy rezolucji nr 1744.
Obecnie misja składa się wyłącznie z kontyngentu wystawionego przez Ugandę i Burundi. Oprócz niej udział swoich żołnierzy zadeklarowały także Nigeria, Dżibuti, Ghana i Malawi. Siły AMISOM wspierają rząd somalijski w walce z radykalnymi somalijskimi rebeliantami.
22 czerwca 2010, krótko przed samobójczymi atakami bombowymi w Kampalii, ministrowie Unii Afrykańskiej zdecydowali o poszerzeniu mandatu misji, który pozwoliłby na większe zaangażowanie w walce z bojówkami Asz-Szabab. Kilka dni później pod naciskiem Narodów Zjednoczonych, zgodziła się odstąpić od decyzji i zdecydowano jedynie o powiększeniu kontyngentu jednostkami państw afrykańskich.
W marcu 2011 Burundi wysłało dodatkowych 1000 żołnierzy, dzięki czemu wojska Burundi na terenie Somalii liczyły 4400 osób.
12 listopada 2013 Rada Bezpieczeństwa ONZ jednomyślnie uchwaliła rezolucję autoryzującą zwiększenie liczebności afrykańskich sił pokojowych AMISOM w Somalii z 17731 do 22126 żołnierzy.

</doc>
<doc id="932000" url="https://pl.wikipedia.org/wiki?curid=932000" title="Książki i ludzie">
Książki i ludzie

Książki i ludzie – biograficzna książka autorstwa Bohdana Korzeniewskiego wydana w 1989 r. przez Niezależną Oficynę Wydawniczą.
Zawiera wspomnienia z lat drugiej wojny światowej. Autor opisuje swój pobyt w Oświęcimiu, a także swoje zmagania o ocalenie przed zniszczeniem zbiorów Biblioteki Uniwersytetu Warszawskiego.

</doc>
<doc id="932005" url="https://pl.wikipedia.org/wiki?curid=932005" title="Synagoga w Mielniku">
Synagoga w Mielniku

Synagoga w Mielniku – synagoga znajdująca się w Mielniku przy placu Tadeusza Kościuszki, czyli mielnickim rynku.
Synagoga została zbudowana w pierwszej połowie XIX wieku. W latach 20. XX wieku, została gruntownie odnowiona po zniszczeniach wojennych. Podczas II wojny światowej hitlerowcy zdewastowali synagogę. 
Po zakończeniu wojny budynek synagogi został przebudowany z przeznaczeniem na prywatny dom mieszkalny. Obecnie znajduje się w niej galeria sztuki VAVA. Na ścianie znajduje się tablica pamiątkowa, informująca o dawnym przeznaczeniu budynku.

</doc>
<doc id="932006" url="https://pl.wikipedia.org/wiki?curid=932006" title="Drużynowe Mistrzostwa Świata na Żużlu 1960">
Drużynowe Mistrzostwa Świata na Żużlu 1960

Drużynowe Mistrzostwa Świata na Żużlu 1960 – 1. edycja drużynowych mistrzostw świata na żużlu. Zawody finałowe odbyły się 2 września 1960 roku w szwedzkim Göteborgu.
Eliminacje.
Runda wschodnioeuropejska.
Runda nie odbyła się.
W zawodach miały wystartować:
Decyzją FIM Polska otrzymała prawo do występu w turnieju finałowym.

</doc>
<doc id="932013" url="https://pl.wikipedia.org/wiki?curid=932013" title="Czas reakcji">
Czas reakcji

Czas reakcji – czas, który upływa pomiędzy momentem wysłania sygnału wzbudzającego do określonego obiektu a reakcją obiektu (wykonaniem działania) na ten sygnał.
Monitory LCD.
Czas reakcji jest jednym z najważniejszych parametrów charakteryzujących monitory LCD. Według standardów jakości ISO, to czas przejścia pojedynczego piksela matrycy ciekłokrystalicznej ze stanu zapalonego (biały) do stanu zgaszonego (czarny), a następnie ponownie do stanu zapalonego (biały).
Znaczna część producentów określa czas reakcji w pseudostandardzie GTG (), w którym mierzy się czas przejścia piksela o kolorze szarym (tj. świecącego z jasnością mniejszą niż maksymalna) do stanu zgaszonego, a następnie ponownie do stanu zapalonego emitującego kolor szary. Jako iż określenie wielkości natężenia jasności jako „szary” jest wysoce nieprecyzyjne, standardy ISO nie dopuszczają takich testów do określania czasu reakcji matrycy – podana przez producenta wartość reakcji może być w ten sposób znacznie zaniżona. Niezależne testy monitorów, w sporadycznych przypadkach, wskazują nawet dwukrotnie dłuższe rzeczywiste czasy reakcji matrycy niż podane w specyfikacji danego monitora.
Należy mieć na uwadze, że starsze monitory z długim czasem reakcji powodują efekt smużenia podczas przemieszczania się obiektów na ekranie, co sprawia, że np. oglądanie filmów wideo jest wyjątkowo niekomfortowe. Krótki czas reakcji zależy głównie od rodzaju matrycy i elektroniki nią sterującej, pozwalając tym samym na uzyskanie szybkich zmiany barw pikseli w stosunku do zmian sygnału. Większość z bieżąco produkowanych (2015) monitorów LCD posiada rzeczywiste czasy reakcji (&lt;10 ms) satysfakcjonujące do typowych zastosowań. W sprzedaży najczęściej można spotkać ekrany o czasie reakcji 1 ms, 2 ms i 5 ms, jednak w większości są to wartości w pseudostandardzie GTG, który został wyżej opisany.
Monitory kineskopowe typu CRT, wyświetlające obraz z częstotliwością 60-80 Hz, mają czas reakcji rzędu 12,5 ms. Z powodu tego, iż obraz jest w tych konstrukcjach wciąż na nowo „rysowany” przez wiązkę elektronów, w monitorach tych nie występują zakłócenia obrazu związane z efektem smużenia, podobnie jak to ma miejsce w wyświetlaczach plazmowych. Wadą ich jest jednak niedostrzegalne migotanie, powodujące zmęczenie wzroku. Ogólnie przyjmuje się, że plamka żółta ludzkiego oka nie jest w stanie rejestrować migotania obrazu, jeśli jego częstotliwość jest powyżej 72 Hz, dlatego zalecaną minimalną częstotliwością pracy na monitorach CRT było 75 Hz; jednak tak naprawdę wszystko zależy od indywidualnych predyspozycji danego użytkownika.
Ekrany LCD z długim czasem reakcji nie nadają się do wyświetlania szybko zmieniających się obrazów. Należy zaważyć, że reakcja matrycy na sygnał sterujący nakłada się także z inną formę opóźnienia wyświetlanego obrazu (tzw. "input lag"), powodując iż szybkie zmiany obrazu, wymuszane np. przez gry komputerowe lub wymagające wysokiej precyzji narzędziach typu CAD, nie odpowiadają bieżącemu sygnałowi sterującemu z karty graficznej, powodując dezorientację użytkowników. Dla tych osób sugerowano nadal używanie monitorów kineskopowych (CRT), a aktualnie używanie wyświetlaczy ciekłokrystalicznych wykonywanych w technologii IPS, w których ten efekt jest niezauważalny. Niestety producenci monitorów LCD nie informują o wartości „"input lag"” dla swoich produktów, a jedynie o czasie reakcji. Mimo to należy zaznaczyć, iż wszystkie monitory LCD doskonale spisują się w przypadku pisania dokumentów tekstowych, przeglądania stron www, korzystania z typowych gier czy używania ich w charakterze kina domowego.

</doc>
<doc id="932014" url="https://pl.wikipedia.org/wiki?curid=932014" title="Ngong Ping 360">
Ngong Ping 360

Ngong Ping 360 – turystyczny projekt na wyspie Lantau w Hongkongu, na który składa się kolej linowa o nazwie Ngong Ping Skyrail oraz wioska o nazwie Ngong Ping Village odzwierciedlająca życie kulturalne i duchowe na wyżynie Ngong Ping. Kompleks należy do MTR Corporation, a wybudowany został i obsługiwany jest przez Skyrail-ITM. Początkowo projekt nosił nazwę "Tung Chung Cable Car Project", natomiast obecna nazwa pojawiła się w kwietniu 2006 roku.
Ngong Ping Skyrail.
Długość kolei linowej Ngong Ping Skyrail wynosi 5,7 km i łączy miejscowość Tung Chung (gdzie znajduje się stacja końcowa linii kolejowej Tung Chung) z wyżyną Ngong Ping (gdzie znajduje się klasztor Po Lin oraz posąg Buddy Tian Tan). Na trasie kolei znajdują się także stacje pośrednie, pierwsza zlokalizowana na południowym brzegu wyspy, na której znajduje się Port lotniczy Hongkong, a druga na wzgórzu Nei Lak Shan. Trasa gondoli podtrzymywana jest na ośmiu wieżach.
Pierwotnie otwarcie kolei było planowane na 24 czerwca 2006, jednak po wypadku 17 czerwca 2006, w którym na stacji Ngong Ping lekko zderzyły się dwie gondole, a w efekcie cały system został zatrzymany. W tym czasie w gondolach zostało uwięzionych 500 osób, a kolejnych 600 czekało na górnej stacji - Ngong Ping. W wyniku tego wypadku Skyrail-ITM postanowił przełożyć otwarcie, aby usunąć usterki.
Po dwóch miesiącach prac nad ulepszaniem kolei i naprawą po zniszczeniach wywołanych przez tajfun Prapiroon w sierpniu 2006, działanie Ngong Ping 360 zostało wznowione na okres próbny 7 dni 30 sierpnia 2006. Ostatecznie kolei została uruchomiona 18 sierpnia 2006. Od tego czasu pojawiło się kilka doniesień na temat problemów technicznych, niektóre z nich były spowodowane silnym wiatrem.
Przebieg podróży.
Podróż gondolą z dolnej stacji Tung Chung na górną położona na płaskowyżu Ngong Ping trwa zaledwie 20-25 minut, natomiast alternatywna jazda drogą Tung Chung trwa godzinę.
Kolej linowa swój początek ma w Terminalu Tung Chung, następnie przebiega przez zatokę Tung Chung i dociera do stacji zlokalizowanej obok portu lotniczego Hongkong na wyspie Chek Lap Kok, gdzie zakręca o około 60 stopni i z powrotem przebiega nad zatoką Tung Chung. Dalej przebiega nad Parkiem Narodowym Północny Lantau przez stację Nei Lak Shan, a swój bieg kończy w Terminalu Ngong Ping.
Podczas podróży turyści mogą zobaczyć panoramę Parku Narodowego Północny Lantau, Morze Południowochińskie, Port lotniczy Hongkong, dolinę Tung Chung, płaskowyż Ngong Ping oraz otaczające tereny i kanały żeglugowe.
Ngong Ping Village.
Ngong Ping Village to wioska obok Terminalu Ngong Ping o powierzchni 1,5 ha, której celem jest ukazanie i podtrzymanie życia kulturalnego i duchownego jakie panuje na Ngong Ping. Wioskę charakteryzuje tradycyjna chińska architektura i znajdują się w niej sklepy oraz miejsca z jedzeniem, wśród głównych atrakcji wymienia się spacer z Buddą, teatr ("Monkey's Tale Theatre") oraz dom herbaty ("Ngong Ping Tea House").

</doc>
<doc id="932015" url="https://pl.wikipedia.org/wiki?curid=932015" title="Wiktor Grodecki">
Wiktor Grodecki

Wiktor Grodecki (ur. 25 lutego 1960 w Warszawie) – polski reżyser, scenarzysta, montażysta na stałe mieszkający i tworzący za granicą: w USA, Wielkiej Brytanii, Czechach, Niemczech i na Litwie, zajmujący się filmami fabularnymi i dokumentalnymi.
Życiorys.
Studiował na wydziale reżyserii w Państwowej Wyższej Szkole Filmowej, Telewizyjnej i Teatralnej w Łodzi pod kierunkiem prof. Wojciecha Jerzego Hasa. Od 1983 r. mieszka poza krajem w Los Angeles i Londynie. Drogę do zagranicznej kariery przetarł Grodeckiemu zrealizowany w USA film "Him" z 1985 r. Obraz ten wyprodukowany został przez University of Minessota Film Society przy współpracy ze znanym producentem Albertem Milgronem.
W 1994 r. nakręcił dokumentalny film o dziecięcej prostytucji "Not Angels But Angels". Kontynuacją tego tematu był zrealizowany w Czechach dokumentalny "Body Without Soul", kontrowersyjny film mówiący o prostytucji wśród praskich nastolatków. Rozgłos w Czechach przyniósł mu w 1997 r. film "Mandragora", będący dramatyczną opowieścią o młodym chłopaku poznającym świat prostytucji, narkotyków i AIDS. Film zdobył szereg nagród i obejrzał go również Václav Havel, który w liście do reżysera osobiście gratulował mu filmu.
W 1999 roku Wiktor Grodecki zrealizował w Niemczech telewizyjną komedię romantyczną "Ich wünsch Dir Liebe" z Mariane Sagebrecht w roli głównej, a w roku 2004 odbyła się premiera "Nienasycenia" (Insatiability) według powieści Witkacego (Na Międzynarodowym Festiwalu Filmowym w Berlinie) - za który to film Grodecki otrzymał nagrodę Najlepszego Niezależnego Reżysera Roku przyznawaną przez Amerykańskie Stowarzyszenie Aktorów (Screen actors Guild) w Los Angeles.

</doc>
<doc id="932016" url="https://pl.wikipedia.org/wiki?curid=932016" title="Ainazi">
Ainazi



</doc>
<doc id="932018" url="https://pl.wikipedia.org/wiki?curid=932018" title="Kardynały">
Kardynały

Kardynały (Cardinalidae) – rodzina ptaków z rzędu wróblowych (Passeriformes). 
Występowanie.
Do kardynałów zaliczanych jest ponad 40 gatunków występujących w Północnej i Południowej Ameryce.
Charakterystyka.
Są to małe, przysadziste ptaki odżywiające się nasionami. Występują w lasach. Charakteryzują się wyraźnym dymorfizmem płciowym. Nazwa rodziny wywodzi się od ubarwienia samca kardynała szkarłatnego, którego czerwone pióra przypominają kolorystycznie szaty noszone przez hierarchów kościelnych.
Systematyka.
Do rodziny zaliczane są następujące rodzaje:

</doc>
<doc id="932021" url="https://pl.wikipedia.org/wiki?curid=932021" title="UNMIL">
UNMIL

UNMIL ("United Nations Mission in Liberia", Misja Narodów Zjednoczonych w Liberii) – operacja pokojowa ONZ prowadzona w Liberii od 2003 roku. Została powołana do życia na mocy rezolucji Rady Bezpieczeństwa ONZ nr 1509. Jej najważniejsze zadania to nadzorowanie przestrzegania zawieszania broni, zapewnienie bezpieczeństwa i wspieranie reform w tym odbudowującym się po wieloletniej wojnie domowej kraju.
Według stanu na 31 marca 2007, misja liczy ok. 13 850 żołnierzy, 214 obserwatorów wojskowych i 1200 policjantów. Cywilnym szefem misji w randze specjalnego wysłannika sekretarza generalnego ONZ jest Alan Doss (Wielka Brytania). Funkcję dowódcy wojskowego pełni gen. Chikadibia Obiakor (Nigeria), a za pracę policjantów odpowiada Mohammed Alhassan (Ghana).

</doc>
<doc id="932032" url="https://pl.wikipedia.org/wiki?curid=932032" title="Kolonia Olszowiec">
Kolonia Olszowiec

Kolonia Olszowiec – kolonia w Polsce położona w województwie łódzkim, w powiecie radomszczańskim, w gminie Kamieńsk.
Historia.
W latach 1975–1998 miejscowość administracyjnie należała do województwa piotrkowskiego.
Miejscowość pod nazwą Olszowiec z nadanym identyfikatorem SIMC 0541090 występowała w zestawieniach archiwalnych TERYT. 1 stycznia 2023 roku ustalono nazwę miejscowości w postaci "Kolonia Olszowiec".

</doc>
<doc id="932033" url="https://pl.wikipedia.org/wiki?curid=932033" title="Dywizja Litewsko-Białoruska">
Dywizja Litewsko-Białoruska



</doc>
<doc id="932034" url="https://pl.wikipedia.org/wiki?curid=932034" title="Michałów (Dąbrowa)">
Michałów (Dąbrowa)

Michałów – część wsi Dąbrowa w Polsce, położona w województwie łódzkim, w powiecie radomszczańskim, w gminie Kamieńsk.
W latach 1975–1998 Michałów administracyjnie należał do województwa piotrkowskiego.

</doc>
<doc id="932035" url="https://pl.wikipedia.org/wiki?curid=932035" title="Ozga">
Ozga

Ozga – osada w Polsce położona w województwie łódzkim, w powiecie radomszczańskim, w gminie Kamieńsk. W miejscowości znajduje się siedziba Ośrodka Sportu i Rekreacji Góra Kamieńsk administrującego północno-wschodnie zbocze Góry Kamieńskiej z zimowym ośrodkiem narciarskim i letnim parkiem rozrywki. W okolicy znajdują się trzy kilkunastokilometrowe trasy rowerowe. 
Historia.
W latach 1975–1998 miejscowość administracyjnie należała do województwa piotrkowskiego.

</doc>
<doc id="932036" url="https://pl.wikipedia.org/wiki?curid=932036" title="Ruszczyn">
Ruszczyn

Ruszczyn – wieś w Polsce położona w województwie łódzkim, w powiecie radomszczańskim, w gminie Kamieńsk.
W latach 1975–1998 miejscowość administracyjnie należała do województwa piotrkowskiego.

</doc>
<doc id="932041" url="https://pl.wikipedia.org/wiki?curid=932041" title="Dinuzulu kaCetshwayo">
Dinuzulu kaCetshwayo



</doc>
<doc id="932043" url="https://pl.wikipedia.org/wiki?curid=932043" title="Cetshwayo kaMpande">
Cetshwayo kaMpande



</doc>
<doc id="932044" url="https://pl.wikipedia.org/wiki?curid=932044" title="Piotruś Pan (powieść)">
Piotruś Pan (powieść)

Piotruś Pan (, ) – powieść autorstwa szkockiego powieściopisarza i dramaturga J.M. Barriego, w Polsce znana także pod tytułami "Przygody Piotrusia Pana" oraz "Piotruś Pan i Wendy".
Na początku Barrie napisał sztukę teatralną pod tytułem "Peter Pan", pierwszy raz wystawioną w 1904. W 1911 zaadaptował ją na powieść, której nadał tytuł "Peter Pan and Wendy".
Geneza.
Barrie stworzył Piotrusia Pana na potrzeby historii, które opowiadał synom Sylvii Llewelyn Davies, należącej do grona jego najbliższych przyjaciół, a imię postaci jest połączeniem imienia najmłodszego z chłopców, Petera, oraz greckiego boga lasów i pasterzy Pana. Kiedy Sylvia zmarła na raka parę lat po śmierci swego męża, Barrie został jednym z oficjalnych opiekunów ich synów.
Sugeruje się również, że inspiracją postaci Piotrusia był starszy brat Barriego David, którego śmierć w wypadku podczas jazdy na łyżwach w wieku trzynastu lat mocno wstrząsnęła matką przyszłego pisarza. Według Andrew Birkina, autora "J.M. Barrie and the Lost Boys", śmierć ta była "„niewyobrażalną katastrofą, z której nigdy w pełni się nie wydźwignęła... Jeśli Margaret Ogilvy [matka Barriego] znalazła pociechę w idei, że David, umierając jako chłopiec, pozostał chłopcem na zawsze, to Barrie znalazł [w tej idei] inspirację”".
Postać Piotrusia Pana pierwszy raz pojawiła się w druku w 1902 roku, w książce zatytułowanej "The Little White Bird", fabularyzowanej historii przyjaźni Barrie’ego i dzieci Llewelyn Daviesów, której wątki wykorzystano następnie w popularnej sztuce teatralnej zatytułowanej "Peter Pan, or The Boy Who Wouldn’t Grow Up" ("Piotruś Pan, czyli o chłopcu, który nie chciał dorosnąć"), która miała swą premierę sceniczną w Duke of York’s Theatre w Londynie 27 grudnia 1904.
W 1906 roku fragment "The Little White Bird" z Piotrusiem jako głównym bohaterem opublikowano pod tytułem "Peter Pan in Kensington Gardens" ("Piotruś Pan w Ogrodach Kensingtońskich") z ilustracjami Artura Rackhama. Później Barrie zaadaptował sztukę na powieść wydaną w 1911 roku pt. "Peter Pan and Wendy".
Fabuła.
Głównym bohaterem jest tytułowy Piotruś Pan, psotny chłopiec, który nie chce dorosnąć. Piotruś, znakomity szermierz, spędza swe niekończące się, pełne przygód dzieciństwo na wyspie Nibylandii, przewodząc grupie Zagubionych Chłopców. Powieść zawiera wiele elementów fantastycznych: Piotruś posiada magiczne zdolności (np. potrafi latać) i do jego przyjaciół zalicza się wróżka Dzwoneczek. W powieści Piotruś Pan przylatuje do sypialni Wendy i jej braci i namawia je do ucieczki do Nibylandii. Głównym antagonistą Piotrusia jest grupa piratów pod dowództwem kapitana Haka.
Polskie tłumaczenia.
Na język polski powieść po raz pierwszy przełożyła już w roku 1913 Zofia Rogoszówna (pod tytułem "Przygody Piotrusia Pana"), tłumaczyli ją również Maciej Słomczyński (również "Przygody Piotrusia Pana", 1974), Michał Rusinek ("Piotruś Pan i Wendy", 2007) oraz Andrzej Polkowski ("Piotruś Pan", 2015).

</doc>
<doc id="932045" url="https://pl.wikipedia.org/wiki?curid=932045" title="Radio W">
Radio W

Radio W – działająca w latach 1993–2006 lokalna rozgłośnia radiowa, która była skierowana głównie do słuchaczy mieszkających na terenie Włocławka.
Radio W oficjalnie rozpoczęło działalność 1 kwietnia 1993. Od początku istnienia wszelkie audycje były emitowane z nadajnika niewielkiej mocy na Zawiślu, osiedlu Włocławka położonym na prawym brzegu Wisły na częstotliwości 89,2 MHz (początkowo na 66,8 MHz). 9 stycznia 2006 roku Radio W zostało oficjalnie zastąpione przez Radio Gra Włocławek. 
Pierwszym redaktorem naczelnym został Sławomir Kukiełczyński. Długoletnim dyrektorem Radia W był Jerzy Polak. 

</doc>
<doc id="932048" url="https://pl.wikipedia.org/wiki?curid=932048" title="Agusti Montal">
Agusti Montal

Agusti Montal i Galobart, Agusti Montal y Galobart – prezydent klubu FC Barcelona w latach 1946 - 1952. W listopadzie 1945 roku Montal, księgowy w zarządzie klubu z Katalonii, zdecydował się przerwać wpływ władz hiszpańskich na zmiany trenera, pomimo iż wojna domowa zakończyła się dość dawno. Członkowie i prezes zarządu zaakceptowali pomysł Montala i ten po dziesięciu miesiącach oczekiwania stał się prezydentem klubu.
Jego prezydentura rozpoczęła się dokładnie 20 września 1946 roku. Jednak sukcesy przyszły dopiero w roku 1952, kiedy to zespół pod wodzą trenera Fernando Daucika zdobył podczas jednego sezonu pięć tytułów - Primera División, Puchar Króla Hiszpanii, Copa Latina, Martini Rossi Trophy i Puchar Eva Duarte. Spowodowało to znaczny wzrost fanów klubu, dlatego też Montal zdecydował się wykupić ziemię pod budowę nowego stadionu - Camp Nou, ponieważ Les Corts był zbyt mały, aby pomieścić coraz liczniejszą grupę kibiców. 16 lipca 1952 Montal zrezygnował z funkcji prezydenta. Natomiast jego miejsce na stanowisku zajął Enric Marti.

</doc>
<doc id="932051" url="https://pl.wikipedia.org/wiki?curid=932051" title="Oczarowate">
Oczarowate

Oczarowate ("Hamamelidaceae" R. Br. in Abel) – rodzina roślin obejmująca 26 rodzajów z około 86 gatunkami. Występują one w rozproszeniu na obszarach pod wpływem klimatu tropikalnego i umiarkowanego, głównie na wschodnich i południowo-wschodnich krańcach Azji, poza tym w Ameryce Środkowej, wschodniej części Ameryki Północnej i wschodniej części Afryki. Mają duże znaczenie jako rośliny ozdobne, zwłaszcza przedstawiciele rodzajów leszczynowiec i oczar. Cenionego w meblarstwie drewna dostarczają rośliny z rodzajów dwusłupek "Distylium" i "Exbucklandia". Oczar wirginijski jest rośliną leczniczą.
Systematyka.
Oczarowate tworzą grupę siostrzaną dla rodzin grujecznikowatych i "Daphniphyllaceae", wraz z którymi wchodzą w skład rzędu skalnicowców.
Powiązania filogenetyczne rodziny w obrębie rzędu skalnicowców:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe Takht., nadrząd "Hamamelidanae" Takht., rząd oczarowce ("Hamamelidales" Griseb.), rodzina oczarowate ("Hamamelidaceae" R. Br. in Abel). 
Podrodzina "Exbucklandoideae" – 3 rodzaje z 14 gatunkami występującymi w południowo-wschodniej Azji
Podrodzina "Disanthoideae" 
Podrodzina "Hamamelidoideae" – 23 rodzaje z 78 gatunkami

</doc>
<doc id="932052" url="https://pl.wikipedia.org/wiki?curid=932052" title="Operacja Salomon">
Operacja Salomon

Operacja "Salomon" (hebr. מבצע שלמה) – tajna akcja izraelskiego wojska przeprowadzona w 1991 roku, podczas której drogą lotniczą przetransportowano etiopskich Żydów do Izraela.
W tym czasie etiopski reżim Mengystu Hajle Marjama został poważnie zagrożony przez sukcesy militarne erytrejskich rebeliantów. Spowodowało to poważną destabilizację polityczną. Kilka żydowskich organizacji, jak również Państwo Izrael, niepokoiło się o sytuację felaszów, etiopskich Żydów, nazywanych najczęściej "Beta Israel". W 1990 roku rząd i armia izraelska rozpoczęły opracowywanie planu przetransportowania samolotami żydowskiej populacji z Etiopii do Izraela.
W ciągu 36 godzin przewieziono 14 325 osób będących członkami plemienia "Beta Israel". Samoloty Izraelskich Sił Powietrznych C-130 były wyładowane do granic możliwości, latając bez przerwy w obie strony. W nowej ojczyźnie Etiopczykom zapewniono jedzenie i schronienie. Po zakończeniu akcji okazało się, iż w jej wyniku przetransportowano dwa razy więcej członków "Beta Israel" niż podczas wcześniejszych Operacji "Mojżesz" i "Jozue" razem wziętych.
Podczas Operacji "Salomon" pobito światowy rekord przewozu pasażerskiego – 24 maja 1991 roku samolot Boeing 747-400 izraelskich linii lotniczych El Al zabrał 1122 pasażerów (oficjalnie zarejestrowanych było 1087 osób, ale dziesiątki dzieci weszło na pokład niezauważonych, poukrywanych w fałdach szat kobiet).

</doc>
<doc id="932054" url="https://pl.wikipedia.org/wiki?curid=932054" title="Agusti Montal i Galobart">
Agusti Montal i Galobart



</doc>
<doc id="932056" url="https://pl.wikipedia.org/wiki?curid=932056" title="HBO3">
HBO3

HBO3 - trzeci kanał telewizyjny należący do HBO, w którym emitowane są głównie seriale produkcji HBO. Stacja nadaje również filmy fabularne amerykańskiego HBO oraz lokalnych oddziałów.
Historia stacji.
Kanał rozpoczął nadawanie w Polsce 1 lutego 2007 pod nazwą HBO Comedy i emitował filmy i seriale komediowe, a także odcinki stand-upu własnej produkcji "HBO na stojaka!". Kanał początkowo dostępny był na wyłączność na platformie Cyfra+ oraz wybranych sieciach kablowych. Od 1 stycznia 2008 roku można go było oglądać także w n i Cyfrowym Polsacie.
7 marca 2011 roku uruchomiona została wersja w wysokiej rozdzielczości kanału. Kanał nadawał od poniedziałku do piątku od 10:00-05:00, a w soboty i niedziele od 08:00-04:00.
21 marca 2016 roku kanał został zastąpiony marką HBO3, emitującą produkcje własne HBO - filmy fabularne i seriale, a jego godziny nadawania zostały wydłużone. Stacja swój program nadaje przez całą dobę. Zmiana spowodowana była ujednoliceniem pakietu kanałów HBO w Europie Środkowo-Wschodniej, składającego się obecnie z trzech kanałów (HBO, HBO2 i HBO3) oraz serwisu video na życzenie HBO Max.

</doc>
<doc id="932061" url="https://pl.wikipedia.org/wiki?curid=932061" title="Hamamelidaceae">
Hamamelidaceae



</doc>
<doc id="932063" url="https://pl.wikipedia.org/wiki?curid=932063" title="Operacja Jozue">
Operacja Jozue

Operacja "Jozue" była akcją przeprowadzoną w 1985 roku, której celem było przetransportowanie 800 etiopskich Żydów (nazywanych "Beta Israel") z Sudanu do Izraela.
George H.W. Bush, ówczesny wiceprezydent Stanów Zjednoczonych, zorganizował sponsorowaną przez CIA akcję zaraz po izraelskiej operacji "Mojżesz", dzięki której do Izraela sprowadzono 8 tys. osób. W wyniku operacji "Jozue" trafiło tam kolejne 800 osób. Jednakże w ciągu późniejszych 5 lat, dyktator Mengystu Hajle Marjam zabronił emigracji etiopskim Żydom. Transfer wznowiono w 1991, po utracie kontroli dyktatora nad całością terytorium państwa. Miała wówczas miejsce operacja "Salomon".

</doc>
<doc id="932065" url="https://pl.wikipedia.org/wiki?curid=932065" title="Santiago Vernazza">
Santiago Vernazza

Júlio Carlos Santiago „Ghito” Vernazza (ur. 29 grudnia 1928 w Buenos Aires, zm. 13 listopada 2017) – argentyński piłkarz, ofensywny pomocnik, prawoskrzydłowy lub napastnik.
Vernazza grał na pozycji napastnika w klubach Platense i River Plate. W lidze argentyńskiej występował do 1956 roku, kiedy to przeniósł się do Włoch, podpisując kontrakt z beniaminkiem Serie A klubem US Palermo. Na Sycylii grał przez 4 lata – 2 lata w Seria A i dwa w Serie B, zdobywając ponad 50 bramek oraz stając się jednym z największych piłkarzy w historii klubu Palermo.
W sezonie 1960/1961 grając w A.C. Milan zdobył wicemistrzostwo Włoch. Od następnego sezonu występował w Lanerossi Vicenza Vicenza, gdzie w 1963 roku w wieku 35 lat zakończył karierę.
Wraz z reprezentacją Argentyny zwyciężył w turnieju Copa América 1955.

</doc>
<doc id="932070" url="https://pl.wikipedia.org/wiki?curid=932070" title="Camp de Les Corts">
Camp de Les Corts

Camp de Les Corts (potocznie zwany Les Corts) – stadion klubowy FC Barcelona, używany do rozgrywania meczów domowych w latach 1922 – 1957.
Budowa.
Budowę nowego stadionu zlecił w 1921 roku ówczesny prezes klubu, Joan Gamper. Prace nad budową stadionu trwały trzy miesiące. Początkowo na stadion mogło przyjść jednocześnie 25 000 kibiców, po pierwszej rozbudowie 30 000, a po ostatniej, a zarazem decydującej rozbudowie w roku 1955 – 60 000 culés.
Wymiary.
Wymiary płyty boiska to 101 × 66 metrów.
Inauguracja.
Pierwszy mecz na stadionie został rozegrany dnia 22 maja 1922 roku. Było to spotkanie między FC Barcelona a St. Mirren F.C., wygranym przez Katalończyków 2:1.
Les Corts a Camp Nou.
Po ostatniej modernizacji w 1955 roku, stadion dalej nie mógł pomieścić wystarczającej ilości ludzi przychodzących na mecze domowe. Nie było też funduszy na dalsze modernizacje. Dlatego też bardziej opłacała się budowa nowego stadionu – Camp Nou, a pomysł na zbudowanie owego stadionu miał Agusti Montal.

</doc>
<doc id="932071" url="https://pl.wikipedia.org/wiki?curid=932071" title="Pál Kitaibel">
Pál Kitaibel

Pál Kitaibel (ur. 3 lutego 1757 r. w "Nagymarton", w komitacie Sopron — dziś Mattersburg w austriackim Burgenlandzie; zm. 13 grudnia 1817 r. w Peszcie) – botanik i chemik węgierski.
Studiował chemię i botanikę na uniwersytecie w Budzie. Od 1794 r. pracował jako profesor tych dwóch przedmiotów na uniwersytecie w Peszcie. Zajmował się głównie badaniami flory ówczesnych Węgier, w tym również Karpat. Pierwszy opisał niektóre rośliny tatrzańskie, np. skalnicę tatrzańską.
M. in. 20 lipca roku 1795 przybył w Bardiowie, skąd 22 lipca wraz ze spotkanym tam magnatem czeskim, Franzem Adamem, hrabią von Waldstein i bardiowskim lekarzem Grünerem, przez Pławiec, Drużbaki Niżne, Podoliniec, Lubowlę i Kieżmark udał się w Tatry. Dobrawszy tam sobie do zespołu znanego spiskiego naturalistę Thomasa Maukscha i jeszcze jednego towarzysza nazwiskiem Kraus próbowali oni dwukrotnie (ostatecznie bezskutecznie) wejść na szczyt Łomnicy. Kitaibel badał później roślinność Tatr na Ramieniu Łomnickim, w Dolinie Zimnej Wody i w Dolinie Wielickiej. Droga powrotna z Tatr wiodła przez Szwedlar, Smolnik, Rożniawę i Aggtelek do Budy, gdzie dotarł 9 września.
W kolejnym roku 1796 Kitaibel wraz z hrabią Waldsteinem byli w Marmaroszu, gdzie m.in. zdobyli najwyższy szczyt Gór Rodniańskich Pietrosul. W 1798 r. penetrował szereg pasm Karpat Siedmiogrodzkich. W następnych latach zwiedzał dla celów naukowych równinne obszaru południowych Węgier oraz górskie pasma Chorwacji.
W 1803 r. Kitaibel wyprawił się ponownie w Karpaty Wschodnie, na Połoninę Borżawską. Wszedł wówczas na Stoj na ówczesnej granicy galicyjskiej. Był także w Krasie Słowacko-Węgierskim, gdzie odwiedził m.in. Silicką Jaskinię Lodową.
W 1804 r. podczas ponownego pobytu badawczego w Tatrach odbył wycieczkę z Liptowskiego Hradku na Krywań. Stąd przez Przybylinę dotarł do Raczkowych Stawów, a następnie wszedł (prawdopodobnie jako pierwszy znany z nazwiska zdobywca) na Rohacza Płaczliwego. Droga zejściowa wiodła do Liptowskiego Mikułasza. Stąd zdobył Wielki Chocz, z którego zszedł do Rużomberku. Stamtąd udał się do Dolnego Kubina na Orawie. Zwiedzając Orawę poznał m.in. Dolinę Zuberską, po czym zdobył od strony orawskiej Babią Górę, z której zszedł już na stronę galicyjską. Jeszcze w roku 1815 odbył wycieczkę w Karpaty Marmaroskie, ale penetrował już jedynie doliny, nie wychodząc w partie szczytowe.
Wraz z Franzem Adamem von Waldstein był autorem trzytomowej pracy pt. "Descriptiones et icones plantarum rariorum Hungariae" (wyd. Wiedeń, 1802-1812), której pierwszy tom dotyczy m.in. Tatr. Był też autorem pierwszych opisów niektórych roślin tatrzańskich, m.in. skalnicy tatrzańskiej ("Saxifraga wahlenbergii"). Dzienniki z podróży P. Kitaibela (pobyty w Tatrach opisane są w ich II tomie) zostały wydrukowane dopiero w latach 1945-1946 pod nazwą "Diaria itinerum Pauli Kitaibelii", choć niektóre ich fragmenty były publikowane już wcześniej. Wiele wiadomości o florze regionu tatrzańskiego miało zawierać planowane przez Kitaibela dzieło pt. "Botanica geografica Hungariae". Autor jednak nie zdążył go napisać, a zgromadzone materiały uległy później rozproszeniu (zielnik, znacznie uszczuplony, przechowywany jest w Budapeszcie).
Kitaibel prowadził również badania z zakresu chemii i prawie równocześnie z Franzem-Josephem Müllerem von Reichenstein odkrył (w 1789 r.) pierwiastek tellur. Zajmował się też hydrografią i balneologią. W 1795 r. dokonał analizy wód z wszystkich 7 źródeł mineralnych uzdrowiska w Bardiowie (słow. Bardejovské Kúpele) i zestawił wskazania co do ich leczniczego wykorzystania. Jego broszura o wartościach leczniczych tych wód została przetłumaczona na język polski i wydana na początku XIX w. w Krakowie. Analizował i opisał wody mineralne w Nowej Lubowli, stawiając je na równi z bardiowskimi „kyselkami”, a w 1796 r. zbadał źródła mineralne w Starym Smokowcu pod Tatrami. Osobną pracę poświęcił leczniczym właściwościom wód mineralnych w słynnych już wówczas Turczańskich Cieplicach. W latach 1795 i 1803 prowadził analizy wód ze źródeł w Herľanach znanych z jedynego w tej części Europy czynnego gejzeru.
Kitaibel prowadził rozległą korespondencję. Był też w kontakcie z uczonymi polskimi, m.in. z profesorem Liceum Krzemienieckiego Willibaldem Besserem.

</doc>
<doc id="932074" url="https://pl.wikipedia.org/wiki?curid=932074" title="Dworzec czołowy">
Dworzec czołowy



</doc>
<doc id="932076" url="https://pl.wikipedia.org/wiki?curid=932076" title="Pablo Ziegler">
Pablo Ziegler

Pablo Ziegler - argentyński pianista tanga argentyńskiego. Współpracował z Astorem Pizzollą.
Nagrał płytę "Quintet For New Tango" w stylu tango nuevo; bandoneon - Walter Castro, gitara - Enrique Sinesi.

</doc>
<doc id="932077" url="https://pl.wikipedia.org/wiki?curid=932077" title="Dworzec czołowo-przelotowy">
Dworzec czołowo-przelotowy



</doc>
<doc id="932079" url="https://pl.wikipedia.org/wiki?curid=932079" title="Karl Stürgkh">
Karl Stürgkh

Karl Graf von Stürgkh (ur. 1859, zm. 1916) – austriacki polityk prawicowy, od 1890 deputowany do Reichsratu, od 1908 do 1911 minister oświaty, od 1911 premier. Przeciwnik powszechnego prawa wyborczego, rzecznik przystąpienia Austrii do I wojny światowej. Po jej wybuchu zawiesił działalność parlamentu i wprowadził system dekretów rządowych, faktycznie jednak dopuścił do władzy czynniki wojskowe. Powszechnie krytykowany za militaryzację państwa. Został zastrzelony przez socjaldemokratę Friedricha W. Adlera na znak protestu przeciw ogłoszeniu stanu wyjątkowego.
Syn Karla (1832–1888) i Eleonory.

</doc>
<doc id="932080" url="https://pl.wikipedia.org/wiki?curid=932080" title="Karl Graf Stürgkh">
Karl Graf Stürgkh



</doc>
<doc id="932081" url="https://pl.wikipedia.org/wiki?curid=932081" title="Groß Raden">
Groß Raden

Groß Raden – gród Słowian zachodnich z IX-X wieku n.e. odkryty w NRD przez profesora Ewalda Schuldta w latach 1973-1980. Leży w Meklemburgii na półwyspie jeziora Binnensee, obok małego miasta Sternberg, na terenach zamieszkiwanych dawniej przez słowiańskie plemię Warnów.
Na kompleks składa się gród o średnicy około 75 metrów i duża osada przygrodowa. Na terenie osady znajdowała się czworokątna świątynia słowiańska (kącina) o wymiarach 7×11 metrów i podwójnych ścianach.
Powstanie osady datuje się na przełom IX i X wieku. Istniała do początku XI wieku, kiedy to została zniszczona w wyniku pożaru, a jej mieszkańcy przenieśli się do nowej osady zbudowanej kilkadziesiąt metrów na północny zachód od Gross Raden.
Przypuszcza się, że może to być nawet sławna Radogoszcz. Obecnie dzięki całkowitej rekonstrukcji pełni rolę archeologicznego skansenu, stanowiąc jedną z ciekawszych atrakcji turystycznych Meklemburgii.

</doc>
<doc id="932082" url="https://pl.wikipedia.org/wiki?curid=932082" title="Karol Stürgkh">
Karol Stürgkh



</doc>
<doc id="932083" url="https://pl.wikipedia.org/wiki?curid=932083" title="Samoklęski-Kolonia Pierwsza">
Samoklęski-Kolonia Pierwsza

Samoklęski-Kolonia Pierwsza – wieś w Polsce położona w województwie lubelskim, w powiecie lubartowskim, w gminie Kamionka.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Kamionka.

</doc>
<doc id="932088" url="https://pl.wikipedia.org/wiki?curid=932088" title="Boks na Letnich Igrzyskach Olimpijskich 2008">
Boks na Letnich Igrzyskach Olimpijskich 2008

Zawody bokserskie na XXIX Letnich Igrzyskach Olimpijskich w Pekinie odbywały się od 9 do 24 sierpnia. Bokserzy walczyli w 11 kategoriach wagowych. Walki rozgrywane były w Arenie "Robotniczej" (Workers' Indoor Arena).
Igrzyska Olimpijskie 2008 były ostatnimi, w których nie zostały przeprowadzone walki bokserskie kobiet. Międzynarodowy Komitet Olimpijski zadecydował, że na XXX Letnich Igrzyskach Olimpijskich w Londynie wystąpią również kobiety.
Polacy.
Wśród 286 bokserów znaleźli się również reprezentanci Polski.
Mężczyźni
Linki zewnętrzne.
Informacje na oficjalnej stronie Igrzysk
Amateur International Boxing Federation - Międzynarodowa Federacja Boksu Amatorskiego

</doc>
<doc id="932090" url="https://pl.wikipedia.org/wiki?curid=932090" title="Kuźma Minin">
Kuźma Minin

Kuźma Minicz Minin, ros. "Кузьма Минич Минин" (zm. 21 maja 1616) – kupiec z Niżnego Nowogrodu, który razem z księciem Dmitrijem Pożarskim został uznany za rosyjskiego bohatera narodowego za rolę odegraną podczas obrony kraju w czasie wojny polsko-rosyjskiej 1609–1618.
Życiorys.
Urodził się i większość życia spędził w mieście Bałachna. Później był rzeźnikiem i handlarzem mięsem w Niżnym Nowogrodzie. Kiedy ludowy ruch patriotyczny zaczął organizować oddziały ochotnicze, kupcy miejscy wybrali Minina, obdarzanego zaufaniem i szanowanego członka gildii, aby zarządzał funduszami zebranymi przez nich na wyposażenie drugiego pospolitego ruszenia ("второе народное ополчение").
Pospolite ruszenie pod dowództwem Pożarskiego stoczyło w dniach 1 i 3 września 1612 bitwę pod Moskwą, nie dopuszczając oddziałów hetmana wielkiego litewskiego Jana Karola Chodkiewicza z odsieczą dla polskiej załogi Kremla. W rezultacie czego polski garnizon skapitulował 7 listopada.
Minin odznaczył się jako umiejętny dowódca, w dowód uznania zasług został nobilitowany i wszedł w skład Dumy bojarskiej. Tytuł szlachecki nadał mu nowo wybrany car Michał I Romanow. Minin zmarł w 1616 i został pochowany w soborze św. Michała Archanioła w Niżnym Nowogrodzie. Centralny plac w tym mieście został nazwany jego imieniem.

</doc>
<doc id="932091" url="https://pl.wikipedia.org/wiki?curid=932091" title="Ewald Schuldt">
Ewald Schuldt

Ewald Schuldt (ur. 3 stycznia 1914 w Mechelsdorfie, zm. 1 czerwca 1987 w Schwerinie) – niemiecki profesor, doktor, archeolog, odkrywca Groß Raden – słowiańskiego grodu z IX-X wieku.

</doc>
<doc id="932094" url="https://pl.wikipedia.org/wiki?curid=932094" title="Cupressus sempervirens">
Cupressus sempervirens



</doc>
<doc id="932100" url="https://pl.wikipedia.org/wiki?curid=932100" title="Wały Szprotawskie">
Wały Szprotawskie

Wały Szprotawskie, fragmenty Wałów Śląskich przebiegające przez teren dawnego powiatu szprotawskiego, podzielone na odcinki: północny, środkowy i południowy. Zbudowane są z trzech równoległych nasypów ziemnych o maksymalnej wysokości względnej 2,5 m.
Powstały w XV wieku za panowania księcia Henryka IX Starszego ze śląskiej linii Piastów, w celu wyznaczenia granicy księstw głogowskiego i żagańskiego.
Najlepiej zachowane odcinki Wałów Śląskich rejestruje się w Borach Dolnośląskich: w okolicy Sierakowa, Leszna Górnego, Piotrowic i Gromadki.
Do określenia dokładnej chronologii i przeznaczenia Wałów przyczyniły się wspólne badania Towarzystwa Bory Dolnośląskie i Muzeum Ziemi Szprotawskiej w latach 2001-2006.

</doc>
<doc id="932102" url="https://pl.wikipedia.org/wiki?curid=932102" title="Astronomia.pl">
Astronomia.pl

Astronomia.pl – naukowy portal internetowy o tematyce astronomicznej działający od 17 października 2001 do stycznia 2015, przy czym aktywną działalność zakończył na przełomie lat 2012 i 2013; później dostępne były jedynie zgromadzone w nim wcześniej materiały. Był to jeden z najstarszych polskich wortali o astronomii i badaniach kosmosu, a także jeden z największych (o ile nie największy) w okresie swojego działania. Portal osiągał ruch około 100 tysięcy użytkowników miesięcznie, w jego zasobach zgromadzonych było ponad 3000 materiałów. Pełna nazwa brzmiała: Astronomia.pl – Polski Portal Astronomiczny.
Historia.
Od 2003 serwis znajdował się pod patronatem Polskiego Towarzystwa Miłośników Astronomii. W latach 2004/2005 współtworzył telewizyjny program „Magazyn Astronomia” emitowany w TVN Meteo.
W 2006 otrzymał wyróżnienie w konkursie Popularyzator Nauki, zorganizowanym przez Ministerstwo Nauki i Szkolnictwa Wyższego oraz serwis Nauka w Polsce PAP. Otrzymał także dyplom uznania za pomoc w programie Interklasa.
Portal uczestniczył w polskich obchodach Międzynarodowego Roku Astronomii 2009.
Strona była polecana jako serwis edukacyjny o tematyce astronomicznej przez Polskie Towarzystwo Miłośników Astronomii i inne organizacje edukacyjne.
Charakterystyka.
W zasobach portalu znajdowały się: serwis wiadomości, baza artykułów i zestawień, galeria zdjęć, forum dyskusyjne, wirtualna biblioteka prac magisterskich, słownik astronomiczny angielsko-polski, plebiscyt AstroHIT, ogłoszenia drobne, regularny newsletter, kanały RSS i inne usługi. Portal udostępniał również serwis w języku angielskim, zawierający tłumaczenia wiadomości dotyczących polskiej astronomii zawodowej i amatorskiej.
Astronomia.pl prowadziła także dodatkowe witryny poświęcone astronomii, takie jak Kopernik.pl z biografiami astronomów, Planetarium.pl o krajowych planetariach, czy AstroWWW.pl, który był mecenatem dla wyróżniających się witryn stworzonych przez miłośników astronomii. Witryny te obecnie również nie działają.
Portal patronował różnym wydarzeniom związanym z astronomią (m.in. Astroprocent), współpracował z organizacjami i instytucjami edukacyjnymi, wydawcami książek, organizował liczne konkursy i prowadził inną działalność z zakresu popularyzacji nauki.
Był partnerem programu konsultacji społecznych "Planu działań na rzecz rozwoju technologii kosmicznych i wykorzystywania systemów satelitarnych w Polsce".

</doc>
<doc id="932104" url="https://pl.wikipedia.org/wiki?curid=932104" title="Luol Deng">
Luol Deng

Luol Michael Deng (ur. 16 kwietnia 1985 w Wau w Sudanie) – brytyjski koszykarz pochodzenia południowosudańskiego, grający na pozycji niskiego skrzydłowego.
W 2003 został uznany za najlepszego zawodnika szkół średnich stanu New Jersey (New Jersey Gatorade Player of the Year). Wystąpił też w meczu gwiazd amerykańskich szkół średnich - McDonald’s All-American.
Rodzina pochodzącego z plemienia Dinków Denga uciekła z ojczyzny, najpierw zamieszkując w Egipcie, a następnie w Wielkiej Brytanii. W latach 2003-2004 studiował na uniwersytecie Duke. Do NBA trafił w 2004, kiedy to został wybrany z 7 numerem draftu przez Phoenix Suns. Jednakże natychmiast oddano go do Chicago Bulls. 7 stycznia 2014 został oddany w wymianie do Cleveland Cavaliers w zamian za Andrew Bynuma i wybory w drafcie. 15 lipca 2014 podpisał kontrakt z Miami Heat.
7 lipca 2016 podpisał kontrakt z Los Angeles Lakers. 1 września 2018 został zwolniony. 10 września dołączył do Minnesoty Timberwolves.
Jest kuzynem koszykarza Denga Gai.

</doc>
<doc id="932108" url="https://pl.wikipedia.org/wiki?curid=932108" title="Manu Katché">
Manu Katché

Manu Katché, właśc. Emmanuel Katché (ur. 27 października 1958 w Saint-Maur-des-Fossés) – francuski muzyk specjalizujący się w grze na instrumentach perkusyjnych, poza tym kompozytor, wokalista, autor tekstów i producent muzyczny.
Uznanie zyskał w połowie lat 80., współpracując z Peterem Gabrielem i Stingiem. Wydany w roku 1986 album Gabriela "So" odniósł duży komercyjny sukces, co miało znaczny wpływ na dalszy rozwój kariery Manu Katché. W późniejszych latach współpracował z tak uznanymi artystami, jak m.in. Afro Celt Sound System, Jeff Beck, Al Di Meola, Dire Straits, Jan Garbarek, Manu Chao, Loreena McKennitt, Youssou N’Dour, Robbie Robertson, Joe Satriani, Tori Amos, Tracy Chapman, Richard Wright, Joni Mitchell, Simple Minds, Anna Maria Jopek, Tears for Fears, Joan Armatrading, Manu Dibango, Gloria Estefan, Francis Cabrel czy Stephan Eicher. 
W roku 2016 był gwiazdą 10 edycji Drums Fusion (Festiwalu Sztuki Perkusyjnej) odbywającego się w Bydgoszczy. 

</doc>
<doc id="932109" url="https://pl.wikipedia.org/wiki?curid=932109" title="Manu Katche">
Manu Katche



</doc>
<doc id="932112" url="https://pl.wikipedia.org/wiki?curid=932112" title="Tanagrowate">
Tanagrowate

Tanagrowate (Thraupidae) – rodzina ptaków z rzędu wróblowych (Passeriformes), wcześniej klasyfikowana jako podrodzina trznadlowatych (Emberizidae). Do tanagrowatych zaliczanych jest obecnie około 380 gatunków ptaków występujących w strefie tropikalnej i subtropikalnej obu Ameryk – od Meksyku i skrajnego południa USA do Chile i Argentyny.
Charakterystyka.
Są to małe lub średnie ptaki, często bardzo kolorowo ubarwione. Młode jednoroczne ptaki oraz samice są zwykle mniej barwne niż samce.
Wiele gatunków ma bardzo ograniczony zasięg występowania (są endemitami).
Tanagry są wszystkożerne, ale rodzaj preferowanego pokarmu zależy od gatunku.
Lęg składa się z 3–5 jaj. Budową gniazda i wysiadywaniem zajmuje się samica. Samiec może karmić samicę w trakcie wysiadywania. Oboje rodzice biorą udział w karmieniu młodych. U kilku gatunków w karmieniu młodych pomaga zeszłoroczne potomstwo.
Systematyka.
Najbliżej spokrewnioną z tanagrowatymi rodziną są tanagrzyki (Mitrospingidae), które są często z nimi łączone w jedną rodzinę.
Podział systematyczny.
Do rodziny zaliczane są następujące podrodziny:

</doc>
<doc id="932118" url="https://pl.wikipedia.org/wiki?curid=932118" title="Narva-Jõesuu">
Narva-Jõesuu

Narva-Jõesuu (niem. "Hungerburg") – miasto uzdrowiskowe w Estonii, w prowincji Virumaa Wschodnia, nad rzeką Narwa, nad Zatoką Fińską i przy granicy z Rosją. Niegdyś uzdrowisko dla szlachty z Piotrogrodu. U ujścia Narwy do Morza Bałtyckiego w 1957 roku zbudowano 31-metrową latarnię morską Narva-Jõesuu. W miejscowości znajduje się również cerkiew Kazańskiej Ikony Matki Bożej z 1867 r., przeniesiona po II wojnie światowej ze wsi Meriküla.
Kurhaus w Narva-Jõesuu został zbudowany wg projektu Mariana Lalewicza. W okresie przedwojennym w kurorcie wypoczywali polscy wojskowi. W miejscowości na początku XX wieku znajdowało się wiele drewnianych willi w stylu ruskim, które później zostały zniszczone, zarówno w okresie sowieckim, jak i po 1991 roku. Najpopularniejszym pensjonatem w kurorcie był do 1945 roku pensjonat Iren. W miejscowości aż do wprowadzenia sankcji wobec Rosji wypoczywało wielu mieszkańców Sankt Petersburga. 

</doc>
<doc id="932121" url="https://pl.wikipedia.org/wiki?curid=932121" title="Gadka (struga)">
Gadka (struga)

Gadka – struga, lewostronny dopływ Neru o długości 4,8 km i powierzchni dorzecza 12 km².
Obszary źródłowe strugi znajdują się na granicy wsi Ksawerowa z Pabianicami, oraz w okolicy wsi Nowa Gadka. Ostatnie kilkaset metrów Gadka płynie na terenie Parku 1 Maja, gdzie uchodzi do Neru w obrębie Stawów Stefańskiego, które stanowią jego spiętrzenie.

</doc>
<doc id="932128" url="https://pl.wikipedia.org/wiki?curid=932128" title="Rytownictwo">
Rytownictwo



</doc>
<doc id="932132" url="https://pl.wikipedia.org/wiki?curid=932132" title="Dinkowie">
Dinkowie

Dinkowie, Dinka – afrykańskie plemię zamieszkujące Sudan Południowy, odłam Nilotów.
Liczbę Dinków szacuje się na ok. 2,9 mln (dane z końca XX wieku). Język dinka należy do rodziny nilo-saharyjskiej, a w jej obrębie do zachodniego odłamu nilotyckiej gałęzi języków wschodniosudańskich.
Tradycyjne wierzenia tego ludu obejmowały przede wszystkim kult przodków i boga Nhialika, jednak współcześnie większość Dinków wyznaje islam, a tylko część z nich pozostała przy wierzeniach tradycyjnych.
Ważną rolę w życiu i gospodarce Dinków odgrywa hodowla bydła. Mężczyźni zajmują się głównie pasterstwem, kobiety zaś – rolnictwem, co wymaga u nich półosiadłego trybu życia (wędrówki Dinków uzależnione są od pór roku).
Pod względem społecznym Dinkowie zorganizowani są w rody patrylinearne oraz w grupy wiekowe o charakterze militarnym; plemię dzieli się dalej na nieduże jednostki autonomiczne.

</doc>
<doc id="932133" url="https://pl.wikipedia.org/wiki?curid=932133" title="Teodor Berg">
Teodor Berg



</doc>
<doc id="932138" url="https://pl.wikipedia.org/wiki?curid=932138" title="Andrea Strnadova">
Andrea Strnadova



</doc>
<doc id="932140" url="https://pl.wikipedia.org/wiki?curid=932140" title="Verka Serduchka">
Verka Serduchka



</doc>
<doc id="932144" url="https://pl.wikipedia.org/wiki?curid=932144" title="Opera polska">
Opera polska

Opera polska – opera autorstwa polskiego kompozytora lub mająca libretto w języku polskim. Wiąże się z polską tradycją operową.
Historia opery polskiej.
Opera władysławowska.
Pierwsze opery wystawiano w Polsce jeszcze w czasach Zygmunta III Wazy. Miłośnikiem i mecenasem opery był jego syn Władysław IV Waza. 8 marca 1628 r. z jego inicjatywy wystawiono operę "Galatea", z muzyką Sante Orlandi i tekstem Gabriela Chiabrery.
W tym samym roku wystawiono także pierwszą operę skomponowaną przez kobietę – "La liberazione di Ruggiero dall’isola d’Alcina" Francescy Caccini. Gdy Władysław IV Waza został królem, przeznaczył salę Zamku Królewskiego na spektakle operowe. Występowała tam zaproszona do Polski trupa operowa Marco Scacchiego. Działalność opery władysławowskiej zainaugurowano operą na cześć pokoju w Polanowie. "Dramma per musica" zatytułowana "Giuditta", wystawiona została w 1635 r. i dotyczyła historii biblijnej Judyty. Autorem tego i następnych librett był Virgilio Puccitelli. W operze władysławowskiej wykonywano "dramma per musica", balety oraz inne utwory wokalne. Wystawiono wtedy prawdopodobnie kilkanaście oper, które nie dotrwały do czasów współczesnych. Opera warszawska czasów władysławowskich była pierwszą stale działającą sceną operową w Europie (1635–1648).
Pierwsza zachowana polska opera.
Wraz z operą seria powstawały dzieła komiczne. Przykładem jest anonimowy utwór o tematyce łowieckiej, datowany na przełom XVII/XVIII w. z librettem z ok. 1680 r. Pochodził prawdopodobnie z terenów południowo-wschodniej Polski – województwa lwowskiego. Został opublikowany w 2005 r. Zatytułowano go "Heca albo polowanie na zająca" przez opracowującego partyturę prof. Jerzego Gołosa. 
Opera saska.
Jednym z modernizatorów opery polskiej był król August III Sas. W 1748 r., wzniósł on Opernhaus (operalnię) w Ogrodzie Saskim w Warszawie. Odbywały się tam przedstawienia operowe niemieckich i włoskich kompozytorów. Przybyły do Polski Hasse napisał specjalnie dla opery warszawskiej "Zenobię", libretta Pietra Metastasia. 
Opera stanisławowska.
W 1777 r. Franciszek Bohomolec napisał libretto do kantaty "Nędza uszczęśliwiona". Wojciech Bogusławski przerobił je na libretto operowe, które z muzyką Macieja Kamieńskiego wystawiono w Operze Warszawskiej.
W. Bogusławski napisał i wystawił z muzyką Jana Stefaniego operę buffa, "Henryk VI na łowach", a następnie "Cud mniemany, czyli Krakowiacy i Górale". Tekst opery odnaleziono w 1929 r. przez Leona Schillera. Premiera "Krakowiaków i Górali" miała miejsce 1.03.1975 r. Władze nakazały zdjęcie jej z afisza z powodu nieoczekiwanej popularności i aluzji przeciw zaborom.
Opera narodowa.
Rozbiory Polski nie zatrzymały działalności opery. Nadal działał Wojciech Bogusławski, a w latach 90. XVIII wieku pojawił się we Lwowie Józef Elsner. Spośród wielu jego oper, które tam wystawiono, zachowała się tylko jedna – "Amazonki, czyli Herminia". Kiedy Elsner zajął się Operą Narodową w Warszawie, zaczął pisać opery nawiązujące do polskiej muzyki ludowej. Stworzył w ten sposób polską i pierwszą na świecie formę opery narodowej.
W Warszawie rozpoczął swą operową działalność napisaniem muzyki do libretta Bogusławskiego pt. "Ishakar". Miał jednak wątpliwości co do jej sukcesu, ponieważ nie znał aż tak dobrze języka polskiego, by móc go muzyczne wyrażać. Zajął się też problemem zmian akcentu w tekście śpiewanym, który w wyniku zniekształceń, mógł być niezrozumiany.
Elsner stał się wkrótce dyrektorem Opery Narodowej. W 1811 r. pojawił się w Warszawie Karol Kurpiński, który został dyrygentem w Operze. Elsner popadł z nim w konflikt i po trzynastu latach, na żądanie Kurpińskiego, został zwolniony przez Rządową Dyrekcję Teatru Narodowego. Zdążył jednak w tym czasie stworzyć 30 oper. W 1809 roku wystawiono "Leszka Białego" z librettem Bogusławskiego, który odniósł znaczący sukces. Potem jeszcze tylko komedioopera "Siedem razy jeden" i "Król Łokietek" odniosły dość spore sukcesy.
Elsnerowi odmawiało się polskości i oskarżano o sympatyzowanie z zaborcą. Kompozytor chwalił zaborczych cesarzy, między innymi cara Aleksandra I. Po powstaniu listopadowym jednak prawdopodobnie zmienił danie. Przez długie lata bronił języka polskiego jako pięknego i zdatnego do śpiewania. Gorąco propagował polską operę (liczącą za czasów Elsnera już ponad 300 tytułów) szczególnie w pierwszym zarysie operowym opery polskiej – "Die Oper der Polen" wydanym w 1812 r..
Wielkie sukcesy zaczął w tym czasie odnosić Karol Kurpiński, który zasłynął osiemnastoma operami. Wszystkie przyjęto entuzjastycznie, jednak najbardziej znane jego dzieła to "Zamek w Czorsztynie" i "Zabobon, czyli Krakowiacy i Górale". Ta pierwsza stała się pierwowzorem późniejszego "Strasznego Dworu" Stanisława Moniuszki. W tej drugiej wykorzystano nową wersję libretta Bogusławskiego. Wielką sławę przyniosła też Kurpińskiemu "Nagroda, czyli wskrzeszenie Królestwa Polskiego". Kurpiński jako żarliwy patriota i wróg zaborców uprawiał w tym dziele walkę poprzez muzykę (podobnie jak Giuseppe Verdi). Za czasów Elsnera Kurpiński w znacznym stopniu zmodernizował scenę narodową, także po objęciu stanowiska dyrektora Opery Narodowej w 1824 r. Wprowadził na polską scenę takie dzieła jak: "Don Giovanni" Mozarta, "Westalka" Spontiniego, "Fra Diavolo" Aubera, "Wolnego strzelca" Webera i wiele innych wielkich dzieł m.in. Gaetana Donizettiego, Giacomo Meyerbeera, czy Gioacchino Rossiniego.
Szczególnym dziełem w dziejach polskiej opery jest "Faust" Antoniego księcia Radziwiłła, namiestnika Wielkiego Księstwa Poznańskiego na podstawie sztuki Johanna Wolfganga Goethego. Autor "Fausta" namawiał wielu kompozytorów do stworzenia muzyki do sztuki, która specjalnie została możliwie przystosowana do formy libretta. Znajomość jaka zrodziła się między nim a księciem Radziwiłłem doprowadziła do napisania partii muzycznych do utworu. Następnie postanowił on napisać większą operę, która powstawała w latach 1808–1830. 
Jest to jedyna adaptacja muzyczna "Fausta" uznana przez Goethego za zgodną z jego zamysłem – "Faust" miał być „poważnym żartem”, a nie tragedią człowieczeństwa. Goethe poznał większą część dzieła Radziwiłła, które miał ocenić bardzo wysoko, dodając na prośbę kompozytora kilka fragmentów do sztuki, niewłączonych jednakże do ostatecznej wersji opery. Operę miał zobaczyć w 1829 r. Fryderyk Chopin, wyjeżdżający z kraju. Zapoznawszy się z partiami muzyki ocenił je w liście do Tytusa Woyciechowskiego jako „dobrze pomyślane, nawet genialne” jak na namiestnika. Pełną wersję opery w polskim tłumaczeniu Włodzimierza Wolskiego (autora Halki) zaprezentowano w salonie Małgorzaty Łuszczewskiej w Warszawie w 1848 r. Dzieło w sposób bardzo silny oddziałało na późniejsze opery, w szczególności na „Halkę”, której główna bohaterka jest wielokrotnie zestawiana z Małgorzatą z „Fausta”.
Adam Mickiewicz postanowił także stworzyć libretto operowe i namówić największego kompozytora polskiego do skomponowania muzyki do niego. Tak powstały "Dziady", które są w manuskryptach wyraźnie podzielone na arie i recytatywy. Tekst na początku tworzony był ewidentnie jako libretto. Później Fryderyk Chopin napisał do Delfiny Potockiej, że Mickiewicz namawia go do napisania opery narodowej. Ostatecznie Stanisław Moniuszko napisał do drugiej części "Dziadów" kantatę "Widma". Później jeszcze ważny kompozytor włoski, Amilcare Ponchielli skomponował muzykę do libretta na podstawie „Konrada Wallenroda” Mickiewicza. Opera ta nazywała się "I Lituani" ("Litwini"). Ciekawą kreacją jest też zagraniczna komedioopera Giuseppe Verdiego "Un giorno di regno", która opowiada o polskim królu Stanisławie Leszczyńskim.
Opera Moniuszki.
W 1833 r. Antonio Corazzi z Livorno wzniósł gmach Opery Narodowej w Warszawie. Operę zainaugurowano premierą "Cyrulika sewilskiego" Gioacchino Rossiniego.
W 1837 r. po edukacji muzycznej w Niemczech powrócił do kraju Stanisław Moniuszko. Dziesięć lat później napisał romantyczną operę "Halkę". Była to opera w dwóch aktach, wystawiona w Wilnie. Następna wersja, czteroaktowa, została wystawiona 10 lat później w Warszawie. Opera ta jest uznawana za najwybitniejszą polską operę narodową. Stanowi muzyczne połączenie polskiej tradycji ludowej – poloneza, mazura i dumki. Wykorzystuje najlepsze techniki kompozytorskie ówczesnej opery – partie wielogłosowe, tańce, arie w rytmie muzyki ludowej, recytatywy i inne fragmenty muzyczne.
Libretto "Halki", autorstwa Włodzimierza Wolskiego, jest uznawane za jedną z najwybitniejszych form literackich w twórczości polskich poetów krajowych tego okresu. Krytycy doszukują się w nim podobieństw na przykład do "Fausta" Goethego. Następne opery Moniuszki to "Flis" i "Straszny dwór". Libretto "Strasznego dworu" napisał Jan Chęciński. Przesycone jest ono aluzjami antyzaborczymi i pro sarmackimi. Premiera odbyła się w 1865 r. Wywołała wielki aplauz, lecz cenzura carska zdjęła ją po kilku przedstawieniach. Stworzona przez Moniuszkę forma opery narodowej silnie oddziaływała na operę rosyjską. Wzorowali się na nim m.in. Aleksandr Dargomyżski, Aleksandr Borodin i Nikołaj Rimski-Korsakow.
Polska szkoła operowa.
Jednym z uczniów Moniuszki był Władysław Żeleński. Czynnie nie studiował u Moniuszki, jednak wzorował się na jego operach i tym sposobem przejął jego styl operowy. Był ojcem Tadeusza Boya-Żeleńskiego, który przetłumaczył wiele librett operowych. Władysław Żeleński tworzył w czasach
Ignacego Jana Paderewskiego jednak nie jest zaliczany do muzyki nowoczesnej. Jego muzyka jest jeszcze silnie zakorzeniona w romantyzmie, a opera w moniuszkowskim wzorze. Operowym dorobkiem Żeleńskiego są cztery opery: "Konrad Wallenrod",
"Goplana", "Janek", "Stara Baśń". Pierwsza nawiązuje do dzieła Adama Mickiewicza i wyraźnie głosi antyzaborcze hasła. Tak samo trzy pozostałe. "Goplana" oparta jest na "Balladynie"
Juliusza Słowackiego. Wszystkie są słowianofilskie i romantyczne w charakterze. Nawiązują do zapoczątkowanego przez
Zoriana Dołęgę Chodakowskiego
szału słowiańskiego wśród twórców romantyzmu. Składała się na to cała akcja zbierania podań ludowych, pieśni i opisywania obrzędów. "Dziady" Mickiewicza stanowią tego wpływu doskonały przykład. W tym samym nurcie mieści się opera Konstantego Gorskiego pt. "Margier". Jej libretto, oparte na poemacie Władysława Syrokomli, przedstawia heroiczną walkę o zachowanie wolności, prowadzoną z Krzyżakami przez załogę zamku księcia litewskiego – Margiera.
Pierwszą polską operę nowoczesną stworzył Ignacy Jan Paderewski. Była to "Manru", jego jedyna opera, napisana do libretta na podstawie "Chaty za wsią" Józefa Ignacego Kraszewskiego. Opera ta skoncentrowana jest głównie na partiach wokalnych. "Manru" został wystawiony najpierw w Dreźnie w 1901 roku, a wkrótce potem także we Lwowie, a następnie w Metropolitan Opera w Nowym Jorku (w 1902 r.). Był on tam pierwszą operą polską (skomponowaną przez Polaka) jaką zaprezentowano na kontynencie amerykańskim i pozostaje do dziś jedyną operą polską jaką Metropolitan Opera kiedykolwiek wystawiła.
Przykładami opery nowoczesnej mogą być również "Bolesław Śmiały" i "Casanova" Ludomira Różyckiego (ta pierwsza do libretta na podstawie dramatu Stanisława Wyspiańskiego). Ten sam kompozytor napisał muzykę do tekstu Jerzego Żuławskiego i tak powstała uważana za jedną z najlepszych oper modernistycznych – "Eros i Psyche". Ważnymi operami Młodej Polski są "Legenda Bałtyku" Feliksa Nowowiejskiego i "Król Zygmunt August" Tadeusza Joteyki.
Karol Szymanowski.
Karol Szymanowski napisał tylko dwie opery, którymi w dodatku zupełnie zrywa z wzorem Moniuszki, a mimo to współcześnie odkrywane są one jako najwybitniejsze jakie w Polsce napisano. Pierwsza jego opera, "Hagith", nie odniosła sukcesu w 1922 r. Uważana jest jednak za przedsmak „najwybitniejszej polskiej opery” – chodzi o "Króla Rogera" (1926 r.). Opera ta, niezrozumiana na początku, była uważana za dzieło marginalne jeszcze do lat 90. XX wieku, dziś wykonywana jest z wielkimi sukcesami w Wielkiej Brytanii i we Francji. Jej rozwiązania muzyczne to totalne zachwianie "decorum" operowego – nie ma jednoznacznego podziału na arie, niemal w całej operze uczestniczy chór (prawie jak w kantacie), cała opera wypełniona jest muzyką (podobnie jak w "grand opéra"). Muzyka w tej operze jest uważana niekiedy za muzyczną „Wielką Improwizację”. Przechodzi ona od stylu śpiewów prawosławnych do totalnej improwizacji odbiegającej już od początkowego impresjonizmu Szymanowskiego (np. w operze "Hagith").
Opera socrealistyczna.
Przykładem opery socrealistycznej w Polsce była opera "Bunt żaków" (1951 r.) Tadeusza Szeligowskiego do libretta Romana Brandstaettera opowiadająca o konflikcie „proletariackich” żaków z królem Zygmuntem II Augustem. Ten sam kompozytor pisał także inne opery, m.in. dla dzieci. Następnym tego typu kompozytorem był Witold Rudziński, który napisał między innymi "Janka Muzykanta" (1953 r.) i "Komendanta Paryża" (1960 r.). Kompozytor ten wzorował się niekiedy na o wiele młodszym od siebie Krzysztofie Pendereckim, stosując wiele rozwiązań sonorystycznych. Najwybitniejszą operą Rudzińskiego jest "Odprawa posłów greckich" według Jana Kochanowskiego, która stosuje się do sonoryzmu.
Opera współczesna.
Ważnym kompozytorem tej epoki był Romuald Twardowski, który wsławił się swoimi operami "Cyrano de Bergerac" (1963 r.) i "Lord Jim" (1976 r.). Ważne kreacje operowe tworzyli też Tadeusz Paciorkiewicz ("Romans gdański" – 1968 r.), Józef Świder ("Wit Stwosz" – 1974), Henryk Czyż ("Kynolog w rozterce" według Sławomira Mrożka – 1967 r.; "Inge Bartsch" według Konstantego Ildefonsa Gałczyńskiego – 1982 r.), Tadeusz Baird (słynne "Jutro" według Josepha Conrada, które w latach 70. było wielokrotnie nagradzane w Europie i zekranizowane – premiera 1966).
Rozwinął się też nurt reinterpretowania literatury. Tak powstały dzieła takich kompozytorów jak Ryszard Bukowski ("Pierścień wielkiej damy" według Cypriana Norwida, 1974), Edward Bogusławski ("Sonata Belzebuba" według Witkacego, 1977), Zbigniew Bargielski ("Mały Książę" według Antoine’a de Saint-Exupéry’ego, 1970), czy Krzysztof Baculewski ("Nowe Wyzwolenie", 1986).
Jedną z najciekawszych kreacji operowych w światowej muzyce współczesnej stworzyła też Joanna Bruzdowicz w "Bramach Raju" według Jerzego Andrzejewskiego (premiera 1987). Intertekstualizm silnie postmodernistycznego libretta oddaje ekspresyjna muzyka. Opowiadanie Andrzejewskiego jest poza tym dziełem opartym na strukturze strumienia świadomości, więc w samej muzyce zawarta jest treść. Dzieło to – w zupełnym tego słowa znaczeniu – nowoczesne wyraża w sposób bardzo dojrzały jeden z najważniejszych okresów w rozwoju polskiej opery.
Rozwinął się też nurt opery niescenicznej. Tak powstały radiowe dzieła Grażyny Bacewicz ("Przygody Króla Artura", 1959), Jerzego Sokorskiego ("Muzyczna opowieść niemalże o końcu świata", 1958), Tadeusza Szeligowskiego ("Odys płaczący", 1961), czy Zbigniewa Penherskiego ("Sąd nad Samsonem", 1969). Powstały też dzieła telewizyjne Krzysztofa Meyera (słynna "Cyberiada" według Stanisława Lema, 1970), czy też Macieja Małeckiego ("Balladyna", 1999).
Opera sonorystyczna i inna.
Autorstwo opery sonorystycznej przypisuje się Krzysztofowi Pendereckiemu, będącego jednocześnie twórcą sonoryzmu. Penderecki skomponował w 1969 roku jedną z najważniejszych współczesnych oper – "Diabły z Loudun" (libretto Johna Whitinga według Aldousa Huxleya). Opera, inspirowana Wagnerem i psychoanalizą, jest dziełem ukazującym istotę sonoryzmu. Opera ta wzbudziła w tamtym czasie ogromną dyskusję wśród krytyków i od razu została przypisana do klasyki współczesnej opery ze względu na swoje nowatorstwo. Na rzecz własnego prądu w muzyce Penderecki stworzył nowy sposób zapisu nutowego stosowany także w późniejszych kompozycjach sonorystycznych. Następna opera Pendereckiego – "Raj utracony" otrzymała również dobre recenzje. Wielką rewolucją była "Czarna Maska", którą jeden z krytyków nazwał „kulisami hałasu i ilustracji”. Operę tę wykonano po raz pierwszy w Salzburgu w 1986 roku na festiwalu letnim, gdzie wzbudziła mieszane uczucia, ale i wrażenie tak silne, że stanowi ona wzór współczesnej opery sonorystycznej.
Kiedy Penderecki od sonoryzmu odszedł, postanowił skomponować operę polską. Tak powstała "Ubu Rex" na motywach farsy Alfreda Jarry’ego pt. "Ubu król, czyli Polacy" – opera w języku co prawda niemieckim, ale librecisty polskiego – Jerzego Jarockiego. Opera wzbudziła mieszane uczucia: ogromny aplauz i euforię z owacją na stojąco, ale i oburzenie pośpiesznie wychodzących widzów. Dzieło miało jednak tak silny odbiór, że opera o Polsce natychmiast weszła do świadomości zagranicznych widzów.
Opera najnowsza.
Dzieła najnowsze to utwory Krzysztofa Knittla, Eugeniusza Knapika i Romana Palestra. Knittel stworzył w 1999 operę "Heart Piece – Double Opera", która zajmuje się znanym już w europejskiej operze rozstrajaniem "decorum" gatunku. Jest to opera podwójna – opera jako akt, dzieło ("opera" to dosłownie z języka włoskiego "dzieła", z łac. "opus"). Wprowadza tym samym antyoperę, która nie została ostatecznie stworzona (stworzono jedynie antyantyoperę). Korzysta w niej z muzyki rockowej.
Knapik stworzył trylogię operową "Das glas im kopf wird vom glas" (1990), "Silent screams, difficult dreams" (1992), "La liberta chiama la liberta" (1996). Kompozytor stosuje język angielski, język niemiecki i język włoski – trzy klasyczne języki operowe. Wprowadza rzeczywistość niedookreślonej czasoprzestrzeni. Funkcjonują tu rozwiązania nowoczesnego teatru i współczesna muzyka Knapika.
Palester skomponował "Śmierć Don Juana" (1991), utwór dodekafoniczny do tekstu Oskara Miłosza (który z francuskiego sam kompozytor przetłumaczył na polski).
Znaczące opery polskie XXI w. to m.in. "Antygona" (2001) Zbigniewa Rudzińskiego, "Balthazar" Zygmunta Krauzego, "Ignorant i Szaleniec" Pawła Mykietyna, "Moby Dick" Eugeniusza Knapika (Teatr Wielki – Opera Narodowa, 2010) i inne.

</doc>
<doc id="932150" url="https://pl.wikipedia.org/wiki?curid=932150" title="Penguin Books">
Penguin Books

Penguin Books – brytyjskie wydawnictwo założone w 1935 roku przez sir Allena Lane’a. Penguin podbił rynek tanimi książkami dostępnymi dla szerokiego grona czytelników. Książki kosztowały sześć pensów, tyle co paczka papierosów, i były oznaczone różnymi kolorami: fikcja – pomarańczowym, biografie – niebieskim, kryminały – zielonym. Pierwsza partia zawierała książki m.in. Ernesta Hemingwaya i Agathy Christie. W latach 30. i w czasie II wojny światowej Penguin stał się najbardziej znaczącym brytyjskim wydawnictwem, realizując w ten sposób zamysł Lane’a, aby dobre książki były tanie i powszechnie dostępne. Penguin wyraźnie wpłynął na brytyjską kulturę, ale też na politykę, edukację i świadomość społeczną. Od 1937 do lat 90. siedziba Penguin Books znajdowała się w Harmondsworth, potem, po połączeniu z Viking, została przeniesiona do Londynu.
Obecnie Penguin Books jest imprintem światowej marki wydawniczej , która została utworzona 1 lipca 2013 roku z połączenia dwóch wydawców – Bertelsmanna i Pearsona, z udziałami odpowiednio 53% i 47%. Penguin Random House wydaje książki dla dzieci i dorosłych, beletrystykę, poradniki, książki popularnonaukowe w Stanach Zjednoczonych, Wielkiej Brytanii, Kanadzie, Australii, Nowej Zelandii i Indiach, Ameryce Południowej, Afryce i Azji. Zatrudnia 10 000 osób i wydaje rocznie 15 000 tytułów. Na liście publikowanych autorów ma ponad 70 laureatów Nagrody Nobla i setki najbardziej poczytnych pisarzy.
Historia.
Początki.
Pierwsze książki sygnowane przez Penguin ukazały się w 1935 roku jako imprinty wydawnictwa The Bodley Head. Charakterystyczny pingwinek, a także projekt okładki podzielonej na trzy poziome części zostały opracowane przez 21-letniego Edwarda Younga, który stał się też pierwszym kierownikiem produkcji. Kolory okładek wskazywały na treść – pomarańczowy to beletrystyka, zielony kryminały, ciemnoniebieskie biografie, wiśniowy książki podróżnicze, a czerwony dla sztuk teatralnych. Projekt wykorzystywał popularne w tamtym czasie czcionki – dziewiętnastowieczną Bodoni Ultra Bold oraz dwie grubości pochodzącej z lat 1927–1928 Gill Sans. Pierwsze osiemdziesiąt tytułów, aż do usamodzielnienia się wydawnictwa Penguin, wydano pod nazwą The Bodley Head. Cena wydrukowana była na obwolucie, której wygląd pokrywał się z okładką. Oryginalny projekt wyróżniał się na tle innych książek i przyciągał nowych czytelników, co z pewnością przyczyniło się do sukcesu firmy. Do marca 1936, dziesięć miesięcy po założeniu, Penguin wydrukował milion książek. Ten pierwszy duży sukces przyczynił się do znacznego rozwoju przedsiębiorstwa. Zatrudniono Eunice Frost, najpierw jako sekretarkę, edytorkę i w końcu dyrektorkę, która miała ogromny wpływ na kształt wydawnictwa Penguin. Jako prawa ręka Allana Lane’a decydowała o nowych seriach, była odpowiedzialna za kontakty z autorami, edytorami, ilustratorami, drukarzami, księgowymi. W 1941 założyła amerykański oddział przedsiębiorstwa. W 1945 powierzono jej rekonstrukcję Penguin Inc. po odejściu pierwszego dyrektora Iana Ballentaine’a.
Aż do 1939 książki wydawane były jedynie w miękkich okładkach. Wtedy to ukazała się seria Pelican History of Art, dla której, ze względu na ilustracje i objętość, papierowe okładki nie były wystarczające. Mimo niewielkiej ceny, książki Penguin zawsze były przygotowywane bardzo starannie i z dbałością o szczegóły. Skład, opracowanie graficzne, czcionki, wygląd serii były dla Penguin niezwykle ważne. Okładki były zazwyczaj proste, typograficzne, rzadko pojawiały się na nich zdjęcia autorów, a jeśli już to nie większe od znaczka pocztowego. Książki z założenia były jednorazowe, ale Penguin płacił za druk i skład więcej niż jego konkurencja.
II wojna światowa.
W czasie drugiej wojny światowej Penguin nie wstrzymał drukowania książek, zmienił jedynie ich tematykę – wśród bestsellerów znalazły się poradniki „Jak hodować drób i króliki na resztkach” ("Keeping Poultry and Rabbits on Scraps") oraz „Jak rozpoznawać samoloty” ("Aircraft Recognition"). Dzięki korzystnym umowom międzynarodowym Penguin nie został dotknięty reglamentacją papieru i zapewnił sobie stałe zamówienia na książki, m.in. dla żołnierzy amerykańskich czy kanadyjskich. W ciągu sześciu lat trwania wojny Penguin wydał 600 nowych tytułów i zainicjował 19 nowych serii.
Lata powojenne.
W 1945 Penguin rozpoczął jedną ze swoich najważniejszych serii – Penguin Classics. Pierwszym tytułem była "Odyseja" Homera w tłumaczeniu E.V. Rieu. Kolejnymi seriami były m.in. "Buildings of England", "Pelican History of Art" oraz "Penguin Education". W latach 1947–1949 zatrudniono Jana Tschicholda, wybitnego niemieckiego typografa, który stworzył zasady kompozycji książek Penguin, zawierające wytyczne dotyczące formatu, układu tekstu, fontów i elementów graficznych. Przed przybyciem Tschicholda wygląd książek Penguin odbiegał daleko od jakichkolwiek standardów, brakowało zasad kompozycyjnych tekstu. Jedynymi używanymi czcionkami były Old Style No. 2, Gill Sans i Times New Roman. Tschichold bazując na dotychczasowym układzie, znormalizował wygląd książek Penguin, co sprawiło, że stały się one eleganckie oraz zyskały harmonijny i przyjazny czytelnikowi wygląd. Postawił większy nacisk na przestrzeganie zasad klasycznej typografii, czytelność, równowagę stylów, szerokie marginesy, kontrast, prostotę, a także zintegrowanie ornamentów z treścią i funkcją książki. Aby zmiany były jednolite na wszystkich etapach produkcji, ujął je w czterostronicową instrukcję dla edytorów i składaczy.
Lata 50. i 60. przyniosły dalszy rozwój wydawnictwa. 20 kwietnia 1961 firma trafiła na giełdę, a tym samym rola Allena Lane’a została znacznie ograniczona, chociaż pozostał on na stanowisku dyrektora generalnego. Pojawiły się nowe techniki druku takie jak fotoskład i offset, które zaczęły zastępować dotychczasowe i znacznie zredukowały koszty publikacji. W maju 1960 redaktorem naczelnym wydawnictwa został Tony Godwin, który rozszerzył listę publikacji wydawanych przez Penguin i zmodernizował projekt graficzny książek. W styczniu 1961 zatrudnił , który wraz z stworzył nowy wygląd okładek Penguin. Mimo dużego sukcesu, jakim było wydanie niecenzurowanej wersji "Kochanka lady Chatterley" D.H. Lawrence’a, firma wpadła w kłopoty finansowe. Pojawiło się kilka ofert rozwiązania problemów poprzez zmiany w organizacji wydawnictwa. Było wśród nich przejęcie przez konsorcjum uniwersytetów albo połączenie z wydawnictwami Cambridge University Press i Oxford University Press, ale żadne nie doszło do skutku.
Wraz ze śmiercią sir Allena Lane’a 7 lipca 1970, dla Penguin skończyła się pewna era. 6 tygodni później, 21 sierpnia, wydawnictwo został przejęte przez Pearson PLC. W 1975 Penguin Books kupiło za 12 milionów dolarów amerykańskie wydawnictwo Viking Press, założone 50 lat wcześniej. Kolejną zmianą było przeniesienie głównego biura z Harmondsworth, w którym siedziba firmy mieściła się od 1937, do Londynu. Obecnie Penguin posiada w Londynie trzy biura wydawnicze: na Strand, Vauxhall Bridge Road i Uxbridge Road, a także trzy centra dystrybucji oraz archiwum i bibliotekę przy 1 Cole Street, Crown Park, Rushden NN10 6RZ.
Powojenna historia Penguin obfitowała w hity wydawnicze. W 1964 była nim książka "Charlie i fabryka czekolady", w 1969 "Bardzo głodna gąsienica" Erica Carle’a, w 1985 "Prosta metoda jak skutecznie rzucić palenie" Allena Carra, w 1988 "Szatańskie wersety" Salmana Rushdiego, w 2009 "Służące" Kathryn Stockett.
Obecnie "Penguin Books" jest oddziałem firmy Pearson plc – największego na świecie koncernu wydawniczego w sektorze edukacji.

</doc>
<doc id="932151" url="https://pl.wikipedia.org/wiki?curid=932151" title="Andrij Danyłko">
Andrij Danyłko



</doc>
<doc id="932152" url="https://pl.wikipedia.org/wiki?curid=932152" title="Cecily von Ziegesar">
Cecily von Ziegesar

Cecily von Ziegesar (ur. 27 czerwca 1970) – amerykańska pisarka, autorka powieści dla nastolatek. Uczęszczała do prywatnej szkoły na Manhattanie w Nowym Jorku.
Sukces komercyjny przyniosła jej wydana również w Polsce seria powieści "Plotkara" (ang. "The Gossip Girl") rozpoczęta w 2000 roku i opisująca styl życia bogatych nastolatków z Upper East Side, eleganckiej dzielnicy Nowego Jorku. W maju 2008 roku w USA wydano pierwszą części powieści („The Carlyle triplets”), której akcja toczy się w Nowym Jorku po wyjeździe głównych bohaterów do college’ów. Jej książki były natchnieniem do wyprodukowania serialu Gossip Girl.
Seria "Plotkara" trafiła w 2002 na listę bestsellerów „New York Timesa”. Jej spin-off, "Dziewczyna Super", znalazł się tam w roku 2005.
Twórczość.
Inne.
Autorka obecnie pracuje nie tylko nad powyższymi seriami, ale również nad nową serią o nazwie "The Cum Laude Series", a pierwsza książka z tej serii, "Cum Laude," została wydana 1 czerwca 2010 roku. Natomiast 10 listopada 2020 roku autorka wydała swoją najnowszą książkę, "Cobbie Hill". Ponadto pracuje też nad kolejną częścią Plotkary, ale nie "Wejścia Carlsów", tylko następnej części po "Nie zapomnij o mnie. Plotkara 11". Nadal jednak jej szczegóły nie są dopracowane, ponieważ autorka poplątała trochę historie bohaterów w "Wejściu Carlsów".

</doc>
<doc id="932154" url="https://pl.wikipedia.org/wiki?curid=932154" title="Most podnoszony w Nowej Soli">
Most podnoszony w Nowej Soli

Most nad kanałem portowym w Nowej Soli usytuowany w ciągu Alei Wolności oraz koło ulicy Portowej jest unikatowym w skali Polski i Europy mostem ruchomym z podnoszonym przęsłem. 
Historia.
Pierwsze informacje na temat mostu portowego w Nowej Soli pojawiły się krótko po lokacji miasta w 1743 roku. W miejscu obecnego mostu znajdował się drewniany most o długości około 90 metrów, prowadzący na dawną wyspę, tzw. "Mały Lasek". Dzięki poszerzeniu kanału portowego oraz szybkiemu rozwojowi portu rzecznego most został przebudowany na początku XIX. Długi, wieloprzęsłowy drewniany obiekt miał konstrukcję łukową, a jego środkowa część która znajdowała się najwyżej lustra wody służyła jako trakt wodny dla większych jednostek.
Dzięki dynamicznemu rozwojowi przemysłowemu miasta w drugiej połowie XIX wieku oraz powstaniu nowoczesnej stoczni konieczne były zmiany w budowie mostu. W 1896 roku oddano do użytku nowy most. Była to konstrukcja drewniana, wieloprzęsłowa. Środkowe przęsło mostu składało się z dwóch klap podnoszonych liniami z przeciwwagą. Projekt mostu był zaczerpnięty prawdopodobnie z mostu odrzańskiego w Nowej Soli, gdzie zastosowano dwuklapowy system podnoszenia jednego z przęseł. Pod koniec XIX stulecia most został oddany do użytku, niestety nie spełniał do końca wymagań nowoczesnego portu. Aby móc przyjmować większe jednostki władze miasta zostały zmuszone do podjęcia decyzji o budowie nowocześniejszego mostu.
Wbrew powszechnej opinii, projektantem i wykonawcą konstrukcji nie była znana z budowy mostów firma "Beuchelt &amp; Co" z Zielonej Góry. Za projekt oryginalnej konstrukcji odpowiada inżynier E. Wiesner z wrocławskiej firmy Eisenbetonbau-Gesellschaft Dittmar Wolfsohn u. Co. Z kolei wykonawcą konstrukcji stalowych była firma Augusta Klonne z Dortmundu. Po raz pierwszy ta informacja ukazała się w druku dopiero w roku 2013, w kalendarium dziejów miasta wydanym z okazji 450-lecia Nowej Soli.
Odnowiony most oddano do użytku w 1927 roku. Była to nowoczesna i nowatorska konstrukcja, która umożliwiła funkcjonowanie portu i przyjmowanie większości odrzańskich jednostek pływających. W lutym 1945 roku wycofujące się z miasta jednostki niemieckie dokonały uszkodzenia mostu. W celu przywrócenia ruchu pieszego między brzegami kanału portowego została zbudowana drewniana kładka, która pod koniec lat dziewięćdziesiątych została rozebrana. Właściwy remont mostu przeprowadzono dopiero w latach 1954–1956, kiedy to zmodernizowano układ napędowy zastępując ręczny - elektrycznym. W takim stanie most przetrwał do 1988 roku, kiedy ze względu na pogarszający się stan techniczny ruch kołowy został zamknięty i dopuszczono jedynie ruch pieszy. W 1993 roku wykonano kapitalny remont konstrukcji mostu oraz mechanizmu podnoszenia, a w 2011 miała miejsce naprawa uszkodzonej górnej belki. Obecnie jego stan techniczny jest bardzo dobry. 
W kwietniu 2012 roku most został wpisany do rejestru zabytków nr rej.: L-489/A z 25.04.2012.
Walory historyczno-techniczne mostu.
Przęsło i mechanizm podnoszenia (pierwotnie napędzany ręcznie, obecnie zaś elektrycznie). Podporami mostu są skrzynie żelbetowe posadowione poniżej lustra wody na palach drewnianych. Konstrukcję mostu stanowią dwa dźwigary stalowe o rozpiętości 12,6 metra, z jazdą dołem. Między dźwigarami znajdują się jezdnie, a po zewnętrznych stronach – chodniki dla pieszych. Na przyczółkach zamontowana została konstrukcja stalowa umożliwiająca podnoszenie mostu. Składa się ona z ram poprzecznych oraz dwóch ram podłużnych. Ramy te na wysokości rygla są na stałe ze sobą połączone i dodatkowo stężone konstrukcją stalową.

</doc>
<doc id="932155" url="https://pl.wikipedia.org/wiki?curid=932155" title="Dzwonię do Pani, Pana w bardzo nietypowej sprawie">
Dzwonię do Pani, Pana w bardzo nietypowej sprawie

Dzwonię do Pani, Pana w bardzo nietypowej sprawie – audycja nadawana w Radiu Zet w latach 1990–2011. Prowadzona przez Janusza Weissa. 
Audycja była emitowana od jesieni 1990 roku. W początkowych latach prowadzący robił telefoniczne żarty – Weiss sam wymyślał „nietypowe sprawy”. Następnie audycja nabrała charakteru interwencyjnego, a autor wykorzystywał propozycje słuchaczy. 
W latach 1990–2010 audycja pojawiała się w każdy dzień roboczy o 13:20. Od 11 września 2010 do końca czerwca 2011 emitowana była w soboty o 13:25.

</doc>
<doc id="932163" url="https://pl.wikipedia.org/wiki?curid=932163" title="Dżagan">
Dżagan



</doc>
<doc id="932165" url="https://pl.wikipedia.org/wiki?curid=932165" title="Rada Rozwoju Handlu Hongkongu">
Rada Rozwoju Handlu Hongkongu

Rada Rozwoju Handlu Hongkongu ("Hong Kong Trade Development Council", 香港貿易發展局), w skrócie: HKTDC, jest globalnym narzędziem marketingu producentów i handlowców Hongkongu. Utrzymuje 47 przedstawicielstw zagranicą, w tym 13 w ChRL.
Rada Rozwoju Handlu wspomaga poczynania firm w rozwoju ich międzynarodowych kontaktów handlowych przez działania marketingowe, kojarzenie partnerów, wywiad rynkowy i programy rozwoju małych i średnich przedsiębiorstw.
Misja.
Kreuje i ułatwia możliwości handlu międzynarodowego firmom z Hongkongu, głównie małej i średniej wielkości, oraz promuje pozytywny wizerunek Hongkongu.
Rada.
Rada Rozwoju Handlu jest zarządzana przez 19 osobową Radę składającą się z liderów biznesu i przedstawicieli instytucji rządowych.
Rada wspomaga 41 stowarzyszeń biznesu Hongkongu w 23 krajach i regionach ("Hong Kong Business Associations").
Rada utrzymuje 6 bilateralnych komitetów współpracy z Francją, Japonią, Koreą, Unią Europejską, USA i Wielką Brytanią. Prowadzi dialog z przedstawicielami prowincji i miast ChRL, oraz Tajwanu.
Siedziba w Warszawie.
Wcześniej przedstawicielstwo HKTDC w Warszawie mieściło się przy ul. Flory 9 (2001), ul. Puławskiej 12a (2004-2013), ul. Chałubińskiego 8 (-2017).

</doc>
<doc id="932167" url="https://pl.wikipedia.org/wiki?curid=932167" title="Nei Lak Shan">
Nei Lak Shan

Nei Lak Shan (chiń. 彌勒山) - szczyt o wysokości 751 m na wyspie Lantau, który jest zalokalizowany na północ od Ngong Ping, gdzie znajduje się klasztor Po Lin. Jest to siódmy pod względem wysokości szczyt w Hongkongu.
Na wzgórzu znajduje się stacja kolei linowej Ngong Ping 360.

</doc>
<doc id="932175" url="https://pl.wikipedia.org/wiki?curid=932175" title="Pic de Nakourou">
Pic de Nakourou

Pic de Nakourou (Téna Kourou) – góra w zachodnim Burkina Faso, niedaleko granicy Mali. Wznosi się na wysokość 749 m n.p.m. i jest to najwyższy szczyt kraju. Należy do Wyżyny Gwinejskiej. Z podnóża góry wypływa rzeka Wolta Czarna.

</doc>
<doc id="932176" url="https://pl.wikipedia.org/wiki?curid=932176" title="Téna Kourou">
Téna Kourou



</doc>
<doc id="932177" url="https://pl.wikipedia.org/wiki?curid=932177" title="Tena Kourou">
Tena Kourou



</doc>
<doc id="932178" url="https://pl.wikipedia.org/wiki?curid=932178" title="Nakourou">
Nakourou



</doc>
<doc id="932180" url="https://pl.wikipedia.org/wiki?curid=932180" title="Ténakourou">
Ténakourou



</doc>
<doc id="932181" url="https://pl.wikipedia.org/wiki?curid=932181" title="Tenakourou">
Tenakourou



</doc>
<doc id="932182" url="https://pl.wikipedia.org/wiki?curid=932182" title="Język more">
Język more



</doc>
<doc id="932185" url="https://pl.wikipedia.org/wiki?curid=932185" title="Mahāprajñāpāramitā Sūtra">
Mahāprajñāpāramitā Sūtra

Mahāprajñāpāramitā Sūtra (MPPS) (Prajñāpāramitā प्रज्ञा पारमिता chiń. (da) bore boluomiduo jing (大) 般若波羅蜜多 lub 般若波罗蜜多; kor. (Tae) banyak paramilta kyŏng; jap. (Dai)hannya haramita kyō; wiet. Dai) Bát-nhã-ba-la-mật-đa kinh; tyb. Shes.rab.kji.p'a.rol.tu.p'yin.pa'i.mdo; pol. Sutra wielkiej mądrości prowadzącej na drugi brzeg) – jeden z najważniejszych mahajanistycznych tekstów buddyjskich.
Tematyka.
Ze względu na rozmiary tej sutry i pewne jej cechy, można ją uważać za zbiór tekstów połączony w jedną całość.
W traktatach MPPS została wyłożona doktryna pustki (sans. śūnyata). Wraz z tym rozpoczęła się całkowicie nowa faza buddyzmu. MPPS zrewolucjonizowała buddyzm we wszystkich aspektach jego filozofii i religii właśnie przez podstawowe pojęcie śūnyaty. Osiągnięta w niej została dojrzałość i krytycyzm. Krytycyzm narodził się wraz z buddyzmem. Jednak wczesny buddyzm był na wpół krytyczny: odrzucał rzeczywistość substancji – duszę (pudgala-nairātmya), ale dogmatycznie popierał rzeczywistość dharm, oddzielnych elementów. Ta nowa faza buddyzmu odrzuciła również i rzeczywistość tych elementów (dharma-nairātmya). MPPS jest tekstem, który rości sobie prawo do objaśniania głębszych, całkowitych czy też ostatecznych nauk Buddy. Czternaście "avyakrta" (niewyrażalne) czyli tematów, na które Budda nie odpowiadał, otrzymało tu swą niezwykle znaczącą interpretację.
Traktaty MPPS odegrały olbrzymią rolę w kształtowaniu się doktryny pustki-śūnyaty u madhyamików oraz mahajany.
Ogólnym jednak celem całości sutry jest ukazanie ideału bodhisatwy w odniesieniu do prajñi, traktowanej nie jako abstrakcja, lecz jako połączenie absolutu i względności. Mówi więc ona o "doskonałości poznania", która ze wszystkich doskonałości (pāramitā) ma największe znaczenie. Funkcją traktatów jest wytworzenie świadomości tego, że wszystkie doskonałości, medytacje, ekstazy, owoce chwalebnych czynów są jedynie środkami pomocniczymi, które Budda ujawnił, aby pomóc żywym istotom w osiągnięciu ideału. Doskonałość poznania chronić ma niejako bodhisatwę przed zgubnymi skutkami chwytania się różnych idei i pojęć. 
Sutrę tę studiowali z wielką uwagą Nāgārjuna i Asanga – twórcy systemów mādhyamiki i yogacary.
Tłumaczenia.
Różne części tej sutry były tłumaczone na język chiński przez Kumarajivę i innych tłumaczy. Pierwszy przekład liczył zaledwie 8000 wersów, a cała sutra liczy przecież ponad 150,000 wersów. Kumarajiva przetłumaczył dwa rozdziały sutry, które wydano oddzielnie jako tzw. długi rozdział (dabin jing) i trzykrotnie krótszy tzw. krótki rozdział (xiaobin jing), przy czym oba stanowiły około 1/15 całości.
Za najstarszy i podstawowy tekst MPPS uchodzi Aṭasāhasrikā (nazwy części sutry pochodzą od ilości wersów), od którego rozpoczęło się rozwijanie i skracanie; rozszerzanie do Śatasāhasrikā i Pañcavimśatisāhasrikā, a skracanie do Saptaśatikā, Adhyardhaśatikā itd. aż do najkrótszej, słynnej (Maha)Prajñāpāramitāhdaya Sūtra (Sutry Serca).
Oto teksty sutry, które zostały wydane na Zachodzie. T – numer katalogowy tekstu w "Taishō shinshū daizōkyō", Tokio 1924-1934; K – numer katalogowy tekstu w "The Korean Buddhist Canon: a Descriptive Catalogue", pod red. Lewisa R. Lancastera, Berkeley 1979 r. 
T 220 (1); K 1(1).
T 220 (2); K 1(2).
T 220(3); K 1(3).
T 220(6); K 1(6). 
T 220(4)(5); K 1(4)(5). Tłum. Dharmapriya i Zhu Fonian w 382 r. T 226; K 5. Tłum. Lokakema w 179 r. w Luoyangu T 224; K 6. Tłum. Kumaradżiwa T 227; K 7. Tłum. Zhiqian w latach 223–253 w Liangzhou T 225; K 9.
T 229; T 1200. Tłum. Faxian w 991 r.
T 220(16); K 1(16). Tłum. Upaśūnya w 565 r. w Yangzhou T 231; K 8.
T 220(7); K 1(7). Tłum. Mandrasena w 503 r. T 232; K 10. Tłum. Sanghabhara pomiędzy 506 a 520 r. w klasztorze Zhengguan w Luoyangu T 233; K 11.
T 220(9); K 1(9). Tłum. Kumaradżiwa w 401 r. w Ogrodzie Xiaoyao w Chang’anie T 235; K 113. Tłum. Bodhiruci w 509 r. w Luoyangu T 236; K 14. Tłum. Paramārtha pomiędzy 558 a 569 r. w klasztorze Zhizhi w Guangzhou T 237; K 15. Tłum. Xuanzang w latach 650–655 w klasztorze Daci’en w Xijing T 220(9); K 16. Tłum. Yijing w 703 r. w klasztorze Ximing T 239; K 17. 
T 220(10); K 1(10). Tłum. Bodhiruci w 693 r. w klasztorze Dazhoudong w Dongdu T 240; K 18.
Tłum. Xuanzang w 649 r. w pałacu Cuiwei na górze Zhongnan T 251; K 20. Tłum. Kumaradżiwa pomiędzy latami 402 a 412 T 250; K 21.
Pozostałe części sutry:
T 220(6); K 1(6)
T 220(8); 1(8). Tłum. Xianggong pomiędzy 420 a 479 r. w prefekturze Hanhai T 234; K 12.
T 220(11); K 1(11) (Bushi boluomiduo fen). T 220(12); K 1(12) (Jingjie boluomiduo fen). T 220(13); K 1(13) (Anren boluomiduo fen). T 220(14); K 1(14) (Jingjin boluomiduo fen). T 220(15); K 1(15) (Jinglu boluomiduo fen).
Tłum. Kumaradżiwa w latach 402–409 w Ogrodzie Xiaoyao w Chang’anie T 245; K 19 
Sutra MMPS w katalogu Taisho znajduje się pod numerem 220, a w katalogu kanonu koreańskiego pod numerem 1.

</doc>
<doc id="932186" url="https://pl.wikipedia.org/wiki?curid=932186" title="Redemptoris Custos">
Redemptoris Custos

Redemptoris Custos − adhortacja papieża Jana Pawła II wydana w roku 1989.
Napisany z wyłącznej inicjatywy papieża dokument mówi o roli, jaką odegrał św. Józef, małżonek Maryi i opiekun Jezusa, w historii Zbawienia. Jan Paweł II podpisał go 15 sierpnia 1989. Tytuł jest odwołaniem do jednego z przymiotów małżonka Matki Bożej, o którym mówi teologia katolicka: łac. "Redemptoris Custos", tzn. opiekun (stróż) Zbawiciela. Zgodnie z nauczaniem Kościoła Józef był tylko opiekunem, przybranym ojcem Zbawiciela.
Jan Paweł II, podobnie jak to uczynili jego poprzednicy na stolicy biskupa Rzymu, Pius IX i Leon XIII, chciał w swoim nauczaniu przedstawić postać i ludzkie walory Józefa z Nazaretu, jego posłuszeństwo Bożemu wezwaniu i bezwarunkowe poświęcenie dla sprawy Odkupienia. Papież podkreślił w dokumencie, iż św. Józef jest również uważany za opiekuna całego Kościoła.
Dokument papieski składa się z wprowadzenia i sześciu rozdziałów. Pełny tytuł dokumentu:

</doc>
<doc id="932189" url="https://pl.wikipedia.org/wiki?curid=932189" title="Gmina górnicza">
Gmina górnicza

Gmina górnicza – gmina, na której terenie jest wykonywane (albo było wykonywane po 14 stycznia 1999) koncesjonowane wydobycie węgla kamiennego, na rzecz której przedsiębiorstwo górnicze jest obowiązane uiszczać opłatę eksploatacyjną lub na terenie której istnieje zakład górniczy albo część tego zakładu. 73 gminy z obszaru czterech województw mają status gminy górniczej.

</doc>
<doc id="932193" url="https://pl.wikipedia.org/wiki?curid=932193" title="Hrabstwo Baltimore">
Hrabstwo Baltimore

Hrabstwo Baltimore (ang. "Baltimore County") – hrabstwo w stanie Maryland w Stanach Zjednoczonych. Hrabstwo zajmuje powierzchnię całkowitą 1 766,45 km². Według szacunków US Census Bureau w roku 2006 hrabstwo Baltimore liczyło 787 384 mieszkańców. Siedzibą hrabstwa jest Towson.
Historia.
Dokładna data ustanowienia hrabstwa Baltimore jest nieznana, ale pierwsza wzmianka o nim pochodzi z roku 1659. Nazwa hrabstwa pochodzi od tytułu barona Baltimore w irlandzkim hrabstwie Longford, który przysługiwał pierwszym właścicielom kolonii Maryland. W 1674 roku część hrabstwa Baltimore została połączona z częścią hrabstwa Kent i zostało w ten sposób utworzone nowe hrabstwo Cecil. W 1748 roku hrabstwo Baltimore ponownie uległo zmniejszeniu, gdy z jego części i części hrabstwa Prince George’s utworzono hrabstwo Frederick. W roku 1773 hrabstwo Baltimore uległo dalszemu zmniejszeniu, gdy z jego części powstało hrabstwo Harford.
Pierwotnie miasto Baltimore stanowiło część hrabstwa Baltimore, lecz w 1851 roku zostało z niego wydzielone i obecnie stanowi odrębną jednostkę administracyjną równoważną hrabstwu.
Geografia.
Całkowita powierzchnia hrabstwa wynosi 1 766,45 km², z czego 1 550,34 km² stanowi powierzchnia lądowa, a 216,11 km² (12,2%) powierzchnia wodna. Najwyższy punkt w hrabstwie ma wysokość 146 m n.p.m., zaś najniższy punkt położony jest na poziomie morza, przy ujściu rzeki Patapsco.

</doc>
<doc id="932194" url="https://pl.wikipedia.org/wiki?curid=932194" title="Gloster E.28/39">
Gloster E.28/39

Gloster E.28/39, znany także jako Gloster Whittle, Gloster Pioneer i Gloster G.40 – brytyjski samolot doświadczalny, pierwszy brytyjski samolot o napędzie odrzutowym. Powstał w celu przetestowania nowo powstałego silnika odrzutowego W.1, zaprojektowanego przez Franka Whittle'a. Doświadczenie zdobyte przy projektowaniu tego samolotu i praktyczne dane, które przyniosły pierwsze loty, wykorzystano projektując pierwszy brytyjski operacyjny myśliwiec odrzutowy Gloster Meteor.
Samolot został zamówiony w 1939 przez brytyjskie Ministerstwo Lotnicze ("Air Ministry"), "E.28" oznacza, że był to 28 eksperymentalny samolot zamówiony przez "Air Ministry", a "39" to rok jego powstania. Generalnym konstruktorem płatowca był George Carter.
Pierwszy lot samolotu odbył się 15 maja 1941 i trwał 17 minut. W ciągu następnych miesięcy samolot odbył szereg lotów z kolejnymi udoskonalanymi wersjami silników. Drugi prototyp, napędzany silnikiem W.2/500 odbył pierwszy lot 1 marca 1943. W lotach doświadczalnych pojawiły się problemy techniczne związane z nowym rodzajem napędu. Drugi prototyp uległ katastrofie 30 lipca 1943 z powodu zakleszczenia lotek. Pierwszy prototyp latał do 1944. Po zakończeniu programu badawczego samolot został przekazany do Science Museum w Londynie.
Konstrukcja.
E.28/39 był metalowym dolnopłatem o podwoziu trójkołowym z kółkiem przednim. Wlot powietrza do silnika znajdował się w nosie samolotu, dysza wylotowa pod usterzeniem. Prototyp nie posiadał żadnego uzbrojenia, chociaż przewidziano miejsce do montażu dwóch karabinów maszynowych w każdym skrzydle.

</doc>
<doc id="932195" url="https://pl.wikipedia.org/wiki?curid=932195" title="Port lotniczy Ostrava-Mošnov">
Port lotniczy Ostrava-Mošnov



</doc>
<doc id="932196" url="https://pl.wikipedia.org/wiki?curid=932196" title="Gloster">
Gloster



</doc>
<doc id="932197" url="https://pl.wikipedia.org/wiki?curid=932197" title="Mahaprajnaparamita Sutra">
Mahaprajnaparamita Sutra



</doc>
<doc id="932198" url="https://pl.wikipedia.org/wiki?curid=932198" title="Pal Kitaibel">
Pal Kitaibel



</doc>
<doc id="932199" url="https://pl.wikipedia.org/wiki?curid=932199" title="Zuerat">
Zuerat



</doc>
<doc id="932201" url="https://pl.wikipedia.org/wiki?curid=932201" title="Francisco Gutierrez de Aguera">
Francisco Gutierrez de Aguera

Francisco Gutierrez de Aguera – hiszpański dyplomata, poseł ambasady królestwa Hiszpanii w Warszawie, w latach 20. XX wieku, wieloletni urzędnik ministerstwa spraw zagranicznych, przed 1914 r., przebywał na placówka w Konstantynopolu, Wiedniu i Hadze, gdzie pełnił funkcję generalnego konsula Hiszpanii, oraz Petersburgu, gdzie sprawował godność ambasadora.

</doc>
<doc id="932202" url="https://pl.wikipedia.org/wiki?curid=932202" title="Dongshan Liangjie">
Dongshan Liangjie

Dongshan Liangjie (chiń. 洞山良价, pinyin "Dòngshān Liángjiè", Wade-Giles "Tung-shan Liang-chieh"; kor. 동산량개 "Tongsan Lianggae"; jap. "Tōzan Ryōkan"; wiet. "Động Sơn Lương Giới"; ur. 807, zm. 869) – mistrz chan założyciel szkoły caodong.
Życiorys.
Urodził się w rodzinie Yu w Yunzhou (obecnie Gao’an) w Guaiji w prowincji Zhejiang. Jako młody chłopiec rozpoczął nowicjat w klasztorze winai. Pewnego dnia czytał Sutrę Serca i gdy przeczytał wersy "Nie ma oka, ucha, nosa, języka, ciała i umysłu" dotknął swojej twarzy i spytał nauczyciela "Mam oczy, uszy, nos, język, ciało i umysł, jak więc sutra może twierdzić, że nie ma takich rzeczy"? Ten szczery ikonoklazm Dongshana wprowadził nauczyciela w osłupienie i wykrztusił on w końcu, że ta skłonność jego umysłu lepiej będzie się rozwijać w szkole chan. Kapłan ten polecił go uczniowi wielkiego mistrza chan Mazu Daoyi – mistrzowi Wuxie Lingmo. Po 20 r.ż. został w pełni wyświęconym mnichem i rozpoczął wędrówkę po różnych ośrodkach nauczania buddyjskiej Dharmy.
Zetknął się wówczas z mistrzem chan Nanquanem (od którego otrzymał imię Dharmy) i Guishanem, który polecił go mistrzowi Yunyanowi Tanshengowi. Po spotkaniu się z nim Dongshan natychmiast zapytał "Kto może słyszeć kazania nieżywych stworzeń"? Yunyan odparł "Nieżywe stworzenia mogą je słyszeć". "Czy ty możesz je słyszeć"? spytał Dongshan. Mistrz rzekł "Jeśli je słyszę, nie możesz słyszeć mojego nauczania". "Dlaczego nie mogę go słyszeć"? zapytał Dongshan. Yunyan podniósł swój kij chan do góry i spytał "Czy słyszysz"? "Nie, nie słyszę" rzekł Dongshan. Yunyan powiedział wtedy "Czyżbyś nie znał słów sutry: 'Wody, ptaki, drzewa i lasy wszystkie medytują nad Buddą i Dharmą"'? W tym momencie Dongshan został oświecony. Napisał wtedy wiersz:
Po pewnym czasie Dongshan postanowił opuścić i tego mistrza więc ów rzekł "Po twoim odejściu będzie nam bardzo trudno się znów zobaczyć". Dongshan odparł "Będzie nam bardzo trudno nie zobaczyć się znów". Wtedy mistrz Yunyan powiedział "Musisz być bardzo ostrożny, gdy niesiesz tą wielką rzecz". Donshan zakłopotał się. Później, gdy przechodził przez wodę, zobaczył swoje odbicie i nagle zrozumiał naukę Yunyana i doświadczył wielkiego oświecenia. Napisał wiersz:
Po tym wydarzeniu Donshan praktykował dalej z wielką uwagą, co stało się później tak charakterystyczne w jego szkole chan.
Od 860 r. miał swój klasztor i był oblegany przez uczniów.
Dongshan ze swym wyróżniającym się uczniem Caoshanem Benjim założył bardzo wpływową szkołę chan caodong (od pierwszych członów ich imion), która najdłużej rywalizowała z potężną szkołą linji zanim nie została przez nią wchłonięta.
Pewnego dnia ogolił sobie głowę i nakazał uczniowi uderzyć kilka razy w dzwon. Z ostatnim uderzeniem zmarł. Uczniowie stwierdziwszy ponad wszelką wątpliwość, że ich mistrz zmarł, wszczęli taki raban opłakując nauczyciela, że Dongshan powrócił do życia, wrzasnął "Głupcy!" i spojrzał na zdumionych uczniów. "Czyż nie wiecie, że niczego nigdy nie zrozumiecie, dopóki będziecie przywiązani do ciała i umysłu"? Wszyscy milczeli więc mistrz wstał i powiedział "Robicie tak wielki hałas, że nawet nie mogę umrzeć". Ustalono, że mnisi podejmą post, który będzie trwał aż do śmierci Dongshana. Po siedmiu dniach nieprzerwanej medytacji i głodówki, gdy nauczyciel był bardziej żywy niż zazwyczaj, bliski jego uczeń spytał mistrza, czy już wie, kiedy umrze. "Jesteśmy bardzo głodni" dodał. "Dobrze" uśmiechnął się Dongshan "wobec tego umrę jutro". Następnego dnia po kąpieli siadł z uczniami do zuochan i zmarł w chwili, gdy dał uczniom ostatnie pouczenia.
Otrzymał pośmiertne imię Dashi Wuben (Wielki Mistrz Pierwotnej Świadomości), a jego pagodę nazwano Huijue (Mądrość i oświecenie).
Pojawia się w gong’anach: 43 z "Biyan lu" i 22, 49, 56, 89, 94 i 98 z "Congrong lu".
Nauki.
Charakterystyczną cechę jego nauczania obrazuje następujący dialog. Pewien urzędnik pragnął wiedzieć czy był ktoś, kto dostąpił chanu przez praktykę (dosłownie: kultywowanie, uprawianie). Dongshan odrzekł "Gdy zostaniesz wyrobnikiem, wtedy będzie ktoś, kto uprawia". Odpowiadając na to pytanie Linji prawdopodobnie by krzyknął, Huangbo zdzielił go kijem, a Zhaozhou kazał np. iść umyć miski.
Dialektyka Dongshana, później szczegółowo opracowana przez Caoshana, przedstawia jedno z ostatnich wielkich wyrażeń metafizycznej myśli chińskiej. Stworzył dla lepszego nauczania system pięciu pozycji czy też relacji pomiędzy szczególnym a powszechnym, względnym a absolutnym oraz pięciu relacji pomiędzy subiektywnym a obiektywnym (dongshan wuwei). W swoim nauczaniu często używał języka taoistycznego – cytował Zhuanzi. Nie używał okrzyków i kija ani innych "wstrząsowych" metod. W swoich wypowiedziach często używał metafor, które chociaż najpierw objawiały swą niejasność, nie zawierały rozmyślnych "niedorzeczności" mistrzów szkoły linji. W przeciwieństwie do nich, mniej także interesował się procesem przekazu, a bardziej tym, co właśnie jest przekazywane. Mistrzowie linji widzieli oświecenie jak pewną całość, a Dongshan wierzył, że jest to proces i nadchodzi stopniowo. Dlatego był zainteresowany rozpoznaniem poszczególnych etapów.
Dongshanowi przypisuje się także poemat "Baojing sanmei".
Jego nauki zostały przeniesione do Korei przez Chinch'ŏla Iŏma (869–936) i praktykowane w szkole Sumi san. Do Japonii przeniósł je (zobacz: sōtō) mistrz Eihei Dōgen Kigen (1200–1253) uczeń mistrza chan Tiantonga Rujinga
Linia przekazu Dharmy zen.
Pierwsza liczba oznacza liczbę pokoleń od Pierwszego Patriarchy chan w Indiach Mahakaśjapy.
Druga liczba oznacza liczbę pokoleń od Pierwszego Patriarchy chan w Chinach Bodhidharmy.

</doc>
<doc id="932203" url="https://pl.wikipedia.org/wiki?curid=932203" title="Narva-Joesuu">
Narva-Joesuu



</doc>
<doc id="932204" url="https://pl.wikipedia.org/wiki?curid=932204" title="Hincesti">
Hincesti



</doc>
<doc id="932205" url="https://pl.wikipedia.org/wiki?curid=932205" title="Kotowsk">
Kotowsk



</doc>
<doc id="932211" url="https://pl.wikipedia.org/wiki?curid=932211" title="Mikko Leppilampi">
Mikko Leppilampi

Mikko Leppilampi (ur. 22 września 1978, Pälkäne) – fiński piosenkarz i aktor. Na rozdaniu nagród filmowych dostał tytuł "najlepszy aktor w 2004 roku ". Obecnie pracuje w fińskiej telewizji i teatrze. W 2006 roku Mikko wydał swój pierwszy solowy album.
Mikko jest żonaty, ma córkę Lilię.
W roku 2007 prowadził u boku Jaany Pelkonen półfinał i finał Konkursu Piosenki Eurowizji.

</doc>
<doc id="932213" url="https://pl.wikipedia.org/wiki?curid=932213" title="Leszek Rostwo-Suski">
Leszek Rostwo-Suski

Leszek Rostwo-Suski ps. "Raja" (ur. 15 kwietnia 1930 we Włostowie, zm. 19 kwietnia 2007 w Krakowie) – polski chemik, profesor doktor habilitowany nauk chemicznych. Specjalizował się w dziedzinie termodynamiki i elektrochemii soli stopionych, oraz wysokotemperaturowych ogniw paliwowych. Autor wielu prac naukowych. Jako szermierz reprezentował Polskę na Igrzyskach Olimpijskich w Helsinkach w 1952 r. oraz na mistrzostwach świata.
Życiorys.
Urodził się w rodzinie Kazimierza, pułkownika Wojska Polskiego, i Heleny z Dąbrowskich. W czasie II wojny światowej od 1943 r. harcerz Szarych Szeregów, uczestnik powstania warszawskiego.
Absolwent z 1952 r. Wydziału Matematyczno-Przyrodniczego UJ. W 1953 r. zdobył brązowy medal na Mistrzostwach Świata w Brukseli. W latach 1956-2007 pracownik Instytutu Chemii Fizycznej PAN. Doktoryzował się pod kierunkiem prof. Michała Śmiałowskiego na podstawie rozprawy "Badania mechanizmu elektrolitycznego wydzielania sodu ze stopionych kapieli NaCl-CaCl2" uzyskując stopień doktora nauk technicznych, nadany przez Wydział Metalurgiczny AGH dnia 30 stycznia 1958. Habilitował się 13 czerwca 1966 w Instytucie Chemii Fizycznej PAN Warszawie na podstawie pracy "O katodowej redukcji stopionego chlorku sodu w niestacjonarnych warunkach galwano-statycznych", od 1974 r., jako profesor. W 1967 r. stworzył w Krakowie w ramach Instytutu, Samodzielną Pracownię Soli Stopionych, której był kierownikiem. W 2004 r. pracownię przekształcono w Zakład Elektrochemicznego Utleniania Paliw Gazowych. W 1993 r. został wyróżniony medalem Kalos Kagathos przyznawanym osobom, które po osiągnięciu wybitnych sukcesów sportowych dokonały wiele w pracy zawodowej. Ojciec Piotra (1962-2010), absolwenta historii i muzykologii Uniwersytetu Jagiellońskiego.
Pochowany 26 kwietnia 2007 r. na Cmentarzu Rakowickim w Krakowie (część wojskowa przy ul. Prandoty, kwatera 8 WOJ-12-16).

</doc>
<doc id="932214" url="https://pl.wikipedia.org/wiki?curid=932214" title="Nagroda Państwowa ZSRR">
Nagroda Państwowa ZSRR

Nagroda Państwowa ZSRR (ros. Государственная премия СССР) – funkcjonująca w Związku Socjalistycznych Republik Radzieckich najwyższa nagroda, przyznawana za wybitne osiągnięcia w dziedzinie nauki i techniki oraz sztuki i literatury.
Wprowadzona została w 1966 r. niejako w miejsce Nagrody Stalinowskiej, istniejącej w latach 1940–1954 (nagrody te przyznawano w latach 1941–1952). Pierwsze przyznanie Nagród Państwowych ZSRR miało miejsce w 1967 r. W ramach destalinizacji nazwę Nagroda Państwowa ZSRR stosowano także w kontekście historycznym w miejsce nazwy "Nagroda Stalinowska". Nowej nazwy dla dawnej nagrody używano w mediach czy publikacjach historycznych, wymieniano także przyznane dyplomy i medale, jakie otrzymali laureaci Nagrody Stalinowskiej, dlatego mimo że sama Nagroda Państwowa wprowadzona została w 1966 r., jej nazwa (oraz laureaci) pojawiają się także w odniesieniu do wcześniejszego okresu.
Laureaci Nagrody Państwowej ZSRR w dziedzinie nauki i techniki.
1967
1968
1970
1971
1974
1975
1977
1980
1982
1983
1984
1989

</doc>
<doc id="932218" url="https://pl.wikipedia.org/wiki?curid=932218" title="VectorWorks">
VectorWorks

VectorWorks jest w pełni trójwymiarowym programem CAD rozwijanym przez firmę Nemetschek North America.

</doc>
<doc id="932219" url="https://pl.wikipedia.org/wiki?curid=932219" title="Programista gier komputerowych">
Programista gier komputerowych

Programista gier komputerowych – inżynier oprogramowania tworzący gry komputerowe lub podobne programy.
Historia.
W początkach gier komputerowych, programista gier był jednocześnie projektantem oraz artystą. Było to spowodowane małą liczbą specjalistów z dziedziny tworzenia gier oraz prostą konstrukcją ówczesnych komputerów dzięki czemu gry od samego początku do końca mogły być tworzone przez pojedyncze osoby. Gry wtedy były dość proste, a artystyczne wizualizacje na komputerze były ograniczane przez niewielkie możliwości komputerów.
Później, gdy domowe komputery stawały się coraz lepsze, twórcy gier mogli puścić wodze wyobraźni i pozwolić sobie na bardziej szczegółową grafikę (gry 2D zaczęły przechodzić w świat 3D), bardziej skomplikowaną fabułę gier czy użycie nowych bardziej skomplikowanych elementów takich jak symulacji fizyki czy sztucznej inteligencji.
Wraz ze wzrostem złożoności gier i ilości wymaganej pracy, pojawiło się zapotrzebowanie na programistów którzy specjalizują się w wąskich dziedzinach. Stąd, produkcja gier stała się zespołowa. Teraz, tylko małe gry są tworzone przez jednego człowieka.
Specjalizacje programistów.
We współczesnej grze komputerowej można znaleźć wiele specjalizowanych zagadnień takich jak zaawansowana symulacja fizyki, sztuczna inteligencja, grafika trójwymiarowa, trójwymiarowy dźwięk, obsługa baz danych itp. Przy tworzeniu bardziej zaawansowanych gier, zatrudnianych jest od kilku do kilkunastu programistów zajmujących się każdą z tych dziedzin.
Programista fizyki.
Ten człowiek zajmuje się symulacją fizyki w szeroko pojętym znaczeniu. Od jego umiejętności zależy jak bardzo naturalnie obiekty zachowują się w grze. Symulacja fizyki odpowiada za to czy obiekty zderzają się ze sobą, odbijają się od siebie, rozpadają na mniejsze kawałki itd. Najwięcej przykładów zastosowań symulacji fizyki widać w grach wyścigowych, strzelaninach itp.
Niektórzy programiści fizyki współpracują także przy tworzeniu części fizycznej silnika gry. W innych przypadkach – gdy silnik gry nie ma modułu fizycznego – programista fizyki oblicza zależności fizyczne „ręcznie” lub załącza jeden z dostępnych modułów w internecie (np. Newton).
Kartą rozszerzeń do sprzętowego przyspieszania obliczeń fizycznych była Ageia PhysX, której możliwości zostały później zaimplementowane w kartach graficznych korzystających z silnika fizyki o tej samej nazwie.
Programista sztucznej inteligencji.
Programista AI zajmuje się programowaniem wszystkich mechanizmów sztucznej inteligencji (o ile nie wyręcza go w tym silnik gry). W pojęciu mechanizmów sztucznej inteligencji w grze są wszelkie algorytmy wyszukujące drogi (np. gdy wskażemy w grze miejsce, do którego ma dotrzeć jednostka) oraz taktyki przeciwników w trybie gry jednoosobowej.
Głównym zajęciem programistów sztucznej inteligencji jest wyposażenie komputera w sztuczną inteligencję, a więc sprawienie pojawienia się złudzenia grania z przeciwnikiem z „krwi i kości”. Często AI w grach jest oprogramowana za pomocą specjalnych skryptów, do których ma dostęp każdy gracz i które może zawsze zmieniać.
Światową sławę z powodu (także) programistów sztucznej inteligencji zdobyło studio Crytek, które zadziwiło wszystkich algorytmami AI w grze "Far Cry". Również w serii "Civilization" po wielu latach programistom udało się stworzyć dobry skrypt AI komputera.
Programista grafiki.
Dawniej tak tytułował się człowiek specjalizujący się w algorytmach wyświetlania grafiki i ich optymalizacjach. Gdy komputery się rozwinęły, pojawiła się grafika 3D i większość programistów grafiki stało się właśnie programistami grafiki 3D obsługującymi różne renderery i inne tego typu rzeczy.
Programista grafiki 3D musi znać w zaawansowanym stopniu matematykę, a więc wektory, macierze, kwaterniony, wyrażenia algebraiczne potrzebne do grafiki itp.
Programista dźwięku.
Programiści dźwięku są obecni w zespołach deweloperskich już od czasów pierwszych gier np. "Ponga". Prawie wszystkie gry posiadają muzykę i/lub dźwięki.
Niektóre gry używają zaawansowanej mechaniki (np. dźwięk 3D), lub inne, proste dźwięki. Ciekawymi mechanizmami jest także włączanie muzyki grozy, gdy bohater będzie w niebezpieczeństwie, lub wesołej muzyczki, gdy będzie z kimś rozmawiał – lecz to wymaga już współpracy programistów gry oraz programistów dźwięku.
Programiści dźwięku mają szeroki wybór, bo wybierają między aż czterema bibliotekami: OpenAL, FMOD, BASS i DirectSound. Każda z nich ma inną strukturę, jedna lepiej się nadaje do pewnych zastosowań, lecz do innych już nie. Po prostu wybór zależy od ogólnego charakteru gry.
Programista mechaniki gry.
Programista ten zajmuje się mechaniką gry odpowiadającą za przebieg rozgrywki.
Programista interfejsu.
Ten człowiek zajmuje się interfejsem użytkownika, czyli projektem menu, reakcjami na wciśnięte klawisze, ruch myszki w danym kierunku i inne. Najwięcej programistów interfejsów zajmuje się grafiką 2D. Dość często interfejs użytkownika jest oprogramowany właśnie za pomocą języka skryptowego.
Programista sieci.
Programista sieci coraz częściej gości w zespołach z powodu coraz większej liczby gier z trybem gry wieloosobowej. Taki programista pisze cały kod wysyłania i odbierania danych przez serwer za pomocą sieci LAN lub internetu. Jego zadaniem jest także zoptymalizowanie algorytmów, tak aby nie wystąpiły przerwania w połączeniach (lagi) czy zbytnie spowolnienie gry.
Programista narzędzi.
Osoba tworzy programy, które używane są do takich zadań jak pisanie skryptów, import/konwersja zasobów graficznych, tworzenie efektów specjalnych czy budowanie całych poziomów.
Niektóre narzędzia dodawane są do pełnej wersji gry, ale większość pozostaje jedynie w wewnętrznym użytku firmy. Od ich jakości zależy komfort pracy pozostałych członków zespołu.
Programista portowania.
Portowanie to inaczej przenoszenie gry na inną platformę, a więc tacy programiści zajmują się przenoszeniem gier, np. z konsoli na PC czy z Windowsa na Linuksa. Głównym jego zadaniem jest skonwertowanie i dostosowanie całego kodu dla nowego miejsca działania gry. Czasem, programiści portowania muszą napisać praktycznie od nowa grę – np. gdy gra portowana jest na komórkę.

</doc>
<doc id="932223" url="https://pl.wikipedia.org/wiki?curid=932223" title="Karl von Stürgkh">
Karl von Stürgkh



</doc>
<doc id="932226" url="https://pl.wikipedia.org/wiki?curid=932226" title="Vectorworks">
Vectorworks



</doc>
<doc id="932230" url="https://pl.wikipedia.org/wiki?curid=932230" title="Wsiewołod Petriw">
Wsiewołod Petriw



</doc>
<doc id="932231" url="https://pl.wikipedia.org/wiki?curid=932231" title="Pico del Teide">
Pico del Teide



</doc>
<doc id="932232" url="https://pl.wikipedia.org/wiki?curid=932232" title="Bluey Wilkinson">
Bluey Wilkinson

Bluey Wilkinson, właśc. Arthur George Wilkinson (ur. 27 sierpnia 1911 w Millthorpe, zm. 27 lipca 1940 w Sydney) – australijski żużlowiec.
Kariera sportowa.
Należy do wybitnych w historii australijskiego żużla. Dwukrotny finalista IMŚ, indywidualny mistrz świata z 1938. Czterokrotny mistrz Australii oraz dwukrotny stanowy mistrz.
Starty w lidze.
Liga brytyjska
Osiągnięcia.
Indywidualne mistrzostwa świata
Indywidualne mistrzostwa Australii
Śmierć.
Zginął tragiczne w wypadku drogowym na jednej z ulic w Sydney.

</doc>
<doc id="932236" url="https://pl.wikipedia.org/wiki?curid=932236" title="Kazlų Rūda">
Kazlų Rūda



</doc>
<doc id="932240" url="https://pl.wikipedia.org/wiki?curid=932240" title="Albrecht Fryderyk Habsburg">
Albrecht Fryderyk Habsburg

Albrecht Fryderyk Rudolf () (ur. 3 sierpnia 1817 w Wiedniu, zm. 18 lutego 1895 w Arco) – austriacki arcyksiążę, książę cieszyński, marszałek polny cesarskiej i królewskiej Armii oraz armii rosyjskiej i pruskiej.
Życiorys.
Albrecht był najstarszym synem arcyksięcia Karola, zwycięzcy spod Aspern i jego małżonki Henrietty Nassau-Weilburg. Jako dowódca wojsk w Dolnej i Górnej Austrii oraz Salzburgu brał udział w walkach w okresie Wiosny Ludów. Następnie w latach 1851-1860 był gubernatorem Węgier.
4 kwietnia 1863 został mianowany na stopień marszałka polnego. 3 lipca 1874 otrzymał tytuł marszałka polnego Armii Imperium Rosyjskiego, a 27 września 1893 także tytuł generała marszałka polnego Armii Cesarstwa Niemieckiego.
W 1866 roku został mianowany dowódcą wojsk cesarskich na froncie włoskim, gdzie odniósł zwycięstwo pod Custozą. To ostatnie wielkie zwycięstwo w dziejach monarchii habsburskiej okryło go chwałą.
Marszałek Albrecht był szefem:
Po śmierci, jego imię otrzymał „na wieczne czasy” wspomniany Węgierski Pułk Piechoty Nr 44 i Pułk Haubic Polowych Nr 5 oraz Galicyjsko-Bukowiński Pułk Dragonów Nr 9.
Od 1847 roku był księciem cieszyńskim. Jako taki popierał rozwój przemysłu (m.in. hut w Ustroniu i Trzyńcu oraz tartaków parowych i wodnych w Cieszynie i Jabłonkowie). Wsparł także budowę szpitala w Cieszynie oraz kościoła ewangelickiego w Trzyńcu. W połowie XIX w. stał się właścicielem d. dworu starostów lipnickich w Lipniku, który z jego inicjatywy został przekształcony w późnoklasycystyczny pałac z zespołem parkowym. Z jego inicjatywy w 1856 r. powstał także w Żywcu istniejący do dziś browar. W 1878 roku odkupił od rodziny Saint Genois d'Anneaucourt dobra dawnej królewszczyzny lanckorońskiej.
Celem sprowadzenia jego zwłok po śmierci Towarzystwo Pogrzebowe w Wiedniu zamówiło pogrzebowy wagon salonowy, które wykonało Pierwsze Galicyjskie Towarzystwo Akcyjne Budowy Wagonów i Maszyn w Sanoku. Został pochowany w Wiedniu. Jego pomnik znajduje się koło muzeum Albertina.
Ordery i dznaczenia.
Źródło:
Małżeństwo i dzieci.
Jego żoną była Hildegarda Bawarska (1825–1864), księżniczka Bawarii, z którą miał troje dzieci:

</doc>
<doc id="932246" url="https://pl.wikipedia.org/wiki?curid=932246" title="Panemunė">
Panemunė



</doc>
<doc id="932249" url="https://pl.wikipedia.org/wiki?curid=932249" title="Dżandżawidzi">
Dżandżawidzi

Dżandżawidzi (ang. - "Janjaweed", arab. - جنجويد = "Dżandżawīd") – zbrojne milicje muzułmańskie, działające w Darfurze, zachodnim Sudanie i we wschodnim Czadzie. 
W ich skład najczęściej wchodzą arabskojęzyczne ludy afrykańskie (tzw. czarni Arabowie). Dżandżawidzi są oskarżani o masakry na ludności chrześcijańskiej w południowym Sudanie, ocenia się, że mogli doprowadzić do śmierci nawet 200 tys. osób. Oprócz zwykłych morderstw, ich łupem pada również dobytek ofiar, osiedla są często palone, a bydło grabione. Przywódcy dżandżawidów twierdzą, że zbroi ich i szkoli rząd sudański, on też prawdopodobnie wydaje dyspozycje co do działań podejmowanych na południu.

</doc>
<doc id="932250" url="https://pl.wikipedia.org/wiki?curid=932250" title="Seda">
Seda



</doc>
<doc id="932252" url="https://pl.wikipedia.org/wiki?curid=932252" title="Aub Lawson">
Aub Lawson

Aubrey „Aub” Lawson (ur. 5 kwietnia 1914 w Warialda, zm. 20 stycznia 1977) – australijski żużlowiec.
Kariera sportowa.
Przez 26 lat jeździł na torze żużlowym. W finałach IMŚ startował dziewięć razy. W 1958 r. zdobył brązowy medal, w wieku 43 lat. Zdobył dziesięć złotych medali indywidualnych mistrzostw Australii w różnych klasach, w latach 1949 (trzykrotnie), 1950, 1952, 1953 (dwukrotnie), 1954 (dwukrotnie) oraz 1955. Startował w lidze brytyjskiej w barwach klubów z Wembley, Middlesbrough, West Ham i Norwich.

</doc>
<doc id="932255" url="https://pl.wikipedia.org/wiki?curid=932255" title="MPx220">
MPx220



</doc>
<doc id="932258" url="https://pl.wikipedia.org/wiki?curid=932258" title="Jouko Törmänen">
Jouko Törmänen

Jouko Sihveri Törmänen (ur. 10 kwietnia 1954 w Rovaniemi, zm. 3 stycznia 2015 tamże) – fiński skoczek narciarski, reprezentant klubu Ounasvaaran Hiihtoseura, mistrz olimpijski z 1980.
Kariera.
Jego debiutem na dużej imprezie międzynarodowej był występ na mistrzostwach świata w Falun w 1974, gdzie zajął piąte miejsce na normalnej skoczni. W 1976 podczas igrzysk olimpijskich w Innsbrucku zajął 14. miejsce na normalnej skoczni, a na dużym obiekcie był dziesiąty. W indywidualnych startach na mistrzostwach świata Lahti zajął szóste miejsce na dużej skoczni oraz piętnaste na średniej skoczni. Na tych samych mistrzostwach wspólnie z Jarim Puikkonenem, Penttim Kokkonenem i Tapio Räisänenem zajął drugie miejsce w nieoficjalnym konkursie drużynowym. W tym samym sezonie zajął dziewiąte miejsce w klasyfikacji generalnej 26. Turnieju Czterech Skoczni; był to najlepszy wynik Törmänena w historii jego startów w TCS.
Największy sukces w karierze odniósł na igrzyskach w Lake Placid w 1980, gdzie zdobył złoty medal na dużej skoczni. Na tych samych igrzyskach zajął 8. miejsce na skoczni normalnej. Startował także podczas mistrzostw świata w Oslo, gdzie zajął 22. na skoczni normalnej. Najlepsze wyniki w Pucharze Świata osiągnął w sezonie 1979/1980, kiedy to zajął 19. miejsce w klasyfikacji generalnej.
W latach 1976, 1977, 1979 i 1980 zdobywał mistrzostwo Finlandii na średniej skoczni. Od 1988 był członkiem zarządu Fińskiej Federacji Narciarskiej. W 1992 został przewodniczącym Komitetu Skoków Narciarskich i Kombinacji Norweskiej, a w latach 1993–2002 był wiceprezydentem Fińskiej Federacji Narciarskiej. W 2004 został prezesem Komitetu Skoków Narciarskich FIS.

</doc>
<doc id="932262" url="https://pl.wikipedia.org/wiki?curid=932262" title="Arcyksiążę Albrecht Habsburg">
Arcyksiążę Albrecht Habsburg



</doc>
<doc id="932265" url="https://pl.wikipedia.org/wiki?curid=932265" title="Varėna">
Varėna



</doc>
<doc id="932270" url="https://pl.wikipedia.org/wiki?curid=932270" title="Bitwa pod Custozzą">
Bitwa pod Custozzą



</doc>
<doc id="932272" url="https://pl.wikipedia.org/wiki?curid=932272" title="Armenia Inferior">
Armenia Inferior

 
Armenia Inferior ("Armenia Mniejsza/Mała") – kraina historyczna położona w północno-wschodniej Azji Mniejszej na wschód od Pontu, bogata w rudy metali
. Pierwotnie integralna część starożytnej Armenii, w wyniku upadku imperium Persji po podbojach Aleksandra Macedońskiego, na dwa stulecia niezależne państwo, które zdołało rozszerzyć swe granice po wybrzeża Morza Czarnego. Pod koniec II w. p.n.e. została opanowana przez króla Pontu Mitrydatesa VI, a po jego porażce w wojnach z republiką rzymską znalazła się w strefie wpływów rzymskich. Nazwana "Armenia Inferior" dla odróżnienia od Wielkiej Armenii ("Armenia Maior").

</doc>
<doc id="932276" url="https://pl.wikipedia.org/wiki?curid=932276" title="Bitwa pod Custozzą (1848)">
Bitwa pod Custozzą (1848)



</doc>
<doc id="932282" url="https://pl.wikipedia.org/wiki?curid=932282" title="Aya rl">
Aya rl



</doc>
<doc id="932284" url="https://pl.wikipedia.org/wiki?curid=932284" title="Tizona">
Tizona

Tizona – miecz Cyda, kastylijskiego rycerza i bohatera, który walczył z Maurami w Hiszpanii.
Obecnie jest on najbardziej czczoną relikwią Hiszpanów, znajduje się w Museo del Ejército (Muzeum Wojska) w Madrycie.
Tizona była jednym z mieczy El Cyda (inny zwał się Colada). Hiszpański bohater zdobył go w walce z wodzem Maurów zwanym Malik Bucar. Później podarował go jako prezent ślubny swemu zięciowi, ale wkrótce, w związku ze złym traktowaniem jego córki przez jej męża, miecz został odebrany i trafił do siostrzeńca (bratanka?) Cyda Pedro Bermudeza. 
Tizona ma 103 cm długości i waży 1.1 kg. Prawdopodobnie została wykuta w Kordobie, mimo że klinga zawiera dość dużo stali damasceńskiej.
Na klindze znajdują się dwie inskrypcje:
W inskrypcjach litery "U" podobne są do współczesnych "X."

</doc>
<doc id="932288" url="https://pl.wikipedia.org/wiki?curid=932288" title="Zuleyka">
Zuleyka



</doc>
<doc id="932290" url="https://pl.wikipedia.org/wiki?curid=932290" title="Jan Smuts">
Jan Smuts

Jan Christiaan Smuts (ur. 24 maja 1870 w Bovenplaats w prowincji Cape Colony, zm. 11 września 1950 w Irene w prowincji Transwal) – południowoafrykański polityk, filozof i wojskowy. Premier Związku Południowej Afryki w latach 1919–1924 oraz 1939–1948. W czasie I i II wojny światowej służył w Armii Brytyjskiej w stopniu marszałka polnego. Jako jedyny uczestniczył w podpisaniu obydwu traktatów kończących I i II wojnę światową.
Wczesne lata życia.
Smuts urodził się na rodzinnej farmie Bovenplaats, niedaleko Malmesbury. Był drugim synem Jacobusa i Cathariny Smutsów. Pochodził z bogatej, tradycyjnej rodziny afrykanerskiej, zajmującej się rolnictwem. Miał trzech braci i dwie siostry. Kiedy miał sześć lat, jego rodzina przeprowadziła się z Bovenplaats do nowej farmy Klipfontein, oddalonej o 19 km. Spędził na niej dzieciństwo.
W 1882 zmarł jego starszy brat, Michiel. Jan, teraz najstarszy syn, został wysłany na naukę do Riebeek West. Był bardzo dobrym uczniem. Jego nauczyciel, T. C. Stoffberg, opisał go jako „jednego najbystrzejszych uczniów, jakiego kiedykolwiek uczył, oraz jednego z najciężej pracujących chłopców, jakiego kiedykolwiek spotkał”. W 1885 zdał egzaminy końcowe.
W 1886 rozpoczął naukę w Victoria College w Stellenbosch. W 1891 ukończył uczelnię z dyplomami pierwszej klasy, z literatury i fizyki. Następnie uzyskał stypendium Ebdena i wyjechał do Europy, aby studiować prawo w Christ’s College na Uniwersytecie w Cambridge. Studia ukończył w 1893, uzyskując wcześniej wiele nagród akademickich. W 1894 rozpoczął praktykę adwokacką w Middle Temple. W czerwcu 1895 Smuts wrócił do Kolonii Przylądkowej.
Po powrocie do Południowej Afryki rozpoczął praktykę prawniczą w Kapsztadzie. Z biegiem czasu coraz bardziej poświęcał się polityce. Swoją karierę w tym zakresie rozpoczął od zapisania się do Afrikaner Bond. Pisał również artykuły do gazety „Cape Times”. W 1895 został doradcą prawnym słynnego brytyjskiego przedsiębiorcy – Cecila Rhodesa. Po rajdzie Jamesona w 1896 zerwał kontakty z Rhodesem i na pewien czas zrezygnował z działalności politycznej. W sierpniu tego roku przeniósł się do Johannesburga. Wkrótce znowu się przeprowadził, tym razem do Pretorii. W kwietniu 1897 poślubił Isie Krige, którą poznał podczas studiów w Victoria College.
W tym czasie Smuts (wcześniej stronnik Rhodesa) dał się poznać jako wielki przeciwnik kolonializmu brytyjskiego i zwolennik burskiego prezydenta Transwalu, Paula Krugera. W 1898, kiedy Kruger zdymisjonował Najwyższego Sędziego Transwalu, Johna Gilberta Kotzégo, Smuts opracował tezy prawne uzasadniające decyzję prezydenta. Otrzymał za to stanowisko prokuratora krajowego Transwalu.
W 1899 Smuts był członkiem burskiej delegacji na konferencję w Bloemfontein, na której odrzucono ultimatum brytyjskiego gubernatora Kolonii Przylądkowej Alfreda Milnera, co doprowadziło do wybuchu II wojny burskiej.
Wojska burskie zaatakowały Kolonię Przylądkową 11 października 1899. W początkowym okresie wojny Smuts odpowiadał w rządzie burskim za propagandę, logistykę oraz komunikację z generałami i dyplomatami. Po wkroczeniu Brytyjczyków do Transwalu nadzorował ewakuację rezerw złota z Pretorii. Następnie dowodził oddziałem partyzanckim. W latach 1901–1902 dowodził rajdem burskim w głąb Kolonii Przylądkowej. W 1902 brał udział w negocjacjach pokojowych kończących wojnę.
Kariera w brytyjskiej Afryce Południowej.
Po zakończeniu wojny Smuts powrócił do pracy w zawodzie prawnika. W styczniu 1905 został jednym z założycieli Partii Ludowej, która miała reprezentować interesy Afrykanerów, których gubernator Milner pozbawił możliwości piastowania urzędów państwowych. Liderem partii został generał Louis Botha, a Smuts – jego zastępcą. W maju tego roku nowym gubernatorem Kolonii Przylądkowej został bardziej ugodowy niż Milner lord Selborne. W tym czasie w Londynie Botha i Smuts zdołali uzyskać poparcie Partii Liberalnej dla własnej Partii Ludowej. Kiedy w grudniu tego roku liberałowie sformowali rząd, liderom Partii Ludowej udało się uzyskać poparcie rządu dla idei nadania Transwalowi autonomii w ramach brytyjskiej Afryki Południowej.
Wybory do parlamentu Transwalu odbyły się w grudniu 1906. Smuts uzyskał mandat z okręgu Wonderboom. W wyborach tych Partia Ludowa odniosła prztłaczające zwycięstwo i Louis Botha stanął na czele rządu. Smuts objął teki ministra kolonii i edukacji. Jako minister edukacji walczył z Holenderskim Kościołem Reformowanym, który domagał się nauczania w szkołach zgodnego z kalwinizmem. Brał również udział w negocjacjach, które w 1910 doprowadziły do powstania Związku Południowej Afryki.
Pierwszym premierem Związku został Louis Botha. Smuts objął w jego rządzie stanowiska ministra spraw wewnętrznych, ministra kopalń i ministra obrony. W 1912 przestał być ministrem spraw wewnętrznych, został za to ministrem finansów. Działalność Smutsa i łączenie przezeń licznych urzędów były krytykowane przez wielu członków jego partii. W 1913 trzech z nich – Barry Hertzog, Martinus Theunis Steyn i Christiaan Rudolf de Wet – zażądało od Bothy i Smutsa rezygnacji. Nie uzyskali jednak poparcia wystarczającej liczby członków Partii Południowoafrykańskiej, wobec tego opuścili ugrupowanie i założyli Partię Narodową.
W 1914 strajk na kolei przekształcił się w strajk generalny, co zmusiło Smutsa do wprowadzenia stanu wojennego. Bez procesu doprowadził do wydalenia liderów związkowych i uzyskał od parlamentu zwolnienie go od wszelkiej odpowiedzialności za podjęte działania. Wywołało to niezadowolenie w szeregach Partii Narodowej. W październiku część Afrykanerów pod wodzą podpułkownika Manie’ego Maritza zbuntowała się przeciwko rządowi. Siły rządowe szybko stłumiły rebelię.
Podczas I wojny światowej Smuts formował Siły Zbrojne Południowej Afryki. Następnie armia południowoafrykańska pod jego dowództwem zajęła słabo bronioną Niemiecką Afrykę Południowo-Zachodnią, a później toczyła długotrwałe walki z kolonialnymi wojskami cesarskimi w Niemieckiej Afryce Wschodniej. W latach 1917–1919 Smuts był członkiem brytyjskiego gabinetu wojennego Davida Lloyda George’a i znacząco przyczynił się do utworzenia RAF. Brał udział w Paryskiej konferencji pokojowej w 1919. Doprowadził do powołania Ligi Narodów, której działalność opierała się w dużym stopniu na jego pomysłach.
Premier Związku Południowej Afryki.
Po zakończeniu konferencji pokojowej Smuts powrócił do Południowej Afryki. Po śmierci Bothy w 1919 zastąpił go na stanowisku premiera. Urząd sprawował do 1924, kiedy to kierowana przez niego Partia Południowoafrykańska przegrała w wyborach z Partią Narodową.
Po tej przegranej poświęcił się swoim zainteresowaniom przyrodoznawstwem, m.in. napisał i wydał książkę
"" (1927), która zyskała uznanie i była wielokrotnie cytowana.
W 1933 został wicepremierem w rządzie koalicyjnym Barry’ego Hertzoga.
Po wybuchu II wojny światowej ponownie został premierem rządu. W 1941 otrzymał stopień marszałka polnego i wszedł w skład rady wojennej, kierowanej przez Winstona Churchilla. W maju 1945 reprezentował Południową Afrykę na konferencji założycielskiej ONZ. Jego dziełem jest preambuła Karty Narodów Zjednoczonych. Opowiadał się za zmianą charakteru stosunków pomiędzy Wielką Brytanią a jej koloniami w ramach Wspólnoty Narodów.

</doc>
<doc id="932294" url="https://pl.wikipedia.org/wiki?curid=932294" title="Wojska radiotechniczne">
Wojska radiotechniczne

Wojska radiotechniczne – rodzaj wojsk przeznaczony do prowadzenia rozpoznania radiolokacyjnego i powiadamiania o środkach napadu powietrznego nieprzyjaciela oraz zabezpieczania działań bojowych wojsk rakietowych, artylerii przeciwlotniczej, lotnictwa myśliwskiego, oddziałów przeciwdziałania radioelektronicznego.
Charakterystyka.
Rozwój tego rodzaju wojsk nastąpił w czasie II wojny światowej i w latach powojennych. Współczesne wojska radiotechniczne wykrywają oraz śledzą pilotowane i bezpilotowe środki napadu powietrznego, których powierzchnia skutecznego odbijania fal elektromagnetycznych jest bardzo mała, zdolne są do obserwowania dużej liczby działających jednocześnie obiektów powietrznych, wykonujących lot od wysokości bardzo małych do stratosferycznych.
Wyposażone są w sprzęt radiolokacyjny oraz sprzężone z nim urządzenia zabezpieczające zautomatyzowany proces dowodzenia. Zorganizowany system wykrywania, rozpoznania i przetwarzania informacji pozwała zobrazować sytuację powietrzna w danym rejonie oraz na dalekich podejściach. Umożliwia automatyczne naprowadzanie samolotów myśliwskich i rakiet przeciwlotniczych na obiekty powietrzne.
15 października obchodzone jest Święto Wojsk Radiotechnicznych.
W Wojsku Polskim wojska radiotechniczne jako rodzaj wojsk w Wojskach Obrony Powietrznej Kraju ukształtowały się w latach pięćdziesiątych.
Wojska radiotechniczne Sił Powietrznych.
Począwszy od lat 90. XX w. polskie wojska radiotechniczne przeszły gruntowną reorganizację. Rozformowano między innymi 1. i 2 Brygadę Radiotechniczną oraz dziewięć batalionów radiotechnicznych i dwadzieścia cztery kompanie radiotechniczne. Od 2009 Wojska Radiotechniczne SP składają się z jednej brygady w składzie czterech batalionów radiotechnicznych. Bataliony radiotechniczne posiadają w swojej strukturze organizacyjnej kompanie radiotechniczne i posterunki radiolokacyjne, w tym dalekiego zasięgu typu BACKBONE. Pododdziały radiotechniczne, na bazie których rozwinięte są posterunki radiolokacyjne, pracujące w narodowym systemie obrony powietrznej, tworzą ugrupowanie bojowe wojsk radiotechnicznych. W strukturze niektórych kompanii radiotechnicznych znajdują się stacje radiolokacyjne typu AVIA, przeznaczone do radiolokacyjnej kontroli rejonu lotnisk.
Polskie wojska radiotechniczne eksploatują między innymi urządzenia typu NUR-12M oraz RAT-31DL oraz mobilne stacje radiolokacyjne średniego zasięgu typu NUR-15, a także starsze urządzenia wprowadzane do eksploatacji w latach 90. tj. przewoźne stacje radiolokacyjne NUR-12, odległościomierze radiolokacyjne NUR-31MK oraz mobilne wysokościomierze radiolokacyjne NUR-41. Najstarszą grupę stacji radiolokacyjnych, eksploatowanych od początku lat 80., stanowią stacje kontroli rejonu lotniska AVIA W oraz mobilne stacje radiolokacyjne typu NUR-31 i NUR-31M. Na wyposażeniu WRt znajdują się też obiekty systemu „Dunaj”, a posterunki radiolokacyjne wyposażone są w obiekt ZPR-10S. Obiekt ten może śledzić do 120 tras obiektów powietrznych w obszarze 300 x 300 km, w którym wytwarzany jest lokalny obraz sytuacji powietrznej. COP-DKP wyposażone jest w system DUNAJ II.

</doc>
<doc id="932298" url="https://pl.wikipedia.org/wiki?curid=932298" title="Mino Cinelu">
Mino Cinelu

Mino Cinelu, właśc. Dominique Cinelu (ur. 10 marca 1957 w Saint-Cloud) − francuski muzyk specjalizujący się w grze na instrumentach perkusyjnych, kompozytor i producent muzyczny.
Życiorys.
Jego ojciec pochodził z Martyniki. Pierwszymi instrumentami, na których nauczył się grać były gitara oraz instrumenty perkusyjne. Gra również na bandoneonie i flecie.
Światową sławę perkusisty zyskał w roku 1981, biorąc udział w trasie koncertowej Milesa Davisa (wówczas pierwszej, po pięcioletniej przerwie) oraz tworząc wraz z Alem Fosterem i Marcusem Millerem sekcję rytmiczną na podwójnym albumie Davisa "We Want Miles", który był zapisem z kilku koncertów tej trasy. W tym okresie współpracował też z Weather Report, m.in. na płycie "Sportin' Life und This Is This!" grając również na gitarze.
Występował z wieloma uznanymi artystami i zespołami jazzowymi oraz popowymi, jak m.in. Dizzy Gillespie, Gil Evans, Pat Metheny, Cassandra Wilson, Herbie Hancock, Antônio Carlos Jobim, Wayne Shorter, Branford Marsalis, Al Di Meola, Paquito D’Rivera, Geri Allen, Gato Barbieri, George Duke, Marcus Miller, Christian McBride, Jacky Terrasson, Eliane Elias, Robin Eubanks, Nguyên Lê, David Sanborn, Toots Thielemans, Pino Daniele, Andy Summers, Sting, Carlos Santana, Tori Amos, Laurie Anderson, Lou Reed, Tracy Chapman, Sophie B. Hawkins, Duncan Sheik, Michael Franks, Peter Gabriel, Joe Cocker, Elton John, Salif Keïta, Chaka Khan, Curtis Mayfield, Joni Mitchell, Youssou N’Dour, Bonnie Raitt, Patti Smith, James Taylor, Stevie Wonder, Emmylou Harris, Charles Aznavour, Dave Holland, Kenny Barron, Kevin Eubanks oraz Bill Frisell.
Jest dwukrotnym zdobywcą nagród "Grammy". Od dawna współpracuje z Anną Marią Jopek – zagrali wspólnie na Jazz Jamboree w 2003 roku, zagrał na jej płytach "Upojenie" z Patem Methenym, "Farat", "Niebo" oraz "ID". W 2007 roku wystąpił też na albumie Marka Napiórkowskiego "Wolno".
Dyskografia.
(płyty firmowane nazwiskiem Mino Cinelu):

</doc>
<doc id="932302" url="https://pl.wikipedia.org/wiki?curid=932302" title="DS'79 Dordrecht">
DS'79 Dordrecht



</doc>
<doc id="932304" url="https://pl.wikipedia.org/wiki?curid=932304" title="Club Estudiantes de La Plata">
Club Estudiantes de La Plata



</doc>
<doc id="932307" url="https://pl.wikipedia.org/wiki?curid=932307" title="Unia Południowoafrykańska">
Unia Południowoafrykańska



</doc>
<doc id="932308" url="https://pl.wikipedia.org/wiki?curid=932308" title="Jan Christiaan Smut">
Jan Christiaan Smut



</doc>
<doc id="932314" url="https://pl.wikipedia.org/wiki?curid=932314" title="Ratusz w Koninie">
Ratusz w Koninie

Ratusz w Koninie, ratusz na Starówce w Koninie, klasycystyczny, wzniesiony w latach 1796-1803, restaurowany w latach 1916–1917, wpisany do rejestru zabytków w 1953.
Początkowo ratusz stał pośrodku rynku (obecnie plac Wolności). Jego pierwotny gotycki budynek uległ zniszczeniu przez pożar w 1707 roku, a zbudowana w latach 80. XVIII wieku budowla spłonęła w 1796 roku. Obecny gmach ratuszu wybudowali Prusacy, między 1796 a 1803.
Ratusz położony jest w starej części Konina na placu zwanym Małym Rynkiem u zbiegu ulic 3 Maja i Wiosny Ludów. Jest to budynek o dwóch kondygnacjach wybudowany w stylu klasycystycznym, na planie trapezu, o rozczłonkowanej fasadzie za pomocą czterech kolumn toskańskich. Na nich znajduje się fronton w kształcie trójkąta z herbem Konina. Nad dachem budowli niewielka wieża zegarowa, zbudowana przed 1829 rokiem, na niej znajduje się zegar z zamkniętego klasztoru cystersów w Lądzie. We wnętrzach zachowały się witraże z 1. połowy XIX w., zaś sufit sali, gdzie od 1996 roku odbywają się zebrania rady miejskiej pokrywa stiukowy plafon z 1. połowy XIX w.
W przebudowanych wnętrzach wyróżnia się sala posiedzeń rady ze stiukowym plafonem z 1840 r. Odnowiony w latach 90. XX w., klasycystyczny ratusz jest obecnie siedzibą Biura Rady Miasta oraz Wydziału Oświaty Urzędu Miejskiego w Koninie.
Na zapleczu ratusza znajdowały się miejskie jatki (kramy kupców konińskich). Budynek kramny zbudowany został na początku XIX wieku na planie podkowy. Jego elewację podtrzymują kolumny doryckie podtrzymujące duży gzyms.

</doc>
<doc id="932315" url="https://pl.wikipedia.org/wiki?curid=932315" title="Robert Earnshaw">
Robert Earnshaw

 
Robert Earnshaw (ur. 6 kwietnia 1981 w Mufulira, Zambia) - walijski piłkarz grający na pozycji napastnika. Były reprezentant Walii.
Życiorys.
Kariera klubowa.
Był zawodnikiem klubów: Cardiff City, Greenock Morton F.C., West Bromwich Albion, Norwich City, Derby County F.C., Nottingham Forest F.C., Maccabi Tel Awiw, Toronto FC, Blackpool F.C., Chicago Fire, Vancouver Whitecaps FC i Whitecaps FC 2. 
Kariera reprezentacyjna.
Był reprezentantem Walii U-21 i Walii.

</doc>
<doc id="932317" url="https://pl.wikipedia.org/wiki?curid=932317" title="Brenda">
Brenda

Brenda – żeńskie imię, które jest odpowiednikiem męskiego imienia Brendan. Imię popularne w kulturze amerykańskiej i angielskiej.
Brenda imieniny obchodzi: 16 maja.

</doc>
<doc id="932319" url="https://pl.wikipedia.org/wiki?curid=932319" title="Stellenbosch">
Stellenbosch

Stellenbosch – miasto w Południowej Afryce, położone 50 km na wschód od Kapsztadu. Czasami nazywane też "Miastem Dębów" ().
Siedziba gminy Stellenbosch.
Stellenbosch zostało założone w 1679 r. przez gubernatora Kolonii Przylądkowej Simona van der Stella (od jego nazwiska miasto otrzymało nazwę). W 2001 r. liczyło 117 713 mieszkańców. Mieści się tu "Universiteit van Stellenbosch", którego mury opuściło wielu znanych Południowoafrykańczyków.
Miasto jest ośrodkiem produkcji wina w regionie winiarskim Cape Winelands, jest też odwiedzane przez turystów ze względu na malownicze położenie i architekturę obfitującą w kolonialną zabudowę w stylu holenderskim.

</doc>
<doc id="932330" url="https://pl.wikipedia.org/wiki?curid=932330" title="Konkatedra bł. Jakuba Strzemię w Lubaczowie">
Konkatedra bł. Jakuba Strzemię w Lubaczowie

Konkatedra bł. Jakuba Strzemię w Lubaczowie – postmodernistyczny kościół w Lubaczowie wybudowany w latach 1981–1987.
Pierwotnie świątynia była budowana jako przybudówka do eklektycznej prokatedry św. Stanisława Biskupa, która obecnie pełni funkcję Sanktuarium Matki Bożej Łaskawej.
W 1991 kościół bł. Jakuba Strzemię został konsekrowany przez papieża Jana Pawła II i podniesiony do godności konkatedry diecezji zamojsko-lubaczowskiej.

</doc>
<doc id="932333" url="https://pl.wikipedia.org/wiki?curid=932333" title="Tadeusz Kotula">
Tadeusz Kotula

Tadeusz Kotula (ur. 22 grudnia 1923 w Cieszynie, zm. 4 maja 2007 we Wrocławiu) – historyk, twórca polskiej szkoły historii starożytnej, wieloletni profesor Uniwersytetu Wrocławskiego oraz Uniwersytetu Śląskiego w Katowicach, doktor "honoris causa" Uniwersytetu im. Adama Mickiewicza w Poznaniu.
Życiorys.
Był synem biskupa Karola Kotuli. Studiował filologię klasyczną (magisterium w 1950) i historię (magisterium w 1952) na Uniwersytecie Łódzkim. W 1952 przeniósł się na Uniwersytet Wrocławski. W 1960 uzyskał stopień naukowy doktora na podstawie rozprawy pt. "U źródeł afrykańskiego separatyzmu". Pięć lat później habilitował się na podstawie rozprawy "Zgromadzenie prowincjonalne w rzymskiej Afryce Północnej". Kierownik Zakładu Historii Starożytnej (1987-1993), zastępca dyrektora (1971-1975) i dyrektor Instytutu Historycznego. W 1974 uzyskał tytuł profesora nadzwyczajnego, zaś w 1983 profesora zwyczajnego.
Podczas stanu wojennego wspólnie ze studentami uczestniczył w manifestacjach i bronił ich przed relegowaniem z uczelni.
Odznaczony Krzyżem Oficerskim Orderu Odrodzenia Polski (1994).
Został pochowany 10 maja 2007 na cmentarzu ewangelicko-augsburskim w Warszawie (aleja 12, grób 17)..
Członkostwo w korporacjach naukowych.
Członek Komitetu Nauk o Kulturze Antycznej Polskiej Akademii Nauk, Polskiej Akademii Umiejętności i Association Internationale d’Epigraphie Grecque et Latine z siedzibą w Paryżu.

</doc>
<doc id="932335" url="https://pl.wikipedia.org/wiki?curid=932335" title="VOC">
VOC



</doc>
<doc id="932338" url="https://pl.wikipedia.org/wiki?curid=932338" title="Petrie Museum of Egyptian Archeology">
Petrie Museum of Egyptian Archeology

Muzeum Petriego, właściwie Muzeum Archeologii Egipskiej Petriego (ang. "Petrie Museum of Egyptian Archeology") – muzeum historii starożytnej Egiptu noszące imię angielskiego egiptologa prof. Williama Flindersa Petriego. Jest muzeum uniwersyteckim pod pieczą Instytutu Archeologii Uniwersytetu College London (UCL) w Londynie.
Historia muzeum.
Muzeum zostało założone w 1892 roku razem z Wydziałem Egipskiej Archeologii i Filologii (UCL) zgodnie z testamentem angielskiej pisarki i podróżniczki Ameli Edwards, która oprócz funduszy, ofiarowała UCL, swą kolekcję staroegipskich zabytków. Z kilkuset artefaktów ofiarowanych przez Amelię Edwards, kolekcja muzeum rozrosła się do liczby kilkudziesięciu tysięcy obiektów głównie dzięki wykopaliskom prowadzonym przez pierwszego profesora Wydziału Egipskiej Archeologii i Filologii (UCL) - Sir Williama Matthew Flindersa Petriego.
Siedziba Muzeum.
W okresie II wojny światowej kolekcja muzeum została spakowana i wywieziona w bezpieczne miejsce. Na początku lat pięćdziesiątych XX wieku kolekcja wróciła do Londynu i została tymczasowo ulokowana w dawnym budynku stajennym - w którym znajduje się tu do dziś. Obecnie planowane jest przeniesienie eksponatów do nowego budynku, gdzie wszystkie obiekty będą mogły być prezentowane na wystawie. Pierwotnie planowano otwarcie muzeum w nowej lokalizacji na 2008 rok, niemniej obecnie mówi się o 2010 roku ze względu na ogromny zakres prac.
Eksponaty.
Muzeum w swojej kolekcji zawiera około 80.000 eksponatów z okresu starożytnego Egiptu i Sudanu, co czyni jego kolekcję jedną z największych na świecie.
perełki kolekcji:
Informacje.
Wstęp do muzeum jest bezpłatny, wycieczki grupowe powinny dokonać wcześniejszej rezerwacji ze względu na ograniczoną ilość miejsca i wycieczki organizowane przez szkoły.
Godziny otwarcia:
Muzeum jest zamknięte w Święta Wielkanocne oraz Bożego Narodzenia.
Dozwolone jest wykonywanie zdjęć jednakże bez używania lampy błyskowej - na prywatny użytek bezpłatnie.
Najbliższe stacje londyńskiego metra:

</doc>
<doc id="932342" url="https://pl.wikipedia.org/wiki?curid=932342" title="Jeff Kaake">
Jeff Kaake

Jeffrey Kaake (ur. 10 stycznia 1959 w Detroit) – amerykański aktor telewizyjny i filmowy.
Życiorys.
Wczesne lata.
Urodził się i dorastał w Detroit. W 1979 roku przeniósł się do południowej Kalifornii. Po studiach w San Diego pojawił się w kilku telewizyjnych produkcjach. Uczęszczał na warsztaty aktorskie i castingi w miejscowości La Jolla. 
Kariera.
W 1984 roku przyjechał do swojego brata do Los Angeles, gdzie wystąpił w sitcomie ABC "Trzecie zgromadzenie" ("Three's a Crowd", 1984) oraz popularnych operach mydlanych – ABC "Dynastia" ("Dynasty", 1984-89) i CBS "Dallas" (1984).
Następnie zagrał postać piłkarza Jamiego Waldrona w serialu HBO "Jeden z dziesięciu" ("1st &amp; Ten", 1985-86) oraz pojawił się jako seksowny jeździec na Harleyu Paul Morrissey w serialu NBC "Niegrzeczni chłopcy" ("Nasty Boys", 1990). Zagrał czarny charakter – rolę złego chłopaka Chaza w operze mydlanej ABC "Melrose Place" (1994), agenta FBI Thomasa Cole w serialu kryminalnym sci-fi "Viper" (1996-98).
Trzykrotnie spotkał się na planie filmowym z Jackiem Scalią – w melodramacie ABC "Club Med" (1986) oraz dwóch adaptacja filmowych książki Jackie Collins – "Lady Boss" (1992) i "" ("Hollywood Wives: The New Generation", 2004).
Życie prywatne.
W 1984 roku spotykał się z Amy O’Neill. Żonaty z Kimberly Pucci, ma syna Jeremy’ego Vaughana.

</doc>
<doc id="932345" url="https://pl.wikipedia.org/wiki?curid=932345" title="Ecclesia reformata et semper reformanda">
Ecclesia reformata et semper reformanda

Ecclesia Reformata et Semper Reformanda (łac. „Kościół Reformowany i stale się reformujący”) – jedno z haseł protestantyzmu, zakładające, że nieustanną potrzebą kościoła chrześcijańskiego jest reformacja w oparciu o Słowo Boże (Ecclesia Reformata et Semper Reformanda "Secundum Verbum Dei" - "w oparciu o Słowo Boże"). Tradycja, w protestantyzmie nieuznawana za źródło wiary, podlega stałej rewizji ("Semper Reformanda"). Kościół, który nie podlega reformacji, staje się martwy duchowo. Hasło to jest szczególnie podkreślane w kościołach tradycji reformowanej.

</doc>
<doc id="932351" url="https://pl.wikipedia.org/wiki?curid=932351" title="Rzęszyce">
Rzęszyce

Rzęszyce – wieś w Polsce położona w województwie mazowieckim, w powiecie warszawskim zachodnim, w gminie Kampinos.
W latach 1975–1998 miejscowość administracyjnie należała do województwa warszawskiego.

</doc>
<doc id="932353" url="https://pl.wikipedia.org/wiki?curid=932353" title="Łazy Leśne">
Łazy Leśne

Łazy Leśne – wieś w Polsce położona w województwie mazowieckim, w powiecie warszawskim zachodnim, w gminie Kampinos.
W latach 1975–1998 miejscowość administracyjnie należała do województwa warszawskiego.

</doc>
<doc id="932354" url="https://pl.wikipedia.org/wiki?curid=932354" title="Łuka Pawłyszyn">
Łuka Pawłyszyn

Łuka Stepanowycz Pawłyszyn, , ps. "Ihor" (ur. 1907 we wsi Tiapcze koło Bolechowa, zm. 1987 we Lwowie) – ukraiński oficer, jeden z organizatorów UPA.
Życiorys.
Do OUN należał od 1937, był rejonowym, a potem powiatowym przewodniczącym organizacji. Uczestnik kampanii wrześniowej, wzięty do niewoli - uciekł.
Od 1940 dyrektor szkoły na Chełmszczyźnie, jednocześnie rejonowy przewodniczący OUN, powiatowy i obwodowy referent wojskowy OUN. Od 1941 był krajowym referentem wojskowym na Generalne Gubernatorstwo, od czerwca 1941 zastępca północnej "grupy pochodnej" Mykoły Kłymyszyna.
W 1942 jeden z organizatorów oddziałów partyzanckich UPA. W 1943 porzucił organizację symulując chorobę, pracował w szkolnictwie, a potem w przemyśle chemicznym. 
Torturowany przez NKWD. W 1953 był więziony w więzieniu w Krasnojarsku, gdzie namawiał współwięźniów do współpracy z KGB.

</doc>
<doc id="932355" url="https://pl.wikipedia.org/wiki?curid=932355" title="Koszówka">
Koszówka

Koszówka – wieś w Polsce położona w województwie mazowieckim, w powiecie warszawskim zachodnim, w gminie Kampinos.
W latach 1975–1998 miejscowość administracyjnie należała do województwa warszawskiego.

</doc>
<doc id="932357" url="https://pl.wikipedia.org/wiki?curid=932357" title="Dysplazja włóknista kości">
Dysplazja włóknista kości

Dysplazja włóknista kości – rzadka nowotworopodobna zmiana dotycząca kości.
Patogeneza.
Choroba spowodowana jest postzygotyczną mutacją aktywacyjną genów w położeniu 20q13.2-q13.3 loci GNAS, które kodują podjednostkę α receptora Gs z rodziny receptorów sprzężonych z białkiem G. W kości konstytutywna sygnalizacja receptora Gsα powoduje upośledzone różnicowanie i proliferację komórek zrębowych szpiku kostnego. Choroba nie jest dziedziczna.
Morfologia.
Prawidłowa kość beleczkowa zostaje zastąpiona przez tkankę łączną, w której można stwierdzić bezładnie rozrzucone wyspy nieprawidłowej kości. Czasem obecne są również elementy chrzęstne. Radiologicznie obserwuje się zwiększoną przepuszczalność dla promieniowania chorobowo zmienionych fragmentów kości.
Obraz kliniczny.
Większość przypadków przebiega bezobjawowo. Wyróżnia się trzy postacie kliniczne:
Rzadkim powikłaniem dysplazji włóknistej jest rozwój na jej podłożu mięsaka. Takie zmiany obserwuje się u pacjentów z mnogimi zmianami lub poddanych radioterapii.
Leczenie.
W cięższych przypadkach ze złamaniami kości konieczne jest jej wyłyżeczkowanie i przeszczep.

</doc>
<doc id="932367" url="https://pl.wikipedia.org/wiki?curid=932367" title="Maria Teresa Toskańska">
Maria Teresa Toskańska

Maria Teresa Toskańska, właśc. Maria Teresa Antonia Immakulata Józefa Ferdynanda Leopolda Franciszka Karolina Izabella Januaria Alojza Krystyna Anna Habsburg-Lotaryńska (ur. 18 września 1862 w Starej Boleslavi, zm. 10 maja 1933 w Żywcu) – arcyksiężniczka Austrii i księżniczka Toskanii.
Życiorys.
Była córką arcyksięcia Karola Salwatora i Marii Immaculaty, księżniczki Królestwa Obojga Sycylii. Wyszła za mąż za arcyksięcia Karola Stefana Austriackiego, syna arcyksięcia Karola Ferdynanda Habsburga i arcyksiężniczki Elżbiety Franciszki. Ślub odbył się 28 lutego 1886 w Wiedniu. Maria Teresa zmarła w 1933 w Żywcu, w Polsce.
Miała sześcioro dzieci:
W styczniu 1912 w okolicach Żywca doznała obrażeń w wypadku na sankach.
Odznaczenia.
Do 1917:

</doc>
<doc id="932374" url="https://pl.wikipedia.org/wiki?curid=932374" title="Awit Szubert">
Awit Szubert

Awit Szubert (ur. 3 lipca 1837 w Oświęcimiu, zm. 27 maja 1919 w Szczawnicy) – polski fotograf, jeden z pierwszych fotografów Tatr, malarz.
Wykonywał przede wszystkim portrety, w tym ludzi ze świata kultury i polityki. Był też autorem fotografii wykorzystywanych do celów naukowych (chirurgia, archeologia). Fotografią górską zajmował się od 1865 roku, gdy utrwalał widoki Pienin; zdjęcia Tatr wykonywał od początku lat 70. XIX wieku. W 1892 roku był pierwszym fotografem, który utrwalił wnętrza kopalni soli w Wieliczce.
Biogram.
Awit Szubert urodził się 3 lipca 1837 roku w Oświęcimiu. Był synem kancelisty Antoniego i Barbary z domu Kosińskiej, bratem Leona (1829-1859) – rzeźbiarza.
Uczył się w Gimnazjum św. Barbary w Krakowie, a następnie w krakowskiej Szkole Rysunku i Malarstwa przy Instytucie Technicznym, gdzie był uczniem Władysława Łuszczkiewicza i Wojciecha Stattlera. W 1856 roku wraz z bratem wyjechał do Rzymu, kontynuując naukę malarstwa, zwłaszcza krajobrazowego, u Karla Heinricha Drebera. Po 3 latach studiów we wrześniu 1859 r. z chorym bratem powrócił do Oświęcimia, a po jego śmierci na krótko wrócił do Rzymu. W 1860 r. wyjechał do Wiednia, gdzie uczył się fotografii w zakładach Rudolfa von Bohra i Ludwiga Angerera.
Po wybuchu powstania styczniowego wrócił do Galicji. W powstaniu pełnił rolę kuriera. Po upadku powstania w 1864 r. otworzył własne studio fotograficzne w Oświęcimiu, w którym wykonywał portrety. Trzy lata później przeniósł je do Krakowa, do kamienicy Dietzów przy ul. Krupniczej 17 (7 po zmianie numeracji). Zakład mieścił się we wzniesionym według projektu Antoniego Łuszczkiewicza drewnianym budynku na tyłach domu. W 1870 roku fotograf ożenił się z Amalią, córką Dietzów. W latach 1871–1875 Szubert rozbudował atelier, w 1889 roku powiększając je o jeszcze jedno pomieszczenie.
Zakład Szuberta posiadał filię w Szczawnicy, w której fotograf – kolega syna właściciela uzdrowiska, Władysława Szalaya – bywał i leczył się od 1865 roku. Prawdopodobnie pierwszą pracownię w Szczawnicy otworzył już w 1867 roku, w willi mieszczącej się przy Domu Kawalerskim. Pisał o niej Władysław Ściborowski, autor przewodnika po Szczawnicy, w 1877 roku: "Przyjęty dziś powszechnie zwyczaj wymiany między znajomemi wizerunków za pomocą fotografii zdejmowanych, skłonił p. A. Szuberta jednego z najcelniejszych fotografów krakowskich (mającego swą pracownię przy ulicy Krupniczej l. 17) że od lat dziesięciu blisko, corocznie na kilka tygodni przybywa do Szczawnicy i w pracowni urządzonej poza domem kawalerskim, codziennie od godz. 8 z rana do 3 po południu zdejmuje tak pojedyncze portrety, jako też i grupy złożone z kilku lub kilkunastu osób". Gdy w 1880 roku Akademia Umiejętności podjęła decyzję o budowie Dworca gościnnego (Cursalonu), Szubert postanowił umieścić tam swój zakład, na co otrzymał zgodę. Dworzec wraz ze złożonym z pięciu pomieszczeń atelier Szuberta został oddany do użytku w latach 1883–1884. Obok niego w 1882 roku Szubert wybudował swój dom. W 1907 r. w Szczawnicy Szubert wzniósł swój drugi dom, tzw. Szubertówkę II, zaprojektowaną przez Stanisława Eljasza-Radzikowskiego.
W 1893 roku Szubert zakład przekazał synowi, Awitowi Julianowi Szubertowi i jego żonie Aurelii z Pruszkowskich, sam jednak oficjalnie nadal figurował jako właściciel. W 1912 roku zakład prowadził bliżej niezidentyfikowany Czesław Walczak, w latach 1913–1914 żona Szuberta, Amalia. Atelier w Szczawnicy na początku XX wieku prowadził współpracownik fotografa, Edward Heczka, a od 1913 roku Amalia.
Szubert zmarł 27 maja 1919 roku w Szczawnicy, został pochowany w kaplicy grobowej Szalayów na Starym Cmentarzu.
W 1928 roku Amalia Szubert wypowiedziała lokal właścicielowi uzdrowiska, hrabiemu Stadnickiemu. Komplikacje związane z wysokością kwoty, którą Stadnicki – zgodnie z umową powinien zwrócić Szubertowej – a także późniejsze roszczenia ze strony Szuberta juniora i jego żony spowodowały, że sprawa trwała aż do 1939 roku. Po ich bezpotomnej śmierci majątek odziedziczyła ich wychowanica. W 1962 roku atelier przestało istnieć w wyniku pożaru, który doszczętnie strawił Dworzec. Także budynek krakowskiego zakładu, którego pozostałości można było jeszcze oglądać w latach 90. XX w. w podwórzu kamienicy przy Krupniczej, dziś już nie istnieje, ostatecznie zniszczony podczas ukończonej w 2005 roku budowy.
Działalność fotograficzna.
Fotografia portretowa.
Podstawową gałęzią działalności Szuberta – podobnie jak i innych ówczesnych zakładów – była fotografia portretowa. Wykonywał m.in. zdjęcia o charakterze reprezentacyjnym, przedstawiające zasłużone postaci ze świata polityki i kultury, takie jak Józef Szujski, a także fotografie inscenizowane i kostiumowe. W swoim atelier fotografował aktorów w kostiumach ze swoich ról teatralnych, np. Antoninę Hoffmann i Helenę Modrzejewską.
Fotografia górska.
Pierwsze fotografie w Tatrach wykonywał w latach 1859–1861 Walery Rzewuski, w 1860 roku Marcin Olszyński, a w latach 60. Melecjusz Dutkiewicz. W latach 70. w Tatrach zdjęcia wykonywali: Hermann Wilhelm Vogel, Karol Divald i Awit Szubert.
Swoje pierwsze górskie fotografie Szubert wykonywał już wcześniej, w latach 1865 i 1866, w Pieninach, podczas pobytu w Szczawnicy. Tatry fotografował po raz pierwszy zapewne na początku lat 70. XIX wieku, jednak brak jest jednoznacznych dowodów potwierdzających konkretny rok.
Przy ówczesnym sprzęcie i technice fotograficznej każda wycieczka w celach fotograficznych była wyprawą, która wiązała się z wieloma kosztami i wydatkami. W wyprawie takiej uczestniczyli przewodnicy i tragarze dźwigający w skrzynkach aparat fotograficzny z przyborami bezpośrednio potrzebnymi do robienia zdjęć (statyw, obiektywy, szklane klisze) oraz przenośną ciemnię i naczynia z chemikaliami do natychmiastowego wywoływania negatywów, wykonywanych w technice mokrego kolodionu. Transportować trzeba było również żywność i odzież.
W czasie pierwszej wyprawy Szubert odwiedził Zakopane, Morskie Oko i Dolinę Kościeliską Między rokiem 1872 i 1874 fotografował Halę Gąsienicową. Przed sierpniem 1874 dwukrotnie był w Dolinie Strążyskiej, fotografując Skałę Jelinka, a wkrótce (jesienią lub w następnym roku) powtórnie. W tym samym zapewne czasie uwiecznił pobliską Dolinę za Bramką.
Zapewne w 1875 roku Szubert ponownie fotografował Dolinę Kościeliską, Halę Gąsienicową lub Morskie Oko. Utrwalił w tym okresie także wizerunki „strażników kozic i świstaków”: Jędrzeja Wali i Macieja Sieczki, a także Tytusa Chałubińskiego i przewodników tatrzańskich.
Do Towarzystwa Tatrzańskiego Szubert wstąpił najpóźniej w 1874 roku, rok po jego założeniu. W 1875 roku od Towarzystwa otrzymał zamówienie na wykonanie czterech albumów Tatr, Pienin i Szczawnicy, które miały być zaprezentowane na wystawie geograficznej w Paryżu. Rok później otrzymał zaliczkę na wykonanie serii widoków tatrzańskich, dzięki której w lecie 1876 roku wykonał wiele nowych zdjęć, w tym m.in. Doliny Pięciu Stawów, Morskie Oko, Dolinę Białej Wody, Dolinę Zimnej Wody. Zawierający 37 zdjęć album, a także mniejszą wersję z 12 fotografiami i luźne odbitki – w nieznanej liczbie egzemplarzy – przekazał Towarzystwu zapewne z końcem roku. Wydawnictwo te i zdjęcia dystrybuowało Towarzystwo. Jeden egzemplarz został przekazany Wiktorowi Emanuelowi, za który Szubert otrzymał list pochwalny i szpilkę z brylantem.
W 1878 roku Szubert otrzymał kolejne zamówienie od Towarzystwa. Zrealizował je, fotografując widoki w Dolinie Białej Wody i Dolinie Ciężkiej. Towarzystwu przekazał 22 fotografii z Tatr i siedem z Pienin. Ponownie fotografował w czasie wycieczki do Jaworzyny w 1881 roku. Po 1882 roku Szubert zapewne kilkukrotnie odwiedzał jeszcze Tatry, jednak nie wiadomo, jakie rejony wówczas odwiedzał, ani co fotografował. Najprawdopodobniej w 1886 roku wyprawił się na węgierską stronę Tatr.
W 1889 roku Towarzystwo Tatrzańskie rozpoczęło wydawanie zdjęć Szuberta w formie heliograwiur przeznaczonych dla swoich członków. Zadanie to zlecono wiedeńskiemu zakładowi Richarda Paulussena, który posługiwał się oryginalnymi negatywami Szuberta. Łącznie do 1901 roku wydano 34 heliograwiury z 34 widokami Tatr i 9 Pienin.
W latach 80. i 90. XIX wieku Szubert fotografował także Zakopane, uwieczniając wille wybudowane tam w stylu zakopiańskim. Prawdopodobnie po raz ostatni fotografował Tatry w 1898 roku, przemierzając drogę w stronę Morskiego Oka. Utrwalił wówczas m.in. Wodogrzmoty Mickiewicza.
Fotografia naukowa, zabytków, dzieł sztuki.
Szubert wykonywał reprodukcje dzieł współczesnych mu malarzy: Artura Grottgera, Juliusza Kossaka, Henryka Siemiradzkiego i innych. Przede wszystkim jednak współpracował z Janem Matejką, fotografując jego prace od 1872 roku do lat 90. M.in. w 1877 r. fotografował niedokończoną jeszcze „Bitwę pod Grunwaldem”. Ponadto dokumentował wykopaliska archeologiczne, a w latach 70. wnętrze katedry wawelskiej. W 1878 roku został wydany "Album ozdób z kaplicy Zygmuntowskiej i z dwóch nagrobków kanonika Stanisława Borka (+ 1556) i Wielkiego Marszałka Piotra Kmity (+ 1505) w Katedrze Krakowskiej" z fotografiami gipsowych odlewów płaskorzeźb z kaplicy Zygmuntowskiej.
Kraków niezbyt często stawał się tematem dla zdjęć Szuberta – fotografował Sukiennice, widok miasta z Krzemionek, obchody 100. rocznicy insurekcji kościuszkowskiej i odsłonięcie pomnika Adama Mickiewicza. W 1892 roku Szubert zwrócił się z prośbą do Zarządu Salinarnego w Wieliczce o zgodę na sfotografowanie kopalni. Mimo trudnych warunków wraz z żoną wykonał 20 zdjęć, z których 15 Paulussen wydał w formie heliograwiur.
Wiadomo, że dla Antoniego Bryka wykonał fotografie preparatów anatomicznych, jednak zdjęcia te nie są dziś znane.
Technika.
Awit Szubert przez cały okres swojej działalności posługiwał się szklanymi kliszami. Najpierw były to negatywy w technice mokrego kolodionu, a – w trakcie wypraw górskich – być może także suche klisze kolodionowe. Negatywy bromo-żelatynowe, które pojawiły się na początku lat 70., stosował co najmniej od 1878 roku, gdy zakupił migawkę.
Pod koniec życia, gdy przestał już prowadzić zakład, Szubert zainteresował się wynalezioną w 1907 roku techniką fotografii barwnej – autochromami. Do dziś zachowało się siedem zdjęć tego typu, przedstawiających samego fotografa, jego żonę, dwie nierozpoznane kobiety, widok Szczawnicy, Dunajca i martwą naturę.
Nagrody.
Działalność fotograficzna Szuberta zaowocowała nagrodami na zagranicznych wystawach. W 1873 roku otrzymał medal zasługi na Powszechnej Wystawie w Wiedniu, na której pokazał fotografie portretowe, reprodukcje obrazów i widoki górskie. W 1875 roku otrzymał medal belgijskiego Association de Photographie za zdjęcia wystawione na wystawie fotograficznej. W 1877 roku został wyróżniony medalem zasługi na krajowej wystawie lwowskiej, a rok później – brązowym medalem na Wystawie Powszechnej w Paryżu.

</doc>
<doc id="932376" url="https://pl.wikipedia.org/wiki?curid=932376" title="Radio Via">
Radio Via

Radio Via (VIA - Katolickie Radio Rzeszów) – katolickie radio diecezji rzeszowskiej o charakterze społeczno-religijnym z siedzibą w Rzeszowie. Rozpoczęło swoją działalność dwugodzinną audycją 8 grudnia 1994 roku.
Od roku 1998 nadaje całodobowo. Założycielem Radia Via jest ksiądz Roman Jurczak. Od 2000 r. do 2013 r. dyrektorem stacji był ks. Bogusław Przeklasa. W 2013 r. dyrektorem został ks. dr Marek Chorzępa. W 2014 r. stanowisko dyrektora objął ks. Witold Wójcik. 
Na antenie Radia Via można usłyszeć muzykę, informacje z regionu, a także audycje religijne.
Od 1999 rozgłośnia zajmuje się tematyką sportu żużlowego. Mecze Stali Rzeszów przyciągają przed radio odbiorniki słuchaczy.
Częstotliwości.
Radio nadaje dwóch częstotliwościach:

</doc>
<doc id="932378" url="https://pl.wikipedia.org/wiki?curid=932378" title="Christian McBride">
Christian McBride

Christian McBride (ur. 31 maja 1972 w Filadelfii) – amerykański kontrabasista jazzowy. 
Współpracował z wieloma sławami jazzu takimi jak Joe Henderson, Freddie Hubbard, Herbie Hancock, Pat Metheny, Roy Haynes Ray Brown, John Clayton, Chick Corea czy Diana Krall, a także z muzykami pop i klasycznymi, m.in. Carly Simon, Sting, James Brown i Kathleen Battle. Zagrał również na płycie Anny Marii Jopek "ID".
Zazwyczaj gra na kontrabasie, ale czasami używa elektrycznej gitary basowej.

</doc>
<doc id="932381" url="https://pl.wikipedia.org/wiki?curid=932381" title="Edmund Czapliński">
Edmund Czapliński

Edmund Czapliński (ur. 15 listopada 1874 w Dąbiu nad Nerem, zm. 24 marca 1953) – działacz polityczny i społeczny, samorządowiec polski, literat i publicysta.
Życiorys.
Przypuszczalnie uczęszczał do szkoły powszechnej w Dąbiu. Następnie został uczniem sześcioklasowego gimnazjum filologicznego w Kaliszu, które ukończył najprawdopodobniej w roku 1891. Angażował się w życie społeczne miasta. Był naczelnikiem straży pożarnej. Z jego inicjatywy w 1904 rozpoczęto budowę strażnicy (remizy OSP), którą ukończono w roku 1907. 
W latach 1914–1919 był burmistrzem miasta Dąbie. Inicjator budowy i założyciel Gimnazjum Filologicznego w Dąbiu, które zostało uruchomione 1 września 1918.
10 listopada 1919 roku podjął obowiązki sekretarza Nadzwyczajnej Komisji Rewizyjnej Sejmu Ustawodawczego. 1 lutego 1920 objął stanowisko pomocnika referenta w Zarządzie Centralnym Ministerstwa Spraw Wewnętrznych. Pracował w Sekcji Bezpieczeństwa Publicznego i Prasy, w Wydziale Bezpieczeństwa. 8 czerwca 1925 awansowany do VIII stopnia adiunkta przez ministra Ratajskiego. 26 sierpnia 1927 został przeniesiony w stan spoczynku.
4 grudnia 1931 ponownie wybrany burmistrzem Dąbia, urząd objął 15 grudnia tegoż roku i sprawował do 1935. Z ustnych relacji wynika, że wyboru tego dokonano obligatoryjnie, bez wiedzy samego zainteresowanego, a po wyborze delegacja mieszkańców udała się do Warszawy oznajmić to Czaplińskiemu i namówić go w ten sposób do powrotu do Dąbia. Podczas jego urzędowania zbudowano kolejkę wąskotorową łączącą Dąbie z Kołem, Sompolnem i Włocławkiem, uruchomiono pierwszą elektrownię, utwardzono i wybrukowano wiele ulic, wybudowano także gmach szkoły podstawowej i dom nauczyciela.
Ważnym wątkiem działalności Edmunda Czaplińskiego była jego twórczość literacka. Drukiem ukazało się kilka jednoaktowych sztuk teatralnych i kilka powieści. Wśród sztuk teatralnych wymienić można: "Strajk na wsi", "Zapach piżma", "Reduta na poddaszu", "Prowincjonalne tango". Opublikowane powieści to: "Romans Pani Burmistrzowej" (1929), "Ludzie idei", a także cztery, które łączył wspólny temat – handel żywym towarem – "Cenny towar" (zalecana jako lektura przez Polski Komitet Walki z Handlem Kobietami i Dziećmi), "Wesele Alfonsa" (1930), "Grzech Anki" (1930) i "Pani Balbina i S-ka". We wszystkich utworach E. Czapliński dobitnie oddawał obraz życia prowincjonalnego, panujące na prowincji relacje osobowe. Powieść "Ludzie idei" otrzymała nagrodę „Przeglądu Pożarniczego”, a "Reduta na poddaszu" wystawiana była w teatrze warszawskim Nowe Miniatury.
Upamiętnienie.
11 listopada 2004 u zbiegu ulic: 3 Maja i Placu Mickiewicza w Dąbiu z inicjatywy Towarzystwa Przyjaciół Miasta Dąbia został odsłonięty Monument poświęcony Edmundowi Czaplińskiemu.

</doc>
<doc id="932383" url="https://pl.wikipedia.org/wiki?curid=932383" title="Waga pomostowa">
Waga pomostowa

Waga pomostowa, waga platformowa – waga służąca do ważenia dużych ładunków w przemyśle i handlu hurtowym. Wyróżnia się nośnią o dużej wytrzymałości, pozwalającej na mechaniczne nakładanie towarów. 
Waga pomostowa może być przystosowana do zabudowy w gruncie lub posadzce, co umożliwia najechanie na nośnię pojazdem, po czym zważenie go wraz z ładunkiem.

</doc>
<doc id="932385" url="https://pl.wikipedia.org/wiki?curid=932385" title="Masters Series">
Masters Series



</doc>
<doc id="932387" url="https://pl.wikipedia.org/wiki?curid=932387" title="Karl Wilhelm Philipp von Auersperg">
Karl Wilhelm Philipp von Auersperg

Karl Wilhelm Philipp Auersperg (czes. "Karel Vilém Auersperg") (ur. 1 maja 1814, zm. 4 stycznia 1890) – arystokrata czeski i polityk austriacki, premier Przedlitawii w latach 1867–1868.
Był bratem Adolfa von Auersperg, premiera Przedlitawii w latach 70.

</doc>
<doc id="932389" url="https://pl.wikipedia.org/wiki?curid=932389" title="Mykoła Kłymyszyn">
Mykoła Kłymyszyn

Mykoła Dmytrowycz Kłymyszyn, ukr. Микола Дмитрвоич Климишин, ps. „Nedobytyj”, „Nepoborenyj” (ur. 25 lutego 1909 w Mościskach gmina Wierzchnia powiatu kałuskiego, zm. 4 października 2003 w Detroit) – ukraiński działacz nacjonalistyczny. Doktor literaturoznawstwa. Członek rzeczywisty Towarzystwa Naukowego im. Szewczenki.
Życiorys.
Ukończył gimnazjum w Stanisławowie, w VI klasie wstąpił do UWO, w OUN od jej powstania w 1929. Od 1929 studiował filozofię na Uniwersytecie Jagiellońskim.
Od 1931 roku, przez następne trzy lata, Kłymyszyn i Jarosław Karpyneć utrzymywali kontakty z OUN w Czechosłowacji i przemycali masowo przez granicę czechosłowacko-polską nielegalne na terenie Polski wydawnictwa ukraińskie, w tym nacjonalistyczne czasopisma – „Surmę” i „Rozbudowę nacji”. Działalność Kłymyszyna i Karpyńca znalazła się w początkach 1934 pod obserwacją Policji Państwowej. Jeszcze przed zabójstwem Bronisława Pierackiego, 14 czerwca 1934 Kłymyszyn został aresztowany w prewencyjnych aresztowaniach członków OUN przeprowadzonych przez policję. W śledztwie konsekwentnie odmawiał składania zeznań.
13 stycznia 1936 skazany na dożywocie za udział w zamachu na ministra spraw wewnętrznych Bronisława Pierackiego, poprzez dostarczenie chloranu potasu do wykonania przez Jarosława Karpyńca bomby, która miała być użyta przez zamachowca Hryhorija Maciejkę i skontaktowanie Mykoły Łebedia z Karpyńcem (rola łącznika między członkami OUN, biorącymi udział w przygotowaniu zamachu).
Uwolniony we wrześniu 1939, do 1941 przebywał w Krakowie. W tym czasie ukończył Szkołę Oficerską im. płk. Konowalca. Od kwietnia 1941 był członkiem Prowodu (Zarządu Głównego) OUN-B.
W 1941 jako dowódca północnej grupy pochodnej OUN-B, kierował wysyłaniem przeszkolonych wojskowo członków OUN na Wołyń i Polesie. 7 września 1941 aresztowany przez Gestapo w Żytomierzu, blisko rok spędził w więzieniach (przy Łąckiego we Lwowie i Więzienie Montelupich w Krakowie). 8 sierpnia 1942 osadzony w niemieckim obozie koncentracyjnym KL-Auschwitz (nr oboz. 57340). W obozie, pracując w komandzie "Aufnahme" (przyjmowania więźniów) wspólnie z polskimi więźniami z ruchu oporu opracowywał nielegalne listy transportów przyjętych do obozu (później przekazane podziemiu poza KL-Auschwitz). Zwolniony z obozu 19 grudnia 1944 w związku ze zmianą polityki władz III Rzeszy wobec nacjonalistów ukraińskich.
Pozostał w Niemczech po wojnie, w 1945 organizował i kierował terenowym zarządem OUN w zachodnich strefach okupacyjnych Niemiec. Studiował na Wolnym Uniwersytecie Ukraińskim, obronił doktorat z literaturoznawstwa, poświęcony twórczości Bohdana Łepkiego.
W 1949 wyemigrował do USA, w Zarządzie OUN był referentem ds. wychowania młodzieży, następnie sekretarzem i wreszcie przewodniczącym Głównej Rady OUN.
Opublikował dwutomowe pamiętniki "W pochodi do woli".

</doc>
<doc id="932390" url="https://pl.wikipedia.org/wiki?curid=932390" title="Bertalan Farkas">
Bertalan Farkas

Bertalan Farkas (ur. 2 sierpnia 1949 w Gyulaháza, komitat Szabolcs-Szatmár-Bereg) – węgierski generał brygady, pilot wojskowy, pierwszy Węgier i esperantysta w kosmosie.
Wykształcenie i służba wojskowa.
Po ukończeniu w 1967 gimnazjum rozpoczął naukę w wyższej szkole lotniczej im. Györgya Kiliána w Szolnoku. Od 1969 do 1972 kontynuował naukę w ZSRR, w wojskowej szkole lotniczej w Krasnodarze. Po powrocie na Węgry rozpoczął służbę w lotnictwie myśliwskim. W latach 1978–1980 przebywał w ZSRR, przygotowując się do lotu kosmicznego.
Udział w programie Interkosmos.
W styczniu 1978 Farkas oraz drugi węgierski kandydat do lotu w kosmos – Béla Magyari – zostali zakwalifikowani do dalszego szkolenia w Centrum Wyszkolenia Kosmonautów im. J. Gagarina w Zwiozdnym gorodoku pod Moskwą. Szkolenie rozpoczął w marcu 1978. Obaj od razu zostali przydzieleni do konkretnych załóg. Dowódcą załogi, w której znalazł się Farkas, był Walerij Kubasow. Ta decyzja była podyktowana tym, że początkowo lot był planowany na 1979. Jednak problemy techniczne ze statkiem Sojuz 33 wymusiły przesunięcie misji na następny rok. 11 maja 1980 specjalna komisja zatwierdziła składy załóg podstawowej i rezerwowej. Dublerami Farkasa i Kubasowa zostali: Władimir Dżanibekow oraz Béla Magyari. Sam lot kosmiczny odbył się od 26 maja do 3 czerwca 1980. Kosmonauci wystartowali na pokładzie statku kosmicznego Sojuz 36. 27 maja nastąpiło dokowanie do stacji kosmicznej Salut 6, na której przebywała trzecia stała załoga: Leonid Popow i Walerij Riumin. Po zrealizowaniu wspólnych prac załoga radziecko-węgierska powróciła na Ziemie w kapsule Sojuza 35. Była to piąta załogowa misja realizowana w ramach programu Interkosmos.
Po zakończeniu kariery kosmonauty.
Po powrocie na Węgry rozpoczął studia na Politechnice w Budapeszcie, które zakończył w 1986. W 1985 w Paryżu był jednym z założycieli Stowarzyszenia Uczestników Lotów Kosmicznych (). Był organizatorem II Kongresu stowarzyszenia, który w 1986 odbył się na Węgrzech. Po studiach pozostał na uczelni gdzie zajmował się zagadnieniem związanym z opracowywaniem informacji otrzymywanych ze sztucznych satelitów. Poza tym uczestniczył w pracach grupy badawczej Węgierskiej Akademii Nauk, która pracowała w ramach programu Interkosmos. Do służby wojskowej powrócił w 1992. Przez trzy lata był zastępcą dowódcy sił powietrznych. W 1996 został attaché wojskowym w ambasadzie Węgier w Stanach Zjednoczonych. Do rezerwy został przeniesiony w 1997. Po opuszczeniu armii zajął się m.in. biznesem. Został m.in. przedstawicielem rady nadzorczej węgierskiej kompanii lotniczej „Atlant-Hungary Airlines” oraz w 2003 prezesem firmy „Airlines Service and Trade”.

</doc>
<doc id="932392" url="https://pl.wikipedia.org/wiki?curid=932392" title="Enric Martí i Carreto">
Enric Martí i Carreto

Enric Marti (ur. w 1893 w Sarrià, zm. 26 lutego 1971 w Barcelonie) – prezes klubu FC Barcelona w latach 1952 - 1953. Zastąpił na tym stanowisku Agusti Montala i Galobarta. Wcześniej był wiceprezesem klubu. 
Prezesura Martiego zaczęła się dokładnie 16 lipca 1952 roku. W czasie jego prezydentury klub zdobył Mistrzostwo i Puchar Króla Hiszpanii i Puchar Eva Duarte. Marti został rozpoznawalny dzięki aferze z grą Alfredo Di Stéfano, któremu zakazano gry w katalońskim klubie na rzecz jej największego rywala - Real Madryt. FIFA zdeklarowała, iż Di Stéfano jest zawodnikiem Barcelony, jednak Hiszpański Związek Piłki Nożnej pod naciskiem hiszpańskich władz pod wodzą ciągle sprawującego kontrolę generała Franco i Realu Madryt unieważnia decyzję Federacji i rozkazał grać tylko w madryckim klubie. Jednak Narodowa Federacja do Spraw Wychowania Fizycznego i Sportu zakazuje występowania w Primera División obcokrajowcom, co powoduje, że Barca postanawia sprzedać piłkarza do włoskiego klubu - Juventusu. Pomimo tego, Real Madryt nie chciał stracić piłkarza. Wtedy zainterweniował były prezydent HZPN i członek komitetu wykonawczego FIFA - Armando Munoz Calero, który nakazał grać Di Stéfano w Realu w sezonach 1953/1954 i 1954/1955 i FC Barcelonie w 1955/1956.
Enric Marti zgodził się na to, lecz został skrytykowany przez zarząd klubu i podał się do dymisji dnia 22 października 1953 roku. Okazuje się później, że Barca zrzekła się praw do piłkarza, a Real Madryt zapłacił odszkodowanie Hiszpańskiemu Związkowi w wysokości 4,4 mln peset.

</doc>
<doc id="932397" url="https://pl.wikipedia.org/wiki?curid=932397" title="Zespół rakowiaka">
Zespół rakowiaka



</doc>
<doc id="932400" url="https://pl.wikipedia.org/wiki?curid=932400" title="Brama Żagańska w Szprotawie">
Brama Żagańska w Szprotawie

Brama Żagańska jedna z dwóch bram miejskich, obok Bramy Głogowskiej, usytuowana w południowej części dawnych murów obronnych na zakończeniu ul. Muzealnej (niegdyś "Neustrasse").
Pierwszy raz wspomniana źródłowo w 1330 roku, w XIV wieku nazywana "bramą kamienną" od zastosowanego materiału budowlanego. Pod koniec XIX wieku od strony południowej dobudowano ozdobne blanki, wmurowano w ścianę znalezione w mieście kamienne kule bombardujące z XV wieku i wymodelowano szprotawski herb. Po 1945 roku w budynku mieściła się filia archiwum państwowego, od 2004 siedziba Muzeum Ziemi Szprotawskiej.
Brama Żagańska jest obiektem badań w programie badawczym "Zamek Szprotawski".

</doc>
<doc id="932402" url="https://pl.wikipedia.org/wiki?curid=932402" title="Stanisław Sopicki">
Stanisław Sopicki

Stanisław Sopicki (ur. 1 października 1903 w Wadowicach, zm. 11 lutego 1976 w Londynie) – polski dziennikarz i polityk chadecki.
Życiorys.
Urodził się 1 października 1903 w Wadowicach. Studiował filologię klasyczną na Uniwersytecie Jagiellońskim. W latach 1925–1934 pracował w piśmie "Głos Narodu", w latach 1934–1935 był członkiem warszawskiego Klubu Sprawozdawców Parlamentarnych, od listopada 1935 należał do redakcji katowickiego pisma "Polonia", kierował w nim m.in. działem politycznym, od listopada 1937 do marca 1938 redagował dziennik Stronnictwa Pracy "Nowa prawda". Równocześnie był działaczem Polskiego Stronnictwa Chrześcijańskiej Demokracji, w którym w latach 1934–1937 był sekretarzem generalnym, a następnie Stronnictwa Pracy, w którym został członkiem Komitetu Wykonawczego.
Po wybuchu II wojny światowej przebywał w Krakowie, w 1940 przedostał się nielegalnie zagranicę i w styczniu 1941 dotarł do Wielkiej Brytanii. W latach 1942–1944 był członkiem II Rady Narodowej Rzeczypospolitej Polskiej. Od lipca do grudnia 1943 pracował jako redaktor naczelny "Dziennika Polskiego i Dziennika Żołnierza". 
W listopadzie 1944 został ministrem odbudowy administracji publicznej w rządzie Tomasza Arciszewskiego, pomimo iż liderzy jego macierzystej partii nie poparli rządu, pełnił swoją funkcję do 1947. W 1945 sprzeciwił się polityce Karola Popiela, który próbował pojąć legalną działalność w Polsce. W następstwie tego został jednym z liderów tzw. Komitetu Zagranicznego SP, prowadzącego odrębną działalność na emigracji.
Ministrem odbudowy administracji publicznej był także w kolejnym gabinecie sformowanym przez Tadeusza Komorowskiego (1947–1949). Był członkiem III Rady Narodowej Rzeczypospolitej Polskiej (1949–1950), od września 1950 do stycznia 1952 ministrem skarbu w rządzie Romana Odzierzyńskiego. Od września 1951 należał do grupy polityków SP, która wbrew większości partii popierała politykę prezydenta Augusta Zaleskiego, pełnił funkcję sekretarza tzw. SP (KZ).
W 1954 poparł zjednoczenie polityczne emigracji i został członkiem najpierw tzw. Komisji Porozumiewawczej Stronnictw i Ugrupowań, która miała czuwać nad wprowadzeniem w życie postanowień Aktu Zjednoczenia Narodowego, następnie Tymczasowej Rady Jedności Narodowej (do 1961). Od 1956 należał do władz zjednoczonego ponownie Stronnictwa Pracy. W 1959 został usunięty z partii, z uwagi na różnice na tle stosunku do zjednoczenia politycznego emigracji. W 1960 założył grupę Stronnictwo Pracy-Komitet Zagraniczny. W kolejnych latach pozostawał czynnym publicystą. Był członkiem władz Instytutu Akcji Katolickiej, wydawcą Biuletynu LWIL. Zmarł 11 lutego 1976 w Londynie.

</doc>
<doc id="932404" url="https://pl.wikipedia.org/wiki?curid=932404" title="Bronisław Kuśnierz">
Bronisław Kuśnierz

Bronisław Stanisław Kuśnierz (ur. 27 stycznia 1883 w Tarnowie, zm. 27 kwietnia 1966 w Londynie) – polski prawnik (doktor praw) i polityk. Poseł na Sejm RP II kadencji (1928–1930), minister sprawiedliwości RP (1944–1949, na uchodźstwie).
Życiorys.
Ojciec Mateusz – woźny sądowy, matka Aniela z d. Kozłowska. Studiował prawo na Uniwersytecie Jagiellońskim (1905–1907) i Uniwersytecie Wiedeńskim (1907-1909). W 1910 uzyskał stopień naukowy doktora praw na UJ. Po odbyciu jednorocznej ochtoniczej służby wojskowej został mianowany na stopień chorążego ze starszeństwem z 1 stycznia 1911 w korpusie oficerów rezerwy piechoty. Posiadał przydział w rezerwie do Galicyjskiego Pułku Piechoty Nr 57 w Tarnowie. Pracował następnie w Banku Krajowym we Lwowie, w bankowości i ruchu spółdzielczym w Krakowie. W czasie I wojny światowej w dalszym ciągu pozostawał oficerem Pułku Piechoty Nr 57. Na stopień porucznika został mianowany ze starszeństwem z 1 listopada 1915 w korpusie oficerów rezerwy piechoty. W latach 1916–1918 był przydzielony do Generalnego Gubernatorstwa w Lublinie.
Po odzyskaniu niepodległości w latach 1919–1921 naczelnik wydziału w Ministerstwie Skarbu. Następnie prowadził w Krakowie wytwórnię papeterii. W latach 1928–1930 był posłem na Sejm RP II kadencji wybranym z listy Polskiego Bloku Katolickiego utworzonego przez Polskie Stronnictwo Ludowe „Piast” i Chrześcijańską Demokrację w okręgu wyborczym nr 46 (Jasło). W Sejmie członek komisji budżetowej i skarbowej. Od 1932 prowadził kancelarię adwokacką w Krakowie. Członek Zarządu Głównego Chrześcijańskiej Demokracji, wiceprzewodniczący, a w latach 1935–1937 przewodniczący Zarządu Wojewódzkiego w Krakowie. W latach 1933–1938 radny miejski w Krakowie z listy Polskiego Bloku Obrony Chrześcijańskiego Krakowa. Zwolennik współpracy ze Stronnictwem Narodowym.
W 1934 roku pozostawał w ewidencji Powiatowej Komendy Uzupełnień Kraków Miasto. Posiadał przydział do Oficerskiej Kadry Okręgowej Nr V. Został zweryfikowany w stopniu porucznika ze starszeństwem z 1 czerwca 1919 roku w korpusie oficerów rezerwy piechoty.
Od 1937 należał do Stronnictwa Pracy, członek Rady Naczelnej i Zarządu Głównego SP i prezes Zarządu Wojewódzkiego w Krakowie. Członek Związku Stowarzyszeń Zarobkowych i Gospodarczych we Lwowie, Państwowej Rady Spółdzielczej (od 1921), Unii Związków Spółdzielczych w Polsce i Kongregacji Kupieckiej w Krakowie. Delegat Rad Kasy Chorych.
W sierpniu 1939 został zmobilizowany, służył w cenzurze wojskowej. Po agresji ZSRR na Polskę przekroczył granicę polsko-rumuńską, internowany. Od stycznia do lipca 1940 przebywał pod przybranym nazwiskiem w obozach internowanych w Turnu Severin i Târgu Jiu, był wiceprezesem Komitetu Obywatelskiej Pomocy i Opieki nad Uchodźcami w Rumunii. Od lipca 1940 do lipca 1942 służył w Samodzielnej Brygadzie Strzelców Karpackich w Palestynie i Egipcie, dowódca obozu jeńców włoskich, później niemieckich.
W październiku 1942 znalazł się w Wielkiej Brytanii. Został członkiem Zarządu Głównego Stronnictwa Pracy i z jego ramienia członkiem II Rady Narodowej RP od grudnia 1943 do listopada 1944. W listopadzie 1944 został mianowany ministrem sprawiedliwości w gabinecie Tomasza Arciszewskiego, chociaż większość jego partii nie poparła tego rządu. Był także przeciwnikiem polityki Karola Popiela, akceptującej w 1945 postanowienia jałtańskie i we wrześniu 1945 został prezesem Komitetu Zagranicznego SP. Swoją funkcję ministerialną pełnił do dymisji premiera w 1947, a następnie w kolejnym rządzie Tadeusza Komorowskiego (do 1949). Od 1952 do 1954 był członkiem Wydziału Wykonawczego Rady Politycznej. W 1954 należał do sygnatariuszy Aktu Zjednoczenia podpisanego w 1954. Od 1954 do 1962 był członkiem Tymczasowej Rady Jedności Narodowej. Pierwszy przewodniczący Rady Federacji Ruchów Demokratycznych i członek władz Towarzystwa Pomocy Polakom.
Na emigracji pozostał czynnym działaczem Stronnictwa Pracy, w odłamie niezależnym od Karola Popiela. W 1952 został prezesem Zarządu Głównego SP, w 1959 przewodniczącym Rady Naczelnej SP. W 1965 podpisał porozumienie o zjednoczeniu z SP K. Popiela.
Zginął tragicznie w wypadku samochodowym. Pochowany na cmentarzu Gunnersbury w Londynie.
Publikacje.
Autor artykułów w „Głosie Narodu” i „Polsce Walczącej”.

</doc>
<doc id="932408" url="https://pl.wikipedia.org/wiki?curid=932408" title="Sławek Gruca">
Sławek Gruca

Sławek Gruca (ur. 1971 w Lublińcu) - polski grafik.
Życie i twórczość.
Studiował na wydziale grafiki w Wyższej Szkole Pedagogicznej w Częstochowie. W 1997 roku uzyskał tam dyplom z wyróżnieniem. Po studiach wyjechał do Holandii, gdzie pracował jako grafik komputerowy. Po kilku latach wrócił do Polski, gdzie kontynuował eksperymenty z formą, łącząc tradycyjne media, takie jak tusz i pastele olejne z manipulacjami komputerowymi. W 2004 roku w Warszawie odbyła się pierwsza wystawa artysty pod tytułem "Moje paranoje", na której wystawiono prace z okresu 1995-2004. Od tamtego wydarzenia wystawiał także w warszawskim Muzeum Karykatury, Chimerze, czy Pozytywce. Zajmował się też ilustracjami i projektowaniem plakatów.
W jego pracach najczęściej powtarzającym tematem jest człowiek. Postacie często są przedstawiane w sposób uproszczony, groteskowy. Są nienaturalnie wyszczuplone i wychudzone. Obiekty, z jakimi są one zestawiane nadają grafikom Grucy posmak surrealistycznej atmosfery. Artysta z powodzeniem oddaje zmienność nastrojów w poszczególnych sytuacjach, które przenosi na papier.

</doc>
<doc id="932410" url="https://pl.wikipedia.org/wiki?curid=932410" title="Francesc Miró-Sans">
Francesc Miró-Sans

Francesc Miró-Sans i Casacuberta (ur. w 1918 w Barcelonie – zm. 31 października 1989 tamże) - prezes klubu FC Barcelona w latach 1953-1961. Jego poprzednikiem był Enric Marti, który po aferze z transferem Alfredo Di Stéfano zdecydował się podać do dymisji. Po raz pierwszy w historii klubu posłużono się wówczas demokracją i ogłoszono wybory prezesa FC Barcelona, które wygrał właśnie Miró-Sans, triumfując 23 grudnia 1953 roku.
Podczas jego prezesury klub miał problemy finansowe z powodu budowy nowego stadionu - Camp Nou, co wiązało się z dużym wkładem kapitałowym. W 1958 roku także po raz pierwszy w historii klubu obecnie sprawującego stanowisko prezesa klubu wybrano na następną kadencję w 1960 roku. W nowych wyborach, w których zwyciężył obecnie urzędujący prezes, najpierw wybrano dwustu delegatów, którzy mieli wybrać nowego włodarza. Miró-Sans zdobył 75% głosów poparcia. W czasie drugiej kadencji był oskarżany o stosowanie dyktatorskich metod, co nie pomogło mu w sprawowaniu funkcji, dlatego też podał się do dymisji 28 lutego 1961 roku.

</doc>
<doc id="932412" url="https://pl.wikipedia.org/wiki?curid=932412" title="Sławomir Gruca">
Sławomir Gruca



</doc>
<doc id="932413" url="https://pl.wikipedia.org/wiki?curid=932413" title="Internacjonalizm (językoznawstwo)">
Internacjonalizm (językoznawstwo)

Internacjonalizm – wyraz mający podobną formę i brzmienie w wielu językach oraz wyrażający tę samą lub zbliżoną treść.
Internacjonalizmy pochodzą najczęściej z języka angielskiego, francuskiego, greckiego lub łaciny. Są rozpowszechnione szczególnie w języku naukowym i technicznym; charakterystycznymi przyrostkami są tu "-acja", "-ancja", "-sja" oraz "-ator". Często niemożliwe jest określenie, który język jest bezpośrednim źródłem danego internacjonalizmu, ze względu na jego równoczesne rozpowszechnienie się na różnych obszarach (dotyczy to np. wyrazów „polityka” lub „analiza”).
Na przykładzie terminu „totalitaryzm”:
Inne przykłady: "telewizja", "metr", "emisja" itp.
Przyjmuje się, że internacjonalizmami można nazwać analogiczne wyrazy (leksemy) występujące przynajmniej w trzech językach należących do różnych (przynajmniej dwóch) rodzin lub grup językowych, np. pol. "konferencja", niem. "Konferenz", angl. "conference", franc. "conference". Mamy tu do czynienia co prawda z językami tej samej rodziny językowej (indoeuropejskiej), ale z różnych grup językowych (język słowiański, języki germańskie, język romański). Takie podobne wyrazy używane tylko (lub głównie) w Europie można nazwać europeizmami. Podobny leksem ("konferenssi") istnieje też w języku fińskim, który nie jest językiem indoeuropejskim. Sąsiedztwo geograficzne, kontakty gospodarcze i kulturalne, określone wydarzenia historyczne sprawiły, że również niektóre języki o odległej etymologii wykazują wiele podobieństw, głównie w zakresie słownictwa. 
Nie są internacjonalizmami wyrazy o podobnej formie i znaczeniu występujące tylko w obrębie jednej grupy językowej, jak: niemieckie "Winter", angielskie "winter", szwedzkie "vinter" jako leksemy występujące jedynie w grupie języków germańskich.
Internacjonalizmami mogą być też frazeologizmy, głównie idiomy. Są to wyrażenia analogiczne w różnych językach pod względem znaczenia i struktury, ale o różnych formach (o innej pisowni, innej wymowie). W językach polskim, niemieckim, angielskim, francuskim, rosyjskim znane są m.in. następujące idiomy: nie wierzyć własnym oczom; "seinen Augen nicht trauen; cannot believe one`s (own) eyes; n`en pas croire ses yeux; ne verit` (svoim) glazam". 

</doc>
<doc id="932414" url="https://pl.wikipedia.org/wiki?curid=932414" title="Petra Cetkovská">
Petra Cetkovská

Petra Cetkovská (ur. 8 lutego 1985 w Prościejowie) – czeska tenisistka.
Kariera tenisowa.
Jest tenisistką praworęczną z oburęcznym bekhendem. Wygrała juniorski Australian Open i French Open w grze podwójnej w roku 2001.
W maju 2007 roku odniosła pierwsze w karierze zwycięstwo zawodowe, triumfując u boku rodaczki Andrei Hlaváčkovej w turnieju ECM Prague Open w Pradze.
W Wielkim Szlemie zadebiutowała podczas US Open 2007 (odpadła w 2. rundzie). Dochodząc do czwartej rundy French Open w 2008 pokonała m.in. Alonę Bondarenko. W 1/8 finału przegrała z Aną Ivanović 0:6, 0:6.

</doc>
<doc id="932416" url="https://pl.wikipedia.org/wiki?curid=932416" title="Sobór Świętej Trójcy w Sanoku">
Sobór Świętej Trójcy w Sanoku

Sobór Świętej Trójcy – prawosławna cerkiew parafialna w Sanoku. Należy do dekanatu Sanok diecezji przemysko-gorlickiej Polskiego Autokefalicznego Kościoła Prawosławnego. Sobór mieści się w Sanoku przy ulicy Zamkowej 14.
Jest to murowana budowla wzniesiona w latach 1784–1789 w stylu klasycystycznym, z barokowymi ołtarzami bocznymi oraz pełnym ikonostasem z XVII-wieczną ikoną Matki Boskiej z Dzieciątkiem. 
Ustanowiona katedrą diecezji przemysko-nowosądeckiej w 1983; funkcję tę pełniła do 2016. 
Cerkiew ta nie jest typowa. Oprócz ołtarza głównego i ikonostasu posiada dwa boczne ołtarze ofiarne. Obydwa całkiem pojedyncze, symbolizują te cerkwie, które znajdowały się dawniej na terenie Sanoka. Pierwszy ołtarz znajdujący się po prawej stronie jest symbolem cerkwi, która stała na placu zamkowym, drugi ołtarz poświęcony jest ikonie Matki Boskiej, którą przeniesiono z cerkwi Narodzenia Matki Bożej zburzonej w 1790. 
Znajduje się w sąsiedztwie zamku przy ruinach murów miejskich.
Cerkiew Zesłania Ducha Świętego.
Pierwotnie w cerkwi funkcjonowała greckokatolicka parafia Zesłania Ducha Świętego. Cerkiew została wybudowana w latach 1784–1789. Proboszczem był wówczas Jan Kuniewicz. Przy świątyni na początku XX wieku został wzniesiony budynek plebanii. 
Do 1947 działała katedra greckokatolicka pod wezwaniem Zesłania Ducha Świętego. W 1957 cerkiew przeszła pod władanie Kościoła Prawosławnego.
Historia.
Zgodnie z tradycją ustną na ziemi sanockiej działali uczniowie św. bracia sołuńscy Osław i Wiznog. 
Pierwsza wzmianka o budowie w tym miejscu cerkwi prawosławnej pochodzi z 1564.
Jednak prawdopodobnie pierwsza prawosławna cerkiew pw. św. Dymitra znajdowała się na sanockim zamku. Cerkiew zamkowa została zburzona na rozkaz starosty sanockiego Mikołaja Wolskiego. W tym samym czasie syn podkomorzego sanockiego Mikołaja z Hoczwi Matjasz III zamienia cerkwie w swoich dobrach na zbory kalwińskie. W miejscu parafii prawosławnych powstają również zbory m.in. w Uluczu i Trepczy. Protektorem prawosławia na tych ziemiach był Jan Szczęsny Herburt, syn starosty sanockiego Jana Herburta i bratanek łacińskiego biskupa przemyskiego Walentego Herburta. 
W latach 1421–1440 zarządzał diecezją przemyską bp Eliasz, który po raz pierwszy użył tytułu biskupa przemysko-samborskiego, zaś od rządów bp Antoniego Winnickiego doszedł trzeci człon – "sanocki". Jeszcze w XVII w. rezydują tu prawosławni biskupi przemysko-sanoccy Antoni Winnicki i Innocenty Winnicki, który dopiero w 1692 zmuszony był przyjąć unię brzeską i przenieść się do Przemyśla. 
Świątynia sanocka powstała w miejscu drewnianej cerkwi prawosławnej na początku XVIII w. przejętej przez Kościół greckokatolicki. W 1790 wybudowano w tym miejscu nową murowaną i konsekrowano pod wezwaniem Zesłania Ducha Świętego.
Po 1918 polskie władze wojskowe traktowały życzliwie przejście na prawosławie pewnej części Łemków grekokatolików; dla tych, którzy pozostali przy Kościele greckokatolickim, zorganizowano osobną jednostkę administracyjną kościelną w Sanoku. W połowie lat 20. nastąpiła też konsolidacja wyznawców prawosławia w Polsce. W 1924 doszło do zatwierdzenia autokefalii Cerkwi Prawosławnej w Polsce, co miało prowadzić do uniezależnienia się jej od Cerkwi rosyjskiej i Synodu. Pierwszy administrator AAŁ rozpoczął swoje urzędowanie od uroczystego nabożeństwa w cerkwi sanockiej w święto Jordanu w 1935. Przez te poczynania wzrastała ranga Sanoka, który stał się ośrodkiem administracji dziewięciu dekanatów. 
Po 1944 biskup ordynariusz przemyski podtrzymywał parafie unickie w Komańczy i Krempnej, w których pozostali proboszczowie oraz umożliwił księdzu Józefowi Siekierzyńskiemu, byłemu kanclerzowi Administracji Apostolskiej Łemkowszczyzny, korzystanie z cerkwi w Sanoku, w porozumieniu z miejscowym proboszczem łacińskim. Reakcją władz powiatowych na te fakty było „żądanie oddania kluczy do świątyni, zaś delegacji wiernych, przybyłych w tej sprawie z interwencją, zaproponowały przejście na prawosławie – wówczas cerkiew zostałaby im zwrócona.”. Następnie cerkiew była zajęta przez kościół rzymskokatolicki i mieścił się tu punkt katechetyczny, a także odprawiano nabożeństwa dla młodzieży szkolnej. Tuż po zakończeniu II wojny światowej w następstwie decyzji władz państwowych, przy braku protestów kościelnej hierarchii, działalność Cerkwi greckokatolickiej zostaje w Polsce (z wyjątkiem Warszawy) zakazana, w konsekwencji czego większa część sanockiej wspólnoty greckokatolickiej przeszła do kościoła rzymskokatolickiego, inni zadeklarowali się jako niewierzący, niektórzy wreszcie przeszli na prawosławie.
Ostatni ksiądz greckokatolicki Józef Siekierzyński, sprawował Liturgię najpierw w kaplicy szpitalnej, a po jej zamknięciu w urządzonej za zgodą władz kościelnych kaplicy domowej do połowy 1947, nie przeszedł na prawosławie, ale miał do tego zachęcać sanockich Ukraińców grekokatolików. W 1961 funkcjonariusze organów bezpieczeństwa doprowadzili do zamknięcia greckokatolickiej cerkwi w Komańczy.
Według relacji Włodzimierza Marczaka greckokatolicka biblioteka cerkiewna prawdopodobnie bez żadnych dokumentów zdawczo odbiorczych została po wojnie zdeponowana na plebanii kościoła Przemienienia Pańskiego w Sanoku. W następnych latach została wydana przedstawicielom kościoła prawosławnego w Sanoku, część jej uległa spaleniu podczas pożaru cerkwi a pozostała część uległa rozproszeniu.
W 1961 zamknięta została ostatnia cerkiew greckokatolicka w Komańczy, a rok później otwarta już jako świątynia prawosławna.
Wynikiem zabiegów Kościoła prawosławnego było powstanie do końca lat siedemdziesiątych XX wieku na omawianym obszarze piętnastu parafii przynależnych do dekanatu rzeszowskiego (wchodzącego w skład diecezji warszawsko-bielskiej) z siedzibą w Sanoku. W 1983 w miejsce dekanatu utworzono diecezję przemysko-nowosądecką (od 2016 noszącą nazwę „przemysko-gorlicka”). 
W latach 1967–1983 diakiem świątyni był Petro Murianka. Jeszcze na początku lat 90. XX w. administracja greckokatolicka próbowała odzyskać cerkiew na swoje potrzeby, ale bezskutecznie.
W 1972 cerkiew została włączona do uaktualnionego wówczas spisu rejestru zabytków Sanoka. Wynikiem działań Komisji Opieki nad Zabytkami, powstałej przy oddziale PTTK w Sanoku, w 1978 umieszczono na fasadzie budynku tablicę informującą o zabytkowym charakterze obiektu.
Podczas prac archeologicznych przy ulicy Zamkowej w pobliżu cerkwi odkryto szczątki ludzkie prawdopodobnie z istniejącego w XVII wieku cmentarza, które następnie przeniesiono na Cmentarz Centralny w Sanoku.
W 1992 do pracy w diecezji zaangażowani zostali państwo Antoni i Marianna Jary z Ukrainy. Antoni Jary został diakonem przy biskupie. Marianna Jary z wykształcenia teolog i muzykolog przyjęła obowiązki diaka, zorganizowała również chór diecezjalny. Od chwili powołania cerkwi do 1998 obowiązki diaka oraz starosty cerkiewnego pełnił Włodzimierz Marczak.
5 lutego 1995 w cerkwi wybuchł pożar, w wyniku którego w zakrystii spłonęło 25 ikon, kilka ornatów i księgozbiór.
Na podstawie ustawy z dnia 17 grudnia 2009 o uregulowaniu stanu prawnego niektórych nieruchomości pozostających we władaniu Polskiego Autokefalicznego Kościoła Prawosławnego świątynia stała się wyłączną własnością Kościoła Prawosławnego.
Od 2015 w cerkwi odbywa się coroczny Ekumeniczny Przegląd Pieśni Paraliturgicznej.
Zespół cerkiewny (świątynia i dzwonnica) został wpisany do wojewódzkiego (30 grudnia 1967 pod nr A-68) oraz do gminnego rejestru zabytków miasta Sanoka.

</doc>
<doc id="932420" url="https://pl.wikipedia.org/wiki?curid=932420" title="Godło Marianów Północnych">
Godło Marianów Północnych

Godło Marianów Północnych zostało przyjęte w 1972 roku. Modyfikowane było w latach 1989, 1991 i 1995. Przedstawia białą pięcioramienna gwiazdę nałożoną na szarą sylwetkę kamienia latte. W 1989 roku emblemat ten otoczono wieńcem z muszli i kwiatów. Gwiazda to symbol wspólnoty. Kamień latte reprezentuje wczesną cywilizację miejscowego ludu Chamorro. Wieniec symbolizuje kulturę i tradycje
tubylców. W wieńcu umieszczone są kwiaty miejscowych roślin zwanych: ylang-ylang, seyur, ang'gha oraz teibwo.

</doc>
<doc id="932421" url="https://pl.wikipedia.org/wiki?curid=932421" title="Molitva">
Molitva

Molitva (cyr. Молитва) – piosenka wykonywana przez reprezentantkę Serbii Mariję Šerifović, która na 52. Konkursie Piosenki Eurowizji w 2007 roku zdobyła 1. miejsce (268 punktów). Muzykę skomponował Vladimir Graić, autorem słów jest Saša Milošević Mare.
„Molitva” jest pierwszym od 1998 roku zwycięskim utworem eurowizyjnym, który był wykonywany wyłącznie w języku ojczystym, a nie po angielsku. Angielska wersja piosenki nosi tytuł „Destiny”, powstał też jej rosyjski odpowiednik
Tekst piosenki mówi o tęsknocie i cierpieniu odczuwanej po odejściu ukochanej osoby. Uczucie powoduje, że imię ukochanej osoby jest wciąż wymawiane jak modlitwa (o jej powrót).
Kontrowersje.
W dwa dni po zakończeniu konkursu pojawiły się oskarżenia o plagiat. Zarzucono, że muzyka „Molitvy” jest niemal identyczna jak innego utworu – „Ndarja”, który powstał w oparciu o albańską melodię ludową. Jednak tym oskarżeniom zaprzeczył macedoński kompozytor „Ndarji”, Marjano Filipovski.
Szwedzka gazeta "Dagens Nyheter" zarzuciła ekipie serbskiej przemycanie treści politycznych do Konkursu Piosenki Eurowizji, ponieważ w jego trakcie pojawił się symboliczny serbski gest, który jest niekiedy uważany za gest o podtekście nacjonalistycznym.

</doc>
<doc id="932422" url="https://pl.wikipedia.org/wiki?curid=932422" title="Szkoła oficerska im. płk. Konowalca">
Szkoła oficerska im. płk. Konowalca

Szkoła oficerska im. płk. Konowalca – konspiracyjna szkoła oficerska OUN, powstała w Krakowie na przełomie lat 1939/1940.
Komendantem szkoły był kpt. Stepan Suljatyćkyj, a jego zastępcą O. Kuźmińskyj.
Wykładowcy.
Wykładowcami byli: por. Osyp Karaczewskyj (służba wewnętrzna), Tesla (terenoznawstwo, kartografia), por. Wasyl Sydor (organizacja), chor. Adrijanowycz (minowanie, broń chemiczna), chor. Brylewskyj i kursant Dmytro Myron (ideologia).
Kursanci.
I kurs.
Absolwentami tego kursu byli: Mykoła Arsenycz, Bezpałko, W. Burkowskyj, J. Wedmid, Ł. Zacnyj, W. Zełenyj, Mykoła Kłymyszyn, Iwan Kłymiw, R. Krawczuk, Ołeksandr Łućkyj, O. Masliak, Dmytro Myron, Wasyl Ochrymowycz, O. Sawczyńskyj, Jarosław Rak, Jarosław Staruch, Fedeczko, W. Czyżewskyj.
II kurs.
Absolwentami drugiego kursu byli m.in. Iwan Rawłyk, Wasyl Iwachiw, Iwan Kłymyszyn i Julijan Kowalskyj.
III kurs.
W 1941 przeprowadzono 3-miesięczny kurs polityczno-organizacyjny, dla działaczy posiadających już przeszkolenie wojskowe. Jego absolwentami byli: W. Worobeć, M. Hoszowskyj, W. Dejczakiwskyj, W. Dyszkant, M. Kantor, Mykoła Kłymyszyn, Kryłatyj, Krycewyj, W. Kulisz, Pawło Łysyj, Maczicha, S. Mudryk, I. Pyłypowycz, Poraj, W. Janczuk (w sumie 18 kursantów).
Lektorami byli: D. Myron (ideologia ukraińskiego nacjonalizmu), Jarosław Staruch (polityka), Wasyl Kuk (rozbudowa OUN, podziemie), Dmytro Majiwśkyj (działalność sowiecka i praca OUN), Iwan Mitrynga (propaganda), Borys Łewyckyj (koncepcja frontu przeciwbolszewickiego), Dmytro Hrycaj, Ołeksa Hasyn, Wasyl Sydor, J. Sonar, Kuźmińskyj (sprawy wojskowe), Mykoła Arsenycz (wywiad, kontrwywiad), Iwan Rawłyk (służba polityczna), Wasyl Turkowśkyj (praktyczna działalność SB).

</doc>
<doc id="932428" url="https://pl.wikipedia.org/wiki?curid=932428" title="Trainz Railroad Simulator 2004">
Trainz Railroad Simulator 2004

Trainz Railroad Simulator 2004 – gra komputerowa z gatunku symulacji. Gra została wydana w 2004 przez CD Projekt. Później gra została wydana w serii "Extra Klasyka Gier Komputerowych". W grze gracz wciela się w maszynistę i prowadzi pociąg. Może również budować od podstaw cały system kolejowy. Począwszy od torów, stacji kolejowych, a kończąc na mostach i fabrykach.
W TRS2004 znalazła się garść najlepszych obiektów stworzonych uprzednio przez fanów. Wzbogacają one i tak imponującą ilość standardowych elementów, z których można budować plansze.
Moduły gry.
Pierwszym modułem gry jest "Maszynista" pozwalający na wcielenie się w rolę maszynisty pociągu. Możemy w nim przemierzać wirtualne szlaki kolejowe, dokonywać manewrów na stacjach lub też tworzyć rozkład jazdy, zgodnie z którym poruszają się pociągi sterowane przez komputer. W "TRS2004" pojawił się prosty model ekonomiczny, który wprowadził możliwość przewożenia towarów, a po doinstalowaniu jednej z łatek także pasażerów. Wprowadziło to zupełnie nową jakość do samej gry, ponieważ w pierwszych wersjach pociągi jeździły „z powietrzem”.
Drugi z modułów, "Geodeta" udostępnia interfejs oraz narzędzia, umożliwia tworzenie świata, w którym następnie możemy osadzić kolejowy szlak. Korzystając z dodatkowego oprogramowania można również zaimportować satelitarne mapy wysokości, co znacznie ułatwia odwzorowywanie istniejących w rzeczywistości kolei.
Moduł "Lokomotywownia" pełni rolę encyklopedii. Możemy w nim obejrzeć ze wszystkich stron występujące w grze modele lokomotyw oraz wagonów, a także poczytać sporządzone dla nich notki. Zawierają one charakterystyki danego pojazdu, a w przypadku bardziej znanych modeli także historię.
Service Packs.
Mianem "service pack" określane są darmowe, oficjalne dodatki do gry, które usuwają znalezione błędy oraz wprowadzają kilka nowych rozwiązań. Polska wersja "TRS2004" zawierała już pierwszy z wydanych SP w momencie jej ukazania się na rodzimym rynku. Pozostałe SP wydane w Polsce to:
Z powodu błędów dystrybutora najlepiej instalować je na „czystą”, dopiero co zainstalowaną grę, gdyż inaczej wystąpią problemy z wersją językową oraz ściągniętymi z Internetu dodatkowymi obiektami.
Download Station.
Dzięki łatwości rozszerzania do gry istnieje ponad kilkanaście tysięcy dodatkowych obiektów stworzonych przez fanów z całego świata. Firma Auran uruchomiła specjalny ich katalog zwany „Download station”, który gromadzi je w jednym miejscu. Aby z niego korzystać, należy zarejestrować się na stronie producenta oraz zarejestrować swój egzemplarz gry. Każdy z dodatków posiada swój unikatowy numer KUID pozwalający na jego prostą identyfikację.
Obiekty z "Download Station" na dwa sposoby: przez FTP albo z użyciem specjalnego programu dostarczonego wraz z grą. Zaletą tego drugiego sposobu jest możliwość automatycznego pobierania całych paczek obiektów, podczas gdy w FTP trzeba każdy z nich ściągać oddzielnie.
Dostęp do katalogu jest darmowy, jednak jesteśmy wtedy ograniczeni do możliwości ściągania jednego pliku naraz z maks. prędkością ok. 4 kb/s. Aby uzyskać lepszy transfer, musimy wykupić sobie dostęp Premium.
Oprócz oficjalnej, istnieje także wiele stron fanowskich zawierających katalogi dodatków. Jednak jedynie część z nich trzyma pliki na własnych serwerach, pozostałe odsyłają do "Download Station".
TrainzScript.
Podstawą interaktywności gry jest skryptowy język programowania TrainzScript bazujący na C++ oraz Javie. Służy on do oprogramowywania graficznych obiektów tak, aby stały się interaktywne oraz do tworzenia scenariuszy z wyznaczonymi celami rozrywki.

</doc>
<doc id="932429" url="https://pl.wikipedia.org/wiki?curid=932429" title="Zygmunt Sidorowicz">
Zygmunt Sidorowicz

Zygmunt Sidorowicz (ur. 1846 we Lwowie, zm. 1881 w Wiedniu) – polski malarz, pejzażysta, tworzył również portrety, sceny rodzajowe, kopie dzieł dawnych mistrzów i rysunki do czasopism.
Po studiach politechnicznych we Lwowie, wyjechał dzięki stypendium na studia do Akademii wiedeńskiej w latach 1864–1867. Wróciwszy do Lwowa zorganizował wystawę swoich prac. Na dalsze studia wyjechał w 1873 do Monachium. Tam należał do kręgu malarzy związanych z Józefem Brandtem, dzielił pracownię z Aleksandrem Kotsisem i Walerym Brochockim. W 1878 osiadł w Wiedniu.
Znany głównie z pejzaży, przedstawiających skromne motywy, często zaniedbanej wsi polskiej, oddające nastrój różnych pór dnia – według słów malarza Henryka Piątkowskiego "więcej z odczucia natury, niż ze studiów".

</doc>
<doc id="932431" url="https://pl.wikipedia.org/wiki?curid=932431" title="C-Note">
C-Note



</doc>
<doc id="932433" url="https://pl.wikipedia.org/wiki?curid=932433" title="Odoryk de Pordenone">
Odoryk de Pordenone

Odoryk de Pordenone OFM (ur. ok. 1280-1285 r. w Villanova pod Pordenone, zm. 14 stycznia 1331 r. w Udine) – włoski franciszkanin i misjonarz pochodzenia czeskiego (jego ojciec Matouš był rycerzem wojska króla Przemysła Ottokara II), autor relacji z podróży na Daleki Wschód.
W 1296 r. wyruszył z misją na Bliski Wschód, następnie powrócił do Włoch, by w 1318 r. wyruszyć – tym razem na Daleki Wschód. Przez Azję Mniejszą, Indie, Cejlon, Sumatrę, Jawę oraz Indochiny dotarł do Chin. W Pekinie współpracował z innym franciszkaninem arcybiskupem Janem z Montecorvino. Po jego śmierci w 1328 r. Odoryka wybrano arcybiskupem Pekinu. Jako arcybiskup odwiedził Tybet. W Turkiestanie otrzymał od chana pozwolenie na osiedlenie się braci mniejszych w jego państwie. Po przebyciu blisko 50 000 km misjonarz zdecydował się na powrót do Europy, by zachęcić papieża do wysłania nowych misjonarzy do Chin.
Po powrocie sprawozdanie Odoryka z podróży spisał w Padwie Wilhelm z Solagna. Relacja ta jest znana pod tytułami "Itinerarium", "Liber de mirabilibus mundi" oraz "Descriptio terratum". Została przetłumaczona na kilka języków; zawierała wiele fantastycznych opisów (m.in. o skorupach żółwich większych niż katedralne kopuły).
Odoryka z Pordenone beatyfikował papież Benedykt XIV w 1755 r. Zakony franciszkańskie obchodzą liturgiczne wspomnienie tego błogosławionego w dniu 14 stycznia.

</doc>
<doc id="932435" url="https://pl.wikipedia.org/wiki?curid=932435" title="Odoryk z Pordenone">
Odoryk z Pordenone



</doc>
<doc id="932436" url="https://pl.wikipedia.org/wiki?curid=932436" title="Kościół Zbawiciela w Sopocie">
Kościół Zbawiciela w Sopocie

Kościół Zbawiciela w Sopocie – kościół parafii ewangelicko-augsburskiej w Gdańsku z siedzibą w Sopocie i biskupa diecezji pomorsko-wielkopolskiej Kościoła Ewangelicko-Augsburskiego w Rzeczypospolitej Polskiej – lecz nie nosi tytułu katedry, którego pragmatyka służbowa KEA nie przewiduje. 
Kościół mieści się nieopodal mola przy skwerze ks. Otto Bowiena, zaś biuro parafii przy ul. Kościuszki 51. 
Historia.
Pierwsi protestanci w Sopocie osiedlili się w latach 20. XIX wieku. Początkowo ci uczęszczali do parafii w Małym Kacku, obecnie dzielnica Gdyni. W miesiącach letnich liczba ewangelików wzrastała do około tysiąca, w związku z czym nabożeństwa odprawiano pod gołym niebem. 
W 1870 roku uzyskano zgodę na budowę kaplicy. Gotową budowlę konsekrowano 18 sierpnia 1871 i nadano jej tytuł kaplicy Pokoju. W 1890 erygowano sopocką parafię. Kurort rozrastał się, przez co rosła liczba protestantów. 22 października 1899 rozpoczęto budowę nowego kościoła (obecnie kościół św. Jerzego), którą ukończono w 1901. W 1910 roku liczba parafian wynosiła już ponad 8 tysięcy. W 1913 roku rozpoczęto budowę nowej świątyni na miejscu kaplicy Pokoju – zaprojektował ją Adolf Bielefeldt. Przez I wojnę światową obiekt konsekrowano dopiero w październiku 1919 roku. 
Po II wojnie światowej kościół przejął imię kościoła Zbawiciela po kościele św. Jerzego, który przed wojną nosił taki tytuł.

</doc>
<doc id="932438" url="https://pl.wikipedia.org/wiki?curid=932438" title="Yge Visser">
Yge Visser

Yge Visser (ur. 29 lipca 1963 w Sneek) – holenderski szachista, arcymistrz od 2006 roku.
Kariera szachowa.
Pierwszy sukces odniósł w roku 1981, zostając mistrzem stanu Idaho. Pomiędzy 1983 a 2001 rokiem ośmiokrotnie zwyciężał w mistrzostwach Fryzji. W roku 1989 triumfował w otwartym turnieju "ECI-open" w Brugii. W 1999 podzielił III miejsce (za Klausem Bischoffem i Konstantinem Lernerem) w "openie" w Recklinghausen, natomiast w następnym roku osiągnął identyczny wynik w Hoogeveen (za Władimirem Jepiszynem i Siemonem Dwojrisem). W 2002 zwyciężył w kołowym turnieju w St. Pölten. W 2004 podzielił I miejsce w Groningen (wraz z Friso Nijboerem, Johnem van der Wielem oraz Jurijem Kuzubowem). W tym oraz w 2006 roku wystąpił w finałach indywidualnych mistrzostw Holandii.
Najwyższy ranking w karierze osiągnął 1 lipca 2006 r., z wynikiem 2533 punktów zajmował wówczas 9. miejsce wśród holenderskich szachistów.

</doc>
<doc id="932439" url="https://pl.wikipedia.org/wiki?curid=932439" title="Let There Be Rock (film)">
Let There Be Rock (film)

Let There Be Rock – film koncertowy australijskiego zespołu AC/DC, wydanym w kinach we wrześniu 1980 roku. W tym samym roku został także wydany na kasecie VHS. Został nagrany 9 grudnia 1979 r. w The Pavillion w Paryżu, Francja, i zawiera także wywiady z członkami zespołu.
Pomimo tego, że ten film posiada nazwę czwartego albumu studyjnego AC/DC, "Let There Be Rock", w filmie zawarte są też utwory z albumów: "T.N.T.", "Powerage", i "Highway to Hell". Plakat i opakowanie wydania VHS posiadają również podobną okładkę do tej użytej na ogólnoświatowej i obecnej australijskiej edycji albumu "Let There Be Rock".
W listopadzie 1997 r., ścieżka dźwiękowa z tego filmu została wydana na 2. i 3. płycie jako część kompilacji "Bonfire". Ta ścieżka dźwiękowa oprócz 13 utworów zawartych w tym filmie, zawiera dodatkowo utwór "T.N.T."

</doc>
<doc id="932440" url="https://pl.wikipedia.org/wiki?curid=932440" title="Oil Tycoon">
Oil Tycoon

Oil Tycoon – gra strategiczno-ekonomiczna, w której gracz prowadzi firmę wydobywającą ropę naftową. Gra została wydana przez Blackstar a dystrybucją zajęła się Lemon Interactive. 

</doc>
<doc id="932442" url="https://pl.wikipedia.org/wiki?curid=932442" title="Maria Anna Wettyn">
Maria Anna Wettyn

Maria Anna Zofia Sabina Angela Franciszka Ksawera Wettyn (ur. 29 sierpnia 1728 w Dreźnie, zm. 17 lutego 1797 w Monachium) – królewna polska i księżniczka saska.
Była córką Augusta III Sasa, króla Polski i jego żony Marii Józefy Habsburżanki. Maria Anna miała czternaścioro rodzeństwa, w tym Fryderyka Krystiana Wettyna, elektora saskiego i Marię Józefę Wettyn, delfinę Francji.
Doradca cesarzowej Rosji hrabia Bestużew naciskał, aby to Maria Anna została żoną następcy tronu Piotra, jednakże wybór Elżbiety Piotrownej ostatecznie padł na Zofię Fryderykę, księżniczkę anhalcką (przyszłą Katarzynę II).
Maria Anna wyszła za mąż za elektora Bawarii Maksymiliana III Józefa. Para nie miała dzieci. Anna Maria negocjowała z Fryderykiem II, po śmierci swojego męża w 1777 roku, niepodległość Bawarii i przejęcie sukcesji przez Wittelsbaską gałąź palatynów Zweibrücken-Birkenfeld. Więc nowym elektorem został Karol IV Teodor Wittelsbach, który nie zdobył miłości bawarczyków. Zaproponował on oddanie części Bawarii za Niderlandy Austriackie co doprowadziło do wojny prusko-austriackiej.
Maria Anna spędziła resztę życia w pałacu Fürstenried, gdzie cieszyła się wdzięcznością bawarczyków. Została pochowana w kościele teatynów w Monachium.

</doc>
<doc id="932444" url="https://pl.wikipedia.org/wiki?curid=932444" title="Reprezentacja Niemiec w hokeju na lodzie mężczyzn">
Reprezentacja Niemiec w hokeju na lodzie mężczyzn

Męska reprezentacja Niemiec w hokeju na lodzie – kadra Niemiec w hokeju na lodzie mężczyzn.
Historia.
Reprezentacja Niemiec jest jedną z najstarszych reprezentacji narodowych na świecie. Swój pierwszy mecz rozegrała w 1910 roku. Grali na większości Mistrzostw Świata oraz na igrzyskach olimpijskich. Reprezentacja Niemiec w okresie 1941-1952 nie grała żadnych meczów międzynarodowych. Od 1952 roku istniały dwie oddzielne reprezentacje Republiki Federalnej Niemiec i NRD. Dopiero w 1991 obie reprezentacje się połączyły. Obecnie reprezentacja Niemiec należy do elity. W zorganizowanych przez siebie Mistrzostwach Świata w 2010 Niemcy dotarli do półfinału i ostatecznie zajęli 4. miejsce - najwyższe od 1953 roku. Od 2005 do maja 2011 roku trenerem kadry był jej były zawodnik Uwe Krupp. Jego następcą w latach 2011-2012 był Szwajcar Jakob Kölliker. We wrześniu 2012 roku selekcjonerem został Kanadyjczyk Pat Cortina. W lipcu 2015 trenerem i menedżerem generalnym został Marco Sturm.
Zastrzeżone numery.
Ku czci kilku zawodników zostały zastrzeżone ich numery w reprezentacji Niemiec.

</doc>
<doc id="932445" url="https://pl.wikipedia.org/wiki?curid=932445" title="Hjalmar Branting">
Hjalmar Branting

Karl Hjalmar Branting (ur. 23 listopada 1860 w Sztokholmie, zm. 24 lutego 1925 tamże) – szwedzki polityk, laureat Pokojowej Nagrody Nobla.
Studiował matematykę i astronomię na Uniwersytecie w Uppsali. W 1882 podjął pracę jako asystent dyrektora Obserwatorium Sztokholmskiego.
W 1883 został współpracownikiem, a następnie redaktorem czasopisma "Tiden". Po bankructwie wydawnictwa w 1886 pracował w "Socialdemokraten". W 1889 współtworzył Szwedzkią Socjaldemokratyczną Partię Robotniczą, a od 1907 był jej przewodniczącym. W okresie od 1896 do 1925 był deputowanym do Riksdagu. Od początku XX w. negował koncepcję walki rewolucyjnej i dyktatury proletariatu. W latach 1917–1918 był ministrem finansów, w 1919 przewodniczącym kongresu II Międzynarodówki w Bernie. Był również uczestnikiem konferencji pokojowej w Paryżu 1919, a także konferencji w Londynie w sprawie Wysp Alandzkich w 1920. Od marca do września 1920, od września 1921 do kwietnia 1923 i od października 1924 do stycznia 1925 sprawował stanowisko premiera, w latach 1921–1923 ministra spraw zagranicznych, natomiast w 1922-1925 członka Rady Ligi Narodów. Był też inicjatorem rewizji konstytucji i utworzenia ministerstwa opieki społecznej oraz rzecznikiem respektowania praw małych narodów, oraz zdeklarowanym pacyfistą. Był zwolennikiem reformizmu, przeciwnikiem przewrotu bolszewickiego w Rosji w 1917. W 1921 został wyróżniony Pokojową Nagrodą Nobla.

</doc>
<doc id="932448" url="https://pl.wikipedia.org/wiki?curid=932448" title="Zapożyczenia strukturalne">
Zapożyczenia strukturalne



</doc>
<doc id="932452" url="https://pl.wikipedia.org/wiki?curid=932452" title="František Bakrlík">
František Bakrlík

František Bakrlík (ur. 2 czerwca 1983 w Litvínovie) – czeski hokeista.
Kariera.
14 marca 2011 został zdyskwalifikowany przez Wydział Gier i Dyscypliny PZHL na okres jednego roku za zachowanie po meczu z 4 marca 2011 ze Stoczniowcem Gdańsk.
W związku z niemożnością w występów w polskiej lidze przeniósł się do Wielkiej Brytanii. W 2011 był zawodnikiem angielskich drużyn Hull Stingrays i Coventry Blaze. W styczniu przeniósł się do szkockiej drużyny Fife Flyers. Wszystkie trzy kluby występują w brytyjskich rozgrywkach EIHL. Od 1 sierpnia 2012 do maja 2013 był zawodnikiem angielskiego klubu Slough Jets, występującego w brytyjskiej drugiej klasie rozgrywkowej EPIHL. W maju 2013 został zawodnikiem Manchester Phoenix także z EPIHL. Od maja 2015 zawodnik Bracknell Bees w tej samej lidze. Od końca listopada 2015 zawodnik Milton Keynes Lightning także w EPIHL. W czerwcu 2016 przedłużył kontrakt z klubem. Odszedł z klubu po sezonie 2016/2017. Od czerwca 2017 ponownie zawodnik Bracknell Bees. W 2018 został zawodnikiem Mostečtí Lvi.
U schyłku kariery podjął pracę strażaka.

</doc>
<doc id="932453" url="https://pl.wikipedia.org/wiki?curid=932453" title="Reprezentacja Republiki Federalnej Niemiec w hokeju na lodzie mężczyzn">
Reprezentacja Republiki Federalnej Niemiec w hokeju na lodzie mężczyzn



</doc>
<doc id="932455" url="https://pl.wikipedia.org/wiki?curid=932455" title="Anthony Aston">
Anthony Aston

Anthony Aston (ur. ok. 1682, zm. 1753(?)) - angielski dramatopisarz i aktor, autor sztuk "The Coy Shepherdess" i "The Fool's Opera".
W 1703 roku odwiedził brytyjskie kolonie w Ameryce Północnej - był pierwszym zawodowym aktorem, który pojawił się na tych terenach.

</doc>
<doc id="932462" url="https://pl.wikipedia.org/wiki?curid=932462" title="Sebastian Smreczyński">
Sebastian Smreczyński

Sebastian Smreczyński (ur. 6 grudnia 1976 w Nowym Targu) – polski hokeista występujący w Podhalu Nowy Targ, którego jest wychowankiem.

</doc>
<doc id="932477" url="https://pl.wikipedia.org/wiki?curid=932477" title="Otto Witte">
Otto Witte

Otto Witte (ur. 16 października 1872 w Berlinie, zm. 13 sierpnia 1958 w Hamburgu) – akrobata cyrkowy, hochsztapler, rzekomo przez 5 dni król Albanii.
Od 8. roku życia występował na arenie cyrkowej. W 1912 rozpoczął służbę w armii osmańskiej, awansując do stopnia majora.
Po oddzieleniu się Albanii od imperium osmańskiego w 1913, albańscy muzułmanie zaproponowali Halimowi Eddine, bratankowi sułtana, koronę królewską. Otto Witte od lat 20. XX w. twierdził, że wykorzystał swoje podobieństwo do Halima Eddine i udał się do Durrës wraz z przyjacielem, połykaczem noży Maxem Schlepsigem. 13 sierpnia 1913 miał zostać koronowany na króla Albanii. Zanim odkryto jego prawdziwą tożsamość, rzekomo rządził przez 5 dni, w tym czasie wypowiedział wojnę Czarnogórze.
Po rozpoznaniu jego tożsamości 18 sierpnia 1913, miał ukraść sporą część skarbca królewskiego i wraz z Schlepsigem uciec z Albanii. 
Spoczywa na cmentarzu Ohldorsf w Hamburgu, a na jego grobie widnieje napis "Ehemaliger König von Albanien" (Były król Albanii).

</doc>
<doc id="932478" url="https://pl.wikipedia.org/wiki?curid=932478" title="Celestynów (stacja kolejowa)">
Celestynów (stacja kolejowa)

Celestynów – stacja kolejowa położona w Celestynowie na terenie gminy Celestynów. Stacja znajduje się na linii kolei nadwiślańskiej z Warszawy Wschodniej do Dorohuska (linia kolejowa nr 7). Na terenie stacji znajduje zabytkowy budynek z kasą biletową Kolei Mazowieckich oraz poczekalnią. Na terenie stacji znajduje się również budynek nastawni Celestynów (Cl). Od 2013 przed budynkiem dworcowym stoi biletomat ASEC Koleje Mazowieckie dostępny przez całą dobę. W pobliżu dworca kolejowego znajdują się supermarkety, sklepy, bar, foodtruck, bankomat oraz dwa przystanki autobusowe w Celestynowie – przed dworcem PKP (ul. Kolejowa) i przy pawilonach handlowych (ul. Św. Kazimierza).
W roku 2018 stacja obsługiwała 1000–1500 pasażerów na dobę. Na stacji w 2021 roku zatrzymywały się średnio 52 pociągi w ciągu doby, a na każdy przypadało około 30 pasażerów .
Opis.
Zgodnie z klasyfikacją PKP stacja ma kategorię dworca lokalnego. Budynek dworca jest wpisany na listę zabytków.
Stacja obsługuje pociągi osobowe oraz osobowe przyspieszone Kolei Mazowieckich; jest stacją graniczną dla III strefy biletowej.
Historia.
Około 1895 roku na linii Kolei Nadwiślańskiej powstała stacja towarowa w Celestynowie wykorzystywana przez rodzinę Zamoyskich.
W okolicach stacji miała miejsce akcja uwolnienia więźniów przewożonych transportem kolejowym z Warszawy do Auschwitz.
W grudniu 1954 roku powołano Społeczny Komitet ds. Elektryfikacji Kolei odcinka Otwock – Pilawa z siedzibą w Celestynowie.
Wiosną 1957 ruszyły prace elektryfikacji odcinka Otwock – Pilawa.
12 stycznia 1958 na stacji w Celestynowie pojawił się pierwszy pociąg elektryczny, którego maszynistą był mieszkaniec Celestynowa, Władysław Kot.
5 maja 2019 ze stacji Celestynów odjechał ostatni planowy pociąg osobowy Kolei Mazowieckich. Stacja została zamknięta na czas modernizacji, wprowadzono zastępczą komunikację autobusową.
30 sierpnia 2020 pociągi powróciły na szlak Otwock – Pilawa po jednym torze. Na stacji Celestynów mają miejsce mijanki tak, jak miało to miejsce przed modernizacją. Oddano do użytku pasażerów dwa perony oraz przejście pod torami.
13 grudnia 2020 pociągi po raz pierwszy kursują po nowo wybudowanym drugim torze pomiędzy Otwockiem, a Pilawą. Po wielu latach powróciły również pociągi dalekobieżne bez zatrzymania na stacji Celestynów.
Układ torowy obecnie.
Na terenie stacji kolejowej w Celestynowie znajdują się 3 tory główne, jeden z nich pełni funkcję dodatkowego. Podróżni korzystają z dwóch peronów – jednego wyspowego i jednego jednokrawędziowego. Dojście na perony jest możliwe przez przejście podziemne przystosowane do obsługi osób niepełnosprawnych. Za peronami w kierunku Pilawy znajduje się tor postojowy dla pociągów kończących bieg, tor dla pociągów towarowych oraz krótki, boczny tor przy magazynie.
Układ torowy przed modernizacją.
Na terenie stacji Celestynów znajdują się cztery tory, z czego trzy są stale używane i zelektryfikowane, a jeden jest przywracany do stanu używalności. Tor drugi jest zelektryfikowany
Bocznica do WOFiTM w Celestynowie jest w większości rozebrana. Wjazd na tor był zamknięty do końca sierpnia 2017, kiedy wymieniono część podkładów na betonowe. Od końca sierpnia plac ładunkowy przy ul. Kolejowej odzyskał swoją rolę. Przechowywane są tu materiały do modernizacji linii kolejowej.
Dojazd do stacji.
Dojazd do stacji zapewniają prywatne linie autobusowe:
Z przystanku „Celestynów Pawilony” zlokalizowanego na ul. Świętego Kazimierza: 
Z przystanku „Celestynów PKP” zlokalizowanego na placu Kotorowicza
W okolicy można zaparkować auto na bezpłatnym, niestrzeżonym parkingu przed dworcem oraz "Parkuj i Jedź" Koleje Mazowieckie (codziennie, przez całą dobę) lub na targowisku „Mój Rynek” (tylko w dni robocze). Przed dworcem znajduje się postój taksówek.
Galeria.
Przed modernizacją
Po modernizacji

</doc>
<doc id="932480" url="https://pl.wikipedia.org/wiki?curid=932480" title="Emberiza">
Emberiza

Emberiza – rodzaj ptaków z rodziny trznadli (Emberizidae).
Zasięg występowania.
Rodzaj obejmuje gatunki występujące w Eurazji i Afryce.
Morfologia.
Długość ciała 15–19 cm; masa ciała 13–67 g. Mają silne dzioby, które służą im do miażdżenia ziaren, stanowiących ich główny pokarm. Większość gatunków ma charakterystyczny tylko dla siebie wzór upierzenia na głowie.
Systematyka.
Podział systematyczny.
Do rodzaju należą następujące gatunki:

</doc>
<doc id="932481" url="https://pl.wikipedia.org/wiki?curid=932481" title="Ford Germaz Ekstraklasa">
Ford Germaz Ekstraklasa



</doc>
<doc id="932482" url="https://pl.wikipedia.org/wiki?curid=932482" title="Thomas Otway">
Thomas Otway

Thomas Otway (ur. 3 marca 1652 w Trotton koło Midhurst, zm. 14 kwietnia 1685 w Londynie) – angielski poeta i dramatopisarz doby Restauracji. Jego najbardziej znane sztuki to "Don Carlos" i "The Orphan".
Życiorys.
Pochodził z prowincji. Był synem Humphreya Otwaya. Ukończył Winchester College i podjął studia na Uniwersytecie w Oksfordzie. Tytułu naukowego jednak nie zdobył. Pojechał do Londynu. Tam otrzymał propozycję zostania aktorem w sztuce popularnej w tym czasie dramatopisarki Aphry Behn. Z powodu nieprzezwyciężonej tremy, po pierwszym przedstawieniu porzucił myśli o aktorstwie. Związał się jednak z teatrem jako autor sztuk. Jego pierwszy dramat, rymowana tragedia "Alcibiades", został wystawiony w Duke’s Theatre w Dorset Garden we wrześniu 1675. Przy okazji inscenizacji utworu, poeta zakochał się w aktorce Elizabeth Barry, która grała rolę Draxilli. Drugi dramat, "Don Carlos", okazał się wielkim sukcesem. W 1677 wydał dwie sztuki adaptowane z francuskiego. Jedną z nich była "Titus and Berenice", a drugą "The Cheats of Scapin". W 1680 opublikował tragedię białym wierszem "The Orphan". W 1682 wydał sztukę "Venice Preserved, or A Plot Discover'd". Została ona przetłumaczona na najważniejsze języki europejskie. Pisał także poezje, jak "The Poet’s Complaint of His Muse" (1680). W 1712 ukazały się dzieła zebrane poety "The Works of Mr. Thomas Otway with some account of his life and writings".

</doc>
<doc id="932483" url="https://pl.wikipedia.org/wiki?curid=932483" title="Kasyno wojskowe">
Kasyno wojskowe

Kasyna wojskowe – miejsce odpłatnego żywienia kadry, rodzin i innych osób na określonych warunkach. Stanowi wyodrębnione organizacyjnie i majątkowo gospodarstwo pomocnicze służby żywnościowej oddziału gospodarczego.
Nazwa ta wywodzi się od włoskiego słowa "casino", czyli mały domek. Przeznaczony był na wspólną zabawę osób, które łączyło pokrewieństwo, sfera towarzyska lub inne więzy. W tworzącym się Wojsku Polskim urządzano je na wzór kasyn sił zbrojnych innych państw. W miarę upływu czasu kasyna rozszerzały swoją działalność. Organizowano w nich bale, zabawy taneczne, gry towarzyskie, spektakle teatralne, koncerty i turnieje sportowe. W kasynach witano przybywające i odchodzące rodziny wojskowe oraz były miejscem, w którym oficer mógł przeczytać prasę, posłuchać radia lub wypożyczyć książkę.
Podział kasyn wojskowych
Nakreślony w instrukcji z 1923 roku program budowy nowych kasyn zakładał, że powinny one posiadać salę jadalną (60 m²), salę zebrań oficerskich (200 m²), bibliotekę wraz z czytelnią, pokój gier, muzeum pułkowe, sanitariaty i kuchnię z zapleczem. W miarę rozwoju niektóre kasyna stały się prawdziwymi centrami życia społeczno-kulturalnego. Działalność kasyn wojskowych regulowały odpowiednie statuty, a najwyższą władzę nad nimi sprawowali dowódcy tych formacji czy oddziałów, którym gospodarczo były one podporządkowane.
Decyzją MON w 2010 roku wszystkie kasyna wojskowe zostały zlikwidowane, bez względu na kondycję finansową i potrzeby lokalnej społeczności.

</doc>
<doc id="932484" url="https://pl.wikipedia.org/wiki?curid=932484" title="FGE">
FGE



</doc>
<doc id="932485" url="https://pl.wikipedia.org/wiki?curid=932485" title="Polniczka">
Polniczka

1 miejscowość w Polsce:

</doc>
<doc id="932490" url="https://pl.wikipedia.org/wiki?curid=932490" title="Młodzieżowe Mistrzostwa Świata w Piłce Nożnej 1977">
Młodzieżowe Mistrzostwa Świata w Piłce Nożnej 1977

l Młodzieżowe Mistrzostwa Świata w piłce nożnej 1977- odbyły się w dniach 27 czerwca - 10 lipca w Tunezji.
Pierwsza runda grupowa.
Grupa A.
Tabela końcowa.
Grupa A
Grupa B.
Tabela końcowa.
Grupa B
Grupa C.
Tabela końcowa.
Grupa C
Grupa D.
Tabela końcowa.
Grupa D

</doc>
<doc id="932498" url="https://pl.wikipedia.org/wiki?curid=932498" title="Port lotniczy Nicea-Lazurowe Wybrzeże">
Port lotniczy Nicea-Lazurowe Wybrzeże

Port lotniczy Nicea Lazurowe Wybrzeże (fr. "Aéroport Nice Côte d'Azur", ang.: "Côte d'Azur International Airport", kod IATA: NCE, kod ICAO: LFMN) – międzynarodowe lotnisko położone 7 km na zachód od Nicei. Jest jednym z najruchliwszych portów lotniczych Francji. Pod względem liczby obsługiwanych pasażerów ustępuje jedynie paryskim lotniskom Roissy-Charles de Gaulle i Orly. W 2013 obsłużył ponad 11 mln pasażerów.

</doc>
<doc id="932503" url="https://pl.wikipedia.org/wiki?curid=932503" title="Sipke Ernst">
Sipke Ernst

Sipke Ernst (ur. 8 stycznia 1979 w Damwoude) – holenderski szachista, arcymistrz od 2007 roku.
Kariera szachowa.
W roku 1998 zadebiutował w finale indywidualnych mistrzostw Holandii, zajmując w Rotterdamie IX miejsce. W 2000 triumfował w turnieju mistrzowskim w Lichfield oraz podzielił III miejsce (za Władimirem Jepiszynem i Siemonem Dwojrisem) w otwartym turnieju w Hoogeveen. W następnym roku zwyciężył w turnieju "SO-ON" Groningen oraz podzielił II miejsce (za Siemonem Dwojrisem) w Dieren. W 2002 roku zajął IV miejsce w mistrzostwach kraju oraz wystąpił w narodowej reprezentacji na szachowej olimpiadzie w Bled. Podzielił także II miejsce (za Szuchratem Safinem) w Dieren. W 2004 zajął II miejsce (za Magnusem Carlsenem) w turnieju C festiwalu "Corus" w Wijk aan Zee. W 2005 zwyciężył w kołowym turnieju w Groningen, w 2006 w mieście tym zwyciężył w dwóch kolejnych turniejach. W 2007 podzielił I m. (wspólnie z m.in. Ahmedem Adly i Steliosem Chalkiasem) w Groningen. W latach 2010, 2011 i 2014 trzykrotnie zdobył brązowe medale indywidualnych mistrzostw Holandii.
Najwyższy ranking w dotychczasowej karierze osiągnął 1 stycznia 2012, z wynikiem 2606 punktów zajmował wówczas 7. miejsce wśród holenderskich szachistów.

</doc>
<doc id="932508" url="https://pl.wikipedia.org/wiki?curid=932508" title="Gilówka">
Gilówka

Miejscowości w Polsce:
2 cieki w Polsce:

</doc>
<doc id="932513" url="https://pl.wikipedia.org/wiki?curid=932513" title="Artykuły henrycjańskie">
Artykuły henrycjańskie



</doc>
<doc id="932514" url="https://pl.wikipedia.org/wiki?curid=932514" title="Stłuczenie">
Stłuczenie

Stłuczenie, kontuzja (łac. "contusio") – jest to zamknięte uszkodzenie wewnętrznej struktury tkanki powstałe w wyniku urazu mechanicznego polegające na zgnieceniu komórek, rozerwaniu włókien substancji międzykomórkowej, uszkodzeniu naczyń i nerwów. Stłuczona tkanka jest niezdolna do pełnienia swojej funkcji. Objawy zależą od funkcji uszkodzonej tkanki.
Klasyfikacja.
Stłuczenie zwykle jest mniej poważnym uszkodzeniem niż rana, skręcenie czy złamanie. Siła urazu nie jest w tym przypadku na tyle silna, by doszło do przerwania skóry, ścięgien i mięśni czy złamania kości. Grupami najbardziej narażonymi na wystąpienie kontuzji (stłuczeń) są osoby pracujące fizycznie oraz uprawiające sporty tak zawodowo, jak i amatorsko.
Objawy.
Symptomy zwichnięcia i stłuczenia są zazwyczaj podobne, jednak zwichnięcie jest urazem o większym stopniu bolesności i zazwyczaj wymaga konsultacji lekarskiej w celu nastawienia, a także dłuższej kuracji pourazowej. Do podstawowych objawów kontuzji typu stłuczenie należą:
Leczenie.
Siniaki zazwyczaj goją się samoistnie w ciągu 7–10 dni. Zmiana barwy chorego miejsca (od czerwonej po żółtawą lub blado zieloną) to efekt powolnego wchłaniania do krwiobiegu uszkodzonych komórek krwi. Aby przyspieszyć ten proces i zmniejszyć ból zaleca się okładanie stłuczonego miejsca zimnym kompresem (z zastrzeżeniem, że lód nie powinien być przykładany bezpośrednio na skórę, co grozi odmrożeniem), który zahamuje wewnętrzne krwawienie i zmniejszy obrzęk. Po ustąpieniu obrzęku można zastosować ciepłe okłady, których działanie przyspieszy regenerację uszkodzonych tkanek. Jeżeli jednak siniak jest rozległy, miejsce urazu wciąż obrzęknięte, a ból zwiększa się lub jest trudny do zniesienia, należy skonsultować się z lekarzem.
Leczenie farmakologiczne.
Pacjenci mogą sięgnąć po środki przeciwbólowe i ułatwiające gojenie się stłuczeń dostępne w postaci tabletek (doustnych, rozpuszczalnych w wodzie do okładów) czy maści (zawierających arnikę, heparynę lub wyciąg z nasion kasztanowca) stosowanych miejscowo. W bólach mięśni i stawów spowodowanych kontuzjami wywołanymi uprawianiem sportów, urazami stawów z naderwaniem więzadeł bez zwichnięcia oraz uszkodzeniami ścięgien i mięśni powstałych wskutek nadmiernego wysiłku zaleca się również doraźne stosowanie niesteroidowych leków przeciwzapalnych (NLPZ) o działaniu przeciwbólowym i przeciwzapalnym. Dobrze sprawdzają się tu hydrożele zawierające np. ketoprofen lub inne preparaty zawierające: diklofenak, etofenamat. Zaletą hydrożeli podawanych na skórę jest ich konsystencja, która umożliwia stosowanie leku przy bolesnych zmianach zamiast maści o twardszej strukturze. Aplikacja przezskórna NLPZ może być stosowana zarówno jako monoterapia, jak i w połączeniu z terapią doustną, z tym, że leki podawane miejscowo mogą wywoływać mniej objawów niepożądanych. 
Leczenie fizjoterapeutyczne.
Proste zabiegi fizjoterapeutyczne mogą pomóc w ograniczeniu bolesności i usprawnieniu kontuzjowanego stawu. Podstawową metodą terapeutyczną jest masaż połączony z wcieraniem odpowiedniej maści lub żelu (może go wykonać nawet osoba nie będąca rehabilitantem). Poza tym – w zależności od rodzaju i stopnia nasilenia objawów urazu – 
W przypadku większości stłuczeń leczenie zachowawcze – polegające na odciążeniu, schładzaniu w ostrej fazie, fizjoterapii i stosowaniu w pierwszym okresie niesteroidowych leków przeciwzapalnych – jest wystarczające i w ok. 80% przypadków prowadzi do wyleczenia. 
Rokowanie.
Stłuczenie goi się zazwyczaj bez powikłań. czy krwiaka podokostnowego, tj. w obrębie okostnej – cienkiej błony pokrywającej powierzchnię kości w celach ochronnych. Skutkiem wylewu podokostnowego jest pogrubienie się okostnej. Natomiast w obrębie stłuczonych mięśni mogą powstać zwapnienia lub zwłóknienia, a blizna mięśnia może trwale upośledzić jego funkcję. Stłuczeniu biodra i kości ogonowej może towarzyszyć ostry ból utrudniający chodzenie i stanie. 

</doc>
<doc id="932517" url="https://pl.wikipedia.org/wiki?curid=932517" title="Literatura indyjska">
Literatura indyjska



</doc>
<doc id="932518" url="https://pl.wikipedia.org/wiki?curid=932518" title="Wsewołod Petriw">
Wsewołod Petriw

Wsewołod Mykołajowycz Petriw, ukr. Всеволод Миколайович Петрів (ur. w Kijowie, zm. 10 lipca 1948 w Augsburgu) – generał-chorąży armii URL, minister spraw wojskowych rządu URL, pedagog, autor wielu prac z historii wojskowości.
Życiorys.
Pochodził z rodziny wojskowych. Ukończył kijowski Korpus Kadetów w 1900, następnie Pawłowską Szkołę Wojskową w Petersburgu w 1902 i Mikołajewską Akademię Sztabu Generalnego w 1910. W czasie I wojny światowej szef sztabu 7 turkiestańskiej dywizji strzelców, w randze pułkownika.
W czasie powstania URL formował hajdamacki pułk konny. Potem służył w Sztabie Generalnym URL, był inspektorem piechoty.
Był ministrem spraw wojskowych w rządzie Mazepy (27 sierpnia 1919 - 26 maja 1920).
W latach 1922-1923 był wykładowcą historii wojskowości na kursach oficerów URL internowanych w Kaliszu-Szczypiornie.
Od 1923 na emigracji w Pradze, był wykładowcą Ukraińskiego Instytutu Pedagogicznego im. Drahomanowa w Pradze.
W 1929 wstąpił do Organizacji Ukraińskich Nacjonalistów (OUN), należał do zarządu organizacji.
W 1941 powołany do rządu Jarosława Stećki, faktycznie nie objął stanowiska. Od 1945 mieszkał w Augsburgu, tam zmarł. Był odznaczony Orderem Świętego Włodzimierza IV klasy, Orderem Świętej Anny III klasy i Orderem Świętego Stanisława II klasy, Szablą Świętego Jerzego.

</doc>
<doc id="932524" url="https://pl.wikipedia.org/wiki?curid=932524" title="Zam Zam Cola">
Zam Zam Cola

Zam Zam Cola – napój typu cola produkowany w Iranie.
Szczególnie popularny na Bliskim Wschodzie jako alternatywa wobec amerykańskich marek, takich jak Pepsi i Coca-Cola.
Producent, Zam Zam Company, została utworzona jako firma-córka koncernu PepsiCo w 1954. Po rewolucji islamskiej w 1979 usamodzielniła się.
Nazwa napoju nawiązuje do świętej studni Zam Zam w Mekce, z której - zgodnie z tradycją - wodę dla swego syna Izmaela czerpała Hagar.
Zam Zam Cola korzysta na politycznie motywowanych bojkotach produktów konkurencji. Po bojkocie Coca-Coli w Arabii Saudyjskiej w 2002, Zam Zam stał się nieoficjalnym napojem hadżdżu.

</doc>
<doc id="932525" url="https://pl.wikipedia.org/wiki?curid=932525" title="Secret Garden">
Secret Garden

Secret Garden – irlandzko-norweski duet grający muzykę instrumentalną, wchodzącą w nurt muzycznego neoklasycyzmu i new age. W skład zespołu wchodzą Fionnuala Sherry i Rolf Løvland.
Sprzedali łącznie ponad trzy miliony płyt. W 1995 zwyciężyli w finale 40. Konkursie Piosenki Eurowizji z utworem „Nocturne”, będącym pierwszą (i jedyną) w historii konkursu zwycięską kompozycją o charakterze niemal wyłącznie instrumentalnym. Tekst piosenki, śpiewany przez norweską wokalistkę Gunnhild Tvinnereim, dodano tylko ze względów regulaminowych. Od występu na Eurowizji wydali osiem albumów studyjnych. Debiutancki "Songs from a Secret Garden" z 1995 osiągnął status platynowej płyty w Norwegii i Korei Południowej, status złotej płyty w Irlandii, Hongkongu i Nowej Zelandii oraz przez dwa lata okupował miejsce na liście "Billboard New Age" (w latach 1996, 1997). Barbra Streisand wykorzystała pochodząca z albumu piosenkę „Heartstrings” jako bazę do melodii utworu „I’ve Dreamed of You on Her” z albumu "A Love Like Ours", a także wyemitowała utwór podczas ślubu z Jamesem Brolinem. Z drugim albumem "White Stones" z 1997 również dotarli do czołowej dziesiątki rankingu "Billboard New Age".
Najbardziej znanym utworem duetu jest „You Raise Me Up”, który został wylansowany przez Briana Kennedy’ego.
W maju 2020 wystąpili w projekcie "Eurovision Home Concerts", w którym wykonali „Nocturne”.

</doc>
<doc id="932529" url="https://pl.wikipedia.org/wiki?curid=932529" title="Armijna grupa">
Armijna grupa

Armijna grupa - dawniej, doraźnie tworzony związek operacyjny szczebla armijnego przeznaczony do wykonywania samodzielnych działań operacyjnych.

</doc>
<doc id="932539" url="https://pl.wikipedia.org/wiki?curid=932539" title="Piotr Przesmycki">
Piotr Przesmycki

Piotr Przesmycki SDB (ur. 1965) – salezjanin, doktor teologii moralnej, były wykładowca na Katedrze Filozofii Prawa i Etyki SWSEiZ (Salezjańska Wyższa Szkoła Ekonomii i Zarządzania) w Łodzi i rektor tejże uczelni w latach 2005–2012. Wykładał w Wyższym Seminarium Duchownym Salezjanów w Łodzi i Krakowie, Wyższym Seminarium Duchownym Archidiecezji Łódzkiej. "Visiting professor" w Studium Theologicum Salesianum – Jerusalem (Izrael) oraz w Wyższym Seminarium Duchownym w Kijowie - Vorzelu (UA). Wykłada w Wyższym Seminarium Duchownym Franciszkanów w Łodzi - Łagiewnikach. Publikował m.in. w miesięczniku „W drodze”, „Bibliotece Więzi”, „Annales. Etyka życia gospodarczego”. Jest autorem komentarzy i medytacji do rycin i obrazów ks. Tadeusza Furdyny SDB (m.in.: „Euaggellion - Dobra Nowina”, „Ojcze nasz”, „Biblijne grafiki Tadeusza Furdyny”. 

</doc>
<doc id="932546" url="https://pl.wikipedia.org/wiki?curid=932546" title="Jan Konarski (rzeźbiarz)">
Jan Konarski (rzeźbiarz)

Jan Konarski (ur. 24 lutego 1949 w Słupsku, zm. 2 maja 2007 tamże) – polski artysta rzeźbiarz.
Życiorys.
W Słupsku ukończył I LO, gdzie nauczał jego ojciec Michał Konarski. Studiował w Państwowej Wyższej Szkoły Sztuk Plastycznych w Gdańsku u prof. Alfreda Wiśniewskiego i prof. Adama Smolany. Obronił dyplom w 1972 roku. Został uhonorowany tytułem „Zasłużony działacz kultury” przez Ministra Kultury i Sztuki. Od 1972 roku brał udział w wystawach indywidualnych i zbiorowych w Polsce, Danii i Niemczech. Uczestniczył także w międzynarodowych plenerach rzeźbiarskich. Był członkiem Związku Polskich Artystów Plastyków, Związku Artystów Rzeźbiarzy oraz należał do Zrzeszenia Kaszubsko–Pomorskiego. Mieszkał w Słupsku wraz z żoną Barbarą oraz z dziećmi Katarzyną Konarską i Michałem Konarskim.
Zmarł 2 maja 2007. Został pochowany na Starym Cmentarzu Komunalnym w Słupsku.
Projekty i realizacje rzeźbiarskie Jana Konarskiego.
Pomniki:
Rzeźby parkowe i kameralne:
Fontanny:
Płaskorzeźby: 
Plenery:
Wystawy indywidualne:
Wystawy zbiorowe:

</doc>
<doc id="932547" url="https://pl.wikipedia.org/wiki?curid=932547" title="Bitwa pod Dobrą">
Bitwa pod Dobrą



</doc>
<doc id="932553" url="https://pl.wikipedia.org/wiki?curid=932553" title="Świątynia Kirtland">
Świątynia Kirtland

Świątynia Kirtland – najstarsza ze świątyń należących do ruchu świętych w dniach ostatnich zwanych mormonami. Należy do Społeczności Chrystusa. Jest domem modlitwy i miejscem nabożeństw. Znajduje się w miejscowości Kirtland, w stanie Ohio, Stany Zjednoczone. Została wpisana na listę National Historic Landmark i National Register of Historic Places.
Budowa trwała od czerwca 1833 roku do marca 1836 roku.
Historia.
Jesienią 1830 roku Joseph Smith miał mieć objawienie, po którym nakazał by Oliver Cowdery, Peter Whitmer Junior, Parley P. Pratt i Ziba Peterson udali się w podróż misjonarską. Przebyli oni blisko 1500 mil w niektórych miejscach podróży nauczając nowej religii. Największy sukces grupa ta odniosła w okolicy Kirtland w Ohio, gdzie ochrzcili około 130 nawróconych wywodzących się głównie spośród kongregacji reformowanych baptystów Sidneya Rigdona. W ten sposób Kościół założony w kwietniu 1830 roku przez Josepha Smitha ponad dwukrotnie zwiększył swoją liczebność. W grudniu 1830 Sidney Rigdon wraz z niewierzącym przyjacielem przebyli 250 mil do Fayette by dowiedzieć się co mają czynić nowo ochrzczeni święci z Kirtland. W odpowiedzi 2 stycznia 1831 roku Joseph Smith po objawieniu nakazał świętym ze stanu Nowy Jork przenieść się do Kirtland. Od połowy kwietnia do połowy maja 1831 roku do Kirtland wyruszyło 68 członków Kościoła z Colesville, osiemdziesięciu z gminy Fayette i pięćdziesięciu z gminy Manchester.
1 czerwca 1833 roku Joseph Smith miał mieć objawienie które nakazywało mu natychmiastowe rozpoczęcie budowy świętego domu. W roku 1836 po blisko trzech latach budowy ukończono tam budowę Świątyni, a Joseph Smith i Oliver Cowdery mieli otrzymać od niebiańskich posłańców klucze i upoważnienie niezbędne do dokonywania świętych obrzędów. 27 marca 1836 w obecności niemal tysiąca osób Świątynia została wyświęcona przez pierwszego prezydenta Kościoła, Josepha Smitha Jr, podczas ośmiogodzinnej ceremonii dedykacyjnej. Wówczas wielu innych wiernych miało duchowe wizje, a niewielka grupa spośród nich otrzymała w świątyni obrzędy obmycia i namaszczenia.
W roku 1838 w wyniku upadku banku "Kirtland Safety Society Bank" założonego przez Josepha Smitha i Sidney’a Rigdona stracili oni kontrolę nad grupą wiernych w Kirtland. Musieli oni 12 stycznia 1838 roku ratować się nocną ucieczką przed dysydentami Kościoła z Kirtland zamierzającymi postawić ich przed sądem za nielegalne prowadzenie banku i schronić się w Far West w Missouri. Utracili wówczas również Świątynię Kirtland, którą przejął jeden z dysydentów Warren F. Parrish.
Świątynia Kirtland była pierwszą świątynią, jaką wznieśli święci w dniach ostatnich. Ponieważ Świątynia Kirtland należy do Społeczności Chrystusa a nie do Kościoła Jezusa Chrystusa Świętych w Dniach Ostatnich, dziś nie dokonuje się w niej tajnych obrzędów chrztu za zmarłych, ani nie praktykuje się udzielania ślubów na wieczność. Nabożeństwa otwarte są dla wszystkich ludzi. Świątynia jest miejscem udzielania sakramentów w obrządku Społeczności Chrystusa, miejscem spotkania z Bogiem, uczestnictwa w obrzędach ewangelii, a także siedzibą muzeum historii świętych w dniach ostatnich z Kirtland. Nauki i Przymierza określają Świątynię Kirtland jako miejsce przebywania chwały i obecności Boga (NiP. 91:1b-2c, wydanie Społeczności Chrystusa; NiP. 94:3-9, wydanie Kościoła LDS). Projekt Świątyni Kirtland jest połączeniem stylów federalnego, neogreckiego i neogotyckiego. Społeczność Chrystusa jest wyłącznym właścicielem Świątyni Kirtland.

</doc>
<doc id="932556" url="https://pl.wikipedia.org/wiki?curid=932556" title="RTCN Rachocin">
RTCN Rachocin

RTCN Rachocin – Radiowo-Telewizyjne Centrum Nadawcze Rachocin, usytuowane koło Sierpca na północnym zachodzie woj. mazowieckiego. Do obiektu należy 261-metrowy stalowy maszt z odciągami linowymi.
Maszt zbudowany jest w celu emisji sygnału radiowego i telewizyjnego na znacznym obszarze. Pod zasięgiem tego RTCN znajduje się płn-zach. część woj. mazowieckiego, płd-zach. część woj. warmińsko-mazurskiego oraz wschodnia część woj. kujawsko-pomorskiego, w tym takie miasta jak: Sierpc, Płock, Lipno, Rypin, Włocławek, Toruń, Ciechanów, Brodnica, czy Działdowo, Lidzbark i Mława, z wyjątkiem Programu 2 PR, słyszalnego jedynie w Płocku, Sierpcu i okolicach. Właścicielem jest firma Emitel Sp z o.o.
Transmitowane programy.
Nienadawane analogowe programy telewizyjne.
Programy telewizji analogowej wyłączone 17 czerwca 2013 roku.
Wypadek.
27 listopada 2005 r. w bardzo złych warunkach atmosferycznych samolot Maule MT-7-235 zaczepił o jeden z odciągów masztu na wysokości 200 m. Pilot Krzysztof Kuźmiński poniósł śmierć w wypadku.

</doc>
<doc id="932557" url="https://pl.wikipedia.org/wiki?curid=932557" title="Árni Gautur Arason">
Árni Gautur Arason

Árni Gautur Arason (ur. 7 maja 1975 w Reykjavíku), piłkarz islandzki grający na pozycji bramkarza.
Kariera klubowa.
Arason pochodzi z Reykjaviku, ale piłkarską karierę rozpoczynał w klubie Akraness. W jego barwach zadebiutował w 1994 roku w lidze, ale przez kolejne 3 lata nie wywalczył miejsca w wyjściowej jedenastce i był zaledwie rezerwowym, mając mały udział w wywalczeniu przez Akranes mistrzostwa Islandii w latach 1994-1996 i zdobycia Pucharu Islandii w 1996 roku. W barwach zespołu z Akranes rozegrał zaledwie 6 meczów i w końcu na sezon 1997 przeszedł do Stjarnan F.C., z którym spadł z ligi zajmując ostatnią pozycję.
W 1998 roku Arason przeszedł do Rosenborg BK. Przez pierwsze 2 sezony, w których to Rosenborg wywalczył mistrzostwo Norwegii, był rezerwowym dla Jørna Jamtfalla. W 2000 roku Arason stał się już bramkarzem wyjściowej jedenastki i przez kolejne sezony, czyli w latach 2000-2003 zostawał mistrzem Norwegii oraz z klubem z Trondheim grał w fazie grupowej Ligi Mistrzów. W 2001 roku dodatkowo otrzymał Nagrodę Kniksena dla Najlepszego Bramkarza Ligi.
Latem 2003 Arason został bramkarzem Manchesteru City, ale w Premiership przez cały sezon nie zagrał ani razu przegrywając rywalizację z Davidem Seamanem oraz Davidem Jamesem. Wystąpił jedynie w dwóch meczach Pucharu Anglii. W 2004 roku Árni wrócił do Norwegii i został piłkarzem Vålerenga Fotball. Od razu został pierwszym bramkarzem klubu i w 2005 roku wywalczył z nim pierwsze mistrzostwo Norwegii od 21 lat. Grał na tyle dobrze, że po raz drugi w karierze dostał Nagrodę Kniksena. Natomiast w 2006 roku zajął ze stołecznym klubem 3. miejsce.m Weczu sparingowym z Dymamo Moskwa stracił 3 bramki. Przegrał 0:3.
W 2008 roku zaliczył epizod w zespole Thanda Royal Zulu, gdzie rozegrał sześć spotkań. Następnie przeniósł się do Odds BK, gdzie gra do dziś.
Kariera reprezentacyjna.
W reprezentacji Islandii Arason zadebiutował 19 sierpnia 1998 roku w wygranym 4:1 meczu z Łotwą. Przez kolejne lata rywalizował o miejsce w bramce reprezentacji z doświadczonym Birkirem Kristinssonem. W swojej karierze ma już za sobą występy w eliminacjach do Euro 2000, MŚ 2002, Euro 2004, MŚ 2006, a obecnie rywalizuje w kwalifikacjach do Euro 2008.

</doc>
<doc id="932558" url="https://pl.wikipedia.org/wiki?curid=932558" title="Hotel Copernicus w Krakowie">
Hotel Copernicus w Krakowie

Hotel Copernicus – hotel zlokalizowany przy ulicy Kanoniczej w Krakowie, w zabytkowej Kamienicy Pod Motylem. Posiada 21 pokoi o najwyższym standardzie oraz 8 apartamentów.
Historia kamienicy.
W połowie XIV wieku, na miejscu obecnej kamienicy, powstały dwa piętrowe domy. W latach 1411–1435 kanonik, prawnik i rektor Akademii Krakowskiej Paweł Włodkowic wzniósł, z wykorzystaniem murów obu budowli, pałac, zajmujący całą szerokość posesji. W 1455 budynek spłonął, jednak wkrótce został odbudowany. Około 1554 budynek rozbudowano go i przebudowano. Z tego okresu pochodzi portal z inskrypcją oraz gotyckie polichromie we wnętrzach, przedstawiające ojców kościoła. W XVI wieku w kamienicy mieszkał historyk i późniejszy biskup warmiński Marcin Kromer. W 1802 budynek został przejęty przez administrację austriacką. Pod koniec XX wieku został zakupiony przez grupę hotelową Likus Hotele i Restauracje. Odrestaurowano go, przywracając średniowieczną fasadę budynku i umieszczając na niej niej relikty średniowiecznych obramowań okiennych oraz dostosowano do funkcji hotelowej. Otwarcie hotelu nastąpiło w 1998.

</doc>
<doc id="932559" url="https://pl.wikipedia.org/wiki?curid=932559" title="Arni Gautur Arason">
Arni Gautur Arason



</doc>
<doc id="932560" url="https://pl.wikipedia.org/wiki?curid=932560" title="Niemieckie dywizje strzelców spadochronowych">
Niemieckie dywizje strzelców spadochronowych



</doc>
<doc id="932561" url="https://pl.wikipedia.org/wiki?curid=932561" title="Cesarzewicz (Rosja)">
Cesarzewicz (Rosja)

Cesarzewicz (ros. Цесаревич) – termin określający następcę tronu Rosji, a także część jego oficjalnej tytulatury (dokładnie: Jego Imperatorska Wysokość Następca Cesarzewicz i Wielki Książę) od 1797 roku. Jego żeńskim odpowiednikiem jest cesarzówna.
Po przyjęciu przez Piotra Wielkiego tytułu cesarskiego zamieniono tytuł carewicza na cesarzewicza jednak bez zmiany stojącej za nim treści. Do porządku prawnego tytuł ten wprowadzony został Prawem o następstwie tronu przez Pawła I w 1797 roku.
Najważniejszą różnicą w stosunku do powszechnie rozumianego znaczenia tego słowa (i do wspomnianego pierwszego znaczenia) jest fakt, że cesarzewiczem Rosji od 1797 roku miał być wyłącznie następca tronu, a nie dowolny syn cesarza. Już dwa lata później prawo to zostało złamane, kiedy w drodze wyjątku tytuł ten przyznano Konstantemu Pawłowiczowi.
Cesarzewicze.
W historii Rosji tytuł cesarzewicza prawnie nosiło 9 potomków rodu Holstein-Gottorp, wszyscy zgodnie z Prawem o następstwie tronu:
Dom Romanowów na emigracji.
Na emigracji po tytuł cesarzewicza sięgnęły trzy osoby:

</doc>
<doc id="932563" url="https://pl.wikipedia.org/wiki?curid=932563" title="Krisse Salminen">
Krisse Salminen

Krisse Salminen, właśc. Heidi Kristiina Salminen (ur. 28 maja 1976 w Finlandii) – fińska prezenterka telewizyjna i artystka komediowa.
Jest córką fińskiego prezentera telewizyjnego, Reijo Salminena.
Jest jedną z głównych postaci fińskiego stand-upu, w którym odgrywa rolę nastolatki ubierającej się w różowe ubrania, noszącej diadem księżniczki i naśladującej przesadnie helsiński styl mówienia.
W 2007 była współprowadzącą 52. Konkursu Piosenki Eurowizji – prowadziła rozmowy z uczestnikami z kulisami koncertu.

</doc>
<doc id="932565" url="https://pl.wikipedia.org/wiki?curid=932565" title="CSA Maceio">
CSA Maceio



</doc>
<doc id="932573" url="https://pl.wikipedia.org/wiki?curid=932573" title="Trznadle">
Trznadle

Trznadle, trznadlowate (Emberizidae) – rodzina ptaków z rzędu wróblowych (Passeriformes), obejmuje kilkadziesiąt gatunków. Są to małe lub średnie ptaki, odżywiające się przeważnie owadami bądź ziarnami. Zamieszkują Eurazję i Afrykę.
Systematyka.
Klasyfikacja ptaków zaliczanych do tej rodziny ulegała wielu zmianom. Uważane były za podrodzinę Emberizinae w rodzinie łuszczakowatych. Później podniesiono je do rangi rodziny Emberizidae, przy czym zaliczano do niej kilka podrodzin (kardynały, tanagry, pluszogłówki i tersyny), które ostatnio są wyodrębniane jako samodzielne rodziny. W takim ujęciu rodzinę trznadli tworzą następujące rodzaje: 
W ujęciu systematycznym stosowanym m.in. przez Międzynarodowy Komitet Ornitologiczny (IOC) czy Międzynarodową Unię Ochrony Przyrody (IUCN) rodzina trznadli jest monotypowa, a jedyny wyróżniany rodzaj to "Emberiza".

</doc>
<doc id="932574" url="https://pl.wikipedia.org/wiki?curid=932574" title="38 Lotniczy Pułk Szkolno-Bojowy">
38 Lotniczy Pułk Szkolno-Bojowy

38 Lotniczy Pułk Szkolno-Bojowy (38 lpszb) – oddział lotnictwa Wojska Polskiego istniejący w latach 1956–1958 i 1974-1988.
Historia.
W kwietniu 1952 roku przyjęto do realizacji pierwszy powojenny plan mobilizacyjny „PM 1” w ramach, którego przewidywano wystawienie 38 Zapasowego Pułku Lotniczego w Zamościu. 
Na podstawie zarządzenia Nr 074/Org. Szefa Sztabu Generalnego WP z dnia 30 kwietnia 1956 roku Dowódca Wojsk Lotniczych i Obrony Przeciwlotniczej Obszaru Kraju sformował, w terminie do dnia 1 października 1956 roku, 38 Pułk Lotnictwa Myśliwskiego (JW 5401).
W lipcu 1957 roku jednostka została podporządkowana dowódcy 3 Korpusu Obrony Przeciwlotniczej Obszaru Kraju i przemianowana na 38 Pułk Lotnictwa Myśliwskiego OPL.
W czerwcu 1958 roku pułk został rozformowany, a na jego bazie utworzono Wyższą Szkołę Pilotów w Modlinie.
W kwietniu 1960 roku Wyższą Szkołę Pilotów przemianowano na Centrum Szkolenia Lotniczego.
Na podstawie zarządzenia Nr 016/Org. Szefa SG WP z dnia 19 lutego 1974 roku Centrum Szkolenia Lotniczego zostało rozformowane, a na jego bazie zorganizowano 38 Lotniczy Pułk Szkolny.
W terminie do dnia 1 czerwca 1976 roku na bazie eskadry doświadczalnej pułku została sformowana 45 Lotnicza Eskadra Doświadczalna.
Na podstawie zarządzenia Nr 064/Org. Szefa SG WP z dnia 24 grudnia 1979 roku oddział został przeformowany w 38 Lotniczy Pułk Szkolno-Bojowy.
Na podstawie zarządzenia Nr 046/Org. Szefa SG WP z dnia 30 lipca 1988 roku i zarządzenia Nr 011/Org. dowódcy Wojsk Lotniczych z dnia 6 września 1988 roku 38 Lotniczy Pułk Szkolno-Bojowy został rozformowany w terminie do dnia 31 grudnia 1988 roku.

</doc>
<doc id="932578" url="https://pl.wikipedia.org/wiki?curid=932578" title="Dywizje grenadierów III Rzeszy">
Dywizje grenadierów III Rzeszy

Dywizje grenadierów III Rzeszy, niem. "Grenadier-Divisionen" – niemieckie dywizje z czasów II wojny światowej. Tworzone od 1944, były podobne do dywizji piechoty, często z nich powstając. Miały zróżnicowane składy, ale generalnie posiadały 2–3 pułki grenadierów i pułk artylerii.
W październiku 1944 dywizje grenadierów przestały istnieć, przemianowano je na dywizje grenadierów ludowych lub włączono do innych jednostek.
Lista niemieckich brygad grenadierów.
Oprócz dywizji utworzono także kilkanaście brygad grenadierów. Tworzono je przede wszystkim w drugiej połowie 1944 roku, najczęściej po krótkim okresie walk włączano je do istniejących dywizji piechoty. 

</doc>
<doc id="932582" url="https://pl.wikipedia.org/wiki?curid=932582" title="Romanów (Łódź)">
Romanów (Łódź)

Romanów – dawna wieś, obecnie osiedle w Łodzi z gęstą siecią ulic i domów jednorodzinnych.
Położenie.
Osiedle można podzielić na dwie części:
Od wschodu osiedle opływa łódzki ciek wodny – Zimna Woda.
Historia.
Dawniej samodzielna miejscowość. Od 1867 w gminie Rąbień. W okresie międzywojennym należał do powiatu łódzkiego w woj. łódzkim. W 1921 roku liczył 74 mieszkańców. 1 września 1933 Romanów wszedł w skład nowo utworzonej gromady Antoniew w granicach gminy Rąbień.
Podczas II wojny światowej włączona do III Rzeszy. Po wojnie Romanów powrócił do powiatu łódzkiego w woj. łódzkim jako jedna z 10 gromad gminy Rąbień. W związku z reorganizacją administracji wiejskiej jesienią 1954, Romanów wszedł w skład nowej gromady Rąbień. W 1971 roku ludność wsi wynosiła 233.
Od 1 stycznia 1973 w gminie Aleksandrów Łódzki. W latach 1975–1987 miejscowość należała administracyjnie do województwa łódzkiego.
1 stycznia 1988 Romanów (124,85 ha) włączono do Łodzi.

</doc>
<doc id="932590" url="https://pl.wikipedia.org/wiki?curid=932590" title="Dywizja Grenadierów Ostpreußen 1">
Dywizja Grenadierów Ostpreußen 1

Dywizja Grenadierów Ostpreußen 1, niem. "Grenadier-Division Ostpreußen 1" – jedna z niemieckich dywizji grenadierów. Utworzona w lipcu 1944 roku jako dywizji 29 fali mobilizacyjnej. Już w sierpniu tego roku przekształcona w 561 Dywizję Grenadierów Ludowych.

</doc>
<doc id="932595" url="https://pl.wikipedia.org/wiki?curid=932595" title="Darko Milicic">
Darko Milicic



</doc>
