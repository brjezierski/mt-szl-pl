<doc id="932596" url="https://pl.wikipedia.org/wiki?curid=932596" title="Andrzej Horodyski">
Andrzej Horodyski

Andrzej Michał Horodyski herbu Korczak, inna forma imienia: Michał Andrzej Horodyski (ur. koniec listopada 1773 w Baworowie, zm. pomiędzy 1847 a 1857) – polski dramatopisarz, polityk, tłumacz, wolnomularz.
Życiorys.
Urodził się w końcu listopada 1773 w Baworowie (Podole galicyjskie) jako syn Antoniego, miecznika kijowskiego, i Justyny z Marchockich. 
W młodości zamierzał studiować filozofię na Uniwersytecie Lwowskim. 
Działalność polityczna od 1796 do 1806.
W roku 1796 został działaczem Centralizacji Lwowskiej, związaniej z paryską Deputacją. Po jej rozbiciu zbiegł (1798) do Warszawy, gdzie stał się początkowo współzałożycielem, a następnie sekretarzem i kierownikiem (funkcję tę przejął po E. Mycielskim) Towarzystwa Republikanów Polskich, działając pod pseudonimem "Andrzej Dumański". 
W roku 1801, z polecenia Towarzystwa, nawiązał i prowadził szyfrowaną korespondencję z H. Kołłątajem. Wkrótce też stał się jednym z grona najwierniejszych przyjaciół Kołłątaja. W roku 1802 został udziałowcem powstającego w Odessie domu handlowego "Trzycieski, Horodyski et comp.", do którego przystąpili także: P. Maleszewski, J. K. Szaniawski i J. Drzewiecki.
Księstwo Warszawskie (1807-1815).
Od początku istnienia Księstwa Warszawskiego zaangażował się politycznie i publicystycznie. Członek Izby Najwyższej Wojennej i Administracji Publicznej w 1806 roku. Wiceprezes i pierwszy konsyliarz Izby Administracji Publicznej departamentu warszawskiego w 1808 roku. Członek Izby Głównej Obrachunkowej w 1811 roku.
Był członkiem loży wolnomularskiej Świątynia Izis w 1811/1812 roku, członkiem loży Kazimierz Wielki w 1819/1820 roku. Był także członkiem Warszawskiego Towarzystwa Przyjaciół Nauk. 
Z czasem odcinał się od swych dawnych jakobińskich poglądów. Po wkroczeniu Rosjan w roku 1813 związał się z Adamem Jerzym Czartoryskim. 
Powstanie listopadowe (1830-1831).
W czasie powstania listopadowego był związany z generałem Skrzyneckim. Od czerwca 1831 był minister spraw zagranicznych Rządu Narodowego.
Twórczość.
Ważniejsze dzieła.
Wiele pism Horodyskiego (projektów politycznych i naukowych) pozostało jedynie w rękopisach (porównaj: Listy i materiały).
Horodyskiemu przypisywano także wydane anonimowo: "Listy obywatelskie do Jana Węgleńskiego, ministra stanu Królestwa Polskiego", "Pamiętnik Warszawski" 1816, t. 6 – 1817, t. 8 i odb. (częściowa) Warszawa 1816 – napisał J. Wybicki.
Listy i materiały.
Ponadto wiele papierów Horodyskiego lub jego dotyczących (m.in. korespondencji i materiałów) zachowało się w zbiorach: Archiwum Główne Akt Dawnych (Archiwum Towarzystwa Przyjaciół Nauk, sygn.: 17, 25, 59, 65); Biblioteka Narodowa, sygn.: 4123/1-3, IV 6317, BOZ III 9; Biblioteka PAN Kraków (Zbiory Horodyskiego, sygn.: 126–174, 206, 514); Biblioteka Czartoryskich, sygn.: 3929–3930 (tu: Akty i listy Związku Republikantów), 3934, 3936, 3940, 3943–3945, 5222, 5225, 5233, 5831; Biblioteka Polska w Paryżu, sygn.: 335, 406, 454.

</doc>
<doc id="932597" url="https://pl.wikipedia.org/wiki?curid=932597" title="Tayshaun Prince">
Tayshaun Prince

Tayshaun Durell Prince (ur. 28 lutego 1980 w Compton) – amerykański koszykarz, występujący na pozycji niskiego skrzydłowego.
W 1998 wystąpił w meczu gwiazd amerykańskich szkół średnich - McDonald’s All-American.
Studiował na uniwersytecie Kentucky, gdzie grał w drużynie Kentucky Wildcats. Do NBA trafił w 2002, kiedy to został wybrany drafcie z 23 numerem w przez Detroit Pistons. W debiutanckim sezonie grał niewiele, jednak począwszy od następnego był już pewnym punktem pierwszej piątki zespołu, który w 2004 został mistrzem NBA. W styczniu 2013 został wymieniony do Memphis Grizzlies.
20 sierpnia 2015 podpisał umowę z klubem Minnesota Timberwolves. 16 sierpnia 2017 został specjalnym asystentem generalnego menadżera drużyny Memphis Grizzlies.

</doc>
<doc id="932598" url="https://pl.wikipedia.org/wiki?curid=932598" title="Kościół Wniebowzięcia Najświętszej Maryi Panny w Szprotawie">
Kościół Wniebowzięcia Najświętszej Maryi Panny w Szprotawie

Kościół pw. Wniebowzięcia Najświętszej Marii Panny w Szprotawie – świątynia katolicka, położona na najwyższym punkcie miejskiego centrum. Pierwsza wzmianka o kościele pochodzi z 1260.
Historia.
Gotycki, pierwotnie jako budowla kamienna jednonawowa bez wieży, rozbudowana do trójnawowej w latach 1416-1424, ponadto późniejsze przybudówki.
Obecny wystrój wnętrza barok i rokoko.
W latach 1314-1811 pod patronatem tut. klasztoru św. Magdaleny. 
Do pocz. XIX wieku otoczony murem i cmentarzem. Na ścianach zewnętrznych wmurowane liczne płyty nagrobne i pamiątkowe.
Legenda głosi, że kościół wzniesiono na miejscu praktyk dawnego kultu pogańskiego.
W wieży kościoła jest wmurowane Epitafium Bartłomieja z 1316.

</doc>
<doc id="932599" url="https://pl.wikipedia.org/wiki?curid=932599" title="Unione Sportiva Città di Palermo">
Unione Sportiva Città di Palermo



</doc>
<doc id="932605" url="https://pl.wikipedia.org/wiki?curid=932605" title="Samodzielny pododdział">
Samodzielny pododdział

Samodzielny pododdział (batalion, kompania) – jednostka wojskowa mniejsza niż pułk, o stałej strukturze organizacyjnej, samodzielna pod względem gospodarczym i administracyjnym, mająca osobowość prawną, nadany numer i posiadająca własną pieczęć herbową.

</doc>
<doc id="932606" url="https://pl.wikipedia.org/wiki?curid=932606" title="Macierz blokowa">
Macierz blokowa



</doc>
<doc id="932611" url="https://pl.wikipedia.org/wiki?curid=932611" title="Dywizja Grenadierów Ostpreußen 2">
Dywizja Grenadierów Ostpreußen 2

Dywizja Grenadierów Ostpreußen 2, niem. "Grenadier-Division Ostpreußen 2" – jedna z niemieckich dywizji grenadierów. Utworzona w lipcu 1944 roku jako dywizja 29 fali mobilizacyjnej na poligonie Stablack. Już po kilku dniach przekształcona w 562 Dywizję Grenadierów Ludowych.

</doc>
<doc id="932619" url="https://pl.wikipedia.org/wiki?curid=932619" title="Antônio Carlos Jobim">
Antônio Carlos Jobim

Antônio Carlos Brasileiro de Almeida Jobim, znany również jako Tom Jobim (ur. 25 stycznia 1927 w Rio de Janeiro, zm. 8 grudnia 1994 w Nowym Jorku) – brazylijski muzyk, kompozytor, aranżer, wokalista oraz jeden z twórców stylu bossa nova.
Życiorys.
Karierę rozpoczął od gry na fortepianie w małych lokalach i nocnych klubach.
Pod koniec lat 50. wypromował João Gilberto, wraz z nim tworząc nowy styl w brazylijskiej muzyce, "bossa novę". W roku 1959 Tom Jobim razem z Luizem Bonfá skomponował muzykę do filmu Orfeu Negro, w tym jeden z bardziej znanych standardów gatunku A Felicidade. Wydana w roku 1959 płyta João Gilberto "Chega de Saudade" osiągnęła zaskakujący komercyjny sukces i na stałe weszła do kanonu nowego stylu.
Wkrótce "bossa nova", z początku modna tylko w Brazylii, zyskała popularność w Stanach Zjednoczonych, głównie dzięki kompozycjom Jobima w wykonaniu Stana Getza i Charlie Byrda. Nowy styl, a wraz z nim sława Jobima, rozprzestrzenił się w obu Amerykach, czego dowodem były nagrania i koncerty brazylijskiego kompozytora z ówczesnymi jazzmanami, m.in. Dizzym Gillespiem.
Muzyka stworzona przez Jobima stała się inspiracją dla wielu artystów, nie tylko z kręgu jazzu. Z jego kompozycji korzystali również, m.in., Astrud Gilberto, Frank Sinatra, Ella Fitzgerald, Oscar Peterson, Herbie Hancock, Chick Corea, Toots Thielemans, Tony Bennett, Rosemary Clooney, Diana Krall, Jane Monheit, jak również Sting i George Michael.
Jego imieniem nazwano jeden z portów lotniczych w Rio de Janeiro – Port Lotniczy Galeão.

</doc>
<doc id="932620" url="https://pl.wikipedia.org/wiki?curid=932620" title="Antonio Carlos Jobim">
Antonio Carlos Jobim



</doc>
<doc id="932622" url="https://pl.wikipedia.org/wiki?curid=932622" title="Joao Gilberto">
Joao Gilberto



</doc>
<doc id="932624" url="https://pl.wikipedia.org/wiki?curid=932624" title="Zeitgeist">
Zeitgeist



</doc>
<doc id="932625" url="https://pl.wikipedia.org/wiki?curid=932625" title="Hotel &amp; Palace Grand w Krakowie">
Hotel &amp; Palace Grand w Krakowie

Grand Hotel Kraków – zabytkowy hotel w Krakowie, położony na rogu ulic: Sławkowskiej 5-7, św. Tomasza 12-14 i św. Jana 8-10. 
Historia.
Stanisław Maj nabył pod koniec XVIII wieku kamienicę przy ul. Sławkowskiej 5/7 w Krakowie. Budynek odrestaurował, ozdobił bramę wjazdową kamiennym portalem, na parterze w oknach założył kraty, przebudował wnętrza, a z tyłu domu postawił stajnie'. Po śmierci Stanisława, kamienica znalazła się w rękach jego owdowiałej żony, Zuzanny Dembińskiej', a następnie, ponownie jako spadek, wszedł w posiadanie reszty rodziny Dembińskich"".
Budynek ten został zakupiony przez ks. Aleksandra i Marcelinę Czartoryskich w drugiej połowie XIX w. z przeznaczeniem na ich miejską siedzibę. Przebudowy pałacu dla nowych właścicieli dokonał w 1875 architekt Maksymilian Nitsch. W gustownie i elegancko urządzonych wnętrzach zgromadzono dzieła sztuki i pamiątki historyczne związane z dziejami Polski i historią rodu Czartoryskich. Główna sala pałacu – tzw. marmurowa – została przeznaczona na potrzeby koncertowe. Ks. Marcelina dawała w niej koncerty fortepianowe dla zapraszanych w środy gości. Komnatę zdobił kominek, na którym stało marmurowe popiersie Fryderyka Chopina, a całość uzupełniały jedwabne kotary z wyhaftowaną "Pogonią" – herbem Czartoryskich. W wielkim salonie zawieszono natomiast portret ks. Adama Czartoryskiego autorstwa Delaroche'a, portret ks. Aleksandra Czartoryskiego malowany przez Henryka Rodakowskiego i portret ks. Marceliny Czartoryskiej pędzla Jana Matejki. W gabinecie pani domu znajdowały się dwa inne cenne płótna: "Śmierć ks. Adama Czartoryskiego" Le Roux i "Maciek Borkowic" Matejki. Rezydencja przy Sławkowskiej pozostawała we władaniu Czartoryskich przez 10 lat. W 1886 została przebudowana na reprezentacyjny "Grand Hotel".
Hotel posiada 64 pokoje – 10 pokoi jednoosobowych, 45 dwuosobowych, 9 apartamentów w tym Apartament Marmurowy oraz Kominkowy; restauracja – Sala Lustrzana i Grand Signature, Cafe Bar.
W hotelu kręcono filmy: "Długi weekend", "Vinci". W tutejszej restauracji jako kelner pracował w młodości Henryk Worcell, który swoje wrażenia opisał w wydanej w 1936 powieści "Zaklęte rewiry".

</doc>
<doc id="932629" url="https://pl.wikipedia.org/wiki?curid=932629" title="Catalina Castaño">
Catalina Castaño

Catalina Castaño Alvarez (ur. 7 lipca 1979 w Pereirze) – kolumbijska tenisistka, reprezentantka kraju w Fed Cup, olimpijka z Aten (2004).
Kariera tenisowa.
Była tenisistką praworęczną z oburęcznym bekhendem. W lipcu 2006 roku została sklasyfikowana na trzydziestym piątym miejscu w rankingu singlowym. Wygrała sześć turniejów singlowych z cyklu ITF.
Pierwsze zawodowe kwalifikacje do turnieju rozegrała w Bogocie w 1998 roku. Pierwsze zawodowe spotkanie wygrała w 2000, także w Bogocie, pokonując w pierwszej rundzie Janę Nejedly z Kanady 6:0, 6:0. W Bogocie osiągnęła jeszcze ćwierćfinały w 2001, 2003 i 2004 oraz półfinał w 2002. Na tym turnieju wygrała z Coriną Morariu. W 2001 roku wystąpiła w trzech z czterech turniejów wielkoszlemowych (wszystkie oprócz Australian Open).
W 2004 w grze pojedynczej na igrzyskach olimpijskich w Atenach przegrała w pierwszej rundzie z zawodniczką gospodarzy, Eleni Daniilidu; w grze podwójnej wystąpiła z Fabiolą Zuluagą odpadając w drugiej rundzie. Catalina Castaño była ostatnią zawodniczką pokonaną przez Martinę Navrátilovą w grze pojedynczej w ramach rozgrywek zawodowych. Miało to miejsce w pierwszej rundzie Wimbledonu 2004, w którym czesko-amerykańska weteranka, wówczas 47-letnia, wystąpiła dzięki dzikiej karcie. Na swojej ulubionej trawiastej nawierzchni Navrátilová pokonała Kolumbijkę 6:0, 6:1.
W 2005 roku dostała się do czołowej setki rankingu. W drodze do finału w Budapeszcie pokonała Robertę Vinci i Martinę Suchą, uległa Annie Smasznowej. Osiągnęła półfinał w Seulu (przegrana z Vaidišovą) oraz ćwierćfinał w Bogocie. W Miami wyeliminowała Paolę Suárez i Wierę Zwonariową. Z powodu kontuzji opuściła turnieje w Portorožu i Hasselt.
Pięć ćwierćfinałów i półfinał Castaño osiągnęła w 2006 roku. Pokonała Czeszkę Vaidišovą w Charleston, Niemkę Grönefeld w Berlinie. Sklasyfikowana na najwyższych w karierze miejscach rankingowych. Turnieje australijskie w 2007 roku to ćwierćfinał w Gold Coast przegrany z Martiną Hingis oraz Hobarcie, przegrany z Wasilisą Bardiną. W pierwszej rundzie Indian Wells przegrała z Martą Domachowską. W drugiej rundzie Amelia Island przegrała z Tatianą Golovin.
W lipcu 2012 roku zwyciężyła w turnieju deblowym w Båstad. Razem z Marianą Duque Mariño pokonały w finale Evę Hrdinovą i Mervanę Jugić-Salkić 4:6, 7:5, 10–5.
W lutym 2013 roku brała udział w finałach singla i debla podczas zawodów rangi WTA Challenger Tour w Cali. W grze pojedynczej przegrała w finale z Larą Arruabarreną 3:6, 2:6, natomiast w grze podwójnej, razem z Duque Mariño, wygrały z deblem Florencia Molinero–Teliana Pereira wynikiem 3:6, 6:1, 10–5. W marcu tego roku Kolumbijki osiągnęły finał rywalizacji w Acapulco, w którym uległy Lourdes Domínguez Lino i Arantxie Parrze Santonji 4:6, 6:7(1).
W lutym 2014 roku po udziale w narodowych rozgrywkach Fed Cup postanowiła zakończyć karierę, notując w zawodach bilans 36 zwycięstw i 11 porażek.

</doc>
<doc id="932638" url="https://pl.wikipedia.org/wiki?curid=932638" title="Szkolna Dywizja Grenadierów">
Szkolna Dywizja Grenadierów

Szkolna Dywizja Grenadierów, niem. "Grenadier-Lehr-Division" – jedna z niemieckich dywizji grenadierów. Utworzona w sierpniu 1944 roku na poligonie Döberitz. Planowano jej użycie przeciwko Finlandii, która w tym okresie podpisywała pokój z ZSRR (operacja Tanne). Jeszcze w tym samym miesiącu przekształcona w 563 Dywizję Grenadierów Ludowych.

</doc>
<doc id="932643" url="https://pl.wikipedia.org/wiki?curid=932643" title="Zatańcz ze mną (film 2004)">
Zatańcz ze mną (film 2004)

Zatańcz ze mną (ang. "Shall We Dance") – komedia romantyczna z 2004 roku w reżyserii Petera Chelsoma. Jest to remake japońskiego filmu "Shall We Dansu?".
Opis fabuły.
Film opowiada historię prawnika z Chicago, Johna Clarka, który za każdym razem gdy wraca z pracy, widzi w oknie kobietę. Po pewnym czasie, nic nie mówiąc żonie i dzieciom, postanawia ją poznać. Okazuje się, że ma na imię Paulina i pracuje w szkole tańca, jako nauczycielka. John zaczyna uczęszczać na lekcje tańca towarzyskiego, odkrywa nową pasję, poznaje nowych przyjaciół i tym samym ucieka od monotonii życia.
W postępach tanecznych wspiera go Link – również prawnik – ukrywający przed kolegami z pracy swoją namiętność i pasję do tańców latynoamerykańskich. Żona zaczyna podejrzewać Johna o romans, dlatego z pomocą wynajętego detektywa przeprowadza śledztwo i odkrywa prawdę. W tym czasie John Clark poznaje historię Pauliny i bierze udział w zawodach tanecznych.

</doc>
<doc id="932651" url="https://pl.wikipedia.org/wiki?curid=932651" title="MBC (Media Business Centre)">
MBC (Media Business Centre)



</doc>
<doc id="932654" url="https://pl.wikipedia.org/wiki?curid=932654" title="Zaryte (Rabka-Zdrój)">
Zaryte (Rabka-Zdrój)

Zaryte – część miasta Rabka-Zdrój, położona na północ od centrum miasta w dolinie rzeki Raby u południowych podnóży Lubonia Wielkiego.
Historia.
Do 1927 Zaryte było samodzielną wsią. W 1927 zostało włączone w granice jednostkowej wiejskiej gminy Rabka. W okresie międzywojennym ważny ośrodek wypoczynkowy dla mieszkańców Krakowa. 16 grudnia 1884 otwarto stację kolejową Zaryte (obecnie Rabka Zaryte), na której w okresie międzywojennym zatrzymywały się pociągi ekspresowe z Warszawy. Działał tutaj kamieniołom, na którego potrzeby powstały cztery bocznice, na których dokonywano załadunku i przeładunku urobku.
Turystyka.
Rabka-Zaryte jest również ważnym miejscem dla turystów. Wychodzą stąd 3 szlaki turystyczne na Luboń Wielki:
Legendy.
Z nazwą miejscowości związana jest legenda o zbójniku Tomku Luboniu, który przejeżdżając wraz z kompanią ujrzawszy Arelkę, córkę złego czarownika Arwota, zatrzymał nagle konie w biegu, tak że kopytami wryły się one w ziemię. Pasterze, którzy nieopodal paśli owce, nazwali to miejsce Zarytem.

</doc>
<doc id="932656" url="https://pl.wikipedia.org/wiki?curid=932656" title="Dickson Experimental Sound Film">
Dickson Experimental Sound Film

Dickson Experimental Sound Film – najwcześniejszy film z dźwiękiem zrealizowany przez Williama K. L. Dicksona w studiu Thomasa Edisona.
Opis.
Jest to w zasadzie prosty test operatorski mający za zadanie zademonstrować możliwości techniczne nowej maszyny Edisona. Powstał między wrześniem 1894 a 2 kwietnia 1895 r. Dickson stoi w tle koło ogromnego rogu połączonego z fonografem Edisona i gra na skrzypcach melodię "Song of the Cabin Boy" ("Piosenka majtka okrętowego"). Na pierwszym planie tańczy dwóch mężczyzn. Dickson mówi tam: "Good morning, Mr. Edison, glad to see you back. I hope you are satisfied with the Kineto-Phonograph." Film zachował się w zbiorach Biblioteki Kongresu Stanów Zjednoczonych.
Rozpowszechnianie.
Film nigdy nie został przedstawiony szerszej publiczności. Jest jednym z filmów zamieszczonych na trzypłytowym DVD wydanym 2004 r. pt. "More Treasures from American Film Archives, 1894-1931" opracowanym przez Narodową Fundację Zachowania Filmów z pięciu amerykańskich archiwów filmowych. Według niektórych badaczy "Dickson Experimental Sound Film" to pierwszy film z zarejestrowanym dźwiękiem. Film ten został zrekonstruowany i zmontowany przez Waltera Murcha.
Odbiór.
W wydanej w 1981 roku książce "The Celluloid Closet" historyk Vito Russo opowiada o filmie tytułując go "The Gay Brothers" umieszczając go w kontekście historii gejowskich filmów w produkcjach amerykańskich jako jeden z pierwszych filmów z motywem LGBT. W tym samym kontekście film omawiany jest w amerykańskim filmie dokumentalnym "The Celluloid Closet" z 1995 r. w reżyserii Roba Epsteina i Jeffreya Friedmana.

</doc>
<doc id="932657" url="https://pl.wikipedia.org/wiki?curid=932657" title="Umi yukaba">
Umi yukaba

Umi yukaba (海行かば) – japońska pieśń patriotyczna oparta na poemacie waka autorstwa Ōtomo no Yakamochi, do której muzykę napisał w 1937 roku Kiyoshi Nobutoki. Została ona uznana za oficjalny hymn Japońskiej Cesarskiej Marynarki Wojennej. Była popularna nie tylko wśród marynarzy, ale także w szeregach armii lądowej.

</doc>
<doc id="932658" url="https://pl.wikipedia.org/wiki?curid=932658" title="Klub Dumas">
Klub Dumas

Klub Dumas (hiszp. "El club Dumas" albo "La sombra de Richelieu") – hiszpańska powieść autorstwa Artura Péreza-Revertego. Wydana w Polsce w przekładzie Filipa Łobodzinskiego i kilkakrotnie wznawiana. Druga wersja tytułu oznacza "Cień Richelieu" i pochodzi z książki Dumasa "Dwadzieścia lat później". 
Na jej podstawie Roman Polański nakręcił w 1999 roku film "Dziewiąte wrota", usuwając jednak wszystkie aluzje do książek Dumasa.
Zarys fabuły.
Głównym bohaterem jest Lucas Corso, specjalista od starych książek. Dostaje on zlecenie od bogatego Varo Borjy, aby odszukał dla niego i porównał trzy egzemplarze tajemniczej księgi o przywoływaniu Szatana. 
Corso, chcąc zarobić, wyrusza do właścicieli dwóch pozostałych egzemplarzy. Po drodze na jego życie nastaje pewien mężczyzna, którego Corso w myślach przezywa Rochefortem - imieniem postaci z "Trzech muszkieterów" Dumasa. Wkrótce pojawia się również złowroga Milady. Rzeczywistość, historia z "Trzech muszkieterów" i tajemnica szatańskiej księgi "Dziewięcioro Wrót do Królestwa Cieni" zaczynają się przeplatać, a Corso nawet nie zdaje sobie sprawy, że odgrywa w tym wszystkim ściśle zaplanowaną rolę.

</doc>
<doc id="932661" url="https://pl.wikipedia.org/wiki?curid=932661" title="Minimalne stężenie bakteriobójcze">
Minimalne stężenie bakteriobójcze

Minimalne stężenie bakteriobójcze, MBC (od ang. "minimum bactericidal concentration") – najmniejsze stężenie środka bakteriobójczego (antybiotyku lub chemioterapeutyku), przy którym ginie 99,9% bakterii. Oznacza się je w warunkach "in vitro" i wyraża w mg/l.
MBC jest parametrem charakteryzującym leki przeciwbakteryjne: określa, jakie stężenie leku ma aktywność bakteriobójczą. Lek o takim stężeniu zabija bezpośrednio formy wegetatywne bakterii.
W odniesieniu do grzybów wskaźnik ten nazywa się minimalnym stężeniem grzybobójczym (MFC, od ang. "minimum fungicidal concentration").

</doc>
<doc id="932662" url="https://pl.wikipedia.org/wiki?curid=932662" title="Plac Niepodległości w Koninie">
Plac Niepodległości w Koninie

Plac Niepodległości w Koninie - plac znajdujący się w centrum nowej części Konina. Znajduje się na nim głaz upamiętniający żołnierzy września 1939. Południowy skraj placu zamyka budowla Konińskiego Domu Kultury z 1970 roku. Za nim w kierunku ulicy Bydgoskiej znajduje się rzeźba "Przechodzień" według projektu Olgierda Truszczyńskiego z 1976 roku. Na północno-zachodnim brzegu placu znajduje się 10-piętrowa budowla z 1974 roku, w której znajdują się hotele "Centrum" i "Konin". W 2006 roku plac gruntownie odnowiono, dodatkowo ustawiając tam fontannę.

</doc>
<doc id="932666" url="https://pl.wikipedia.org/wiki?curid=932666" title="Badisowate">
Badisowate

Badisowate (Badidae) – rodzina niewielkich, słodkowodnych ryb okoniokształtnych. Większość obecnie znanych gatunków została niedawno odkryta.
Zasięg występowania.
Azja – dorzecze Gangesu, Brahmaputry i Mahanadi.
Cechy charakterystyczne.
Badisowate osiągają niewielkie rozmiary. Największy "Badis badis" – zaliczany dawniej do rodziny Nandidae – dorasta do 8 cm długości.
Klasyfikacja.
Rodzaje zaliczane do tej rodziny:
"Badis" – "Dario"

</doc>
<doc id="932667" url="https://pl.wikipedia.org/wiki?curid=932667" title="Badidae">
Badidae



</doc>
<doc id="932671" url="https://pl.wikipedia.org/wiki?curid=932671" title="The Gay Brothers">
The Gay Brothers



</doc>
<doc id="932673" url="https://pl.wikipedia.org/wiki?curid=932673" title="Cerkiew Narodzenia Najświętszej Maryi Panny w Bielsku Podlaskim">
Cerkiew Narodzenia Najświętszej Maryi Panny w Bielsku Podlaskim

Cerkiew pod wezwaniem Narodzenia Przenajświętszej Bogurodzicy "(Preczystieńska)" – prawosławna cerkiew konkatedralna i parafialna w Bielsku Podlaskim. Należy do dekanatu Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Świątynia znajduje się przy ulicy Jagiellońskiej.
Historia.
Pierwszą świątynię pod tym wezwaniem w Bielsku można odnosić prawdopodobnie do świątyni zniszczonej wraz z bielskim grodem w czasie najazdu tatarskiego w 1240. Przed 1289 książę włodzimierski Włodzimierz Wasylkowicz dla odbudowanej już cerkwi przekazał swój dar „"w postaci ksiąg i ikon"” o czym wspomina wzmianka z Latopisu Halicko-Wołyńskiego.
Następna wzmianka o cerkwi pod tym samym wezwaniem pochodzi z II połowy XV w., gdy księżna Wassa ufundowała cerkiew zamkową. Wassa zmarła przed 1484 i ciało fundatorki zostało pogrzebane pod prezbiterium cerkwi. Decyzja Aleksandra Jagiellończyka z 1506 o przeniesieniu świątyni z Góry Zamkowej na Stare Miasto (dzisiaj ulica Jagiellońska) została zrealizowana dopiero w 1562 i wtedy wzniesiono ją na nowo. Wraz z cerkwią zostało uroczyście przeniesione i ciało fundatorki, księżnej Wassy.
W 1596 cerkiew stała się świątynią unicką. W 1637 wzmiankowano, że cerkiew jest zrujnowana i są czynione starania by ją wyremontować. W 1727 r. wzmiankowano jako obiekt w złym stanie. 
Obecnie istniejąca cerkiew wzniesiona została w XVII w. lub w 1774 r. podczas generalnego remontu i jest najstarszą drewnianą świątynią w mieście. W 1790 dobudowano aneks do prezbiterium mieszczący boczny ołtarz św. Anny. W 1839 (w myśl ustaleń synodu połockiego) władze rosyjskie odebrały cerkiew unitom i przekazały prawosławnym. W 1875 i 1932 r. przeprowadzono remont. W 1944 r. częściowo uszkodzona w wyniku bombardowania.
Świątynię remontowano w latach 1944, 1968 i ostatnio w 2001–2006. Cerkiew od 1951 pełni funkcję drugiej katedry biskupiej diecezji warszawsko-bielskiej Polskiego Autokefalicznego Kościoła Prawosławnego.
20 sierpnia 2016 świątynię odwiedził patriarcha antiocheński Jan X, a 21 września 2018 r. – patriarcha aleksandryjski Teodor II.
Cerkiew wpisano do rejestru zabytków 29 października 1966 pod nr A-38.
Architektura.
Budowla drewniana, zrębowa, szalowana, na planie wydłużonego prostokąta, z zamkniętym prosto prezbiterium i prostokątną zakrystią. Trójnawowa z wieżą frontową. Oddzielnie stojąca dzwonnica jest również konstrukcji zrębowej. Do 1968 r. nad dachem wznosiła się jeszcze barokowa wieżyczka na sygnaturkę z XVIII wieku, ujęta na narożach wolutowymi spływami. W 2001 r. dobudowano aneks po stronie południowej prezbiterium. W 2002 wymieniono zabytkowe hełmy na nowe (o cebulastym kształcie) oraz dobudowano nową kopułę nad częścią ołtarzową. W 2003 roku wymieniono oszalowanie.
W cerkwi znajduje się – uważana za cudowną – Bielska Ikona Matki Bożej.

</doc>
<doc id="932676" url="https://pl.wikipedia.org/wiki?curid=932676" title="Jan Haar">
Jan Haar

Jan Józef Haar (1791-1840) – polski malarz działający we Lwowie.
Uczył się w wiedeńskiej Akademii u Fügera. Jego obraz "Młyn wodny w świetle księżyca" nawiązywał do XVII-wiecznego malarstwa holenderskiego.

</doc>
<doc id="932677" url="https://pl.wikipedia.org/wiki?curid=932677" title="Jan Józef Haar">
Jan Józef Haar



</doc>
<doc id="932678" url="https://pl.wikipedia.org/wiki?curid=932678" title="Alceu Amoroso Lima">
Alceu Amoroso Lima

Alceu Amoroso Lima (ur. 11 grudnia 1893 w Rio de Janeiro, zm. 14 sierpnia 1983 w Petrópolis) – brazylijski pisarz, eseista, krytyk literacki, nauczyciel, myśliciel i przywódca katolicki. Publikował pod pseudonimem "Tristão de Ataíde", przyjętym w roku 1919.
Urodził się w 1893 roku w Rio de Janeiro jako syn Manuela José Amoroso Limy i Camili da Silva Amoroso Lima. W roku 1928 przeszedł na katolicyzm i został przywódcą brazylijskiej Akcji Katolickiej. Pomimo swojej początkowej sympatii do integralizmu stał się przeciwnikiem autorytaryzmu, faszyzmu w szczególności. Był zagorzałym zwolennikiem wolności prasy w czasie dyktatury Getúlio Vargasa.

</doc>
<doc id="932680" url="https://pl.wikipedia.org/wiki?curid=932680" title="Nate Manor">
Nate Manor

Nate Manor – amerykański basista rockowy urodzony 27 grudnia 1979 roku, mieszkający w USA w stanie Kalifornia.

</doc>
<doc id="932683" url="https://pl.wikipedia.org/wiki?curid=932683" title="Szkoła Powiatowa w Koninie">
Szkoła Powiatowa w Koninie

Szkoła Powiatowa w Koninie – budynek dwukondygnacyjny o cechach klasycyzmu pochodzi z początku XIX wieku. Fasada budowli zawiera mały szczyt w formie tympanonu wsparty przez pilastry doryckie. W latach 1862–1869 mieściła się tu pierwsza w regionie konińskim szkoła ponadpodstawowa – Powiatowa Szkoła Pedagogiczna. Obecnie w budynku mieści się księgarnia diecezjalna.

</doc>
<doc id="932686" url="https://pl.wikipedia.org/wiki?curid=932686" title="Józef Jan Haar">
Józef Jan Haar



</doc>
<doc id="932692" url="https://pl.wikipedia.org/wiki?curid=932692" title="Brama Głogowska w Szprotawie">
Brama Głogowska w Szprotawie

Brama Głogowska jedna z dwóch, obok Bramy Żagańskiej, bram miejskich w Szprotawie. Była usytuowana w północno-wschodniej części miasta przy dzisiejszej ul. Głogowskiej (niegdyś "Glogauer Tor Strasse").
Po raz pierwszy wspomniana w dokumentach w roku 1330. Nazywana początkowo "Leimtor", co oznaczało bramę o konstrukcji szachulcowej. W 1826 roku brama, wraz z sąsiadującymi budynkami, zostaje rozebrana. W 1832 roku teren został wysadzony pod budowę nowego masywnego mostu. Obecnie na miejscu bramy znajduje się skwer oraz hotel.
Brama Głogowska jest przedmiotem badań w programie badawczym "Zamek Szprotawski", prowadzonym przez Muzeum Ziemi Szprotawskiej.

</doc>
<doc id="932695" url="https://pl.wikipedia.org/wiki?curid=932695" title="Układ współrzędnych 1992">
Układ współrzędnych 1992

Układ współrzędnych 1992 (Państwowy Układ Współrzędnych Geodezyjnych 1992) – układ współrzędnych płaskich prostokątnych oparty na odwzorowaniu Gaussa-Krügera dla elipsoidy GRS80 w jednej dziesięciostopniowej strefie.
Początkiem układu jest punkt przecięcia południka 19°E z obrazem równika. Południk środkowy odwzorowuje się na linię prostą w skali m0 = 0,9993, na południku środkowym zniekształcenie wynosi –70 cm/km i rośnie do +90 cm/km na skrajnych wschodnich obszarach Polski. Układ stanowi podstawę do sporządzania map w skalach 1:10 000 i mniejszych, ze względu na duże zniekształcenia. Układ ten jest wykorzystywany m.in. do sporządzania Leśnych Map Numerycznych w Lasach Państwowych. Do opracowań w większych skalach (1:5000 i większe) stosuje się układ współrzędnych 2000.
Zgodnie z Rozporządzeniem Rady Ministrów w sprawie państwowego systemu odniesień przestrzennych z dnia 8 sierpnia 2000 był to jedyny układ dla opracowań małoskalowych obowiązujący w Polsce od 1 stycznia 2010 do 29 listopada 2012 - daty wejścia w życie Rozporządzenia Rady Ministrów z dnia 15 października 2012 w sprawie państwowego systemu odniesień przestrzennych.
Od 2012 roku PUWG 1992, zgodnie z państwowym systemem odniesień przestrzennych posiada identyfikator PL-1992. 

</doc>
<doc id="932703" url="https://pl.wikipedia.org/wiki?curid=932703" title="Józef Kolorz">
Józef Kolorz

Józef Kolorz, ps. „Marcel”, „Kostecki”, „Kilof” (ur. 19 marca 1900 w Radlinie, zm. 22 września 1938 nad Ebro) – działacz związkowy, komunista, uczestnik powstań śląskich, pracował w kopalni „Emma” w Obszarach. Słynna postać w historii przedwojennego ruchu robotniczego – należał do niemieckich i francuskich central związkowych i lewicowych (m.in CGT), FPK.
Po ukończeniu szkoły powszechnej w Radlinie rozpoczął jako 14-latek pracę w kopalni „Emma”. W III powstaniu śląskim należał do 14 Wodzisławskiego Pułku Piechoty. Brał udział m.in. w walkach o Wodzisław Śląski, gdzie zlikwidował gniazdo niemieckiego karabinu maszynowego. Po powstaniach w 1922 wyjechał do Francji, gdzie pod wpływem polskiego działacza FPK Tomasza Olszańskiego ok. roku 1925 wstąpił do FPK. Od 1930 członek KC FPK i sekretarz Polskich Grup Językowych FPK.
Po wybuchu wojny domowej w Hiszpanii, zaciągnął się do Brygady im. Jarosława Dąbrowskiego i wyjechał jako ochotnik walczyć z armią gen. Franco. Tam też zginął, w 1938 pod Ebro. W 1946 został pośmiertnie odznaczony Orderem Krzyża Grunwaldu. Przez lata miał w rodzinnym Radlinie swój pomnik.

</doc>
<doc id="932704" url="https://pl.wikipedia.org/wiki?curid=932704" title="Germania Inferior">
Germania Inferior

Germania Inferior () – była prowincja rzymska, położona na lewym brzegu Renu, obejmująca całe terytorium obecnej Belgii i Luksemburga, południową i zachodnią część dzisiejszej Holandii, skrawek północno-wschodniej Francji oraz zachodnich Niemiec. Stolicą prowincji było miasto "Colonia Agrippinensis" (obecnie Kolonia), inne większe ośrodki: "Ulpia Noviomagus Batavorum" (Nijmegen), "Traiectum ad Rhenum" (Utrecht), "Tornacum" (Tournai) i "Bona" (Bonn).
Tereny te zostały najechane przez Rzymian podczas wojen galijskich Juliusza Cezara w 57 r. p.n.e. i opanowane w ciągu kilku lat. Około 50 p.n.e. rozpoczęło się tu osadnictwo rzymskie, następnie wcielono nowo zdobyte ziemie do prowincji Gallia Belgica, ok. 90 n.e. ustanawiając je osobną prowincją.

</doc>
<doc id="932705" url="https://pl.wikipedia.org/wiki?curid=932705" title="Stephen Coonts">
Stephen Coonts

Stephen Paul Coonts (ur. 19 czerwca 1946 w Buckhannon w Wirginii Zachodniej) – amerykański pisarz, autor powieści sensacyjnych. 
Zarys biografii.
Stepen Coonts jest byłym pilotem wojskowym. W 1968 ukończył studia na wydziale nauk politycznych West Virginia University i następnie wstąpił do Marynarki Stanów Zjednoczonych. Podczas wojny wietnamskiej w latach 1971-1973 walczył na samolotach Grumman A-6 Intruder, wchodzących w skład Grupy Powietrznej lotniskowca USS Enterprise. Po zakończeniu tury bojowej służył jako instruktor pilotażu, a następnie był oficerem odpowiedzialnym za starty i lądowania na lotniskowcu USS Nimitz. Został zdemobilizowany w 1977. Jest kawalerem jednego z najwyższych amerykańskich odznaczeń wojskowych – Distinguished Flying Cross.
W 1979 zyskał tytuł „Juris Doctor” na University of Colorado w Boulder. Wówczas pracował jako prawnik kilku przedsiębiorstw. Wtedy Coonts zaczął pisać w wolnym czasie. Wydał kilka opowiadań. Następnie napisał pierwszą powieść "Lot Intrudera", która osiągnęła wielką popularność i została sfilmowana w 1991.
Obecnie Stephen Coonts mieszka z żoną Deborą w Colorado Springs w stanie Kolorado i kontynuuje pracę literacką.
Publikacje.
Seria z Tommym Carmellinim.
Postać Tommy'ego Carmelliniego pojawia się także w powieściach z Jakem Graftonem: "Kuba", "Hongkong", "USS America" i "Wolność".

</doc>
<doc id="932707" url="https://pl.wikipedia.org/wiki?curid=932707" title="Tristão de Ataíde">
Tristão de Ataíde



</doc>
<doc id="932709" url="https://pl.wikipedia.org/wiki?curid=932709" title="Giro d’Italia 2007">
Giro d’Italia 2007

90. edycja Giro d’Italia odbyła się w 2007 od 12 maja do 3 czerwca. Wyścig rozpoczął się na Sardynii, a zakończył się tradycyjnie w Mediolanie. 
Drużyny i zawodnicy.
Wycofani z wyścigu.
Legenda

</doc>
<doc id="932710" url="https://pl.wikipedia.org/wiki?curid=932710" title="Macierz">
Macierz

W matematyce macierz to układ liczb, symboli lub wyrażeń zapisanych w postaci prostokątnej tablicy.
W algebrze liniowej macierze wprowadza się często jako sposób skondensowanego zapisu układów równań liniowych, co ma na celu wyeliminowanie powtarzających się elementów standardowej notacji układów równań tego rodzaju z wieloma niewiadomymi. Macierze pozwalają również na reprezentowanie przekształceń liniowych, czy form dwuliniowych w sposób umożliwiający przeprowadzanie obliczeń. Ponieważ wiele przekształceń geometrycznych (jak na przykład obroty przestrzeni formula_1 wokół początku układu współrzędnych) są przekształceniami liniowymi, macierze znajdują zastosowanie w geometrii analitycznej i grafice komputerowej.
Przykładami macierzy reprezentujących przekształcenia liniowe są pojawiające się w analizie wielowymiarowej macierze Jacobiego. Przykładami macierzy reprezentujących formy dwuliniowe są macierze Hessego w analizie wielowymiarowej oraz macierze kowariancji w rachunku prawdopodobieństwa i statystyce. Przykładem macierzy której wprowadzenie nie jest motywowane reprezentowaniem żadnego naturalnego przekształcenia liniowego, czy formy kwadratowej jest macierz incydencji w teorii grafów.
Oprócz wymienionych powyżej dziedzin macierze są wykorzystywane także w teorii reprezentacji, kryptografii, czy elektronice – część z tych użyć omówiono w Zastosowaniach. Macierze bada się również niezależnie od jakichkolwiek zastosowań w ramach algebry liniowej i teorii macierzy.
Elementy z których złożona jest macierz nazywamy współczynnikami macierzy. Aby zdefiniować operacje na macierzach takie jak suma dwóch macierzy lub iloczyn dwóch macierzy należy założyć, że współczynniki rozważanych macierzy należą do pewnego pierścienia. Popularnym mocniejszym założeniem jest wymaganie, by współczynniki macierzy należały do pewnego ciała. Jeszcze mocniejszym założeniem (niewymagającym znajomości abstrakcyjnego pojęcia ciała) jest przyjęcie, że zbiór dozwolonych współczynników formula_2 jest (w zależności od potrzeb):
Wprowadzenie i oznaczenia.
Poziomy układ elementów znajdujących się w jednej linii nazywa się "wierszem", a pionowy – "kolumną" macierzy. Dane wpisane w macierz nazywa się jej "elementami", "współczynnikami" lub "wyrazami"; każdy element można jednoznacznie zidentyfikować, podając jego "wskaźniki" lub "indeksy" – zwykle w tej kolejności: numer wiersza i kolumny macierzy, w której stoi. Para złożona z liczby wierszy i kolumn nazywana jest "typem" macierzy – często liczby te oddziela się znakiem formula_7 Wyrazy macierzy otacza się przeważnie nawiasami okrągłymi lub kwadratowymi (w starszych pozycjach można znaleźć podwójne kreski, co dziś może być źródłem pomyłek, np. z wartością bezwzględną wyznacznika bądź normą macierzy; zob. "Ujęcie algebraiczne i uogólnienia"); stąd napisy
oznaczają te same macierze – w dalszej części artykułu stosowane będą nawiasy kwadratowe. W ten sposób powyższa macierz złożona jest z 4 wierszy i 3 kolumn, tzn. jest typu formula_9 Liczba formula_10 występuje w tej macierzy dwukrotnie: na przecięciu pierwszego wiersza i pierwszej kolumny oraz na przecięciu trzeciego wiersza i drugiej kolumny – innymi słowy element macierzy o wskaźnikach formula_11 lub formula_12 to formula_13 Ostatnia (trzecia) kolumna składa się z elementów formula_14 w tej właśnie kolejności.
Nie ma ogólnie przyjętej metody oznaczania macierzy, przy czym trendy podlegały zmianom w czasie. Sposób oznaczania typu nie jest ustalony – zwykle bywa zapisywany oddzielnie (jak w tym artykule). W artykule przyjęto konwencję stosowania tych samych liter alfabetu łacińskiego na oznaczenie macierzy i jej elementów – dużych (pogrubionych, prostych) do oznaczenia macierzy i małych (pochylonych), o ile są skalarami, ze wskaźnikami w indeksie dolnym (zwykle, choć spotyka się oznaczenia ze wskaźnikami w indeksie górnym albo po jednym w każdym z indeksów; wśród innych sposobów zapisu można wymienić również notację funkcyjną, zob. "Definicja") na oznaczenie jej elementów. Tak więc elementy macierzy oznaczonej literą formula_15 będą zapisywane symbolicznie jako formula_16 gdzie formula_17 jest wskaźnikiem elementu leżącego na przecięciu formula_18-tego wiersza i formula_19-tej kolumny, lub jeśli nie wprowadza to niejasności, formula_20 lub po prostu formula_21 – taki element (współczynnik, wyraz) nazywa "ogólnym". Macierz złożoną z elementów formula_21 oznacza się, otaczając wyraz ogólny nawiasami okrągłymi, formula_23 lub (jak w tym artykule) kwadratowymi, formula_24 W ten sposób macierz formula_25 będzie oznaczana formula_26 tzn.
Macierz o liczbie kolumn równej liczbie wierszy nazywa się "kwadratową" – wspomnianą wspólną liczbę kolumn i wierszy nazywa się wtedy "stopniem" tej macierzy; macierze niebędące kwadratowymi nazywa się dla wyróżnienia "prostokątnymi". Jeśli macierz jest kwadratowa, to:
Pojęcia te uogólnia się niekiedy na dowolne macierze prostokątne.
Dla macierzy
stopnia formula_29 jej główną przekątną jest ciąg elementów formula_30 równych odpowiednio formula_31 a antyprzekątną – ciąg złożony z elementów formula_32 równych kolejno formula_33 Jej nadprzekątną i podprzekątną tworzą odpowiednio pary elementów formula_34 i formula_35 równych kolejno formula_36 oraz formula_37
"Podmacierz" danej macierzy to dowolny układ jej elementów powstały przez „skreślenie” pewnej liczby wierszy i kolumn sam tworzący macierz; w szczególności podmacierze (kwadratowe) zawierające kolejne wiersze i kolumny o tych samych wskaźnikach, poczynając od pierwszego, nazywa się "podmacierzami głównymi"; innymi słowy są to podmacierze kwadratowe zawierające pewną liczbę początkowych wyrazów głównej przekątnej. "Macierz klatkowa" to macierz, w której wprowadzono podział elementów na grupy kolejnych wierszy i kolumn – obrazowo czyni się to, prowadząc poziome i pionowe linie między wierszami i kolumnami macierzy, dzieląc ją na podmacierze nazywane "klatkami". Podział ten umożliwia traktowanie macierzy klatkowej jako macierzy, której elementami są inne macierze (klatki); podobnie macierze klatkowe można zestawiać z „pasujących” macierzy.
Jeżeli dane są macierze: formula_38 odpowiednio typów formula_39 to można z nich zestawić macierz klatkową
Podstawowe działania.
Macierze formula_41 i formula_42 uważa się za "równe", jeśli mają ten sam typ i równe odpowiadające sobie elementy, tzn. dla każdej możliwej pary formula_43 zachodzi formula_44
"Sumę" macierzy formula_15 i formula_46 definiuje się „po współczynnikach”, tzn. za pomocą wzoru
"Mnożenie przez skalar" macierzy formula_15 oraz liczby formula_50 również definiuje się „po współczynnikach”, czyli
Działanie "mnożenia macierzy" można określić na wiele sposobów, najczęściej jednak „mnożenie macierzy” oznacza tzw. "iloczyn Cauchy’ego macierzy" (zob. przekształcenia liniowe): dla macierzy formula_15 typu formula_54 oraz formula_46 typu formula_56 dany jest on jako taka macierz formula_57 typu formula_58 oznaczana formula_59 dla której
Mnożenie to jest łączne, ale nie jest przemienne; ponadto jest ono obustronnie rozdzielne względem dodawania, a do tego zgodne z mnożeniem przez skalar.
"Przestawienie" bądź "transpozycja" danej macierzy formula_26 tzn. zamiana jej kolumn i wierszy miejscami (z zachowaniem kolejności) pozwala na zwięzłe przedstawienie wielu jej własności; macierz "transponowaną" lub "przestawioną" względem macierzy formula_15 definiuje się jako macierz
przy czym formula_66 oraz formula_67
"Operacjami elementarnymi" na macierzy nazywa się operacje: zamiany miejscami dwóch wierszy macierzy, pomnożenia jednego z wierszy przez liczbę różną od zera oraz dodania wiersza macierzy do innego jej wiersza. "Macierz elementarna" to macierz powstała z macierzy jednostkowej w wyniku jednej operacji elementarnej na jej wierszach. Podobnie definiuje się operacje elementarne na kolumnach danej macierzy.
Macierze prostokątne.
Układy równań liniowych.
Układ formula_68 równań liniowych o formula_69 zmiennych postaci
można zapisać w postaci równania macierzowego
dla danych macierzy formula_72 nazywanej "macierzą główną" układu, formula_73 oraz formula_74 Macierz klatkową postaci formula_75 nazywa się "macierzą uzupełnioną" lub "rozszerzoną" układu.
W celu uzyskania rozwiązania układy równań liniowych przekształca się za pomocą operacji elementarnych, które zachowują zbiór rozwiązań układu; odpowiadają im operacje elementarne na wierszach macierzy, których przykładanie można postrzegać jako mnożenie lewostronne macierzy uzupełnionych układu przez macierze elementarne (mnożenie prawostronne odpowiada operacjom elementarnym na kolumnach macierzy).
Przekształcenia liniowe.
Każda macierz formula_15 typu formula_54 opisuje przekształcenie liniowe formula_78 przestrzeni współrzędnych formula_79 w formula_80 odwzorowujące wektor formula_81 w wektor formula_82 Przekształceniu temu odpowiada mnożenie macierzy formula_15 typu formula_54 przez macierz formula_85 typu formula_86 o tych samych współczynnikach, co wektor formula_87 dając w wyniku macierz formula_88 typu formula_89 o współczynnikach identycznych z tymi w wektorze formula_82 Odwrotnie: każde przekształcenie liniowe formula_91 zadaje macierz formula_41 typu formula_54 przy czym formula_21 to formula_18-ta współrzędna wektora formula_96 gdzie formula_97 jest wektorem o współrzędnych równych zeru poza formula_19-tą współrzędną równą jedynce. Przekształcenie formula_78 jest więc reprezentowane przez macierz formula_26 zaś formula_15 jest macierzą przekształcenia liniowego formula_102
W ten sposób układ równań liniowych formula_103 można traktować jako problem opisu przekształcenia liniowego formula_104 gdzie
Podejście to tłumaczy często stosowane nazwy "wektor zmiennych" i "wektor wyrazów wolnych" odpowiednio macierzy formula_85 i macierzy formula_111 którym odpowiadają wektory formula_81 oraz formula_113 W ogólności macierze odpowiednio typu formula_89 oraz formula_115 (jednokolumnowe i jednowierszowe) nazywa się zwykle "wektorami kolumnowymi" i "wektorami wierszowymi".
Przykładowo macierz rzeczywistą formula_116 można postrzegać jako przekształcenie kwadratu jednostkowego w równoległobok o wierzchołkach formula_117 Równoległobok na rys. obok otrzymano poprzez przemnożenie macierzy formula_15 kolejno przez macierze formula_119 co odpowiada przykładaniu przekształcenia formula_78 do wektorów wskazujących wierzchołki kwadratu jednostkowego.
Definicja standardowego mnożenia macierzy jest dobrana tak, by we wzajemnie jednoznacznej odpowiedniości przekształceń liniowych i macierzy składaniu pierwszych odpowiadało mnożenie drugich: jeśli przekształceniu formula_121 odpowiada macierz formula_46 typu formula_123 to złożeniu formula_124 odpowiada wtedy macierz formula_125 typu formula_126 gdyż działaniu formula_127 odpowiada mnożenie macierzy formula_128
Z tego powodu macierz formula_15 traktuje się zwykle jak odpowiadające mu przekształcenie liniowe formula_130 a wektory formula_81 utożsamia się z ich macierzami formula_132 w związku z tym spotyka się często zapis formula_133 oznaczający działanie przekształcenia liniowego na wektorze formula_134 zapis formula_135 jest nieco bardziej formalny zważywszy na własność liniowość przekształcenia.
"Rzędem" macierzy formula_15 nazywa się "rząd" odpowiadającego jej przekształcenia liniowego formula_130 czyli wymiar jego obrazu, tzn. największą liczbę liniowo niezależnych wierszy bądź kolumn macierzy (liczba niezależnych równań w układzie równań liniowych). Twierdzenie o rzędzie mówi, że suma wymiaru jądra i rzędu macierzy jest równa liczbie jej kolumn.
Macierze kwadratowe.
Przekształcenie liniowe przestrzeni liniowej formula_79 (albo dowolnej innej) w siebie nazywa się jej "endomorfizmem liniowym"; macierz endomorfizmu jest zawsze kwadratowa. Przestrzenie liniowe, które zawierają się w innych przestrzeniach liniowych, nazywa się ich "podprzestrzeniami" (liniowymi); przykładami podprzestrzeni dowolnej przestrzeni są "podprzestrzeń niewłaściwa", czyli ona sama, oraz "podprzestrzeń zerowa/trywialna", czyli zawierają wyłącznie wektor zerowy (por. przykłady przestrzeni liniowych). Można więc powiedzieć, że endomorfizm przekształca przestrzeń w pewną jej podprzestrzeń – jest to kluczowa, a zarazem znamienna własność tych przekształceń liniowych.
"Macierzą diagonalną" nazywa się macierz kwadratową, której wszystkie niezerowe elementy znajdują się wyłącznie na głównej przekątnej. Często zapisuje się ją jako formula_139 gdzie formula_68 jest jej stopniem. Macierze kwadratowe o elementach nad (odp. pod) przekątną główną równych zeru nazywa się "dolnotrójkątnymi" (odp. "górnotrójkątnymi"); macierze jednocześnie dolno- i górnotrójkątne są diagonalne. Macierz trójkątną mającą na głównej przekątnej jedynki nazywa się "unitrójkątną". "Śladem" formula_141 macierzy formula_15 nazywa się sumę jej elementów na głównej przekątnej, przy czym formula_143 oraz formula_144
Macierze postaci formula_145 nazywa się "macierzami skalarnymi". Macierz skalarną formula_146 nazywa się "macierzą jednostkową". Jeżeli
gdzie wszystkie powyższe macierze są kwadratowe ustalonego stopnia, to macierz formula_46 jest wyznaczona jednoznacznie – nazywa się ją "macierzą odwrotną" do formula_15 i oznacza symbolem formula_150 o macierzy formula_15 mówi się zaś wtedy, że jest "odwracalna".
Wyznacznik.
"Wyznacznikiem" formula_152 lub formula_153 macierzy kwadratowej formula_15 nazywa się liczbę kodującą pewne właściwości przekształcenia formula_130 reprezentowanego przez tę macierz: jego wartość bezwzględna jest równa (w formula_156) polu powierzchni obrazu kwadratu jednostkowego, tzn. pewnego równoległoboku, lub (w formula_157) objętości obrazu sześcianu jednostkowego, tzn. pewnego równoległościanu, a znak mówi o orientacji przekształcenia – jest on dodatni wtedy i tylko wtedy, gdy przekształcenie zachowuje orientację; macierz o wyznaczniku jednostkowym reprezentuje przekształcenie równopolowe.
Macierz o zerowym wyznaczniku nazywa się "osobliwą" lub "zdegenerowaną" (przekształcenie „spłaszcza” bądź „skleja”), w przeciwnym przypadku nazywa się ją "nieosobliwą" lub "niezdegenerowaną". Macierz jest odwracalna wtedy i tylko wtedy, gdy jest nieosobliwa, co ma z kolei miejsce wtedy i tylko wtedy, gdy jej rząd jest maksymalny, czyli równy jej stopniowi. Stąd układ równań liniowych o kwadratowej macierzy głównej ma jednoznaczne rozwiązanie wtedy i tylko wtedy, gdy wspomniana macierz ma niezerowy wyznacznik (zob. "układ równań liniowych: charakteryzacja rozwiązań"). Wyznaczniki stosuje się także do rozwiązywania układów równań liniowych metodą wzorów Cramera, gdzie iloraz wyznaczników dwóch powiązanych macierzy kwadratowych jest równy wartości każdej ze zmiennych układu.
Wyznacznik macierzy stopnia drugiego dany jest wzorem
Wyznacznik macierzy stopnia trzeciego można obliczyć za pomocą "reguły Sarrusa", podczas gdy "wzór Leibniza" (znany również jako permutacyjna definicja wyznacznika) uogólnia te wzory na macierze dowolnych stopni. Twierdzenie Cauchy’ego o wyznacznikach mówi, że wyznacznik iloczynu macierzy jest równy iloczynowi ich wyznaczników, formula_159 Dodanie wielokrotności dowolnego wiersza do innego (kolumny do innej) nie zmienia wartości wyznacznika; zamiana miejscami dwóch wierszy (kolumn) zmienia znak wyznacznika na przeciwny (zob. własności operacji elementarnych). Korzystając z tych operacji, dowolną macierz można przekształcić w macierz dolno- lub górnotrójkątną, a wyznacznik tego rodzaju macierzy jest równy iloczynowi elementów na przekątnej głównej (w szczególności jest to prawda dla macierzy diagonalnych).
Rozwinięcie Laplace’a umożliwia wyrażenie wyznacznika za pomocą "minorów", tzn. wyznaczników podmacierzy głównych (twierdzenie to umożliwia rekurencyjne zdefiniowanie wyznacznika począwszy od wyznacznika macierzy stopnia pierwszego jako jej jedynego elementu, czy nawet wyznacznika macierzy zerowego stopnia równego z definicji jedności). Minory podmacierzy głównej (tzn. zawierające elementy głównej przekątnej) nazywa się "minorami głównymi"; gdy minor główny zawiera kolejne, począwszy od pierwszego, elementy głównej przekątnej, nazywa się go "wiodącym minorem głównym". Wśród wszystkich niezerowych minorów tej macierzy istnieje choć jeden o największym stopniu; rząd macierzy wyznaczony jest przez stopień tego minora (nie przekracza więc liczby jej wierszy, czy kolumn). Każdy niezerowy minor macierzy stopnia równego jej rzędowi nazywa się "minorem bazowym" tej macierzy. Wiele wyników algebry liniowej daje się zwięźle wyrazić w języku minorów za pomocą tzw. "macierzy dołączonej" (bądź przestawionej względem niej "macierzy dopełnień algebraicznych") zbudowanej z tzw. "dopełnień algebraicznych" definiowanych jako minory ustalonego znaku.
Niezmienniczość i zagadnienie własne.
Każdy endomorfizm formula_78 odwzorowuje całą przestrzeń, na której jest określony, w siebie (na mocy definicji endomorfizmu); podobnie zawsze odwzorowuje on w siebie podprzestrzeń zerową (wprost z definicji przekształcenia liniowego). W ogólności może on jednak odwzorowywać daną podprzestrzeń w niemającą z nią związku, zupełnie inną podprzestrzeń. Informacja o tym, które z podprzestrzeni są formula_78-"niezmiennicze", czyli odwzorowywane przez formula_78 w siebie, może ułatwić zrozumienie tego jak przekształcenie formula_78 działa na całej przestrzeni poprzez badanie jak działa na niezależnych od siebie podprzestrzeniach składowych. W kontekście macierzy podprzestrzenie niezmiennicze mogą ułatwić ich rozkład (zob. "Rozkłady macierzy").
Jako najprostsze i niosące przy tym istotną informację, szczególnie interesujące są jednowymiarowe podprzestrzenie niezmiennicze opisywane przez kierunek jednego (niezerowego) wektora formula_164 nazywanego "wektorem własnym" danego endomorfizmu. Oznacza to, że jest on przekształcany przez endomorfizm formula_78 na pewną swoją wielokrotność: formula_166 Liczbę formula_167 nazywa się "wartością własną" (stowarzyszoną z wektorem formula_164) danego endomorfizmu formula_169 w zapisie macierzowym równanie to przyjmuje postać
gdzie formula_15 jest macierzą reprezentującą formula_130 zaś formula_173 jest macierzą współczynników wektora formula_164 (w tej samej ustalonej bazie). Powyższe równanie można przekształcić do równoważnej postaci formula_175 czyli zapisać w formie układu równań liniowych, formula_176 gdzie formula_177 jest macierzą jednostkową. Ze względu na niezerowość formula_173 równanie to jest rozwiązalne, gdy macierz formula_179 jest nieodwracalna lub (równoważnie) osobliwa, tzn.
Funkcja skalarna formula_181 jest wielomianem stopnia formula_68 nazywanym "wielomianem charakterystycznym" macierzy formula_183 wielomian ten ma co najwyżej formula_68 różnych pierwiastków, którymi są wartości własne macierzy. Zgodnie z twierdzeniem Cayleya-Hamiltona dla macierzy formula_15 spełnione jest równanie macierzowe formula_186 przykładowo jeśli formula_187 to formula_188 skąd formula_189 czyli np. formula_190 (zob. "Rozkłady macierzy" i "Aspekty numeryczne")
Każda z wartości własnych opisuje przekształcenie wzdłuż wektorów własnych – tak wyznacznik, będący iloczynem wartości własnych, jak i ślad, równy sumie wartości własnych, stanowią istotną informację o rodzaju przekształcenia liniowego: ślad może być interpretowany jako nieskończenie mała zmiana objętości (jako pochodna wyznacznika będącego wielomianem, zob. wzór Jacobiego), podczas gdy dodatni znak wyznacznika mówi o tym, czy przekształcenie jest złożeniem parzystej liczby symetrii (zachowuje orientację), a jego moduł opisuje przyrost wzdłuż każdego z wektorów własnych przekształcenia (tzn. jego bezwzględną zmianę pola bądź objętości).
Przykładowo dla endomorfizmów opisanych w sekcji "Przekształcenia liniowe" wektory formula_191 są wektorami własnymi symetrii, przekształcenia ekwiafinicznego i jednokładności z wartościami własnymi odpowiednio formula_192 Poglądowo oznacza to, że w przekształceniach tych łatwo można wyróżnić część działającą „w poziomie” i „w pionie”: w symetrii to kierunek „poziomy” zostaje odbity, a „pionowy” zachowany; jednostkowy iloczyn wartości własnych (tj. wyznacznik) w przekształceniu ekwiafinicznym wskazuje zachowanie pola powierzchni, z kolei równe wartości własne dla jednokładności oznaczają, że skalowanie odbywa się w każdym z kierunków w tym samym stopniu. Jedynym wektorem własnym powinowactwa jest formula_193 o podwójnej wartości własnej formula_194 poglądowo oznacza to, że w przekształceniu zachowywany jest tylko kierunek „poziomy” (pojedynczy wektor własny), przy czym odległości między punktami w tym kierunku również są zachowane (jednostkowa stowarzyszona wartość własna). Wektory i wartości własne przytoczonych obrotów nie wyrażają się za pomocą wielkości rzeczywistych.
Symetria i określoność.
Macierz kwadratową formula_15 równą swojemu przestawieniu, formula_196 nazywa się "symetryczną"; jeśli jest ona równa przeciwności swojego przestawienia, formula_197 to nazywa się ją "antysymetryczną". W przypadku macierzy zespolonych symetrię macierzy zastępuje się często jej "hermitowskością" (samosprzężonością), tzn. rozpatruje się formula_198 gdzie gwiazdka oznacza "sprzężenie hermitowskie" macierzy, tzn. złożenie przestawienia macierzy ze sprzężeniem zespolonym jej elementów.
Każdej "formie dwuliniowej" formula_199 można przyporządkować macierz kwadratową formula_200 stopnia formula_201 gdzie formula_202 a formula_203 jest standardową bazą przestrzeni współrzędnych formula_204 Jeśli macierz formula_46 jest symetryczna (albo samosprzężona w przypadku zespolonym), to może być ona postrzegana jako macierz "formy kwadratowej" formula_206 Przyłożeniu formy dwuliniowej formula_207 do pary wektorów formula_208 odpowiada wówczas mnożenie formula_209 skąd obliczeniu wartości formy kwadratowej formula_210 dla wektora formula_81 odpowiada wówczas mnożenie formula_212 gdzie formula_213 są macierzami jednokolumnowymi zawierającymi współczynniki wektorów formula_214
Formę kwadratową formula_210 nazywa się "dodatnio" lub "ujemnie określoną" albo "nieokreśloną", jeżeli dla wszystkich niezerowych wektorów formula_81 forma formula_217 przyjmuje odpowiednio wyłącznie wartości dodatnie, ujemne, bądź obu znaków. Jeśli forma przyjmuje wyłącznie wartości nieujemne albo niedodatnie, to nazywa się ją odpowiednio "określoną nieujemnie" albo "niedodatnio" ("półokreśloną dodatnio" bądź "ujemnie"); w ten sposób forma jest "nieokreślona" wtedy i tylko wtedy, gdy nie jest określona ani nieujemnie, ani niedodatnio; forma mająca (choć jedną) wartość własną równą zeru nazywa się "osobliwą" ("zdegenerowaną") w przeciwnym przypadku nazywa się ją "nieosobliwą" ("niezdegenerowaną"). Określoność macierzy formula_46 definiuje się jako określoność reprezentowanej przez nią formy kwadratowej formula_210 (czyli odpowiadającej jej formy dwuliniowej formula_207); identycznie ma się rzecz ze zdegenerowaniem. Terminy dotyczące określoności form przenoszą się wprost na odpowiadające im macierze; osobliwość formy odpowiada wtedy osobliwości jej macierzy (co można również sprawdzić za pomocą wyznacznika lub rzędu).
Twierdzenie spektralne mówi, że rzeczywiste macierze symetryczne i zespolone macierze hermitowskie są "diagonalizowalne", tzn. istnieje taka baza, nazywana "bazą własną", w której dowolny wektor można przedstawić w postaci kombinacji liniowej wektorów własnych. Innymi słowy istnieje baza, w której dana forma kwadratowa ma macierz diagonalną, przy czym jej główna przekątna zawiera wartości własne stowarzyszone z wektorami bazy własnej – określoność formy kwadratowej (dwuliniowej), czy też jej macierzy, można zatem definiować za pomocą (znaków) jej wartości własnych (tzw. kryterium Sylvestera określoności). W szczególności diagonalizowalna jest macierz standardowego iloczynu skalarnego dowolnej przestrzeni współrzędnych, przy czym w bazie standardowej ma ona postać macierzy jednostkowej, co oznacza, że iloczyn skalarny jest dodatnio określoną formą dwuliniową na tej przestrzeni; stąd jego działanie definiuje się zwykle w zapisie macierzowym wzorem formula_221 z kolei stowarzyszona z nim forma kwadratowa definiuje kwadrat standardowej normy tej przestrzeni.
Aspekty numeryczne.
Oprócz własności teoretycznych macierzy i ich związków z różnymi dziedzinami wiedzy z praktycznego punktu widzenia ważne jest efektywne i dokładne przeprowadzanie obliczeń na macierzach – dział matematyki obejmujący tę problematykę nazywa się numeryczną algebrą liniową. Zasadniczymi elementami są "złożoność obliczeniowa" i "stabilność numeryczna" algorytmu realizującego obliczenia. Zwykle stosuje się algorytmy wprost implementujące dane zagadnienie bądź różnorakie podejścia iteracyjne, np. wektor własny można znaleźć, wskazując ciąg wektorów zbiegający do tego wektora własnego.
Wyznaczenie "złożoności algorytmu" polega na wskazaniu górnego ograniczenia lub oszacowań liczby potrzebnych dodawań i mnożeń skalarów do wykonania danego algorytmu, np. mnożenia macierzy. Standardowe mnożenie dwóch macierzy typu formula_222 z definicji wymaga formula_223 mnożeń, gdyż dla każdego z formula_224 elementów macierzy potrzeba formula_68 mnożeń. Klasyczny algorytm Strassena jest efektywniejszy niż opisany wyżej „naiwny” algorytm: potrzebuje jedynie ok. formula_226 mnożeń; aby przyspieszyć obliczenia uwzględnia się również cechy i własności urządzenia liczącego. W praktyce często dostępna jest dodatkowa wiedza o postaci macierzy – ważnym przypadkiem są macierze rzadkie, tzn. macierze, których większość elementów jest zerami. Istnieją dla nich specjalnie przystosowane algorytmy, np. metoda gradientu sprzężonego rozwiązywania układów równań liniowych formula_103 dla macierzy rzadkiej formula_228
Intuicyjnie algorytm jest "numerycznie stabilny", jeśli małe odchylenia argumentów (np. błędy zaokrągleń) nie prowadzą do dużych odchyleń wyników; przykładowo obliczanie macierzy odwrotnej z rozwinięcia Laplace’a, tzn. wzoru formula_229 (gdzie formula_230 oznacza macierz dołączoną do formula_15), może prowadzić do znaczących błędów zaokrągleń, gdy wyznacznik macierzy jest bardzo mały (co do wartości bezwzględnej). Do oceny uwarunkowania problemów algebry liniowej, jak powyższe obliczanie odwrotności macierzy, stosuje się normy macierzy; przykładowo opracowano algorytmy rozkładu macierzy, które umożliwiają uniknięcie złego uwarunkowania, np. rozkład Schura.
Ujęcie algebraiczne i uogólnienia.
Definicja.
Niech formula_232 będą dodatnimi liczbami całkowitymi, zaś formula_233 oznacza zbiór liczb formula_234 kolejnych liczb całkowitych, a formula_235 będzie niepustym zbiorem. Macierzą nazywa się funkcję
gdzie formula_237 oznacza iloczyn kartezjański zbiorów formula_238 i formula_239 Parę uporządkowaną formula_240 oznaczaną zwykle symbolem formula_241 nazywa się "typem" macierzy formula_26 jej argumenty (elementy dziedziny) – "indeksami" lub "wskaźnikami", zaś wartości (elementy obrazu) – "współczynnikami", "elementami" lub "wyrazami"; o macierzy formula_15 mówi się też wtedy, że jest "określona nad" zbiorem formula_244 Na podobieństwo ciągów, czy wektorów funkcję formula_245 oznacza się zwykle symbolicznie
gdzie element formula_21 i nazywa się "wyrazem", "współczynnikiem" bądź "elementem ogólnym" macierzy; zwyczajowo pierwszą i drugą współrzędną wyrazu nazywa się odpowiednio jego "wierszem" i "kolumną". Ustalenie pierwszej bądź drugiej współrzędnej funkcji formula_15 definiuje macierze odpowiednio typu formula_115 bądź formula_89 nazywane "wierszem" bądź "kolumną" macierzy formula_183 dokładniej: formula_18-tym "wierszem", odpowiednio formula_19-tą "kolumną", macierzy formula_15 nazywa się macierze dane wzorami formula_255 bądź odpowiednio formula_256 przy czym nie ma ogólnie przyjętej notacji dotyczącej wierszy, czy kolumn danej macierzy – macierze te nazywa się często "wektorami wierszowymi" bądź "kolumnowymi", co wyjaśniono w osobnej sekcji.
Aby zaznaczyć typ macierzy często dodaje się go wyżej w pewnej formie za nawiasem, np. w indeksie dolnym: formula_257 lub formula_258 Zbiór wszystkich macierzy typu formula_54 nad zbiorem formula_235 oznacza się symbolicznie formula_261 czy formula_262 opuszczając niekiedy w typ macierzy lub zbiór jej współczynników, jeśli są znane z kontekstu lub formula_263 w szczególności formula_264 oraz formula_265 utożsamia się z przestrzeniami współrzędnych formula_266 oraz formula_267 wektorów wierszowych i kolumnowych (w tej notacji łatwiej śledzić wymiar przestrzeni przy przekształceniach, jednak jest ona niezgodna z notacją potęgową iloczynu kartezjańskiego dla przestrzeni).
Klasy macierzy a wybór bazy.
W zbiorze macierzy formula_268 można wprowadzić wiele różnych relacji równoważności dzielących ten zbiór na rozłączne klasy:
Na relację podobieństwo, czy przystawania można nakładać dodatkowe warunki, np. wymagać, by macierze formula_273 i formula_282 były ortogonalne ("podobieństwo/przystawanie ortogonalne", "równoważność ortogonalna"), czy unitarne ("podobieństwo/przystawanie unitarne", "równoważność unitarna"). Podobieństwo macierzy pociąga ich równoważność. Dwie macierze są równoważne wtedy i tylko wtedy, gdy ich rzędy są równe. Macierze równoważne elementarnie zachowują zbiór rozwiązań układów równań liniowych (równoważność względem operacji na kolumnach zachowuje dualny do danego układ równań liniowych); dla macierzy nad "dobrymi" strukturami (np. ciałem, a nawet pierścieniem ideałów głównych) elementarna równoważność pokrywa się z równoważnością.
formula_283Diagram przemienny przedstawienia przekształcenia liniowego: górna strzałka symbolizuje przekształcenie liniowe niezależnie od wyboru bazy, pionowe strzałki oznaczają izomorfizmy między przestrzeniami liniowymi a przestrzeniami współrzędnych, dolna strzałka oznacza przekształcenie liniowe przedstawione w bazach wyznaczonych przez wspomniane izomorfizmy.
W ogólności macierz może reprezentować przekształcenie liniowe między dowolnymi przestrzeniami liniowymi skończonego wymiaru z ustalonymi "bazami", czyli poprzez wybranie w nich „układów współrzędnych”, tzn. wskazanie izomorfizmów dziedziny i przeciwdziedziny z odpowiednimi przestrzeniami współrzędnych. Otóż przekształcenie liniowe formula_284 przestrzeni liniowej formula_285 wymiaru formula_68 w przestrzeń liniową formula_287 wymiaru formula_68 z bazami odpowiednio formula_289 oraz formula_290 może być opisane dla każdego formula_291 wzorem
a więc poprzez zapisanie w macierzy formula_293 kolumnowo obrazów wektorów bazy formula_294 w bazie formula_295
Przynależność macierzy do ustalonej klasy oznacza, iż przedstawienia we współrzędnych (wyrażone za pomocą macierzy) danego rodzaju przekształceń są "niezależne od wyboru bazy": macierze danego przekształcenia liniowego w różnych bazach mogą być różne, jednak zawsze są równoważne; podobnie ma się rzecz z endomorfizmami liniowymi przestrzeni liniowej z ustaloną bazą – macierze kwadratowe danego endomorfizmu są do siebie podobne; wreszcie wybór bazy dla przestrzeni liniowej w przypadku form dwuliniowych (często symetrycznych bądź hermitowskich form kwadratowych) umożliwia zapisanie ich w postaci macierzy kwadratowych (symetrycznych bądź hermitowskich), przy czym macierze tej samej formy są przystające (podobnie ma się rzecz z formami i macierzami antysymetrycznymi). Wyznacznik i wartości własne macierzy równoważnych są równe, zatem są one niezmiennikami przekształceń liniowych; twierdzenie Sylvestera o bezwładności form kwadratowych mówi, iż liczba oraz znaki wartości własnych macierzy przystających o rzeczywistych współczynnikach są równe, co oznacza, że są one niezmiennikami rzeczywistych form kwadratowych (symetrycznych form dwuliniowych). We wszystkich przypadkach macierze formula_296 pełnią rolę macierzy zmiany bazy (tzw. „macierze przejścia” z jednej bazy do innej).
Rozkłady macierzy.
Wspomniana w sekcji "Symetria i określoność" diagonalizacja będąca przedstawieniem macierzy w postaci macierzy diagonalnej (podobnej do danej, zob. poprzednią sekcję) jest w istocie jedną z wielu innych metod "rozkładów macierzy", czyli przekształcania macierzy do przystępniejszych postaci (nazywanych zbiorczo "postaciami normalnymi" bądź "kanonicznymi"); zasadniczą cechą tych rozkładów jest zachowywanie pewnych własności danych macierzy, np. wyznacznika, rzędu, czy odwrotności, które łatwo odczytać z uzyskanej postaci bądź możliwość algorytmicznego uproszczenia konkretnych operacji na macierzach określonego rodzaju.
"Rozkład LU" macierzy polega na przedstawieniu jej w postaci iloczynu macierzy trójkątnych: dolnej (formula_297 od ang. "lower") i górnej (formula_298 od ang. "upper"). Wyznaczenie tego rozkładu znacząco upraszcza rozwiązywanie układów równań liniowych za pomocą tzw. "podstawień w przód" i "wstecz"; podobnie łatwo uzyskać z tej postaci odwrotność macierzy trójkątnych. Pokrewnym poprzedniemu algorytmem jest "eliminacja Gaussa": przekształca daną macierz do postaci schodkowej. Obie metody można opisać za pomocą składania danej macierzy przez odpowiednie macierze elementarne odpowiadające permutacjom wierszy i dodawaniu wielokrotności danego wiersza do innego. "Rozkład według wartości osobliwych" wyraża dowolną macierz jako iloczyn formula_299 trzech macierzy: unitarnych formula_300 oraz diagonalnej formula_301 gdzie formula_302 oznacza macierz sprzężoną hermitowsko (w przypadku zespolonym; przestawioną w przypadku rzeczywistym) do formula_303
"Rozkład według wartości własnych" bądź "diagonalizacja" to rozkład danej macierzy formula_15 na iloczyn formula_305 macierzy diagonalnej formula_306 i odwracalnej formula_173 (macierz, którą można przedstawić w tej postaci nazywa się "diagonalizowalną"). Ogólną metodą rozkładu, która jest możliwa do przeprowadzenia dla dowolnej macierzy, jest "rozkład Jordana" przekształcający daną macierz do postaci (normalnej) Jordana, tzn. macierzy, której jedynymi niezerowymi elementami są znajdujące się na głównej przekątnej wartości własne formula_308 macierzy formula_15 oraz być może elementy jednostkowe znajdujące się na nadprzekątnej głównej (zob. rysunek obok). W rozkładzie według wartości własnych formula_68-tą potęgę macierzy formula_15 (tzn. formula_68-krotne mnożenie macierzy przez siebie) można obliczyć według wzoru:
a potęgę macierzy diagonalnej oblicza się, podnosząc do potęgi elementy z jej przekątnej głównej – jest to znacznie prostsza operacja niż potęgowanie macierzy formula_15 w postaci wyjściowej. Potęgowanie macierzy jest umożliwia zdefiniowanie eksponenty macierzy formula_315 która podobnie do eksponenty rzeczywistej czy zespolonej znajduje wiele zastosowań: rozwiązywanie liniowych równań różniczkowych, obliczanie logarytmów macierzy, czy ich pierwiastków.
Współczynniki, algebra i grupy macierzy.
Choć w definicji zbiór współczynników nie ma żadnej wyróżnionej struktury, to moc zastosowań metod macierzowych wynika z dodatkowej struktury algebraicznej określonej w tym zbiorze, która umożliwia zdefiniowanie podstawowych działań na macierzach, co skutkuje wprowadzeniem konkretnej struktury algebraicznej w zbiorze macierzy ustalonego typu, czy rodzaju. W artykule skupiono się na ciałach (którymi są np. zbiór liczb rzeczywistych, czy zespolonych), choć uprawianie algebry liniowej za pomocą teorii macierzy możliwe jest już w przypadku zastosowania pierścieni (np. zbioru liczb całkowitych).
Zbiór macierzy formula_268 tworzy grupę ze względu na dodawanie macierzy z "macierzą zerową" formula_317 złożoną z samych zer pełniącą rolę elementu neutralnego; jeśli dodawanie w zbiorze współczynników jest przemienne (z definicji w ciele lub pierścieniu przemiennym), to jest ona abelowa. Dołączenie mnożenia przez skalary czyni z grupy formula_268 przestrzeń liniową (wymiaru formula_319) w przypadku, gdy zbiór skalarów ma strukturę ciała lub moduł (wolny rangi formula_319), jeśli skalary tworzą pierścień. Mnożenie macierzy nad pierścieniem nieprzemiennym określa się analogicznie jak w przypadku ciał, jednak działanie to nie ma wówczas tak dobrych własności.
Zbiór macierzy kwadratowych stopnia formula_68 tworzy nieprzemienny pierścień z jedynką ze względu na mnożenie nazywany "pierścieniem macierzy"; uwzględniając strukturę przestrzeni liniowej (modułu) macierze kwadratowe danego stopnia są nieprzemienną algebrą nad ciałem z jedynką (nieprzemienną algebrą nad pierścieniem). Macierze odwrotna i odwracalna są elementami odwrotnym i odwracalnym w algebrze macierzy kwadratowych; zbiór macierzy odwracalnych ustalonego stopnia tworzy ze względu na mnożenie macierzy "ogólną" lub "pełną grupę liniową" formula_322 generowaną przez macierze elementarne. "Grupami macierzowymi" nazywa się właśnie podgrupy ogólnej grupy liniowej (z działaniem mnożenia); jest nią np. "szczególna" lub "specjalna grupa liniowa" formula_323 składająca się z macierzy odwracalnych o wyznaczniku jednostkowym (podgrupa normalna generowana przez operację elementarną dodawania wiersza pomnożonego przez odwracalną liczbę do innego w przypadku ciał). Każda grupa skończona jest izomorficzna z grupą macierzową, można się o tym przekonać, rozpatrując reprezentację regularną grupy symetrycznej. Ogólne grupy można badać za pomocą dobrze znanych grup macierzy, które zostały dość dobrze poznane dzięki teorii reprezentacji.
Jeżeli pierścień współczynników macierzy kwadratowej jest przemienny, to możliwe jest zdefiniowanie jej wyznacznika. Niezerowość wyznacznika dla macierzy określonych nad ciałami należy zamienić w przypadku pierścieni na warunek jego odwracalności. Ze wzorów Cramera (własności macierzy dołączonej) wynika, że macierz kwadratowa nad pierścieniem przemiennym jest odwracalna wtedy i tylko wtedy, gdy jest nieosobliwa.
Nad (przemienną) dziedziną ideałów głównych podmoduł modułu wolnego jest wolny, a jego ranga nie przekracza rangi całego modułu. W związku z tym owocne jest dla macierzy formula_15 typu formula_54 nad dziedziną ideałów głównych formula_326 rozważanie podmodułów modułów formula_327 oraz formula_328 generowanych odpowiednio przez kolumny i wiersze macierzy formula_228 Podmoduły te mają równe rangi, a ich wspólną wartość nazywa się "rzędem" macierzy formula_228 Rząd formula_15 jest równy największemu stopniowi jej niezerowego minora i jest równy rzędowi tej samej macierzy nad ciałem ułamków pierścienia formula_332 rząd macierzy nie przekracza liczby jej wierszy i kolumn.
Ponieważ macierze można traktować jak („długie”) wektory (najczęściej nad pewnym ciałem, takim jak np. liczby rzeczywiste, czy liczby zespolone), to w wielu przypadkach możliwe jest wprowadzenie przeróżnych struktur algebraicznych, czy topologicznych na różnego rodzaju przestrzeniach macierzy, co wynika stąd, iż zbiór macierzy ustalonego "typu" tworzy skończeniewymiarową przestrzeń liniową z działaniami na macierzach (traktowanych jak wektory, tzn. wprowadzonymi „po wskaźnikach”) – każda z tych przestrzeni ma identyczną strukturę z przestrzenią współrzędnych nad tym ciałem. Dla macierzy nad ciałami liczb rzeczywistych, czy zespolonych można przykładowo wprowadzić strukturę przestrzeni euklidesowej z jej naturalnymi strukturami, a nawet pójść krok dalej: wprowadzić strukturę algebry Liego, co w dalszym stopniu zwiększa liczbę zastosowań teorii macierzy.
Jeśli współczynniki należą do ciała liczb rzeczywistych lub zespolonych, to ogólna grupa liniowa ma strukturę "grupy Liego" (wymiaru równemu stopniowi macierzy w przypadku rzeczywistym i dwukrotnie większemu w przypadku zespolonym), tzn. mnożenie i odwracanie macierzy są ciągłe (w topologii euklidesowej macierzy traktowanych jako „długie” wektory). Ponadto jest otwartą rozmaitością afiniczną w przestrzeni wszystkich macierzy ustalonego stopnia (jej niepustym podzbiorem otwartym w topologii Zariskiego), a nawet rozmaitością różniczkową (tego samego wymiaru). "Algebra Liego" formula_333 odpowiadająca tej grupie, tzn. struktura oddająca intuicję nieskończenie małych przekształceń tych grup (por. "pochodna Liego"), składa się ze wszystkich macierzy kwadratowych tego samego stopnia z komutatorem pełniącym rolę "nawiasu Liego"; algebra Liego formula_334 specjalnej grupy liniowej (będącą podrozmaitością ogólnej grupy liniowej) zawiera wszystkie macierze kwadratowe ustalonego stopnia o zerowym śladzie.
Macierze nieskończone i puste.
Rozpatruje się również macierze o nieskończonej liczbie wierszy i/lub kolumn – formalnie wystarczy, iż dla dowolnych elementów indeksujących wiersze i kolumny istnieje dobrze określony element macierzy (zbiory indeksów nie muszą być nawet podzbiorami liczb naturalnych). Analogicznie jak w przypadku skończonym można zdefiniować dodawanie, odejmowanie, mnożenie przez skalar, czy przestawienie macierzy, choć mnożenie macierzy wymagać może określenia nieskończonego sumowania do zdefiniowania elementów iloczynu. Jeśli macierz nieskończona ma opisywać przekształcenie liniowe, to jej wszystkie kolumny muszą mieć skończoną liczbę niezerowych elementów. Wynika to stąd, iż dla macierzy formula_15 reprezentującej przekształcenie liniowe formula_336 z ustalonymi bazami dla przestrzeni liniowych, każdy wektor przestrzeni może być zapisany jednoznacznie jako (skończona) kombinacja liniowa wektorów bazowych, a więc jako macierz jednokolumnową („wektor kolumnowy”) formula_337 w której tylko skończenie wiele elementów jest różnych od zera. Wówczas kolumny formula_15 zawierają kolejne obrazy w przekształceniu formula_78 macierzy jednokolumnowych odpowiadających obrazom wektorów bazowych przestrzeni formula_285 w bazie przestrzeni formula_341 co ma sens wyłącznie wtedy, gdy kolumny te mają skończenie wiele niezerowych elementów. Nie ma jednakże ograniczenia na liczbę wierszy macierzy formula_26 otóż w iloczynie formula_88 pojawia się tylko skończenie wiele niezerowych współczynników macierzy jednokolumnowej formula_337 przez co każdy z elementów tego iloczynu, nawet jeśli jest dany jako nieskończona suma iloczynów, zawiera tylko skończenie wiele różnych od zera elementów, skąd wynika, iż jest on dobrze określony. Co więcej, oznacza to utworzenie kombinacji liniowej kolumn macierzy formula_26 która efektywnie zawiera wyłącznie skończenie wiele z nich, stąd ponieważ każda kolumna zawiera tylko skończenie wiele niezerowych elementów, to i wynik ma ich tyle. Iloczyn dwóch macierzy danego typu jest również dobrze określony (z zastrzeżeniem równości zbiorów indeksujących odpowiednio wiersze i kolumny tych macierzy), jest tego samego typu i odpowiada złożeniu przekształceń liniowych.
Macierze nieskończone wykorzystuje się do opisu operatorów na przestrzeni Hilberta, gdzie narzuca się dodatkowe ograniczenia ze względu na zbieżność odpowiednich sum oraz ciągłość przekształceń. Z ogólnego punktu widzenia macierze jednak zaciemniają ogląd – z tego powodu częściej korzysta się z abstrakcyjnych, potężniejszych metod analizy funkcjonalnej.
"Macierz pusta" to macierz, której liczba wierszy lub kolumn jest równa zeru. Ułatwiają one rozważania teoretyczne dotyczące zerowej przestrzeni liniowej, np. jeśli macierz formula_15 jest typu formula_347 a macierz formula_46 jest typu formula_349 to ich iloczyn formula_350 jest macierzą zerową typu formula_351 odpowiadającą przekształceniu zerowemu pewnej trójwymiarowej przestrzeni liniowej w siebie, podczas gdy iloczyn formula_125 jest macierzą typu formula_353 Nie ma ustalonej notacji dotyczącej macierzy pustych, choć większość systemów algebry komputerowej umożliwia ich tworzenie i prowadzenie obliczeń z ich udziałem. Wyznacznik macierzy typu formula_354 wynosi jeden, co wynika z obecności iloczynu pustego występującego we wzorze Leibniza na wyznacznik. Wartość ta jest zgodna z faktem służącym często charakteryzacji wyznacznika, iż przekształcenie tożsamościowe z dowolnej skończeniewymiarowej przestrzeni liniowej w siebie ma wyznacznik 1. Istnienie macierzy stopnia zerowego jest niezbędne w rozważaniach teoriokategoryjnych – macierze nad ustalonym ciałem tworzą kategorię addytywną, która musi zawierać obiekt zerowy, tu: macierze puste.
Tensory.
Macierze wielowskaźnikowe to macierze z dowolną liczbą wskaźników indeksujących elementy takiej macierzy – macierze zerowskaźnikowe to opisane wyżej macierze puste, jednowskaźnikowe mogą być utożsamiane z wektorami lub ciągami, dwuwskaźnikowe to macierze opisane w tym artykule (również nieskończone), macierze trójwskaźnikowe można wyobrażać sobie jako uszeregowane w kratkach prostopadłościanu (być może nieskończonego). Formalnie macierz formula_355-wskaźnikowa o elementach ze zbioru formula_235 to funkcja formula_357
Zastosowania.
Macierze znalazły mnóstwo zastosowań, tak w matematyce, jak i w naukach przyrodniczych – niektóre z nich wykorzystują jedynie zwarty sposób zapisu zbioru liczb w postaci tablicy. Przykładowo w teorii gier i ekonomii "macierz wypłat" koduje wypłatę gracza w zależności od jego wyboru spośród (skończonego) zbioru możliwości. W eksploracji tekstu i automatycznym kompilowaniu tezaurusów korzysta się z "macierzy częstości dokument-słowo" (albo "macierzy częstotliwości słowo-dokument"; ang. "document-term [frequency] matrix", "DTM" albo "term-document [frequency] matrix", "TDM"), np. tf-idf, do śledzenia częstości pewnych słów w kilku dokumentach.
Liczby zespolone można przedstawić za pomocą szczególnych macierzy rzeczywistych typu formula_358 za pomocą odwzorowania
w którym dodawanie i mnożenie liczb zespolonych oraz macierzy odpowiadają sobie wzajemnie. Przykładowo macierze obrotu stopnia formula_360 odpowiadają mnożeniu przez liczbę zespoloną o module formula_361 (por. "Przekształcenia liniowe"). Podobnej interpretacji można dokonać dla kwaternionów.
Wczesne techniki szyfrowania (np. szyfr Hilla) można opisać za pomocą macierzy, jednakże oznacza to, że kody te są względnie łatwe do złamania (z powodu ich liniowej natury). W grafice komputerowej macierze wykorzystuje się do reprezentowania obiektów oraz ich przekształceń afinicznych – przykładem może być rzut trójwymiarowego obiektu na dwuwymiarowy ekran uwzględniający teoretyczną pozycję "obserwatora" ("kamery"). Macierze nad pierścieniami wielomianów są istotnym elementem opisu w teorii sterowania.
W chemii macierze wykorzystuje się na wiele sposobów – w szczególności, ze względu na wykorzystanie teorii kwantów, do opisu wiązań między cząsteczkami i spektroskopii. Przykładami są "macierz nakładania" (ang. "overlap matrix") i "macierz Foka" wykorzystywane do rozwiązywania równań Roothaana w celu uzyskania orbitali cząsteczkowych za pomocą metody Hartree’ego-Foka.
Teoria grafów.
Jednym z fundamentalnych obiektów teorii grafów jest "macierz sąsiedztwa" skończonego grafu – zapisana jest w niej informacja o tym, które wierzchołki grafu są połączone krawędzią. Innym sposobem opisu takiego grafu jest "macierz incydencji" parująca wierzchołki i krawędzie. Macierze zawierające tylko dwie różne wartości (0 i 1 oznaczające przykładowo „tak” i „nie”) nazywa się "macierzami logicznymi". Z kolei "macierz odległości" (lub "kosztów") zawiera informację o wzajemnych odległościach krawędzi. Pojęcia te stosuje się do opisu rozmieszczenia (topologii) witryn internetowych połączonych odnośnikami, czy miastami połączonymi za pomocą dróg; jeśli sieć dróg nie jest zbyt gęsta, to macierze są zwykle "rzadkie", tzn. zawierają mało niezerowych elementów. Dla tego rodzaju macierzy istnieją odpowiednio przystosowane algorytmy stosowane w teorii sieci.
Analiza i geometria.
"Macierz Hessego" funkcji różniczkowalnej o wartościach skalarnych (tzw. pola skalarnego) formula_362 składa się z drugich pochodnych funkcji formula_363 względem osi współrzędnych, tzn.
Koduje ona informację o lokalnym wzroście funkcji: dla danego punktu krytycznego formula_365 czyli punktu, w którym znikają pierwsze pochodne cząstkowe formula_366 funkcji formula_367 przyjmuje ona minimum lokalne, o ile macierz Hessego jest dodatnio określona (i maksimum lokalne, gdy jest ona ujemnie określona). W celu znalezienia minimów i maksimów funkcji kwadratowych blisko związanych z formami kwadratowymi stowarzyszonymi z macierzami (zob. "Określoność") stosuje się programowanie kwadratowe.
Inną macierzą często stosowaną w ujęciu geometrycznym problemów analitycznych jest "macierz Jacobiego" przekształcenia różniczkowalnego formula_368 Jeśli formula_369 oznaczają składowe formula_370 to macierz Jacobiego można zdefiniować jako
Jeśli formula_372 i rząd macierzy Jacobiego przyjmuje swoją maksymalną wartość formula_373 to z twierdzenia o przekształceniu odwrotnym formula_374 jest lokalnie odwracalna w tym punkcie.
Równania różniczkowe cząstkowe można sklasyfikować za pomocą macierzy współczynników operatorów różniczkowych najwyższego rzędu danego równania. Dla eliptycznych równań różniczkowych cząstkowych macierz ta jest dodatnio określona, co ma decydujący wpływ na zbiór możliwych rozwiązań badanego równania.
Ważną metodą rozwiązywania równań różniczkowych cząstkowych opisujących złożone układy fizyczne jest metoda elementów skończonych, w której rozwiązanie jest przybliżane za pomocą funkcji kawałkami liniowych, gdzie kawałki dostatecznie drobne; metodę można następnie przedstawić w postaci równania macierzowego (zob. też metoda sztywności).
Rachunek prawdopodobieństwa i statystyka.
"Macierze stochastyczne" to macierze, których wiersze odpowiadają wektorom prawdopodobieństwa, tzn. elementy wierszy sumują się do jedności. Macierze stochastyczne definiują łańcuchy Markowa o skończonej liczbie stanów. Wiersz macierzy stochastycznej opisuje rozkład prawdopodobieństwa następnego położenia danej cząstki w stanie odpowiadającym temu wierszowi. Własności łańcucha Markowa takie jak stany pochłaniające, tzn. stany, które dana cząstka kiedyś osiągnie, można odczytać z wartości własnych macierzy przejścia. Ze względu na pokrewieństwo łańcuchów Markowa o skończonej liczbie stanów z grafami o skończonej liczbie wierzchołków do opisu pierwszych stosuje się metody opracowane dla drugich (zob. "Teoria grafów").
W statystyce również korzysta się z wielu rodzajów macierzy – statystyka opisowa zajmuje się przykładowo opisem zbiorów danych, które można często przedstawić w postaci macierzowej przez uprzednie zmniejszenie liczby danych. "Macierz kowariancji" koduje wariancję wzajemną kilku zmiennych losowych. Kolejnym przykładem jest metoda najmniejszych kwadratów, w której przybliża się skończoną liczbę punktów formula_375 funkcją liniową
metodę tę można opisać w języku macierzy, opierając się na rozkładzie według wartości osobliwych macierzy.
"Macierze losowe" to macierze zawierające liczby losowe podlegające odpowiedniemu rozkładowi prawdopodobieństwa, np. macierzowemu rozkładowi normalnemu. Ich zastosowania wykraczają poza rachunek prawdopodobieństwa – stosuje się je od teorii liczb po fizykę.
Symetrie i przekształcenia w fizyce.
Przekształcenia liniowe i związane z nimi symetrie odgrywają we współczesnej fizyce kluczową rolę. Przykładowo w kwantowej teorii pola cząstki elementarne klasyfikuje się jako reprezentacje grupy Lorentza szczególnej teorii względności, dokładniej: względem ich zachowania w działaniu grupy spinowej. Konkretne reprezentacje, w tym "macierze Pauliego", czy ogólniejsze "macierze gamma", są integralną częścią opisu fermionów zachowujących się jak spinory. Dla trzech najlżejszych kwarków istnieje grupowa reprezentacja wykorzystująca specjalną grupę unitarną formula_377 do obliczeń wykorzystuje się dogodne reprezentacje macierzowe znane jako "macierze Gell-Manna", które stosuje się także do opisu grupy cechowania formula_378 tworzącej podstawę współczesnego opisu silnych oddziaływań jądrowych, chromodynamiki kwantowej. Z kolei "macierz Cabibbo-Kobayashiego-Maskawy" wyraża fakt, iż podstawowe stany kwarków, istotne dla oddziaływań słabych, nie są podstawowymi stanami kwarków definiującymi cząstki z określonymi i różnymi masami, lecz są od nich liniowo zależne.
Kombinacje liniowe stanów kwantowych.
Pierwszy model mechaniki kwantowej (Heisenberg, 1925) przedstawiał operatory tej teorii za pomocą nieskończeniewymiarowych macierzy działających na stanach kwantowych; stąd pierwotna nazwa tej teorii to "mechanika macierzowa". Szczególnym przykładem jest "macierz gęstości" charakteryzująca stan „mieszany” układu kwantowego jako kombinację liniową prostych, „czystych” stanów własnych.
Inna macierz służy jako kluczowe narzędzie opisu eksperymentów rozpraszania tworzących zrąb eksperymentalnej fizyki cząstek elementarnych: reakcje zderzenia, takie jakie zdarzają się w akceleratorach cząstek, gdzie nieoddziałujące na siebie cząstki pędzą ku sobie i zderzają się na małym obszarze oddziaływania, produkując nowy zestaw nieoddziałujących ze sobą cząstek, mogą być opisane za pomocą iloczynu skalarnego stanów cząsteczek wyjściowych i kombinacji liniowej stanów cząsteczek wejściowych. Kombinacja liniowa jest dana w postaci "macierzy rozpraszania" znanej także jako "macierz S", która koduje wszystkie informacje o możliwych oddziaływaniach między cząstkami.
Drgania swobodne.
W fizyce macierze stosuje się również do opisu liniowo sprzężonych układów harmonicznych. Równania ruchu takich układów można opisać za pomocą macierzy, gdzie "macierz masy" przemnożona przez uogólnioną prędkość daje wyraz kinetyczny, a "macierz siły" przemnożona przez "macierz przesunięcia" (odpowiadającą wektorowi przesunięcia) charakteryzuje interakcje. Najlepszą metodą uzyskiwania rozwiązań jest wyznaczenie wektorów własnych układu, jego drgań swobodnych, poprzez diagonalizację równania macierzowego. Techniki tego rodzaju są istotne, gdy w grę wchodzi wewnętrzna dynamika cząsteczek: drgania wewnętrzne układu składającego się ze wzajemnie związanych atomów. Wykorzystuje się je również do opisu drgań mechanicznych i oscylacji w obwodach elektrycznych.
Optyka geometryczna.
W optyce geometrycznej, która z natury jest teorią aproksymatywną, zaniedbuje się falową naturę światła – w modelu tym promienie świetlne rozchodzą się po prostych. Jeśli ugięcie światła przez dany przyrząd optyczny nie jest duże, działanie soczewki czy zwierciadła można wyrazić za pomocą mnożenia macierzy odpowiadającej wektorowi o dwu składowych przez macierz układu optycznego typu formula_358 nazywaną "macierzą ABCD": elementami macierzy odpowiadającej wektorowi są nachylenie promienia i jego odległość od osi optycznej, macierz kwadratowa koduje z kolei własności urządzenia optycznego. W istocie wyróżnia się dwa rodzaje macierzy, tj. "macierz załamania" (lub "refrakcji") opisująca załamanie na powierzchni soczewki oraz "macierz przesunięcia" (lub "translacji"), która opisuje przesunięcie płaszczyzny odniesienia do kolejnej płaszczyzny załamania, której opisem jest kolejna macierz załamania. Dzięki temu układ optyczny złożony z kombinacji soczewek i/lub zwierciadeł można opisać za pomocą macierzy będącej iloczynem macierzy elementów tego układu.
Elektronika.
Tradycyjna analiza obwodów elektrycznych prowadzi do układów równań liniowych, które mogą być opisane za pomocą macierzy (np. metoda prądów oczkowych, czy metoda napięć/potencjałów węzłowych).
Zachowanie wielu elementów elektronicznych może być opisane za pomocą macierzy: niech formula_15 oznacza macierz typu formula_381 którego pierwszym elementem jest napięcie formula_382 a drugą natężenie formula_383 wejściowe tego elementu, zaś formula_46 będzie macierzą tego samego typu z kolejnymi elementami napięcia formula_385 i natężenia formula_383 wyjściowego elementu. Zachowanie elementu elektronicznego można opisać wzorem formula_387 gdzie formula_388 jest macierzą typu formula_358 zawierającą impedancję (zawadę) i admitancję (drożność) kolejno jako elementy antyprzekątnej głównej i dwa elementy bezwymiarowe na przekątnej głównej. Rozwiązanie obwodu sprowadza się wówczas do mnożenia macierzy.
Historia.
Prekursorzy.
Za pierwsze macierze można uważać kwadraty magiczne formula_390 które w literaturze chińskiej pojawiają się już ok. 650 p.n.e. Kwadraty magiczne były znane także arabskim matematykom, prawdopodobnie już w VII wieku, kiedy Arabowie podbili północno-zachodnie części subkontynentu indyjskiego, przejmując zdobycze matematyki i astronomii hinduskiej – być może idea ta dotarła do nich z Chin. Pierwsze kwadraty magiczne rzędu 5 i 6 pojawiły się w Encyklopedii Bractwa Czystości (arab. رسائل أخوان الصفا و خلان الوفا) z Bagdadu około 983 roku. Prostsze kwadraty magiczne były znane wielu wcześniejszym matematykom arabskim.
Powstały między III wiekiem p.n.e. a II wiekiem n.e. traktat "Dziewięć rozdziałów o sztuce matematyki" ("Jiu Zhang Suan Shu") jest pierwszym zanotowanym przypadkiem użycia macierzy do rozwiązania układów równań liniowych W rozdziale siódmym, "Zbyt dużo i nie wystarczająco", po raz pierwszy wprowadzono koncepcję wyznacznika, przeszło 1000 lat przed jego publikacją przez Kōwę Sekiego w 1683 roku i Gottfrieda Leibniza w 1693 roku. Gabriel Cramer opublikował swoje wzory dające pełny algorytm rozwiązywania układów równań liniowych dopiero w 1750 roku.
Właściwe pojęcie.
Wczesna teoria macierzy bardziej niż na same macierze kładła nacisk na wyznaczniki – niezależne pojęcie macierzy bliskie współczesnemu pojawiło się dopiero w 1858 roku w pracy Arthura Cayleya „Pamiętnik o teorii macierzy” ("Memoir on the theory of matrices"). Słowo „macierz” (łac. "matrix" – samica rozpłodowa, roślina macierzysta; od "matr-", "mater" – matka; niegdyś właśnie „macierz”) ukuł James Joseph Sylvester, który macierz rozumiał jako obiekt dający wyznaczniki znane dzisiaj jako minory (zob. "Wyznacznik") W pracy z 1851 roku Sylvester tłumaczy:
Badania nad wyznacznikami rozpoczęto z kilku powodów.
W dziełach Leopolda Kroneckera „Wykłady o teorii wyznaczników” ("Vorlesungen über die Theorie der Determinanten") i Karla Weierstrassa „O teorii wyznaczników” ("Zur Determinantentheorie"), obu opublikowanych w 1903 roku, po raz pierwszy opisano wyznaczniki w sposób aksjomatyczny, w przeciwieństwie do mniej abstrakcyjnego podejścia stosowanego przez Cauchy’ego. Rok ten przyjmuje się jako datę precyzyjnego ustalenia definicji wyznacznika.
Rozwój teorii.
Początkowo wiele twierdzeń udowodniono dla małych macierzy, przykładowo Cayley dowiódł twierdzenie Cayleya-Hamiltona w przypadku macierzy typu formula_358 i przez Williama Rowana Hamiltona dla macierzy typu formula_398 Georg Frobenius, rozwijając teorię form dwuliniowych, uogólnił twierdzenie na macierze dowolnego typu (1898). Także pod koniec XIX wieku Wilhelm Jordan przedstawił metodę rozwiązywania układów równań liniowych znaną dziś jako metoda eliminacji Gaussa-Jordana (jako uogólnienie przypadku szczególnego znanego dziś jako metoda eliminacji Gaussa, przy czym Gauss, którego nazwisko noszą obie procedury, nie wniósł wkładu w rozwój żadnej z nich). Z początkiem XX wieku macierze osiągnęły swoją kluczową pozycję w algebrze liniowej (częściowo dzięki ich wykorzystaniu przy klasyfikacji układów liczb hiperzespolonych w poprzednim stuleciu).
Powstanie mechaniki macierzowej dzięki wysiłkom Wernera Heisenberga, Maksa Borna i Pascuala Jordana doprowadziły do badań nad macierzami o nieskończonej liczbie wierszy i kolumn. W dalszej kolejności John von Neumann dał matematyczny opis mechaniki kwantowej rozwinąwszy takie pojęcia analizy funkcjonalnej jak operator liniowy na przestrzeniach Hilberta, które zgrubnie rzecz ujmując, odpowiadają przestrzeniom euklidesowym o nieskończenie wielu niezależnych kierunkach.
Inne znaczenia terminu.
Samo słowo „macierz” stosowane było w kontekście matematycznym w niestandardowy sposób przynajmniej przez dwóch, ważnych historycznie autorów.
Bertrand Russell i Alfred North Whitehead w ich "Principia Mathematica" (1910–1913) wykorzystują słowo „macierz” w kontekście wprowadzonego przez nich aksjomatu redukowalności. Zaproponowali oni ten aksjomat w celu zredukowania dowolnej funkcji do funkcji niższego typu tak, by „na dnie” (typ 0) funkcja była identyczna ze swoim rozszerzeniem:
Przykładowo funkcja formula_399 dwóch zmiennych formula_400 i formula_401 może być zredukowana do "kolekcji" funkcji jednej zmiennej, tzn. formula_401 poprzez „rozpatrywanie” funkcji wszystkich możliwych wartości „indywiduów” formula_403 podstawionych w miejsce zmiennej formula_404
Uzyskana kolekcja funkcji jednej zmiennej formula_405 tzn. formula_406 może być zredukowana do „macierzy” wartości „rozpatrując” funkcję dla wszystkich wartości „indywiduów” formula_407 wstawionych w miejsce zmiennej formula_405 tzn. formula_409
Alfred Tarski w swoim „Wprowadzeniu do logiki” ("Introduction to Logic") z 1946 roku używał słowa „macierz”, mając na myśli tabelę prawdy wykorzystywaną w logice matematycznej.

</doc>
<doc id="932712" url="https://pl.wikipedia.org/wiki?curid=932712" title="Schrapnellmine 35">
Schrapnellmine 35

Mina typu S, S-Mine (od niem. "Schrapnellmine" – „mina odłamkowa”, lub "Springmine" – „mina wyskakująca”) – niemiecka mina przeciwpiechotna należąca do grupy min wyskakujących. Przez wojska lądowe większości aliantów zachodnich nazywana „Podskakująca Betty” (ang. "Bouncing Betty"), a przez Australijczyków i Nowozelandczyków jako „Skaczący Jack” (ang. "Jumping Jack"). Zasada działania tej miny polegała na wyrzuceniu jej za pomocą ładunku miotającego na wysokość pasa (około jednego metra), a następnie eksplozji rozrzucającej horyzontalnie metalowe odłamki.
Mina typu S została opracowana w III Rzeszy w latach 30. i wykorzystywana była intensywnie przez wojska niemieckie podczas II wojny światowej. Jej przeznaczeniem było rażenie nieosłoniętych żołnierzy piechoty w otwartym terenie. Produkowano dwie wersje min, które oznaczono rokiem rozpoczęcia produkcji danego modelu: SMi-35 i SMi-44. Obie konstrukcje były dość podobne, z tym że późniejsza SMi-44 została znacznie uproszczona w porównaniu do pierwowzoru.
Pierwsza mina typu S została wprowadzona do produkcji w 1935 roku i dołączyła do kluczowych elementów strategii defensywnej Trzeciej Rzeszy. Do momentu zaprzestania produkcji po kapitulacji Niemiec w 1945 roku wyprodukowano ponad 1,93 miliona min tego typu. Spowodowały wiele ciężkich ran bądź śmierci, spowalniając lub zatrzymując postęp wojsk aliantów na pozostające pod kontrolą Niemców terytoria. Ze względu na dużą skuteczność miny typu S była ona wielokrotnie kopiowana i pozostała jedną z najbardziej charakterystycznych i skutecznych broni II wojny światowej.
Historia.
Pierwszymi siłami alianckimi, jakie zetknęły się z minami typu S, byli francuscy żołnierze, którzy natknęli się na nie w Kraju Saary w dniach od 7 do 11 września 1939 w czasie dziwnej wojny. Miny te były jedną z przyczyn wycofania się jednostek francuskich. Skutki zastosowania min w rejonie Saary potwierdziły jej efektywność w oczach niemieckiego dowództwa, a także zachęciły Stany Zjednoczone i inne kraje do podjęcia prób skopiowania tego projektu. Francuzi, którzy jako pierwsi doświadczyli skuteczności tej broni, nazwali minę „milczącym żołnierzem”.
Armia niemiecka używała miny S w dużych ilościach podczas obrony terytoriów okupowanych oraz terenów państwa niemieckiego w czasie alianckiej inwazji na kontynentalną Europę, a także w czasie wojny w Afryce Północnej. Produkowano je w dużych ilościach i stosowano szeroko do obrony niemieckich jednostek. Na przykład niemiecka 10 Armia rozłożyła około 23 000 min w ramach przygotowań do obrony przed aliancką inwazją na Włochy. Miny typu S były także układane na plażach Normandii jako część programu minowania i budowy fortyfikacji. Podczas lądowania w Normandii miny typu S wykorzystywano do obrony pozycji niemieckich, a także w czasie walk w Północnej Francji i do obrony niemieckiej granicy. Najczęściej umieszczano miny przeciwpiechotne, także wyskakujące w kombinacji z minami przeciwpancernymi, aby razić zarówno pojazdy opancerzone jak i piechotę.
Podczas alianckich operacji w Europie żołnierze amerykańskiej piechoty nadali minom typu S przydomek „Podskakująca Betty” ("Bouncing Betty"). Broń ta wywierała silny efekt psychologiczny na żołnierzy, ponieważ głównie ciężko raniła w okolicach nóg i genitaliów natomiast rzadko zabijała. W książce C.E.E. Sloana – "Mine warfare on land" autor opisał miny typu S jako „prawdopodobnie najbardziej przerażającą broń napotykaną przez żołnierzy alianckich w czasie wojny”.
Żołnierze amerykańscy szybko nauczyli się jak skuteczną bronią jest "Bouncing Betty" i zdawali sobie sprawę, że jedna eksplodująca mina może ciężko zranić wielu żołnierzy. 27 lutego 1945 starszy szeregowy Herman Wallace z 76 Dywizji Piechoty należącej do 3 Armii generała George'a Pattona, w czasie rozminowania drogi w okolicach Prumzurley nadepnął na minę typu S. Wallace znał zasadę działania min tego typu i wiedział, że jedyną szansą na ewentualne uniknięcie poważnego obrażenia było szybkie położenie się na ziemi, ale zdawał on sobie także sprawę iż wokół niego znajdowali się inni żołnierze z jego oddziału którzy w takiej sytuacji zostali by ranieni odłamkami miny. Szeregowy Wallace zdecydował poświęcić swoje życie, aby nie dopuścić do śmierci czy poranienia innych żołnierzy i zamiast rzucić się na ziemię, stanął na minie drugą nogą, nie pozwalając jej w ten sposób wyskoczyć ponad powierzchnię. Wallace zginął na miejscu, ale żaden ze znajdujących się wokół żołnierzy nie poniósł obrażeń, za swoje poświęcenie Wallace został odznaczony pośmiertnie Medalem Honoru.
Dokładna liczba zabitych w wyniku obrażeń zadanych przez miny typu S jest nieznana, ponieważ alianci nie zapisywali danych dotyczących typu broni, który spowodował śmierć, ale tylko czy śmierć została spowodowana przez działania bojowe. Straty wśród ludności cywilnej są także niewiadomą.
Produkcję min tego typu wstrzymano po zakończeniu II wojny światowej. Nie ma informacji dotyczących losu nierozmieszczonych min, ale można przyjąć ze większość z nich została zniszczona w trakcie procesu rozbrajania Niemiec po ich kapitulacji. Jest bardzo prawdopodobne, że część min została zachowana do analizy i w trakcie procesu inżynierii wstecznej wykorzystana do zbudowania podobnych modeli w krajach aliantów. Wiele konstrukcji bardzo podobnych do min typu S pojawiło się zaraz po II wojnie światowej.
Podczas wojskowej okupacji Niemiec i powojennej odbudowy Europy Korpus Inżynieryjny Armii Stanów Zjednoczonych, nowo utworzony rząd francuski i brytyjskie Ministerstwo Obrony zaangażowały się w jedną z dłuższych i udanych akcji oczyszczania z min terenów państw Europy Zachodniej. Francja włączyła do tych zadań różnorodny personel oraz ok. 49 000 niemieckich jeńców. Ta połączona operacja spowodowała spadek zagrożenia ze strony pozostałych pól minowych na zachodzie kontynentu. Akcja była ułatwiona przez niemiecki nakaz oznaczania pól minowych i dokładnego dokumentowania lokalizacji miejsc zaminowanych.
Pomimo to do dzisiaj zdarzają się incydentalne eksplozje min znajdujących się w Północnej Afryce, państwach wschodniej Europy, Francji i Niemczech. Szczególnie dużo nieoczyszczonych pól minowych pozostało na terenie Afryki Północnej i Europy Wschodniej. W Afryce są one zagubione w piaskach pustyni i zapomniane przez władze. Zgodnie z niemiecką dokumentacją miny typu S mają okres życia od 2 do 7 lat od momentu zakopania, ale materiały wybuchowe znajdujące się w ich korpusach mogą być sprawne do dziś. Z ocen Czerwonego Krzyża wynika, że ponad 27% obszarów uprawnych w Libii jest nieużytecznych ze względu na zagrożenie powodowane przez miny z okresu II wojny światowej.
Opis techniczny miny typu S.
Niemiecka mina typu S posiadała podwójny stalowy cylindryczny korpus o wysokości około 13 centymetrów i średnicy 10 cm. Korpus zewnętrzny był połączony z wewnętrznym przy pomocy trzech aluminiowych śrubek ulegających zerwaniu pod wpływem ciśnienia gazów prochowych ładunku miotającego.
W górnej pokrywie miny znajdowała się rurka z gwintem zewnętrznym służąca do wkręcenia zapalnika. SMi-35 miała jeden zapalnik zainstalowany centralnie i trzy spłonki detonujące z opóźniaczami umieszczone dookoła zapalnika inicjującego. Późniejsza wersja miny SMi-44 posiadała już tylko jedną spłonkę detonującą umieszczoną centralnie co wymusiło przesunięcie zapalnika inicjującego w stronę krawędzi miny. Poza otworami do montażu zapalnika i spłonek w górnej pokrywie miny znajdował się jeszcze jeden otwór zamknięty nakrętką, który służył do napełnienia miny materiałem wybuchowym w fabryce. Masa miny wynosiła około 4 kilogramów przy czym zależała ona od tego czy wypełnienie stanowił lżejszy sproszkowany lub granulowany czy cięższy lany trotyl.
Głównym materiałem wybuchowym miny był trotyl, a ładunkiem miotającym, wyrzucającym minę nad powierzchnię gruntu proch czarny. Działanie zapalników miny polegało na wytworzeniu iskry, której zadaniem było zainicjowanie eksplozji materiału wybuchowego w jej wnętrzu. W standardowym zapalniku naciskowym do inicjacji ładunku wykorzystywano iglicę i spłonkę.
Zapalnik ładunku miotającego działał z opóźnieniem około czterech sekund po zainicjowaniu. Eksplozja ładunku miotającego powodowała zerwanie śrubek łączących oba korpusy miny, wyrzucenie jej ponad powierzchnię ziemi i zapalenie opóźniaczy (o krótkim czasie działania) trzech spłonek detonujących. Korpus zewnętrzny po zapaleniu ładunku prochu czarnego pozostawał w ziemi, a w górę wyskakiwała zasadnicza część miny.
Opóźnienie zapłonu było tak dobrane, aby mina osiągnęła odpowiednio dużą wysokość nad gruntem zanim nastąpiła eksplozja. SMi-44 posiadała inny mechanizm wyzwalający eksplozję na zadanej wysokości. Do dennej części korpusu zewnętrznego przytwierdzono linkę która drugim końcem była zamocowana do zawleczki uruchamiającej iglicę inicjującą drugą spłonkę detonującą ładunek główny miny. Mina eksplodowała po osiągnięciu wysokości ograniczonej długością linki.
Standardowy zapalnik naciskowy został zaprojektowany tak, aby powodował zapłon po zadziałaniu masą większą niż 7 kilogramów, co miało zapobiec detonowaniu jej przez zwierzęta i przypadkowe oddziaływania przyrody. Zapalnik naciągowy miał postać litery Y i powodował detonację miny po wyrwaniu drutu naciągu.
Zasada działania.
Mina typu S była uruchamiana przeważnie trójpalcowym zapalnikiem naciskowym, który mógł być również przystosowany do roli zapalnika naciągowego poprzez dodanie specjalnego adaptera. W miejsce dedykowanego zapalnika miny można było zainstalować każdy standardowy niemiecki zapalnik, również elektryczny, lub spłonkę, co umożliwiało zdalną detonację przez operatora. Proces inicjowania eksplozji przebiegał w dwóch etapach (patrz rysunek obok).
Czas między zainicjowaniem zapalnika miny a detonacją ładunku miotającego wynosił od 3,9 do 4,5 sekundy zależnie od tego, jak długo mina spoczywała w ziemi, oraz jak dokładnie była wykonana. Zgodnie z dokumentacją niemiecką promień śmiertelnego rażenia miny typu S wynosił około 20 metrów, a zadawania ran w promieniu do 100 metrów. Amerykańska instrukcja szkoleniowa ostrzega, że promień, w którym mina ta jest zdolna zadawać obrażenia, wynosi aż 140 metrów.
Ze względu na niezrozumienie zasady działania miny, żołnierze amerykańscy sądzili, że mina nie zdetonuje do momentu zdjęcia nogi z zapalnika. W rzeczywistości eksplozja miny następowała bez względu na ustanie nacisku na zapalnik. Zarówno pozostanie na minie jak i próba ucieczki przed nią były jednakowo ryzykowne. Najskuteczniejszym sposobem ratowania się przed trafieniem szrapnelami z miny było padnięcie na ziemię twarzą do ziemi najszybciej, jak to było możliwe.
Wykrywanie i rozbrajanie miny typu S.
S-mine była skonstruowana głównie z metalu, dlatego wykrycie jej przy pomocy wykrywacza metalu było stosunkowo łatwe. Sprzęt tego typu był jednak rzadkością na wyposażeniu jednostek piechoty, a posiadane egzemplarze były dość niewygodne i podatne na uszkodzenia. Innym, znacznie popularniejszym sposobem wykrywania min było systematyczne nakłuwanie gruntu nożem lub bagnetem, co jednak było zajęciem bardzo czasochłonnym. Przy użyciu ostrza należało nakłuwać glebę pod kątem, aby przypadkowo nie uruchomić zapalnika.
Wykryta mina mogła być rozbrojona w bardzo prosty sposób. W celu zabezpieczenia przed niekontrolowanym wybuchem podczas minowania, niemieckie zapalniki naciskowe były wyposażone w zawleczkę, która blokowała iglicę spłonki przed wyzwoleniem. Zawleczka była wyciągana po umieszczeniu miny w ziemi. Rozbrojenie miny wyposażonej w zapalnik naciskowy polegało na wetknięciu w otwór po zawleczce kawałka drutu, który blokował iglicę zapalnika. Dezaktywacja miny z zapalnikiem naciągowym i elektrycznym była jeszcze prostsza, gdyż polegała na odcięciu linki naciągu lub przewodu elektrycznego.
Pomimo łatwego procesu rozbrajania miny wskazana była duża ostrożność ze względu na stosowanie przez Niemców min pułapek. Sposób postępowania z wykrytą miną polegał na ostrożnym wyjęciu jej z gruntu i wykręceniu zapalnika. Aby całkowicie zdezaktywować minę możliwe było wykręcenie trzech znajdujących się wokół tulei zapalnika korków, pod którymi znajdowały się spłonki detonujące.
Budowa wewnętrzna miny.
Poniższy schemat przedstawia przekrój miny SMi-35 oraz standardowego trójpalcowego zapalnika naciskowego.
Konstrukcje inspirowane miną typu S.
Mina typu S okazała się bardzo skuteczną bronią i zarówno alianci, jak i inne państwa opracowały na jej podstawie własne rozwiązania min wyskakujących. Inspirowane niemieckim rozwiązaniem miny produkowano tak podczas II wojny światowej, jak i kilkadziesiąt lat po jej zakończeniu, a nazwa "Skacząca Betty" przyjęła się jako generalne określenie wielu z tych rozwiązań.
Finlandia rozpoczęła zakup min SMi-35 (pod oznaczeniem "pommiansa m/41-S") od Niemców wraz z początkiem wojny zimowej w ramach umowy dwustronnej o pomocy militarnej. Chociaż okazały się one nadzwyczaj skuteczne, to koszt zakupu był dość znaczny. Podczas wojny kontynuacyjnej Finlandia rozpoczęła prace nad własną miną wyskakującą, jednak bez większych sukcesów.
Francuska mina Mle 1939 została zainspirowana niemiecką konstrukcją, ale ze względu na dość szybkie zajęcie Francji przez wojska niemieckie w 1940 roku nie była ona szeroko wykorzystywana. Członek Francuskiego Korpusu Inżynieryjnego Pierre Delalande zdołał uciec wraz z planami miny do Stanów Zjednoczonych, gdzie na ich podstawie opracowano podobną minę, M2, która została wprowadzona do uzbrojenia w 1942, ale okazała się bardzo nieefektywna. Amerykanie byli pod wrażeniem skuteczności niemieckiej miny typu S w odparciu francuskiej ofensywy na Kraj Saary na początku II wojny światowej, dlatego mimo niepowodzenia miny M2 kontynuowano prace nad podobnym rozwiązaniem. Po zakończeniu działań wojennych powstała w Stanach Zjednoczonych mina M16 bardzo zbliżona konstrukcyjnie do rozwiązania niemieckiego.
Także Związek Radziecki, bazując na konstrukcji niemieckiej, opracował własną rodzinę min wyskakujących typu OZM. Konstrukcja min radzieckich była prostsza niż niemieckiego wzorca. Zamiast wypełnienia szrapnelami w postaci kulek lub innych elementów metalowych w minie OZM-4 zastosowano odlewany korpus, którego fragmentacja przebiegała samoczynnie w sposób przypadkowy. W późniejszym modelu OZM-72 powrócono do oryginalnej koncepcji miny i zastosowano wypełnienie z kawałków drutu stalowego. Obie wersje miny są do dzisiaj (2007) produkowane i wykorzystywane przez siły zbrojne Rosji.
W innych krajach, między innymi w Chinach i Włoszech, również podjęto produkcję min wzorowanych na niemieckiej minie typu S. Ograniczenie wykorzystania min lądowych takich jak mina typu S jest obecnie tematem debaty międzynarodowej. Broń ta jest uważana za niehumanitarną, powoduje ofiary wśród osób cywilnych, w tym dzieci. Używanie min tego typu, tak jak większości min lądowych, zostało ograniczone traktatem ottawskim ("Konwencja o zakazie użycia, składowania, produkcji i przekazywania min przeciwpiechotnych oraz o ich zniszczeniu") podpisanym przez 155 państw.

</doc>
<doc id="932713" url="https://pl.wikipedia.org/wiki?curid=932713" title="Racci Shay">
Racci Shay

Racci Shay Hart, pseudonim "Sketchy" (ur. 5 grudnia 1973) – amerykański perkusista rockowy.
Obecnie zamieszkały w Dallas w Teksasie (USA). Grę na perkusji rozpoczął w wieku 13 lat, jego inspiracją był Tommy Lee z zespołu Motley Crue.

</doc>
<doc id="932719" url="https://pl.wikipedia.org/wiki?curid=932719" title="Grinderman">
Grinderman

Grinderman – grupa rockowa założona przez członków grupy Nick Cave and the Bad Seeds - Nicka Cave’a, Warrena Ellisa, Martyna Caseya oraz Jima Sclavunosa.
11 grudnia 2011, po koncercie Grinderman na australijskim festiwalu Meredith Music w stanie Wiktoria, Nick Cave ogłosił, że tym występem zespół zakończył działalność.

</doc>
<doc id="932722" url="https://pl.wikipedia.org/wiki?curid=932722" title="Sylfikacja">
Sylfikacja



</doc>
<doc id="932723" url="https://pl.wikipedia.org/wiki?curid=932723" title="Club de Fútbol Monterrey">
Club de Fútbol Monterrey



</doc>
<doc id="932724" url="https://pl.wikipedia.org/wiki?curid=932724" title="Paul Karl Feyerabend">
Paul Karl Feyerabend



</doc>
<doc id="932725" url="https://pl.wikipedia.org/wiki?curid=932725" title="Józef Reichan">
Józef Reichan

Józef Reichan, również Rejchan (ur. 1762 w Zamościu, zm. 20 maja 1818 we Lwowie) – polski malarz, głównie portrecista, tworzył również obrazy o tematyce religijnej i rodzajowej. Ojciec malarza Alojzego Reichana.
Życiorys.
Techniki malarskiej uczył się od swego ojca Macieja, oraz od Marcelego Bacciarellego; prawdopodobnie studiował również w Warszawie na Zamku Królewskim w tzw. "malarni". W 1794 podczas powstania kościuszkowskiego pełnił służbę w artylerii, m.in. czynnie uczestniczył w obronie Warszawy. Przebywał później w puławskiej posiadłości Czartoryskich, gdzie przechodził rekonwalescencję po ciężkich ranach odniesionych podczas powstania. W 1798 zamieszkał na stałe we Lwowie, gdzie zmarł. Pochowany został na Cmentarzu Łyczakowskim. Jego grób uległ jednak zniszczeniu.
Jedno z jego znanych dzieł to portret Wojciecha Bogusławskiego z 1798 roku.

</doc>
<doc id="932726" url="https://pl.wikipedia.org/wiki?curid=932726" title="Imata Kabua">
Imata Kabua

Imata Kabua (ur. 20 maja 1943 w Mandacie Południowego Pacyfiku, zm. 18 września 2019 w Honolulu) – prezydent Wysp Marshalla od 14 stycznia 1997 do 10 stycznia 2000 roku. Kuzyn Amaty Kabuy.

</doc>
<doc id="932727" url="https://pl.wikipedia.org/wiki?curid=932727" title="Józef Rejchan">
Józef Rejchan



</doc>
<doc id="932728" url="https://pl.wikipedia.org/wiki?curid=932728" title="Grinderman (album)">
Grinderman (album)

Grinderman – debiutancki album zespołu Grinderman wydany 5 marca 2007 roku nakładem Mute Records.

</doc>
<doc id="932729" url="https://pl.wikipedia.org/wiki?curid=932729" title="Metenamina">
Metenamina



</doc>
<doc id="932732" url="https://pl.wikipedia.org/wiki?curid=932732" title="Twierdzenie Jordana">
Twierdzenie Jordana

Twierdzenie Jordana może odnosić się do każdego z wyników matematycznych związanych z nazwiskami Camille’a Jordana (1838-1922) i Pascuala Jordana (1902-1980).

</doc>
<doc id="932742" url="https://pl.wikipedia.org/wiki?curid=932742" title="Francesco Condulmer">
Francesco Condulmer

Francesco Condulmer (ur. 1390 w Wenecji, zm. 30 października 1453 w Rzymie) – włoski duchowny, kardynał. Bratanek papieża Eugeniusza IV.
Życiorys.
Początkowo był protonotariuszem apostolskim i wicekamerlingiem św. Kościoła Rzymskiego, ale już 19 września 1431 jego wuj mianował go kardynałem prezbiterem San Clemente.
Eugeniusz IV obdarzył swego bratanka wieloma zaszczytami – był kamerlingiem św. Kościoła Rzymskiego (1432–1440), administratorem Narbonne (1433–1436) i Amiens (1436–1437), arcybiskupem Besançon (1437–1438) i Werony (od 20 października 1438) oraz wicekanclerzem św. Kościoła Rzymskiego (od 1 maja 1437). W diecezji Weronie ufundował szkołę dla akolitów oraz sprowadził do niej zakon obserwantów – zreformowany odłam zakonu franciszkanów. W trakcie republikańskiej rewolty w Rzymie w maju 1434 został na krótko uwięziony (rebelię zdławił kilka miesięcy później Giovanni Vitelleschi, biskup i kondotier w jednej osobie, nagrodzony później za to purpurą kardynalską). Odegrał dużą rolę w przygotowaniu unii z kościołem prawosławnym (unia florencka) służąc jako legat papieski w Konstantynopolu w 1438. Dwukrotnie stał na czele floty papieskiej walczącej z Turkami na Morzu Śródziemnym (1444 i 1445–1446). W 1445 awansował do rangi kardynała biskupa diecezji Porto e Santa Rufina (w 1452 rozdzielono diecezję Porto od Santa Rufina – pierwszą zachował Condulmer, a drugą otrzymał kardynał John Kempe, arcybiskup Canterbury), był także legatem w Wenecji (1440), Marchii Ankońskiej (1443) i Neapolu (1447).
Kardynał Condulmer zbudował swój pałac na ruinach teatru Pompejusza niedaleko "Campo di Fiori." Zmarł w wieku 63 lat.

</doc>
<doc id="932743" url="https://pl.wikipedia.org/wiki?curid=932743" title="Arthur Abraham">
Arthur Abraham

Arthur Abraham, właśc. Awetik Abrahamjan (orm. Ավետիք Աբրահամյան; ur. 20 lutego 1980 w Erywaniu) – niemiecki bokser pochodzenia ormiańskiego, były mistrz świata organizacji IBF w kategorii średniej (do 160 funtów), były mistrz świata organizacji WBO w kategorii super średniej (do 168 funtów). Pokonał 16 zawodników o tytuł mistrza świata.
Kariera amatorska.
Bilans walk amatorskich to 81 zwycięstw, 6 remisów i 3 porażki. W 1997 zdobył tytuł amatorskiego mistrza Niemiec w kategorii średniej.
Kariera zawodowa.
Karierę zawodową zaczął w sierpniu 2003. W kwietniu 2005 znokautował w piątej rundzie byłego mistrza świata wagi średniej, Héctora Javiera Velazco, a następnie pokonał na punkty Howarda Eastmana. Rok zakończył zdobyciem wakującego tytułu mistrza świata organizacji IBF, nokautując w piątej rundzie Nigeryjczyka Kingsleya Ikeke.
W 2006 obronił swój tytuł trzy razy, pokonując na punkty kolejno Shannana Taylora, Kofi Jantuaha i Edisona Mirandę. W tym ostatnim pojedynku Abraham już w czwartej rundzie doznał złamania szczęki. Kolumbijczykowi natomiast sędzia odjął aż pięć punktów – dwa w piątej rundzie za zamierzone uderzenie rywala głową, kolejne dwa w siódmej i jeden w jedenastej za ciosy poniżej pasa.
26 maja 2007 Abraham po raz czwarty przystąpił do obrony swojego mistrzowskiego pasa. Pretendentem do tytułu był niepokonany do tej pory Kanadyjczyk Sébastien Demers. Abraham wygrał pojedynek przez techniczny nokaut w trzeciej rundzie. 18 sierpnia zmierzył się z Khorenem Ghevorem z Armenii. Abraham wygrał pojedynek nokautując rywala w jedenastej rundzie. W ostatnim pojedynku w 2007 pokonał przez techniczny nokaut w piątej rundzie Wayne’a Elcocka.
W 2008 stoczył trzy walki. 29 marca znokautował w dwunastej, ostatniej rundzie Elvina Ayalę. 21 czerwca stoczył swój pierwszy pojedynek w Stanach Zjednoczonych – w rewanżowej walce już w czwartej rundzie znokautował Edisona Mirandę (który wcześniej dwukrotnie leżał na deskach). Nie była to walka mistrzowska, a bokserzy walczyli w ustalonym wcześniej limicie wagowym wynoszącym 166 funtów. W ostatnim pojedynku w 2008 pokonał przez techniczny nokaut w szóstej rundzie oficjalnego pretendenta do tytułu, Raúla Márqueza.
W 2009 dwukrotnie obronił tytuł mistrza świata, pokonując Lajuana Simona (na punkty) oraz Mahira Orala (TKO w dziesiątej rundzie).
Niedługo po tej walce zrezygnował z tytułu mistrza świata IBF w kategorii średniej i zmienił kategorię wagową na wyższą, aby wystartować w turnieju "Super Six" – pojedynku sześciu najlepszych bokserów w kategorii super średniej. 17 października 2009, w pierwszym pojedynku tego turnieju, znokautował w ostatniej, dwunastej rundzie Jermaina Taylora. 27 marca 2010, w kolejnej walce z tego cyklu zmierzył się z Andre Dirrellem i został zdyskwalifikowany w jedenastej rundzie za uderzenie leżącego rywala (Dirrell poślizgnął się na mokrym ringu i upadł). Wcześniej w czwartej rundzie Abraham po raz pierwszy w karierze leżał na deskach i był liczony. 27 listopada 2010 Abraham przegrał po raz drugi w karierze. Jego pogromcą okazał się Anglik Carl Froch, z którym przegrał jednogłośnie na punkty w walce o mistrzostwo świata WBC. 12 lutego 2011 Abraham, korzystając z przerwy w występach w Super Six, zmierzył się z Stjepanem Božiciem, którego pokonał przez TKO w drugiej rundzie. 14 maja 2011 przystąpił do półfinału w turnieju Super Six, w którym jego przeciwnikiem był mistrz WBA, Andre Ward. Abraham przegrał wysoko na punkty, równocześnie odpadając z turnieju. Po pokonaniu Pablo Oscara Natalio Fariasa i Piotra Wilczewskiego,otrzymał szansę walki o mistrzostwo świata WBO kategorii super średniej. 25 sierpnia 2012 roku pokonał jednogłośnie na punkty czempiona WBO Roberta Stieglitza i zdobył pas mistrza świata w drugiej kategorii wagowej. 27 września 2014 pokonał jednogłośnie na punkty Anglika Paula Smith′a.
21 lutego 2015 w berlińskiej hali O2 World Arena wygrywając w rewanżowej walce na punkty 116:112, 117:111 i 117:111 z Paulem Smithem (35-5, 20 KO), po raz trzeci obronił tytuł mistrza świata federacji WBO kategorii super średniej.
18 lipca 2015 w Halle w czwartym pojedynku z Robertem Stieglitzem (47-4-1, 27 KO) wygrał przez techniczny nokaut w szóstej rundzie, broniąc po raz czwarty z rzędu tytuł mistrza świata federacji WBO.
9 kwietnia 2016 w Las Vegas przegrał na punkty z Gilberto Ramírezem (34-0, 24 KO), tracąc tytuł mistrza świata federacji WBO, kategorii super średniej. Sędziowie punktowali pojedynek w stosunku 120:108 na korzyść Meksykanina.
Był gościem talk-show RBB "Thadeusz" (2006). 15 maja 2008 miał premierę film dokumentalny o jego karierze bokserskiej "Es geht um alles!" (2008). 24 października 2009 roku w Kolonii otwarto wystawę „Ring” autorstwa Olivera Pochera, który występuje przeciwko Abrahamowi-mistrzowi boksu na ringu. 9 kwietnia 2010 roku Abraham wziął udział w pokazie tańca w programie RTL "Let’s Dance", ale po pierwszym odcinku opuścił show, by w pełni skoncentrować się na swojej karierze bokserskiej. Grał drugoplanową rolę boksera Richarda Vogta w biograficznym dramacie sportowym Uwe Bolla "Max Schmeling" (2010) u boku Henry’ego Maske i Yoana Pablo Hernándeza. Pojawił się także gościnnie w telewizyjnym filmie MDR "Bambi hilft Kindern" (2010), jako armeński bokser w dokumentalnym filmie historycznym NDR "Aghet - Ein Völkermord" (2010) z Martiną Gedeck i Gottfriedem Johnem, w kinowej komedii Tila Schweigera "Tata do pary 2" ("Kokowääh 2", 2013) jako brat sprzedawczyni oraz w roli Herkurana w jednym z odcinków serialu kryminalnego NDR "Tatort: Willkommen in Hamburg" ("Miejsce zbrodni. Witamy w Hamburgu", 2013) z Tilem Schweigerem, a także w teledysku do utworu „Boom Boom” (2011) ormiańskiej wokalistki Emmy Bedżanian.
28 kwietnia 2018 w Baden-Arena w Offenburgu, zmierzył się z Patrickiem Nielsenem (29-3, 14 KO). Po dwunastu rundach sędziowie punktowali dwukrotnie 116-111 na korzyść Abrahama i 113-114 dla Duńczyka.

</doc>
<doc id="932751" url="https://pl.wikipedia.org/wiki?curid=932751" title="Memorializm">
Memorializm

Memorializm (łac. "memoria" 'pamięć' i gr. ισμός 'nauka, wiedza') – pogląd części Kościołów protestanckich, w tym większości z nurtu ewangelikalnego, uznających, że chleb i wino (ewentualnie sok winogronowy) spożywane podczas Wieczerzy Pańskiej są jedynie "symbolami" ciała i krwi Chrystusa. Odrzuca się tym samym zarówno fizyczną, jak i duchową obecność ciała i krwi Chrystusa w Wieczerzy, uznając samą Wieczerzę Pańską jako wspomnienie (Pamiątkę) krzyżowej ofiary Chrystusa, nie zaś jako ofiarę, bądź jej uobecnienie. Pogląd taki przyjmują także Świadkowie Jehowy.
Termin memorializm wywodzi się od angielskiego słowa "memorial" (wspomnienie), a to z kolei opiera się na fragmencie z wypowiedzi Jezusa Chrystusa w Wieczerniku: „Czyńcie to na "pamiątkę" moją” (τουτο ποιειτε εις την εμην "αναμνησιν" 1. List do Koryntian 11:24, Ewangelia Łukasza 22:19). Zgodnie z memorialistyczną interpretacją tego fragmentu Biblii, celem, dla którego ustanowiona została Wieczerza Pańska, jest nieustanna pamięć o ofierze Jezusa wśród jego uczniów, nie zaś stworzenie kanału bądź źródła łaski zbawiającej. Jednak wielu protestanckich zwolenników tej doktryny uznaje Wieczerzę Pańską za „środek łaski” (ang. "means of grace").
Historia.
Memorializm wywodzi się od Huldrycha Zwingliego, teologa ewangelicko-reformowanego, który dał początek reformacji w Zurychu. Odrzucając autorytet papieża, mszę świętą, modlitwy do świętych i celibat duchownych, próbował zaprowadzić teokrację. Jego interpretacja Wieczerzy Pańskiej doprowadziła do bezowocnej dysputy z Marcinem Lutrem w Marburgu w roku 1529. Zwingli na nowo zwrócił uwagę chrześcijan, że Wieczerza Pańska jest także wspólnotowym posiłkiem (zob. DH 1635-1661; ND1512-1536).
Zwingliańska teologia Wieczerzy Pańskiej została w kalwinizmie zreformowana przez Jana Kalwina. W postaci niezmienionej memorializm przyjęła większość baptystów, a w ślad za nimi, większość Kościołów ewangelikalnych.

</doc>
<doc id="932756" url="https://pl.wikipedia.org/wiki?curid=932756" title="Uniwersytet Egejski">
Uniwersytet Egejski

Uniwersytet Egejski (gr. " Πανεπιστήμιο Αιγαίου") – grecki uniwersytet państwowy z główną siedzibą w Mitylenie na wyspie Lesbos. 
Uczelnia powstała w 1920 roku jako Uniwersytet Joński (gr. Ιωνικό Πανεπιστήμιο Σμύρνης). W 1984 roku została zreorganizowana i od tego momentu funkcjonuje pod obecną nazwą.
Wydziały.
Poszczególne wydziały uniwersytetu rozmieszczone są w "szkołach" (σχολές) na pięciu wyspach Morza Egejskiego: na Lesbos, Chios, Samos i Rodos:

</doc>
<doc id="932757" url="https://pl.wikipedia.org/wiki?curid=932757" title="Janikowo (Poznań)">
Janikowo (Poznań)

Janikowo – część i jednocześnie obszar Systemu Informacji Miejskiej (SIM) w północno-wschodnim fragmencie Poznania należąca do osiedla administracyjnego Główna, w granicach miasta od 1987 r. Część miejscowości nadal znajduje się poza granicami Poznania. Na obszarze poznańskiej części Janikowa znajduje się zakład produkcyjny firmy "Wyborowa" – dawny "Polmos".
Obszar.
Według Systemu Informacji Miejskiej granice jednostki obszarowej Janikowo przebiegają:
Komunikacja.
Dojazd zapewniają autobusy MPK Poznań linii 173 do przystanków: "Janikowska n/ż", "Prząśniczki n/ż", "Janikowo".

</doc>
<doc id="932759" url="https://pl.wikipedia.org/wiki?curid=932759" title="Karolin (Poznań)">
Karolin (Poznań)

Karolin – niewielka jednostka topograficzna, a zarazem obszar Systemu Informacji Miejskiej (SIM) w północno-wschodniej części Poznania, w obrębie Osiedla Główna.
Obszar.
Według Systemu Informacji Miejskiej granice jednostki obszarowej Karolin przebiegają:
Charakterystyka.
Od północy Karolin graniczy z Koziegłowami w gminie Czerwonak. Na terenie tej części miasta znajdują się:
Historia.
29 stycznia 1945 Karolin opanowały radzieckie pułki (244. i 246.). Dotarły one do przedpola Fortu IV. Podczas próby szturmu tego fortu zginął dowódca 244. pułku – płk Wasilij Uskow.
Od 1969 rozpoczęto na tych terenach budowę elektrociepłowni, która (pierwszy etap) została oddana do użytku w latach 1974 –1978. Projektantem był W. Ptasiński z Energoprojektu Katowice. Ostatecznie budowę zakończono w 1997. Obecnie planowana jest rozbudowa kompleksu o spalarnię odpadów. Komin elektrociepłowni jest jedną z najważniejszych dominant widokowych Poznania i okolic.
Od 1983 działa w sąsiedztwie przystanek kolejowy Poznań Karolin.

</doc>
<doc id="932763" url="https://pl.wikipedia.org/wiki?curid=932763" title="Główieniec">
Główieniec

Główieniec – peryferyjna część Poznania, w osiedlu administracyjnym Antoninek-Zieliniec-Kobylepole, obejmuje głównie tereny leśne. 
Położenie.
Zlokalizowana jest na północ od ulicy Warszawskiej, stanowiącej na tym odcinku drogę krajową nr 92. Na południu graniczy z Antoninkiem, na wschodzie i północy z Zielińcem (poprzez tereny leśne). Częściowo na terenie Główieńca zlokalizowana jest fabryka samochodów Volkswagen Poznań.
Historia.
Osadę założono w latach 1802-1804, po sekularyzacji tych dóbr przez państwo pruskie (uprzednio należały do biskupów poznańskich). Była to wieś kolonizatorów niemieckich z Wirtembergii o nazwie "Kolonisten-Etablissements der Kolonie Glowno", nazywana także "Kolonie Glowna". Należały doń łąki i pastwiska położone na południe od Głównej i Główieńskich Olędrów, przy drodze łączącej Poznań ze Swarzędzem. Podczas tego etapu kolonizacji założono również kolonie w Kicinie oraz Gortatowie, a we wszystkich łącznie zamieszkało 36 osób (osiem rodzin).
W 1938 założono (obecnie formalnie nieczynny) cmentarz przy ul. Leśnej. Osadę włączono do miasta 1 stycznia 1951. Uprzednio była osiedlem w gromadzie Nowa Wieś, w gminie Swarzędz.
Toponimia.
Nazwy ulic na terenie Główieńca nie stanowią zwartej grupy toponimicznej - np. Poziomkowa, Krośniewicka, Biłgorajska, Główieniec.

</doc>
<doc id="932774" url="https://pl.wikipedia.org/wiki?curid=932774" title="Marlewo (Poznań)">
Marlewo (Poznań)

Marlewo – część Poznania, leżąca na terenie osiedla samorządowego Starołęka-Minikowo-Marlewo. Sąsiaduje ze Starołęką Wielką i Minikowem.
Przyłączona do miasta w 1942 roku. Zabudowana głównie domami jednorodzinnymi położona jest w okolicy ul. Ożarowskiej i Czernichowskiej.
W roku 1994 tomik poetycki "Marlewo" wydał Dariusz Sośnicki.

</doc>
<doc id="932794" url="https://pl.wikipedia.org/wiki?curid=932794" title="Miłostowo (Poznań)">
Miłostowo (Poznań)

Miłostowo – część Poznania, a zarazem jednostka obszarowa Systemu Informacji Miejskiej położona w obrębie osiedla samorządowego Warszawskie-Pomet-Maltańskie, zajęta przede wszystkim przez tereny zielone.
Historia.
 W 1940 włączone do Poznania, a w 1943 otwarto tu cmentarz komunalny.
Do Miłostowa dojechać można tramwajem linii 6 lub 8 (pętla "Miłostowo") lub ulicą Warszawską od południa (przy niej przystanek autobusowy linii 157) albo od północy ulicą Gnieźnieńską autobusami linii 173. Przy cmentarzu rozległe parkingi dla aut prywatnych. Przez Miłostowo przebiega (bez przystanku) linia kolejowa E 20.

</doc>
<doc id="932796" url="https://pl.wikipedia.org/wiki?curid=932796" title="Kodeks Haysa">
Kodeks Haysa

Kodeks Haysa (ang. "Hays Code", "Production Code", "The Motion Picture Production Code of 1930") − spisany w latach 30. XX wieku konserwatywny kodeks zajmujący się dopuszczalnością scen przedstawianych w filmach produkowanych i dystrybuowanych w Stanach Zjednoczonych. Nazwa pochodzi od nazwiska Williama Harrisona Haysa, amerykańskiego polityka i dyrektora generalnego poczty, któremu powierzono stworzenie kodeksu. 
Kodeks zabraniał m.in. pokazywania seksu pozamałżeńskiego, nagości czy zmysłowych tańców, porodów, przedstawiania związków par mieszanych (białych i kolorowych), nawiązywania do nieheteronormatywnych zachowań seksualnych np. homoseksualizmu, „instruowania”, jak dokonywać przestępstw (np. włamań, podpaleń, przemytu). Zabronione było również ośmieszanie religii i przedstawianie osób ją reprezentujących jako czarnych charakterów bądź postaci komicznych oraz spożywanie alkoholu, o ile nie było to absolutnie wymagane przez scenariusz (podobnie rzecz miała się np. z namiętnymi pocałunkami). Kodeks nakazywał, aby w pozytywnym świetle przedstawiać rodzinę i małżeństwo, zaś zdradę jako rzecz nieatrakcyjną, za którą człowieka może spotkać kara. Kodeks dopuszczał sceny gwałtu mężczyzn na kobietach. Sceny zabójstw, tortur, znęcania się nad dziećmi bądź zwierzętami miały zostać albo usunięte, albo stonowane, aby nie gorszyły widzów.
Zakazywał również używania słów powszechnie uważanych za wulgarne bądź nieodpowiednie, np. "damn" czy "fuck". W 1939 roku producenci filmu "Przeminęło z wiatrem" stoczyli batalię z MPPDA, aby pozostawić w nim wygłaszaną przez Clarka Gable’a kwestię "Frankly, my dear, I don’t give a damn", która w 2005 roku znalazła się na pierwszym miejscu sporządzonej przez American Film Institute listy stu filmowych cytatów wszech czasów.
Do zasad kodeksu stosowało się wielu producentów. Został odrzucony w latach 60. XX wieku pod wpływem zachodzących w Ameryce zmian obyczajowych, takich jak walka o prawa obywatelskie, prawa kobiet, powstające powoli związki działające na rzecz społeczności LGBT czy coraz silniejsze ruchy młodzieżowe.

</doc>
<doc id="932801" url="https://pl.wikipedia.org/wiki?curid=932801" title="Georges Köhler">
Georges Köhler

Georges Jean Franz Köhler (ur. 17 marca 1946 w Monachium, zm. 1 marca 1995 we Fryburgu Bryzgowijskim) – niemiecki biolog. W 1984 wspólnie z Césarem Milsteinem i Nielsem K. Jerne zdobył Nagrodę Nobla w dziedzinie fizjologii i medycyny za odkrycie mechanizmu powstawania przeciwciał monoklonalnych oraz inne badania układu odpornościowego.
Od 1984 do śmierci był dyrektorem Instytutu Immunologii im. Maxa Plancka we Fryburgu Bryzgowijskim.

</doc>
<doc id="932813" url="https://pl.wikipedia.org/wiki?curid=932813" title="Plac Józefa Bema w Olsztynie">
Plac Józefa Bema w Olsztynie

Plac Bema – plac w kształcie ronda, posiadającego trzy pasy ruchu, zlokalizowany w północnej części Olsztyna, stanowiący miejsce zbiegu ulic Limanowskiego, Partyzantów, Kętrzyńskiego i Kopernika (wjazd z ulicy Kopernika na rodno został zamknięty).
Wokół placu znajdują się zabytkowe kamienice z początku XX wieku.
Historia placu.
W czasach Prus Wschodnich, plac nosił nazwę "Kopernikusplatz" (plac Kopernika). 
W 1900 wybudowano pierwsze kamienice – przy placu Bema 2 i 4. Na przełomie XIX i XX wieku znajdowały się tu instytucje wojskowe. Kamienicę przy placu Bema 4 (tzw. "Willa Martha") wybudował Robert Mrzyk – przedsiębiorca budowlany, właściciel okazałych w ówczesnym okresie olsztyńskich zakładów murarsko-brukarskich. "Willa Martha" pełniła w latach 1905-1911 funkcję siedziby rejencji olsztyńskiej. Pośrodku skweru w 1923 odsłonięto i poświęcono pomnik ku czci żołnierzy I Warmińskiego Pułku Piechoty Nr 150, stacjonującego wówczas w olsztyńskich koszarach nad Jeziorem Długim, poległych podczas I wojny światowej na froncie wschodnim i zachodnim. Podczas drugiej wojny światowej większość kamienic nie uległa zniszczeniu.
Po zakończeniu drugiej wojny światowej, nazwę placu zmieniono na plac Mikołaja Kopernika. W 1947 nazwa ponownie została zmieniona, tym razem na Plac Armii Czerwonej. Przy placu planowano ustawić pomnik Wzdzięczności Armii Czerwonej, ale zmieniono plany i ustawiono go przy ówczesnej alei Zwycięstwa (dzisiejszej alei Piłsudskiego). W "Willi Martha", przy placu Bema 4, siedzibę znalazł Obwód Lecznictwa Kolejowego oraz Fundacja Zdrowia Kolejarzy. 
W 1956, podczas powstania węgierskiego, ludzie zbierali się na placu, aby protestować i domagać się wycofania wojsk Układu Warszawskiego z Węgier. Na wniosek studentów Wyższej Szkoły Rolniczej nazwę placu zmieniono na Powstańców Węgierskich. Jednak już rok później nazwa placu została zmieniona na cześć bohatera polsko-węgierskiego – generała Józefa Bema. 
W latach 60. XX wieku wybudowany został wiadukt łączący plac Bema z ulicą Limanowskiego.
Po reformie administracyjnej i przywróceniu powiatów w 1999 roku, kamienicę przy placu Bema 5 zajęło Starostwo Powiatu Olsztyńskiego. W latach 2002-2003 plac Bema przeszedł generalny remont. W 2006, w 50-rocznicę Powstania Węgierskiego, wiaduktowi, znajdującemu się nieopodal placu, nadano nazwę "Powstańców Węgierskich 1956 roku" i odsłonięto tablicę upamiętniającą wydarzenia sprzed 50 lat na ścianie Starostwa Powiatu Olsztyńskiego.
Komunikacja.
Przez plac Bema przejeżdżają autobusy miejskie linii numer: 101, 107, 108, 109, 112, 116, 120, 126, 131, 309 i N02.

</doc>
<doc id="932814" url="https://pl.wikipedia.org/wiki?curid=932814" title="Sypniewo (Poznań)">
Sypniewo (Poznań)

Sypniewo – niewielka część Poznania obejmująca obszar miasta najbardziej wysunięty na południowy wschód, w osiedlu samorządowym Głuszyna.
Położenie.
Od południa i wschodu graniczy z Kopylnikiem i terenami gminy Kórnik (wsie Kamionki oraz Szczytniki), od zachodu z gminą Mosina (wieś Daszewice), od północy natomiast sąsiaduje ze znajdującymi się w granicach miasta Piotrowem i Barakami.
Historia.
W granicach Poznania od 1942 r.
W latach 1954–1990 Sypniewo należało do dzielnicy Nowe Miasto.
Zabudowa.
Zabudowa jednorodzinna. Większość obszaru dzielnicy stanowią tereny zielone. W części północno-wschodniej znajdują się ogródki działkowe. Przez teren Sypniewa przepływa rzeka Kopel, która w tym miejscu, z wyjątkiem krótkiego odcinka, stanowi granicę miasta. Przez Sypniewo przepływa również Głuszynka, uchodząc tu do Kopla.
Przyroda.
Na terenie Sypniewa znajdują się dwie aleje kasztanowe. Stanowią one pomniki przyrody. Posadził je w 2. połowie XIX wieku przyrodnik – Felicjan Sypniewski. Na południe od Sypniewa znajduje się źródło Pietrzynki.
Komunikacja.
Do Sypniewa dociera linia autobusowa nr 158 ze Starołęki oraz linia nocna 221 z Garbar.

</doc>
<doc id="932823" url="https://pl.wikipedia.org/wiki?curid=932823" title="Bryggen">
Bryggen

Bryggen (z norw. "Nadbrzeże") znane także jako Tyskebryggen (z norw. "Niemieckie Nadbrzeże") – jest to szereg hanzeatyckich budynków handlowych w Bergen, Norwegia, które znajdują się od 1979 roku na liście światowego dziedzictwa UNESCO. Ich nazwa ma to samo pochodzenie co flandryjskie miasto Brugia.
W 1360 roku Liga Hanzeatycka ustanowiła w Bergen Kantor, czyli placówkę handlową, która zaczęła się rozwijać wraz z rozwojem miasta jako ważne centrum wymiany handlowej. Wraz ze wzrostem handlu przybywało budynków w Bryggen. 
Sześć budynków od strony północnej spłonęło w 1955 roku, a następnie zrekonstruowano je w 1970 roku.
Obecnie Bryggen pełni funkcje turystyczne, mieszczą się w nich m.in. sklepy z pamiątkami, restauracje, puby oraz muzea.

</doc>
<doc id="932824" url="https://pl.wikipedia.org/wiki?curid=932824" title="Polimyksyny">
Polimyksyny

Polimyksyny – antybiotyki należące do grupy antybiotyków peptydowych, po raz pierwszy zostały wyizolowane w procesie fermentacji "Bacillus polymyxa" w 1947 roku.
Budowa.
Cząsteczki polimyksyny składają się z części peptydowej i reszty kwasu tłuszczowego. Zawierają zatem ugrupowania zarówno hydrofobowe jak i hydrofilowe – są amfifilowe. W zależności od sekwencji aminokwasów w części peptydowej wyróżniamy polimyksyny A, B, C, D i E. W lecznictwie stosuje się tylko mieszaninę siarczanów polimyksyny B i E (kolistyny).
Mechanizm działania.
Ze względu na budowę amfifilową, polimyksyny mogą łatwo przenikać do komórek bakteryjnych i integrować się z fosfolipidami w błonie komórkowej, co zaburza jej strukturę. Polimyksyny działają więc jak związki powierzchniowo czynne (detergenty), co prowadzi do zwiększenia przepuszczalności bakteryjnej błony komórkowej i w konsekwencji do zniszczenia komórki.
Zastosowanie.
Polimyksyny działają przeciw bakteriom Gram−, w tym "P. aeruginosa" oraz wszystkie przecinkowce (oprócz "V. eltor"). Natomiast "dwoinka rzeżączki", "dwoinka zapalenia opon mózgowo-rdzeniowych", a także większość gatunków bakterii Gram+, bakterie beztlenowe, grzyby wykazują niewielką wrażliwość. Do wyjątków należą "Candida tropicalis" i "Coccidioides immitis".
Bakterie bardzo rzadko wykształcają oporność na działanie polimyksyn co jest dużą zaletą tych antybiotyków, a polega ona głównie na zmniejszeniu przepuszczalności przez ścianę komórkową bakterii. W Polsce odnotowano już pierwsze szczepy oporne wśród "Acinetobacter baumannii".

</doc>
<doc id="932825" url="https://pl.wikipedia.org/wiki?curid=932825" title="Mała Bystrzyca (rzeka)">
Mała Bystrzyca (rzeka)

Mała Bystrzyca ("Bystrzyca Mała") – rzeka, prawy dopływ Bystrzycy o długości 38,21 km.
Źródła w okolicach wsi Kasyldów, gdzie rzeka ta bifurkuje z Wilgą i płynie w przeciwnym kierunku niż ona, czyli na wschód. Przepływa m.in. przez Krzywdę, Wojcieszków, w okolicy Woli Osowińskiej wpada do Bystrzycy.

</doc>
<doc id="932826" url="https://pl.wikipedia.org/wiki?curid=932826" title="Francesc Miro Sans">
Francesc Miro Sans



</doc>
<doc id="932827" url="https://pl.wikipedia.org/wiki?curid=932827" title="Enric Marti">
Enric Marti



</doc>
<doc id="932829" url="https://pl.wikipedia.org/wiki?curid=932829" title="Hays Code">
Hays Code



</doc>
<doc id="932830" url="https://pl.wikipedia.org/wiki?curid=932830" title="Production Code">
Production Code



</doc>
<doc id="932833" url="https://pl.wikipedia.org/wiki?curid=932833" title="Felix Salten">
Felix Salten

Felix Salten (właściwie Siegmund Salzmann) (ur. 6 września 1869 w Peszcie, zm. 8 października 1945 w Zurychu) – austriacki pisarz żydowskiego pochodzenia.
Życiorys.
Urodził się w niezamożnej, niewykształconej rodzinie. Trzy tygodnie po narodzinach rodzina Saltena przeniosła się do Wiednia, gdyż miasto w tym okresie zagwarantowało pełne prawa Żydom. We wczesnych latach życia jego przyjacielem był Arthur Schnitzler. Pisarz uzyskał wykształcenie elementarne, po ogłoszeniu bankructwa przez ojca przerwał naukę i rozpoczął pracę w agencji ubezpieczeniowej. W tym okresie zaczął pisać pierwsze poematy i krótkie eseje do gazet. Był jednym z inicjatorów ruchu "Młody Wiedeń" ("Jung Wien") i niedługo potem otrzymał pracę krytyka literackiego w wiedeńskiej prasie (m.in. "Berliner Morgenpost"). Pisał pod różnymi pseudonimami, publikował średnio jedną książkę w roku, był jednym ze współpracowników a później zawodowych rywali pisarza i krytyka Karla Krausa. W 1902 poślubił Ottillie Metz, z którą miał dwoje dzieci (Paul i Anna-Katherina). W 1923 opublikował swoją najsłynniejszą powieść, "" (niem. "Bambi. Eine Lebensgeschichte aus dem Walde"), która w 1928 została przetłumaczona na język angielski. W 1927 Salten został prezesem austriackiego PEN Clubu. W 1942 odbyła się premiera filmu Bambi będąca adaptacją utworu pisarza (Salten miał sprzedać prawa do filmu Sidneyowi Franklinowi za 1000 dolarów).
Adolf Hitler zakazał nabywania książek Saltena w 1936. Pisarz przeniósł się w 1938 do Niemiec, następnie zaś do Szwajcarii, gdzie żył do swojej śmierci.

</doc>
<doc id="932840" url="https://pl.wikipedia.org/wiki?curid=932840" title="Danuta Błażejczyk">
Danuta Błażejczyk

Danuta Elżbieta Błażejczyk z domu Cichowska (ur. 15 marca 1953 w Puławach) – polska piosenkarka.
Życiorys.
Studiowała na Wydziale Filologii Rosyjskiej Wyższej Szkoły Pedagogicznej w Rzeszowie i na Uniwersytecie im. Marii Curie-Skłodowskiej w Lublinie.
Debiutowała w 1972 w amatorskim zespole 31 Mil. Później współpracowała z formacją Fly, z którą śpiewała utwory rockowe i standardy jazzowe. W 1976 zwyciężyła w 7. Przeglądzie Wokalistów i Zespołów Muzycznych Lubelszczyzny w Świdniku. Nagrodą był występ na Krajowym Festiwalu Piosenki Polskiej w Opolu, ale Błażejczyk z niego zrezygnowała. Przyjęła propozycję śpiewania w zespole Maryli Rodowicz.
W 1979 z własnym zespołem koncertowała w Szwajcarii i Finlandii. W 1985 uzyskała zawodowe uprawnienia estradowe oraz rozpoczęła współpracę z Włodzimierzem Korczem i Wojciechem Młynarskim – z ich piosenką „Taki cud i miód” zadebiutowała w 1985 występem na 22. KFPP w Opolu, na którym otrzymała nagrodę za indywidualność artystyczną. Wkrótce nagrała i wydała swój pierwszy album pt. "Danuta Błażejczyk: Taki cud i miód". Śpiewała w widowisku muzycznym "Złe zachowanie" wystawianym w Teatrze Rampa w Warszawie w reż. Andrzeja Strzeleckiego oraz w kabarecie Pod Egidą.
W 1986 zdobyła Srebrną Lirę na Międzynarodowym Festiwalu Piosenki w Bratysławie, nagrodę im. Karola Musioła i Bursztynową Paterę za wykonanie utworu „Łagodne światło świtu” na 23. KFPP w Opolu oraz nagrodę organizatorów Międzynarodowego Festiwalu Przebojów w Rostocku, na którym zaśpiewała numer „Nuty na szczęście”. Współpracowała z orkiestrami Big Warsaw Band i Alex Band oraz z muzykami jazzowymi, m.in. Andrzejem Jagodzińskim, Henrykiem Miśkiewiczem, Pawłem Perlińskim, Januszem Zabieglińskim.
25 maja 2011 podczas uroczystości w siedzibie Ministerstwa Kultury i Dziedzictwa Narodowego została odznaczona przez ministra Bogdana Zdrojewskiego Srebrnym Medalem „Zasłużony Kulturze Gloria Artis”.

</doc>
<doc id="932841" url="https://pl.wikipedia.org/wiki?curid=932841" title="Katageneza">
Katageneza

Katageneza – zjawiska diagenezy posedymentacyjnej zachodzące w warunkach odrębnych od warunków sedymentacji; kiedy osad został już przykryty pokładem innego osadu. Katageneza zachodzi pod wpływem zwiększonego ciśnienia i temperatury, ale jeszcze zbyt niskich do wywołania metamorfizmu.
Zjawiska te mogą przebiegać w skale już skonsolidowanej (utwardzonej) i w znacznie późniejszym okresie geologicznym w porównaniu z okresem sedymentacji. 
W osady już stwardniałe pod wpływem diagenezy mogą wtargnąć roztwory zawierające krzemionkę lub magnez i wówczas mogą one ulec sylifikacji lub dolomityzacji. Mogą się również dostać do tych osadów gorące wody, pod działaniem których osady ulegną rozpuszczeniu, a później wtórnej krystalizacji. Jeśli utwardzone skały zostaną poddane działaniu wysokiej temperatury lub ciśnienia albo zetkną się z gorącymi roztworami magmowymi, przekształcają silnie swą budowę i skład mineralny. Zmiany te określa się nazwą metamorfizmu.
Termin katageneza wprowadził A.E.Fersman w 1922 r.
Zobacz też.
diageneza, mineralogia, fosylizacja (geologia), rekrystalizacja (geologia), sylifikacja.

</doc>
<doc id="932844" url="https://pl.wikipedia.org/wiki?curid=932844" title="Kościół ewangelicki w Szprotawie">
Kościół ewangelicki w Szprotawie

Kościół ewangelicki w Szprotawie – został wzniesiony na fundamentach zamku książęcego. Prace budowlane zaczęły się w roku 1744. Gruz po starym zamku został wykorzystany do zasypania starej fosy. Fragmenty średniowiecznych murów zamkowych zostały wykorzystane do budowy nowych ścian świątyni. Zamkową basteję wykorzystano urządzając w niej kryptę, natomiast w wyższej kondygnacji zakrystię. Ściany północne oraz wieżę wzniesiono od podstaw. 27 sierpnia 1747 roku odbyło się uroczyste otwarcie świątyni. W 1821-1822 wieża kościelna została przebudowana, co upamiętniają napisy nad wejściem głównym. Pod koniec XIX wieku wieża została odnowiona. Naprzeciw kościoła wznosi się gmach szkoły ewangelickiej z zegarem słonecznym.
Kościół funkcjonował do 1945 roku. Po wysiedleniu ludności niemieckiej po II wojnie światowej systematycznie popada w ruinę. W latach 60. XX wieku zawalił się dach oraz miedziana kopuła wieży.
Obecnie kościół jest odbudowywany przez parafię polskokatolicką.
W 2000 roku wewnątrz kościoła miały miejsce prace archeologiczne w celu zbadania osadnictwa pradziejowego i historycznego.

</doc>
<doc id="932847" url="https://pl.wikipedia.org/wiki?curid=932847" title="37 mm armata przeciwpancerna wz. 30 (1-K)">
37 mm armata przeciwpancerna wz. 30 (1-K)



</doc>
<doc id="932851" url="https://pl.wikipedia.org/wiki?curid=932851" title="Gdzie jest generał...">
Gdzie jest generał...

Gdzie jest generał... – polski czarno-biały film fabularny zrealizowany w 1963 roku przez Tadeusza Chmielewskiego. Komedia o czasach II wojny światowej.
Część zdjęć do filmu zrealizowano na Zamku Czocha (w obecnym województwie dolnośląskim).
Obsada.
i inni
Fabuła.
Szeregowy Wacław Orzeszko jest wyjątkowym pechowcem. Co więcej, cały oddział uważa go za Jonasza, tj. przynoszącego pecha innym osobom, a dowódca - sierżant Panasiuk - niedwuznacznie daje mu do zrozumienia, że wolałby go nie mieć pod swoją komendą. Urażony Orzeszko zaszywa się w niedalekim zamku, gdzie piwnic z winem pilnuje dzielna czerwonoarmistka, Marusia. Traf chce, że ten sam zamek na swoją kwaterę wybiera uciekający przed Armią Czerwoną niemiecki generał wraz z oddziałem niedobitków. Wkrótce Orzeszko przez przypadek bierze do niewoli samego generała Falkenberga. Tymczasem pod zamek podchodzi pluton sierżanta Panasiuka. Na zamku wśród Niemców wybuchają gorączkowe poszukiwania zaginionego generała. Podczas spotkania Orzeszki z resztą plutonu w zamku generał wymyka się z niewoli i próbuje dotrzeć do swojego wystraszonego oddziału. Orzeszko zostaje wzięty przez swoich za dezertera i lawiranta, lecz ponownie wymyka się sierżantowi i spieszy na pomoc Marusi, która została sama w zamku.

</doc>
<doc id="932853" url="https://pl.wikipedia.org/wiki?curid=932853" title="Gdzie jest generał">
Gdzie jest generał



</doc>
<doc id="932854" url="https://pl.wikipedia.org/wiki?curid=932854" title="Gdzie jest generał?">
Gdzie jest generał?



</doc>
<doc id="932856" url="https://pl.wikipedia.org/wiki?curid=932856" title="Sobór Świętej Trójcy w Gorlicach">
Sobór Świętej Trójcy w Gorlicach

Sobór Świętej Trójcy – prawosławny sobór katedralny i cerkiew parafialna w Gorlicach. Należy do dekanatu Gorlice diecezji przemysko-gorlickiej Polskiego Autokefalicznego Kościoła Prawosławnego. Znajduje się przy ulicy św. Maksyma.
Architektura i wyposażenie.
Świątynia wybudowana w latach 1986–1991 na planie krzyża greckiego w stylu bizantyjsko-ruskim z kopułą główną i 4 kopułkami wokół. Od września 2007 w cerkwi spoczywają relikwie św. Maksyma Gorlickiego przeniesione ze Zdyni. Oprócz tego świątynia posiada cząstki Świętych Relikwii: Krzyża Pańskiego, Apostoła Andrzeja, św. Łazarza, św. Pantelejmona, Świętych Hioba i Amfilochiusza Poczajowskich, św. Hioba Uholskiego.
5 kwietnia 2014 w cerkwi umieszczono kopię Iwerskiej Ikony Matki Bożej, napisaną przez mnichów z Monasteru Iwiron na Świętej Górze Athos.
Tytulatura.
10 marca 2009 cerkiew Świętej Trójcy została katedrą biskupa gorlickiego – sufragana diecezji przemysko-nowosądeckiej.
Od 2016 świątynia jest katedrą diecezji przemysko-gorlickiej. 6 września 2016 w gorlickiej katedrze odbył się uroczysty ingres arcybiskupa Paisjusza (Martyniuka), powołanego na ordynariusza diecezji.

</doc>
<doc id="932860" url="https://pl.wikipedia.org/wiki?curid=932860" title="Leon Mieczysław Zawiejski">
Leon Mieczysław Zawiejski

Leon Mieczysław Zawiejski (ur. 21 lutego 1856 w Krakowie, zm. 3 grudnia 1933) – polski artysta rzeźbiarz.
Życiorys.
Pochodził z trudniącej się kupiectwem zasymilowanej żydowskiej rodziny Feintuchów. Był synem Leona i młodszym bratem architekta Jana. Studiował na Akademii Wiedeńskiej oraz Akademii Sztuk Pięknych we Florencji ("Accademia di Belle Arti di Firenze"). Pracował we Florencji, Nowym Jorku i Wenecji.
Za wykonaną na florenckiej uczelni głowę "Szaleńca" został nagrodzony medalem. Wykonał popiersie kardynała Albina Dunajewskiego, znajdujące się w południowym obejściu ambitu katedry na Wawelu, popiersia na elewacji Teatru Miejskiego w Krakowie, będące alegorią Wesołości i Smutku, igury w teatrze krakowskim, a wewnątrz popiersie Karola Kruzera, dobroczyńcy teatru, oraz wiele innych. Jest autorem pomnika Teofila Lenartowicza we Florencji, Aleksandra Szembeka w Parczewie, Józefa Dietla w Krynicy. Jego projekt w konkursie na pomnik Mickiewicza we Lwowie zajął drugie miejsce.

</doc>
<doc id="932866" url="https://pl.wikipedia.org/wiki?curid=932866" title="William Dunlap">
William Dunlap

William Dunlap (ur. 19 lutego 1766 w Perth Amboy, zm. 28 września 1839) – amerykański dramatopisarz, aktor i producent teatralny, menadżer nowojorskich teatrów John Street Theatre (1796–1798) i Park Theatre (1798–1805).

</doc>
<doc id="932870" url="https://pl.wikipedia.org/wiki?curid=932870" title="Adam Fraszko">
Adam Fraszko

Adam Fraszko (ur. 5 maja 1969 w Toruniu) – polski hokeista, reprezentant Polski.
Hokeistami zostali także jego brat Robert (ur. 1974) i syn Bartosz (ur. 1995).
Kariera.
Reprezentował barwy Stoczniowca Gdańsk, TKH Toruń i KH Sanok (1999-2000 oraz 2005-2006). W polskiej ekstraklasie wystąpił ogółem około 600 razy, strzelając około 240 goli. W reprezentacji Polski rozegrał 18 spotkań, w których strzelił cztery bramki.
12 maja 2007 doznał wylewu krwi do mózgu, po którym przeszedł operację i rehabilitację.
Został szkoleniowcem młodych roczników hokeistów w Toruniu.

</doc>
<doc id="932871" url="https://pl.wikipedia.org/wiki?curid=932871" title="Kongō (1912)">
Kongō (1912)

 – japoński krążownik liniowy typu "Kongō" z okresu I i II wojny światowej. Od 1931 klasyfikowany jako szybki pancernik.
Historia.
W 1911 Japonia złożyła w brytyjskiej stoczni Vickers, Sons &amp; Co. w Barrows-In-Furness zamówienie na swój pierwszy krążownik liniowy. Projekt jednostki bazował na budowanym dla Turcji okręcie liniowym „Reshadiye”. Projektantem był George Owens, potem znany jako sir Thurston. Stępkę pod „Kongō” położono 17 stycznia 1911. Wodowanie okrętu miało miejsce 18 maja 1912, a wejście do służby 16 sierpnia 1913.
We wrześniu 1929 rozpoczęła się trwająca do końca marca 1931 modernizacja okrętu, podczas której wymieniono urządzenia siłowni, rozbudowano wieżę dowodzenia, dodano tzw. bąble przeciwtorpedowe, zaś zasięg artylerii uległ wzrostowi poprzez podniesienie kąta podniesienia luf. 1 czerwca 1935 okręt poddano kolejnej modernizacji (trwającej do 8 stycznia 1937), w ramach której znowu rozbudowano wieżę dowodzenia, zabudowano nadbudówkę na rufie z dalocelownikami, zdemontowano wyposażenie torpedowe, zwiększono moc siłowni i dodano katapultę dla samolotów rozpoznawczych.
Służba.
W czerwcu 1942, w ramach zespołu ubezpieczającego, „Kongō” wziął udział w bitwie pod Midway. W październiku 1942 brał udział o walkach o Guadalcanal, gdzie ostrzeliwał pociskami artylerii głównej amerykańskie lotnisko. W październiku 1944 podczas bitwy o Leyte przyczynił się do zatopienia lotniskowca eskortowego USS „Gambier Bay”. „Kongō” zatonął 21 listopada 1944 na północny zachód od Tajwanu po trafieniu 3 torpedami wystrzelonymi z amerykańskiego okrętu podwodnego USS „Sealion”. Z załogi zginęło 1250 osób. Przeżyło 13 oficerów i 224 podoficerów i marynarzy.

</doc>
<doc id="932872" url="https://pl.wikipedia.org/wiki?curid=932872" title="Karol Emanuel II">
Karol Emanuel II

Karol Emanuel II, wł. Carlo Emanuele II di Savoia (ur. 20 czerwca 1634 w Turynie, zm. 12 czerwca 1675 tamże) – książę Sabaudii w latach 1638–1675 (do 1663 rządziła jego matka Krystyna Maria Burbon jako regentka), markiz Saluzzo, hrabia Aosty, Genewy, Moriany i Nicei, również pretendent do tronu Cypru i Jerozolimy.
Życiorys.
Urodził się w Turynie jako trzeci syn Wiktora Amadeusza I, księcia Sabaudii, i Krystyny Marii Burbon, księżniczki francuskiej (córki króla Henryka IV i jego drugiej żony Marii Medycejskiej).
Zanim osiągnął pełnoletniość, księstwem rządziła w jego imieniu matka, ale nawet kiedy już stał się pełnoletni, nadal żył z dala od spraw państwowych. Stał się znany przede wszystkim ze względu na swoje prześladowania waldensów, które zakończyły się ich masakrą w 1655.
Po śmierci matki w 1663 Karol Emanuel odzyskał pełnię władzy. Nie udało mu się zapewnić swoim ziemiom dostępu do morza kosztem Genui podczas drugiej wojny genueńsko-sabaudzkiej (1672–1673). Miał również problemy w powstrzymaniem wpływów potężnej Francji we Włoszech. Udało mu się jednak usprawnić handel i tym samym wzbogacić księstwo, rozwinął bowiem port w Nicei i wybudował drogę przez Alpy do Francji. Zreformował armię: utworzył pięć regimentów piemonckich i odtworzył kawalerię, wprowadził nowe uniformy. Odbudował również fortyfikacje i zrekonstruował kilka pięknych budynków w Turynie, na przykład Palazzo Reale.
4 marca 1663 jego pierwszą żoną została Franciszka Magdalena Orleańska (ur. 1648, zm. 1664), córka wuja Karola Emanuela – Gastona, księcia Orleanu (brata matki Karola Emanuela). Para nie miała dzieci.
20 maja 1665 jego drugą żoną została francuska Maria Joanna Baptista de Savoie-Nemours (ur. 1644, zm. 15 marca 1724), która po śmierci męża została regentką (1675–1684). Para miała jedno dziecko – syna Wiktora Amadeusza II.
Miał także dzieci nieślubne:
z Marią Joanną Trecesson, markizą Cavour, :
z Gabrielą Mesmes Marolles, wł. "Gabriella di Mesmes de Marolles", hrabiną Lanze:
Ordery.
 Order Annuncjaty; od 1638 wielki mistrz

</doc>
<doc id="932880" url="https://pl.wikipedia.org/wiki?curid=932880" title="Ann Brunton Merry">
Ann Brunton Merry

Ann Brunton Merry, właściwie Ann Brunton (ur. 30 maja 1769 w Londynie, zm. 28 czerwca 1808) – angielska i amerykańska aktorka, jedna z najpopularniejszych w swoich czasach.
Wychowywała się w Londynie i Norwich. Na deskach teatru debiutowała w 1785 roku w sztuce "The Grecian Daughter". Była gwiazdą teatru "Covent Garden", gdy w 1796 roku przybyła do Stanów Zjednoczonych. Tam występowała w zespole Thomasa Wignella i Aleksandra Reinagle'a.
Poślubiła Williama Warrena, aktora.

</doc>
<doc id="932881" url="https://pl.wikipedia.org/wiki?curid=932881" title="Narciarstwo alpejskie na Zimowych Igrzyskach Olimpijskich 1980">
Narciarstwo alpejskie na Zimowych Igrzyskach Olimpijskich 1980

Konkurencje narciarstwa alpejskiego podczas Zimowych Igrzysk Olimpijskich 1980 w amerykańskim Lake Placid rozgrywane były od 14 do 23 lutego 1980 roku. Wszystkie konkurencje rozegrano na stokach Whiteface Mountain. Były to jednocześnie 26. Mistrzostwa świata w narciarstwie alpejskim. Kombinacja alpejska rozegrana została tylko w ramach mistrzostw świata.
Klasyfikacja medalowa.
Klasyfikacja nie uwzględnia wyników kombinacji.

</doc>
<doc id="932884" url="https://pl.wikipedia.org/wiki?curid=932884" title="Jerzy Sokół">
Jerzy Sokół

Jerzy Sokół (ur. 28 marca 1956 w Dąbrówce-Strumiany) – polski polityk, samorządowiec, nauczyciel, w latach 2006–2010 prezydent Zgierza.
Życiorys.
Ukończył studia pedagogiczne na Uniwersytecie Łódzkim. Od 1980 pracował jako nauczyciel m.in. informatyki kolejno w zgierskich szkołach podstawowych nr 3 i 6, w Zgierskim Zespole Szkół Ponadgimnazjalnych, w Zespole Szkół nr 1, pełniąc w tej placówce również funkcję wicedyrektora. Od 1992 do 1998 prowadził również zajęcia w Wyższej Szkole Kupieckiej.
Działał w Związku Harcerstwa Polskiego, był zastępcą komendanta Chorągwi Ziemi Gorzowskiej, a w latach 1990–1993 komendantem Hufca ZHP w Zgierzu. Od 1990 zasiada we władzach regionalnych WOPR. W 2003 objął funkcję prezesa zarządu Fundacji na Rzecz Obrony Obywateli.
W latach 1998–2006 sprawował mandat radnego Zgierza. Przewodniczył Komisji Oświaty, Kultury, Sportu i Rekreacji, zasiadał też m.in. w Komisji Statutowo-Prawnej oraz Komisji Zdrowia i Opieki Społecznej, a także Komisji Budżetu i Finansów. W IV kadencji pełnił funkcję przewodniczącego rady miasta. W drugiej turze wyborów samorządowych w 2006 został wybrany na urząd prezydenta miasta. Cztery lata później nie uzyskał reelekcji, został natomiast radnym miejskim. W VI kadencji został przewodniczącym Komisji Oświaty, Kultury, Sportu i Rekreacji oraz przewodniczącym Klubu Radnych Jerzego Sokoła. W 2014 przegrał wybory zarówno na prezydenta, jak i na radnego miasta. W 2018 został natomiast wybrany na radnego powiatu zgierskiego, objął funkcję przewodniczącego klubu radnych Porozumienia Samorządowego.

</doc>
<doc id="932885" url="https://pl.wikipedia.org/wiki?curid=932885" title="Bitwa pod Węgierską Górką">
Bitwa pod Węgierską Górką

Bitwa pod Węgierską Górką – bitwa wojny obronnej 1939 r. stoczona w dniach 2–3 września 1939 r. w rejonie Zwardonia, Milówki, Węgierskiej Górki i Lipowej. Ze względu na heroizm obrońców okazany w obliczu przeważających sił wroga, starcie zostało nazwane "Westerplatte południa".
Skład sił polskich.
Południowa granica Polski na wschód od Zwardonia obsadzona była przez oddziały 1. Brygady Górskiej płk dypl. Janusza Gaładyka. Doliny Soły i drogi z Czadcy przez Zwardoń do Żywca bronił 1 batalion KOP „Berezwecz” 2 pułku piechoty KOP, batalionem dowodził major Kazimierz Czarkowski. Strzelcy wspierani byli przez batalion ON „Żywiec” i niewielkie siły artyleryjskie. Zaplecze stanowiły cztery schrony bojowe w Węgierskiej Górce obsadzone przez 151 kompanię forteczną „Węgierska Górka” kpt. Tadeusza Semika. W Milówce była utworzona 2 kompania strzelecka ON „Milówka” pod dowództwem por. Niemczyka. W Rajczy była utworzona 3 kompania strzelecka ON „Rajcza” pod dowództwem por. Sicińskiego. 
Po jednym plutonie z Milówki i Rajczy skierowano do Zwardonia. Tu dowódca tego odcinka kpt. Zygmunt Wajdowicz wyznaczył im stanowiska obok stacji kolejowej frontem do granicy. Za swoich sąsiadów mieli kompanię z 1 batalionu KOP „Berezwecz”, żołnierzy Straży Granicznej, którzy wraz z gajowymi patrolowali granicę.
Przejścia z Orawy do Jeleśni bronił 1 pułk strzelców górskich KOP, a schrony bojowe obsadziła 152 kompania forteczna „Jeleśnia”, dowodzona przez por. Lipczaka. Rygiel obronny w Krzyżowej i Przyborowie nie był przez Niemców atakowany. Działająca na tym kierunku 3 Dywizja Górska gen. Eduarda Dietla obeszła rygiel przez wschodnią część doliny Koszarawy.
Wkroczenie Niemców do Polski.
1 września 1939 r. o świcie z terytorium Słowacji przez Przełęcz Zwardońską wkroczyły w dolinę Soły oddziały 7. Bawarskiej Dywizji Piechoty pod dowództwem gen. bryg. Eugena Otta. Potężne uderzenie, wspólnie ze swoim pododdziałem KOP-u, dzielnie odpierał por. Roman Talarek. Realizując rozkaz przełożonego, pod naporem przeważających sił przeciwnika został zmuszony jednak do wycofania się w rejon Baraniej Góry.
Zwardoń został osaczony z dwóch stron od Przełęczy Zwardońskiej i od Koniakowa. Przewodnikiem przedniej straży tej dywizji był Alojzy Wagner, kierownik schroniska „Beskidenverein” na Hali Lipowskiej. 2 i 3 września Gustaw Pustelnik, właściciel schroniska na Hali Rysiance, przeprowadził przez granicę dwie jednostki niemieckiej 3. Dywizji Górskiej wraz z tankietkami, które przez płaje Romanki dotarły nad Bystrą, Wieprz i do Sporysza.
Natarcie w głąb Beskidu Żywieckiego i Śląskiego.
2 września 1939 r. w godzinach rannych nastąpiło kolejne uderzenie 7. Dywizji Piechoty w rejonie Ujsoł, Milówki i Kamesznicy w Beskidzie Żywieckim oraz w rejonie Istebnej i Koniakowa w Beskidzie Śląskim. Natarcie to przypłacili jednak Niemcy niemałą ceną, pozostawiając w Ujsołach, Rajczy, Nieledwi i Kamesznicy ponad 50 zabitych, a także dużo sprzętu bojowego (głównie samochodów opancerzonych). O godz. 11.00 natarcie oddziałów 7. Dywizji Piechoty zostało zatrzymane w Milówce.
Czujki rozstawione wzdłuż granicy już około 4 rano 1 września oddały pierwsze strzały do nadchodzących Niemców, po czym wycofały się na stanowiska plutonu. Niemcy odpowiedzieli zmasowanym ogniem karabinów maszynowych, do których po chwili dołączył ostrzał granatami moździerzowymi. Po kilku godzinach walki i nasilającego się z każdą chwilą ognia nieprzyjaciela plutony ON, stanowiąc osłonę dla wycofujących się wojsk na główną rubież obronną pod Węgierską Górką, najpierw ukryły się i zajęły stanowiska za nasypem kolejowym.
Stosując taktykę skoków oraz po wysadzeniu mostu kolejowego w Soli i drogowego w Ujsołach, plutony wraz z czterema rannymi, odskoczyły w kierunku Kasperek, a następnie obok Szarego na Krzywą koło Kamesznicy. Tu zorganizowano obronę. Na jakiś czas zatrzymała Niemców nacierających na Kamesznicę i Milówkę. Żołnierzom nieprzyjaciela nie udało się także wejść na drogę prowadzącą z Nieledwi do Milówki. Ponieśli tutaj spore straty w zabitych i rannych.
Natarcie Niemców zostało zatrzymane do 2 września do godziny 10.00. W tym czasie Niemcy podciągnęli artylerię i rozpoczęli intensywny ostrzał stanowisk polskich na Krzywej i dalej w kierunku Węgierskiej Górki i Radziechów. W ten sposób sztab niemiecki starał się odciąć drogę wycofywania się żołnierzy ON. Późną nocą 2 kompania strzelecka ON „Milówka” i 3 kompania strzelecka ON „Rajcza”, wykonując rozkaz o zameldowaniu się w miejscu przeznaczenia batalionu, przekazały swe stanowiska żołnierzom KOP-u pod dowództwem por. Romana Talarka i nad ranem 2 września dołączyli do swych kompanii stacjonujących w Żywcu.
Szturm umocnień w Węgierskiej Górce.
Oddziały niemieckie po przegrupowaniu ponowiły atak. W ramach artyleryjskiego przygotowania ostrzelano polskie umocnienia oraz wieś, w wyniku czego spłonęły cywilne zabudowania. Pół godziny później do ataku ruszyła niemiecka piechota, która wkrótce znalazła się na przedpolach schronów bojowych w Węgierskiej Górce. Niewielkiemu oddziałowi wojsk polskich udało się odeprzeć pierwszą falę uderzenia nieprzyjacielskiej piechoty celnym ogniem ckm-ów.
Niemcy zaczęli rozważniej podchodzić do kwestii planowania ataku, decydując się tym razem na zdobywanie poszczególnych schronów po kolei. Taktyka ta, której kluczowym punktem były grupy szturmowe wspomagane przez saperów, nie dała pierwotnie spodziewanych efektów. Ataki trwały aż do późnych godzin nocnych. 
Dowódca 1. Brygady Górskiej, płk Janusz Gaładyk, nakazał wycofanie z zajmowanych rubieży, pod osłoną nocy. Umocnień w Węgierskiej Górce broniła 151. kompania forteczna „Węgierska Górka”, pod dowództwem kpt. Tadeusza Semika. Załoga schronu „Waligóra” (dca. por. Leopold Galocz) zmuszona była do wycofania się, z powodu braku amunicji. Walki trwały 8 godzin, po czym opór stawiły 2 schrony w Węgierskiej Górce: „Włóczęga” (dca ppor. Marian Małkowski) i „Wędrowiec” (ddca kpt. Tadeusz Semik), a także 1. i 2. kompania strzelecka 1 batalionu KOP „Berezwecz” (mjr Kazimierz Czarkowski), do których nie dotarł rozkaz wycofania się.
Rankiem 3 września 1939 kpt. Tadeusz Semik zabronił prowadzenia ognia ze stropu schronu i korzystał jedynie z ckm i działka 37 mm zamocowanych w ambrazurach. Rozkazu tego nie wykonał jego zastępca sierż. Stanisław Raczyński i zginął przeszyty ogniem ciężkiego karabinu maszynowego.
Potyczka we wsi Lipowa.
Rozbite oddziały Batalionu KOP „Berezwecz” i skompletowane pod dowództwem kpt. Zygmunta Wajdowicza, w nocy z 2 na 3 września i dalej w ciągu dnia 3 września stoczyły jeszcze potyczkę z oddziałami niemieckimi, przedzierając się przez wieś Lipowa.
Wycofanie się sił polskich.
Schron „Włóczęga” poddał się 3 września o godz. 8.30, a schron „Wędrowiec”, dowodzony przez kpt. Tadeusza Semika, o godz. 17.00. Mimo ogromnej przewagi liczebnej i technicznej, Niemcy ponieśli duże straty, szacowane na 200 – 300 ludzi.
Pozostałe oddziały wycofały się w kierunku Żywca i Andrychowa. Utworzona z resztek 1. i 2. kompanii nowa kompania pod dowództwem kpt. Tadeusza Kadego (dotychczasowego dowódcy 2. kompanii strzeleckiej baonu KOP „Berezwecz”) wycofała się przez Ostre w kierunku Lipowej.
Potyczka w rejonie Zadziela.
Prowadząc działania opóźniające 4 września w godzinach porannych polskie jednostki stoczyły ciężki bój w rejonie Zadziele – Oczków z oddziałami 7 Bawarskiej Dywizji Piechoty, zadając im ciężkie straty w ilości 47. zabitych i wielu rannych (był to ostatni bój batalionu KOP „Berezwecz” na ziemi żywieckiej).
Tego samego dnia Niemcy wkroczyli do Żywca. Cały obszar Żywiecczyzny został wcielony bezpośrednio do III Rzeszy. Rozpoczął się tragiczny okres okupacji.
Upamiętnienie.
Dla upamiętnienia walk w Węgierskiej Górce w 1993 r. w schronie „Wędrowiec” powstało muzeum, w którym zgromadzono pamiątki z tamtych lat. Przed nim zbudowano amfiteatr, w którym odbywają się patriotyczne uroczystości. Za walkę obronną z hitlerowskim najeźdźcą, Węgierska Górka w 1971 r. została odznaczona Krzyżem Grunwaldu III klasy.

</doc>
<doc id="932886" url="https://pl.wikipedia.org/wiki?curid=932886" title="Jan Szkatuła">
Jan Szkatuła

Jan Szkatuła (ur. 10 grudnia 1915 w Skrzyszowie, zm. 19 stycznia 1982 w Opolu) – polski duchowny katolicki, kapelan polskich dywizjonów lotniczych w Wielkiej Brytanii, doktor, podpułkownik Wojska Polskiego.
Życiorys.
Urodził się 10 grudnia 1915 w Skrzyszowie jako syn powstańca śląskiego Jana Szkatuły. Po zdaniu matury wstąpił do seminarium duchownego, jednak wybuch II wojny światowej zmusił go do emigracji na zachód. Święcenia kapłańskie otrzymał 12 czerwca 1940 w Piltown w Wielkiej Brytanii. Wkrótce rozpoczął pracę jako katecheta wśród polskich dzieci w szkołach w m.in. Edynburgu, Falkirk i Glasgow. Do końca roku szkolnego 1942–1943 pełnił również funkcję wizytatora nauki religii oraz członka komisji egzaminacyjnej przy maturach.
Powołany latem 1943 do czynnej służby wojskowej rozpoczął pracę na lotnisku w Hutton Cranswick w hrabstwie York. Następnie prowadził duszpasterstwo w kolejnych bazach lotniczych: w Ballyharbert i Heston w Irlandii Północnej, następnie w Melsbroek-Bruxelles w Holandii, w końcu w Wahn pod Kolonią. Za zasługi odznaczony Złotym Krzyżem Zasługi z Mieczami, Srebrnym Krzyżem Zasługi, dwukrotnie Medalem Lotniczym, francuskimi i brytyjskimi medalami wojennymi oraz odznakami poszczególnych dywizjonów lotniczych.
Po zakończeniu działań wojennych uzyskał stopień licencjata z prawa kanonicznego na uniwersytecie w Louvain w Belgii, a po powrocie do kraju doktorat na Uniwersytecie Warszawskim. W późniejszych latach pracował jako proboszcz w parafiach św. Jadwigi i Matki Bożej Różańcowej w Raciborzu. W październiku 1977 ustanowiony proboszczem w parafii w Naroku. Zmarł 19 stycznia 1982, krótko po wprowadzeniu w Polsce stanu wojennego.

</doc>
<doc id="932894" url="https://pl.wikipedia.org/wiki?curid=932894" title="45 mm armata przeciwpancerna wz. 1937 (53-K)">
45 mm armata przeciwpancerna wz. 1937 (53-K)

45 mm armata przeciwpancerna wz. 1937 (53-K) (ros. "45-мм противотанковая пушка образца 1937 года (53-К)") – radziecka holowana armata przeciwpancerna. Skonstruowana przez Michaiła Łoginowa. Działo powstało z modyfikacji
45 mm armaty ppanc wz. 1932, która z kolei powstała przez połączenie większości zespołów 37 mm armaty ppanc wz. 1930 z nową lufą kalibru 45 mm. Pocisk przeciwpancerny wystrzelony z armaty wz. 1937 był w stanie przebić 35 mm pancerza pochylonego pod kątem 60° z odległości 500 m (28 mm z odległości 1000 m)
Działo 53-K było w pierwszej fazie niemieckiego ataku na ZSRR podstawową armatą przeciwpancerną Armii Czerwonej. 1 czerwca 1941 roku miała ona na uzbrojeniu 7255 tych dział. Użycie bojowe wykazało, że działo 53-K ma zbyt małą przebijalność pancerza. Dlatego od 1942 roku było zastępowane przez nowszą armatę M-42.
Armaty 53-K ze względu na niską wartość bojową, połączoną z tendencją rozmieszczania ich głównie na pierwszej linii frontu (co generowało duże straty wśród obsługi), funkcjonowały w żołnierskim żargonie pod nazwami: "muchobijka" lub "żegnaj, ojczyzno!".

</doc>
<doc id="932896" url="https://pl.wikipedia.org/wiki?curid=932896" title="53-K">
53-K



</doc>
<doc id="932897" url="https://pl.wikipedia.org/wiki?curid=932897" title="45 mm armata przeciwpancerna wz. 1937">
45 mm armata przeciwpancerna wz. 1937



</doc>
<doc id="932900" url="https://pl.wikipedia.org/wiki?curid=932900" title="Herb Wolnego Miasta Krakowa">
Herb Wolnego Miasta Krakowa

Herb Rzeczypospolitej Krakowskiej – herb Rzeczypospolitej Krakowskiej, zadekretowany uchwałą Komisji Organizacyjnej Wolnego Miasta Krakowa 16 listopada 1816 roku.
Herb przedstawia w polu błękitnym czerwone mury miejskie z otwartymi złotymi wrotami bramy. W bramie pod podniesioną broną znajduje się biały koronowany polski orzeł.

</doc>
<doc id="932904" url="https://pl.wikipedia.org/wiki?curid=932904" title="Synagoga chasydów z Aleksandrowa Łódzkiego w Piotrkowie Trybunalskim">
Synagoga chasydów z Aleksandrowa Łódzkiego w Piotrkowie Trybunalskim

Synagoga chasydów z Aleksandrowa Łódzkiego w Piotrkowie Trybunalskim – synagoga znajdująca się w Piotrkowie Trybunalskim przy ulicy Starowarszawskiej.
Synagoga została założona w XIX wieku przez chasydów z Aleksandrowa Łódzkiego, zwolenników cadyków z dynastii Danzigerów. Obok synagogi znajdowała się mała jesziwa, zwana Beis Israel.
Podczas II wojny światowej hitlerowcy zdewastowali synagogę i jesziwę. Po zakończeniu wojny nie zostały reaktywowane.

</doc>
<doc id="932905" url="https://pl.wikipedia.org/wiki?curid=932905" title="Primera división mexicana">
Primera división mexicana



</doc>
<doc id="932907" url="https://pl.wikipedia.org/wiki?curid=932907" title="Atlas FC">
Atlas FC

Atlas Fútbol Club – meksykański klub piłkarski z siedzibą w mieście Guadalajara, stolicy stanu Jalisco. Występuje w rozgrywkach Liga MX. Swoje domowe mecze rozgrywa na obiekcie Estadio Jalisco.
Historia.
Klub Atlas powstał jako skutek nostalgicznej dyskusji prowadzonej w jednej z kawiarni miasta Guadalajara, w której studenci wywodzący się z wyższej klasy społecznej wspominali swoje doświadczenia z gry w piłkę nożną na brytyjskich uniwersytetach, na których spędzili kilka lat. Ostatecznie Alfonso i Juan José „Lico” Cortina, Pedro „Perico” i Carlos Fernández del Valle, trzech braci Orendain oraz Federico Collignon (który studiował w Berlinie) zdecydowało się założyć latem 1916 roku klub piłkarski. Nowy zespół o nazwie Club de Fútbol Atlas powstał 15 sierpnia 1916 roku w Tlaquepaque, poza Guadalajarą.
Derbowe mecze Atlasu z miejscowym Chivas zyskały nazwę Clásico Tapatío.

</doc>
<doc id="932909" url="https://pl.wikipedia.org/wiki?curid=932909" title="Rzeczpospolita babska">
Rzeczpospolita babska

Rzeczpospolita babska – polski czarno-biały film fabularny zrealizowany w 1969 roku przez Hieronima Przybyła. Komedia o czasach tuż po II wojnie światowej.
O filmie.
Scenariusz filmu powstał na motywach historii 1. Samodzielnego Batalionu Kobiecego im. Emilii Plater, którego część żołnierek po zakończeniu II wojny światowej w Europie została osiedlona w Platerówce.
Większość scen zrealizowano w i przed pałacem w Wolborzu (woj. łódzkie, pow. piotrkowski). Pozostałe zdjęcia wykonano w Łodzi (wnętrza willi Zygmunta Richtera przy ul. Stefanowskiego 19, wnętrza pałacu Izraela Poznańskiego), Bogusławicach (zabudowania stadniny), koło jazu na rzece Pilicy w Tomaszowie Mazowieckim i na stacji kolejowej Wykno koło Koluszek (zabudowania stacyjne obecnie nie istnieją).
Fabuła.
Akcja toczy się w 1945 r. na ziemiach odzyskanych. Film opowiada o perypetiach dwóch grup żołnierzy – kobiecej i męskiej – zdemobilizowanych z Ludowego Wojska Polskiego. Choć kobiety są już w cywilu, porucznik Krystyna nadal utrzymuje wśród nich rygor wojskowy. Początkowa zawzięta rywalizacja obu grup z czasem przeradza się we współpracę, a owocem znajomości jest kilkanaście ślubów.
Obsada.
i inni
Premiera.
Rzeczpospolita babska miała premierę 8 lipca 1969 roku i była dystrybuowana w podwójnym pokazie z "Arrasami króla Zygmunta" produkcji WFO z 1968 roku lub reportażem "Gorzko, gorzko..." produkcji WFD.

</doc>
<doc id="932913" url="https://pl.wikipedia.org/wiki?curid=932913" title="Chili Con Carnage">
Chili Con Carnage

Chili Con Carnage – gra komputerowa stworzone na platformę PlayStation Portable przez Deadline Games i wydana w 2007 przez Eidos. Jest to skrócona wersja gry "Total Overdose" - nie ma w niej misji pobocznych oraz swobodnego poruszania się po mieście.

</doc>
<doc id="932915" url="https://pl.wikipedia.org/wiki?curid=932915" title="Jerzy Potz">
Jerzy Potz

Jerzy Andrzej Potz (ur. 1 lutego 1953 w Łodzi, zm. 27 stycznia 2000 we Frankfurcie nad Menem) – polski hokeista, reprezentant Polski, czterokrotny olimpijczyk.
Wychowanek ŁKS Łódź, w którym grał do 1982. Następnie wyjechał do Niemiec, gdzie reprezentował barwy Eintrachtu Frankfurt (1986-1988) i EC Bad Nauheim (do 1990).
Był jednym z czołowych obrońców w historii polskiego hokeja na lodzie. Rozegrał 198 spotkań w reprezentacji Polski w latach 1972-1989, co jest drugim wynikiem w historii po Henryku Gruthu (z którym przez pewien czas grał w parze). Uczestniczył w igrzyskach olimpijskich w Sapporo (1972) (6. miejsce), Innsbrucku (1976) (6. miejsce), Lake Placid (1980) (7.-8.- miejsce) i Calgary (1988) (10. miejsce). Jedenaście razy wystąpił w mistrzostwach świata, w tym sześć razy w grupie A.
Po zakończeniu kariery zawodniczej trenował niemieckie kluby hokejowe: EC Kassel i Frankfurter ESC, zaś w sezonie 1997/1998 ligi DEL był asystentem trenera Petera Obresy klubu Frankfurt Lions.
Zmarł na raka. Został pochowany na cmentarzu przy ul. Ogrodowej w Łodzi.
Życie prywatne.
Był żonaty z Wiesławą Stańczykowską, para miała córkę Patrycję.
Upamiętnienie.
Z inicjatywy łódzkich dziennikarzy w 2008 jego imieniem i nazwiskiem nazwano łódzką ulicę, która nieopodal hali hokejowej łączy ulice Wólczańską i Stefanowskiego.
Od 2013 roku jest rozgrywany międzynarodowy Memoriał Jerzego Potza.

</doc>
<doc id="932918" url="https://pl.wikipedia.org/wiki?curid=932918" title="Marija Serifović">
Marija Serifović



</doc>
<doc id="932919" url="https://pl.wikipedia.org/wiki?curid=932919" title="Marija Šerifovic">
Marija Šerifovic



</doc>
<doc id="932924" url="https://pl.wikipedia.org/wiki?curid=932924" title="Marija Serifovic">
Marija Serifovic



</doc>
<doc id="932925" url="https://pl.wikipedia.org/wiki?curid=932925" title="Pieczone gołąbki">
Pieczone gołąbki

Pieczone gołąbki – polski film fabularny zrealizowany w 1966 roku przez Tadeusza Chmielewskiego. Komedia z czasów "naszej małej stabilizacji".
Obsada.
i inni
Fabuła.
Komedia satyryczno-sytuacyjna, w której wyśmiani zostają cwaniacy i kombinatorzy. Leopold Górski (Krzysztof Litwin), młody poeta, piosenkarz dojeżdża do pracy spod Warszawy, gdzie wynajmuje pokój w domku usytuowanym tuż przy torach kolejowych. Przejeżdżające pociągi straszliwie trzęsą wątłą chatką, doprowadzając poetę do rozstroju nerwowego. Leopold marzy o własnym mieszkaniu. Jest zatrudniony w warszawskiej stacji pomp „Gruba Kaśka”, umila radosnym śpiewem życie i pracę kolegom. Otrzymuje też specjalne zadanie: uzdrowić sytuację w brygadzie majstra Wierzchowskiego, w której panują nieróbstwo, łapówkarstwo i inne plagi. Brygada przekształca się we wzorcową, a Leopold otrzymuje upragnione mieszkanie, ponadto jego miłość do uroczej Kasi zostaje odwzajemniona.

</doc>
<doc id="932926" url="https://pl.wikipedia.org/wiki?curid=932926" title="Macropodus erythropterus">
Macropodus erythropterus

Macropodus erythropterus – endemiczny gatunek słodkowodnej ryby z rodziny guramiowatych, opisany w 2002 roku. Bywa hodowany w akwariach.
Zasięg występowania.
Zamieszkuje małe górskie strumienie Wietnamu, przebywając wśród zanurzonych w wodzie korzeni.
Opis.
Ciało silnie bocznie ścieśnione, jasnobrązowe, pokryte dużą łuską. Grzbiet o zabarwieniu lekko czerwonawym. Płetwy nieparzyste połyskują niebieskimi lub zielonkawymi plamami. Płetwy brzuszne ostro zakończone, czerwone – z wyjątkiem nasady.
Samce dorastają do 6–6,5 cm długości.

</doc>
<doc id="932927" url="https://pl.wikipedia.org/wiki?curid=932927" title="Bazylika archikatedralna Wniebowzięcia Najświętszej Maryi Panny i św. Andrzeja we Fromborku">
Bazylika archikatedralna Wniebowzięcia Najświętszej Maryi Panny i św. Andrzeja we Fromborku

Bazylika archikatedralna Wniebowzięcia Najświętszej Maryi Panny i św. Andrzeja we Fromborku – gotycki kościół we Fromborku przy ul. Katedralnej 8, zbudowany w latach 1329–1388 jako trójnawowa bezwieżowa hala z wydłużonym prosto zamkniętym prezbiterium. Powstała na ufortyfikowanym wzgórzu (obecnie Wzgórze Katedralne), w miejscu dawnej drewnianej świątyni, pełniącej wcześniej rolę katedry. Miejsce pochówku Mikołaja Kopernika (1543).
16 września 1994 obiekt został wpisany na listę pomników historii. Bazylika udostępniana jest zwiedzającym przez Muzeum Pomnika Historii Frombork Zespół Katedralny. Odbywają się w niej kolejne edycje Międzynarodowego Festiwalu Muzyki Organowej we Fromborku. W sąsiedztwie znajduje się dawna rezydencja biskupia oraz kanonie.
Historia.
Pierwsza drewniana katedra wybudowana została w 1288. Posiadała tytuł "Ecclesia Warmiensis", czyli była głównym kościołem diecezjalnym. Obecna trójnawowa bezwieżowa hala z wydłużonym prosto zamkniętym prezbiterium została zbudowana w latach 1329–1388, ma długość 90 m i wysokość 16,5 m. Pod koniec XVI w. dobudowano strzelistą renesansową sygnaturkę, a w 1638 umieszczono zegar kościelny. Do południowej elewacji katedry dobudowano dwie kaplice: gotycką kaplicę św. Jerzego na przełomie XV i XVI w. oraz w 1735 roku kaplicę Zbawiciela, zwaną również kaplicą świętych relikwii. W latach 1887–1891 przeprowadzono gruntowną renowację wnętrza katedry, które uzyskało obecny wygląd. Powstała wówczas polichromia, której autorem był Justus Bornowski z Elbląga. W prezbiterium pozostawiono fragmenty późnogotyckiego malowidła przedstawiającego ojców kościoła oraz herb biskupa Mikołaja Tungena.
Wyposażenie wnętrza.
Organy.
Stare organy wywiezione zostały przez Szwedów w czasie wojny polsko-szwedzkiej. Kapituła warmińska 29 lutego 1683 zawarła umowę z organomistrzem Danielem Nitrowskim z Gdańska, na wykonanie nowych organów. Kontrakt został zrealizowany w 1684, a w 1685 zyskały one barokową dekorację malarską wykonaną przez Jerzego Pipera z Lidzbarka Warmińskiego
W roku 1934, po licznych przebudowach organów Nitrowskiego, zdecydowano o remoncie instrumentu. Organmistrz E. Kemper zdecydował się jednak na budowę nowych organów o trakturze elektropneumatycznej z wiatrownicami systemu woreczkowo–wentylowego. Piękny barokowy prospekt postanowiono zachować. Organy Kempera okazały się rozmiarami znacznie większe od instrumentu Nitrowskiego: posiadały 43 głosy rozmieszczone także poza szafą organową. Stół gry połączono elektrycznie z organami i umieszczono go na posadzce katedry. W tym czasie Kemper wybudował również 13-głosowe organy chórowe, również połączone elektrycznie ze stołem gry, wspólnym dla obu instrumentów. Podczas II wojny światowej organy zostały zniszczone. W 1946 opiekę nad katedrą fromborską przejęli księża Salezjanie. W 1960 ks. Józef Sianko, salezjanin metodą gospodarczą doprowadził oba instrumenty katedralne do stanu używalności. Pod koniec lat 70. XX w. pod nadzorem i według projektu prof. Jana Jargonia z Krakowa firma Kamińskich z Warszawy dokonała przeszeregowania dyspozycji, niektóre głosy wymieniono na inne, wykonane z wartościowszych materiałów. W tym czasie firma Kamińskich dobudowała do organów głównych dodatkową sekcję Brustwerku o 7 głosach, sterowaną IV manuałem oraz dzwony rurowe sterowane III manuałem, a organy chórowe zostały powiększone z 13 do 16 głosów. W ten sposób osiągnięto 66 głosową dyspozycję głosową.
Z okazji świąt Bożego Narodzenia 2013 organy otrzymały odnowioną klawiaturę pedałową oraz nową ławkę z możliwością regulacji wysokości siedzenia. Prace wykonała firma Cynar z Wrocławia.
Filatelistyka.
Poczta Polska wyemitowała 1 czerwca 1971 znaczek pocztowy przedstawiający katedrę fromborską o nominale 4 zł, w serii "Na szlaku Kopernika". Druk w technice offsetowej na papierze kredowym. Autorem projektu znaczka był Andrzej Heidrich. Znaczek pozostawał w obiegu do 31 grudnia 1994.

</doc>
<doc id="932931" url="https://pl.wikipedia.org/wiki?curid=932931" title="Olsen Brothers">
Olsen Brothers

Olsen Brothers – duński duet pop-rockowy założony w 1972 przez braci Jørgena (ur. 15 marca 1950) i Nielsa (ur. 13 kwietnia 1954) Olsenów. Zwycięzcy 45. Konkursu Piosenki Eurowizji z utworem „Fly on the Wings of Love” (2000).
Historia zespołu.
Swój pierwszy zespół bracia założyli w 1965, nosił on nazwę The Kids. Począwszy od 1971 występowali na deskach kopenhaskiego teatru Cirkusbygningen w duńskiej wersji musicalu "Hair", odbyli również trasę koncertową po krajach skandynawskich.
W 1972, już pod nazwą The Olsen Brothers, wydali swój pierwszy album studyjny, zatytułowany "Olsen". Pochodząca z niej piosenka „Angelina” stała się przebojem na duńskim rynku muzycznym, dochodząc do pierwszego miejsca tamtejszej listy przebojów. Sam album został wyprzedany w ponad 100 tys. nakładzie. Kolejne albumy przyniosły kolejne przeboje, takie jak: „Julie” (1977), „San Francisco” (1978), „Dans Dans Dans” (1979), „Marie, Marie” (1982) oraz „Neon Madonna” (1985).
W 2000 z piosenką „Fly on the Wings of Love” wygrali w finale 45. Konkursu Piosenki Eurowizji, zdobywszy łącznie 195 punktów. Singel z konkursowym utworem okazał się ogromnym sukcesem komercyjnym w Danii, pierwszego dnia sprzedaży zakupiło go 100 tys. mieszkańców kraju. W 2001 wystąpili gościnnie w trakcie maltańskich eliminacji eurowizyjnych oraz w finale 46. Konkursu Piosenki Eurowizji rozgrywanego w Kopenhadze, kiedy to zaprezentowali m.in. singiel „Walk Right Back”.
W 2005 z piosenką „Little Yellow Radio” zgłosili się do krajowych eliminacji eurowizyjnych do 50. Konkursu Piosenki Eurowizji. W finale selekcji zajęli drugie miejsce. W lutym uświetnili występem szwedzkie eliminacje "Melodifestivalen", a w październiku wystąpili z piosenką „Fly on the Wings of Love” podczas koncertu "". W trakcie jubileuszowego koncertu utwór zajął szóste miejsce w plebiscycie na największy eurowizyjny przebój. 17 października wydali album pt. "Celebration", który nagrali z okazji 40-lecia współpracy.
31 marca 2015 wystąpili jako jeden z gości muzycznych podczas specjalnego koncertu jubileuszowego "Eurovision Song Contest’s Greatest Hits" przygotowanego przez brytyjską telewizję BBC z okazji 60-lecia istnienia Konkursu Piosenki Eurowizji. W trakcie widowiska zaprezentowali utwór „Fly on the Wings of Love”.

</doc>
<doc id="932932" url="https://pl.wikipedia.org/wiki?curid=932932" title="Hanzeatycka Nagroda Goethego">
Hanzeatycka Nagroda Goethego

Hanzeatycka Nagroda Goethego (niem. "Hansischer Goethe-Preis") – była niemiecka nagroda przyznawana za osiągnięcia z dziedziny literatury oraz inne osiągnięcia artystyczne. Przyznawana była co rok od 1950 do 1959, a następnie co 2 lata do 2005.

</doc>
<doc id="932933" url="https://pl.wikipedia.org/wiki?curid=932933" title="Luigi Bertolini">
Luigi Bertolini

Luigi Bertolini (ur. 13 września 1904 w Busalla, zm. 11 lutego 1977) – włoski piłkarz, pomocnik, reprezentant kraju, potem trener.
W swojej karierze zawodniczej reprezentował barwy klubów: Savona, Alessandria i Juventus F.C. W barwach zespołu z Turynu rozegrał 135 spotkań i strzelił 5 bramek. Odegrał ważną rolę w zwycięstwach turyńczyków w Serie A.
W reprezentacji Włoch zadebiutował w 1929 i do 1935 rozegrał 26 spotkań. Wziął udział w mistrzostwach świata 1934, wygrywając z zespołem turniej.
Po zakończeniu kariery został szkoleniowcem. Trenował m.in. Juventus.

</doc>
<doc id="932936" url="https://pl.wikipedia.org/wiki?curid=932936" title="Zezowate szczęście">
Zezowate szczęście

Zezowate szczęście – polska czarno-biała komedia filmowa (komediodramat) z 1960 w reżyserii Andrzeja Munka, nakręcona na podstawie scenariusza Jerzego Stefana Stawińskiego.
Bohaterem "Zezowatego szczęścia" jest Jan Piszczyk (Bogumił Kobiela), konformista próbujący osiągnąć akceptację społeczeństwa w burzliwych realiach ćwierćwiecza historii Polski, od rządów sanacji po czasy stalinizmu.
Dzieło Munka i Stawińskiego, gdy ukazało się na ekranach kin, wywołało poruszenie wśród krytyków. Z jednej strony reżyser i scenarzysta byli atakowani za ośmieszanie historii Polski, z drugiej zaś – recenzenci dostrzegali w "Zezowatym szczęściu" uniwersalną przypowieść o konieczności zachowania własnej podmiotowości. Mnożyły się interpretacje wskazujące na inspirację Munka – między innymi – stylem filmowym Charliego Chaplina oraz groteską Witolda Gombrowicza.
Fabuła.
Głównym bohaterem "Zezowatego szczęścia" jest Jan Piszczyk. Zwierza się on ze swoich dawnych perypetii naczelnikowi więzienia, do którego trafił i którego nie chce opuścić. Wspomnienia Piszczyka układają się w szereg epizodów.
Pierwszy epizod ukazuje dzieciństwo Piszczyka, spędzone pod opieką surowego ojca parającego się krawiectwem. Poniżany przez ojca Jan próbuje dowieść swojej wartości, gdy zaczyna uczęszczać do szkoły. Wtedy też po raz pierwszy awansuje na drabinie społecznej – staje się trębaczem w drużynie harcerskiej. Również wtedy przeżywa pierwszą życiową porażkę, kompromitując się podczas parady.
W kolejnym epizodzie swojego życia Piszczyk staje się studentem zakompleksionym z powodu wydatnego nosa. Zapisując się do studenckiej organizacji prorządowej, zyskuje szansę na udzielanie korepetycji, a więc również zdobywa zarobki umożliwiające kontynuację nauki. Jako korepetytor zatrudnia się u pani majorowej, nauczając jej córkę Jolę. Jednakże pewnej nocy, zagubiwszy się w tłumie demonstrantów – z jednej strony zwolenników sanacji, z drugiej zaś antysemickich nacjonalistów – zaczyna wykrzykiwać sprzeczne hasła. Gdy udziela w ferworze demonstracji wsparcia starej Żydówce, zostaje wzięty za Żyda i poturbowany, jednocześnie tracąc szansę na kolejne korepetycje.
Nie mogąc dalej studiować, Piszczyk próbuje tym razem zaistnieć jako wojskowy. Otrzymuje kartę powołania do szkoły podchorążych w Zegrzu – z datą stawienia się 30 września 1939 roku. Nie zważając na niebezpieczeństwo ze strony okupanta, dociera do Zegrza, gdzie w opustoszałych koszarach znajduje mundur podchorążego i zakłada go. Wtedy też zostaje pojmany przez Niemców i trafia do jenieckiego obozu. Wciąż próbuje jednak odnaleźć się w nowo przybranej roli, konfabulując na temat rzekomych własnych osiągnięć na polu bitwy. Gdy jego kłamstwo zostaje zdemaskowane, Piszczyk po raz kolejny przechodzi życiową kompromitację.
Zhańbiony Piszczyk zatrudnia się do pracy w fabryce amunicji, jednakże zostaje szybko zwolniony ze względu na zły stan zdrowia. Trafia pod opiekę dawnego kolegi, Jelonka, któremu niegdyś zazdrościł ostróg oficerskich. Jelonek prowadzi handel na czarnym rynku, wciągając Piszczyka w nielegalny proceder. Jan nie bardzo jednak odnajduje się w roli spekulanta, toteż przywdziewa on kolejną maskę – staje się konspiratorem w warszawskim ruchu oporu. Wnet zostaje zdemaskowany przez kolegę z jenieckiego obozu i ratuje się ucieczką.
Po wojnie Piszczyk zdobywa kolejny zawód. W Krakowie zrządzeniem losu zdobywa pracę w administracji, gorliwie wypełniając obowiązki urzędnika. Pnąc się po szczeblach biurokratycznej machiny kosztem swoich kolegów, za sprawą ich prowokacji zostaje aresztowany przez Urząd Bezpieczeństwa i wtrącony do więzienia.
Tutaj kończą się wspomnienia Piszczyka, który po kilku latach na mocy amnestii popaździernikowej zostaje zwolniony z więzienia. Jan jednak gwałtownie się wzbrania przed wyjściem na wolność i zostaje ostatecznie wyrzucony z zakładu karnego siłą.
Produkcja.
Scenariusz.
Nakręciwszy dziejącą się podczas powstania warszawskiego "Eroikę", Andrzej Munk zamierzał odejść od „ciężkich tematów” przezeń podejmowanych. Tym razem miał zamiar wyreżyserować film współczesny, „wesoły i rozrywkowy”. Napisanie scenariusza do nowego filmu Munk zlecił Jerzemu Stefanowi Stawińskiemu, który napisał niewielką książkę "Sześć wcieleń Jana Piszczyka", przeznaczoną właśnie do adaptacji filmowej. Dzieło to było oparte na epizodach z biografii scenarzysty – od przedwojennego harcerstwa po powojenne biuro pisania podań. Zgodnie z zamówieniem Munka Stawiński podporządkował jednak te epizody postaci bohatera-narratora, któremu nadał nazwę Piszczyk, odnalezioną w słowniku. W powieści Stawińskiego, przyjmującym formę epistolarną, Piszczyk zwierza się anonimowemu Profesorowi. Tymczasem w scenariuszu przygotowanym dla Munka Jan opowiada o swoich przeżyciach strażnikowi więziennemu.
Rozciągająca się do ćwierćwiecza akcja przyszłego filmu nie do końca odpowiadała Munkowi, ponieważ wiązała się z ryzykiem podjęcia takich delikatnych tematów, jak epoka stalinizmu. Reżyser jednak podjął się zadania adaptacji, przeznaczoną dla Kazimierza Rudzkiego rolę Piszczyka powierzając Bogumiłowi Kobieli. Munk również dokonał pewnych zmian w scenariuszu, zastępując jego oryginalny tytuł własnym – "Zezowate szczęście". Również on sam zadecydował, że poszczególne epizody z życia bohatera będą zainscenizowane w formie przypominającej różne konwencje filmu komediowego.
13 lutego 1959 roku projekt "Zezowatego szczęścia" został złożony Komisji Ocen Scenariuszy. Aleksander Ścibor-Rylski w swojej recenzji przedstawił bardzo pozytywną ocenę planowanego projektu, natomiast Aleksander Ford i Krzysztof Teodor Toeplitz mieli wątpliwości co do otwartej konstrukcji dzieła, zarzucając Munkowi i Stawińskiemu niedoprecyzowany portret Piszczyka. Toeplitz twierdził: „Jeżeli [Piszczyk] to jest pechowiec i prostak, to to jest film o polskim losie, ale jeżeli to jest koniunkturalista, to sytuacja się zmienia i zakończenie powinno mieć inne wymiary”. Wysłuchawszy opinii innych członków Komisji, wiceminister kultury i sztuki Tadeusz Zaorski uznał jednak scenariusz za obiecujący i zezwolił na skierowanie filmu do produkcji.
Zdjęcia.
Zdjęcia do filmu rozpoczęły się 21 kwietnia 1959 roku. Jako plenery do "Zezowatego szczęścia" wybrano między innymi Warszawę (ulicę Chmielną, dworce Warszawa Wschodnia i Zachodnia, dziedziniec Uniwersytetu Warszawskiego), Kraków (Planty, ulicę Franciszkańską, Nową Hutę), Łódź (ulicę Moniuszki) i Sieradz (więzienie). Celę więzienną natomiast wybudowano w wynajętej hali w Młocinach. Część scen zrealizowano z ogromną liczbą statystów, na przykład podczas manifestacji, łapanki na dworcu oraz nocnych scen ucieczki we wrześniu 1939 roku; na potrzeby tych ostatnich scen uformowano półkilometrową kolumnę wojska. W "Zezowatym szczęściu" wystąpili między innymi Maria Ciesielska jako Basia, Barbara Kwiatkowska jako Jola, Krystyna Karkowska w roli mamy Joli, Henryk Bąk odtwarzający rolę dyrektora, Wojciech Siemion jako Kacperski, a Jan Tadeusz Stanisławski wcielił się w rolę zastępowego. Małego Jana Piszczyka zagrał Wojciech Lityński, a rolę dyrektora więzienia otrzymał Kazimierz Opaliński, który grał wcześniej główną rolę w "Człowieku na torze".
Zdjęcia do filmu zrealizowało dwóch operatorów: Jerzy Lipman i Krzysztof Winiewicz, przy czym ten ostatni relacjonował, że atmosfera wokół projektu była beztroska. Reżyser jednak żałował, że nakręcony materiał rozminął się z początkowym celem, jaki Munk sobie postawił. Mimo to bronił swojego projektu. W rozmowie ze Stanisławem Janickim twierdził, że "Zezowate szczęście" „było przede wszystkim manifestacją postawy racjonalistycznej, trochę nawet sceptycznej” i służyło potwierdzeniu tezy, iż widz powinien „nie przyjmować bezkrytycznie sądów, które mają chwilowe poparcie większości, bądź które są dobrze widziane”.
Pod koniec 1959 roku ukończone zostały zdjęcia do "Zezowatego szczęścia", jednakże kolaudacja była odkładana w czasie. Problemem był ostatni epizod pierwotnej wersji filmu, w którym napis przyczyniający się do upadku Piszczyka: „Ząb, zupa, dąb...”, mający dlań charakter antypaństwowy, był umieszczony na drzwiach toalety. W tejże wersji filmu aresztowanie Piszczyka miało więc polityczne uzasadnienie. Dopiero w ostatecznej wersji filmu załączono scenę szaleństwa Piszczyka, w której za sprawą prowokacji kolegów z pracy odbierał on karabin strażnikowi; feralny napis natomiast pojawił się na gazetce ściennej. Oryginalne zakończenie filmu znajduje się w archiwach Filmoteki Narodowej, ale nie zostało nigdy uwzględnione w późniejszych reedycjach "Zezowatego szczęścia".
Odbiór.
Premiera "Zezowatego szczęścia" odbyła się 4 kwietnia 1960 roku, a utwór Munka stał się w Polsce jednym z najgoręcej dyskutowanych filmów tego roku. Film początkowo podzielił krytyków. Andrzej Kijowski oburzał się, iż reżyser przedstawił w filmie postać „bohatera naszej tragicznej historii, a zarazem łajdaka ośmieszającego tę historię”. Z drugiej zaś strony Stefan Morawski chwalił dzieło Munka i Stawińskiego za racjonalistyczny wywód, który opiera się na trafnym doborze środków formalnych. Z kolei Krzysztof Teodor Toeplitz, broniąc film przed atakiem ze strony Kijowskiego, dostrzegł w "Zezowatym szczęściu" kontynuację szkoły polskiej. Zdaniem Toeplitza Piszczyk reprezentuje postać komiczną, „amatora patetycznych gestów, który nie potrafi stanąć na wysokości swoich czasów”. Z drugiej zaś strony Aleksander Jackiewicz odczytał w filmie Munka pogłębienie poetyki „komedii typu chaplinowskiego”.
Główny ciężar krytyki spoczywał na rzekomej niekonsekwencji, jaką posługiwał się Munk w traktowaniu bohatera. Zdaniem krytyków takich jak Jerzy Płażewski przemieszanie elementów tragicznych i komicznych dawało „efekt pewnej dysharmonii, jakby Chaplina przeplatano Clairem, a Tatiego – Caprą”. Dopiero po latach tę dysharmonię zaczęto postrzegać jako zaletę. Ewelina Nurczyńska-Fidelska w studium poświęconym reżyserowi zwróciła uwagę, że głównym źródłem inspiracji dla twórców mógł być Witold Gombrowicz, a kreacja Bogumiła Kobieli nadaje Piszczykowi zarówno cechy bezmyślnej, konformistycznej marionetki, jak i prawdziwego człowieka. Według Nurczyńskiej-Fidelskiej postać grana przez Kobielę chce być porządnym obywatelem, toteż dostosowuje się do każdej przemiany politycznej, lecz „pozbawiony własnych przekonań gubi się w zawiłościach gry”. Maryla Hopfinger w swym artykule poświęconym "Zezowatemu szczęściu" również podkreśliła związek filmu z groteską. Zdaniem Hopfinger, Munk i Stawiński ukazali postępujący wraz z przemianami cywilizacyjnymi proces przystosowywania się społeczeństwa polskiego do burzliwych wydarzeń z półwiecza dziejów Polski, także w skrajnej konformistycznej odmianie, którą reprezentował Piszczyk.
Alicja Helman zauważyła pewną prawidłowość, jaka cechuje Piszczyka. W sytuacjach totalitarnych, w których zagrożona jest jego podmiotowość, staje się on konformistą. Natomiast wtedy, kiedy na tę podmiotowość mu się pozwala, jest on w stanie zachować się jak porządny obywatel. Przykładowo, nie współpracuje on z niemieckim okupantem, lecz wiąże się z ruchem oporu. Tadeusz Lubelski dopowiadał, że Piszczyk może liczyć na sympatię widza z tego powodu, iż jego konformizm jest motywowany chęcią umocnienia więzi ze wspólnotą, w której przebywa. Jan F. Lewandowski dostrzegł tematyczne podobieństwo pomiędzy "Zezowatym szczęściem" a "Zeligiem" (1983) w reżyserii Woody’ego Allena. Zdaniem czeskiego krytyka Pavla Branki "Zezowate szczęście" jest „ostatnim filmem szkoły polskiej” dlatego, że:
nie mieści się w ramach wyrazistego, jasno sprecyzowanego profilu szkoły polskiej z jej orientacją na demityzację narodowej historii, której towarzyszy silne romantyczne współbrzmienie na poziomie filozoficznym i orientacja na kreację na poziomie konstrukcji. Munk jawi się raczej jako intelektualny, racjonalistyczny krytyk, tematycznie związany mniej z przeszłością niż z dniem dzisiejszym narodu polskiego, stylistycznie łączący tendencje dokumentalne z linią werystyczną włoskiego neorealizmu.
"Zezowate szczęście" zostało uhonorowane dyplomem na Międzynarodowym Festiwalu Filmowym w Edynburgu, a także Syrenką Warszawską (nagrodą Klubu Krytyki Filmowej Stowarzyszenia Dziennikarzy Polskich) dla najlepszego filmu fabularnego.
Nawiązania.
W 1987 Andrzej Kotkowski nakręcił kontynuację losów Piszczyka zatytułowaną "Obywatel Piszczyk". W głównej roli wystąpił Jerzy Stuhr. Natomiast w 2013 premierę w poznańskim Teatrze Polskim miał spektakl teatralny Piotra Ratajczaka pod tytułem "Piszczyk", do którego tekst napisali Jan Czapliński i Piotr Rowicki. W rolę Piszczyka wcielił się Łukasz Chrzuszcz.

</doc>
<doc id="932940" url="https://pl.wikipedia.org/wiki?curid=932940" title="Kwas abietynowy">
Kwas abietynowy

Kwas abietynowy (łac. "abies" ~etis = "jodła") – organiczny związek chemiczny należący do grupy kwasów żywicznych występujący naturalnie w żywicach drzew sosnowych (głównie jodły) lub otrzymywany z kalafonii.
Zastosowanie.
Jest stabilizatorem oraz środkiem usztywniającym stosowanym do produkcji kosmetyków (np. mydeł oraz niektórych środków do mycia twarzy), a także do produkcji winylu, lakierów i plastiku.
Działanie niepożądane.
Kwas abietynowy może wywoływać reakcje alergiczne, a w przypadku zetknięcia także podrażnienia skóry i błon śluzowych. Jest szczególnie niebezpieczny i szkodliwy dla organizmów wodnych.

</doc>
<doc id="932941" url="https://pl.wikipedia.org/wiki?curid=932941" title="Sancho I (król Portugalii)">
Sancho I (król Portugalii)



</doc>
<doc id="932944" url="https://pl.wikipedia.org/wiki?curid=932944" title="Alfons II (król Portugalii)">
Alfons II (król Portugalii)



</doc>
<doc id="932945" url="https://pl.wikipedia.org/wiki?curid=932945" title="Epigeneza (geologia)">
Epigeneza (geologia)

Epigeneza (gr. "epí" ‘na’, ‘do’; "génesis" ‘narodzenie’, ‘pochodzenie’) – ogólna nazwa przemian wtórnych zachodzących w skałach już skonsolidowanych (utwardzonych), zlityfikowanych, w przypadku gdy te znalazły się w warunkach odmiennych od warunków ich powstania. W przypadku skały osadowej, epigeneza obejmuje zmiany zachodzące w zestalonej już skale, w warunkach niskich temperatur i ciśnień (niekiedy poprzedzające jej wietrzenie lub dalsze przeobrażenie wskutek działania wielkich ciśnień i wysokiej temperatury w późniejszym metamorfizmie itd.). Natomiast w przypadku skał metamorficznych lub magmowych, epigeneza obejmuje procesy zachodzące w uformowanej już skale, po złagodzeniu warunków ciśnienia i temperatury (np. bliżej powierzchni Ziemi).
Do epigenezy zalicza się między innymi starzenie koloidów, wzrost konkrecji, cementację, przemiany metasomatyczne w minerałach, wypłukiwanie części składników, wypełnianie pustek i okruszcowanie w wyniku wytrącania z krążących roztworów.
Składniki lub procesy epigenetyczne to inaczej wtórne, młodsze niż skała w której są zawarte lub w której zachodzą.

</doc>
<doc id="932949" url="https://pl.wikipedia.org/wiki?curid=932949" title="Mark Kelly (klawiszowiec)">
Mark Kelly (klawiszowiec)

Mark Colbert Kelly (ur. 9 kwietnia 1961 w Dublinie, Irlandia) – irlandzki muzyk, klawiszowiec zespołu Marillion.
Dołączył do zespołu w 1981 roku, zastępując poprzedniego klawiszowca Briana Jellimana i jest jego członkiem do dnia dzisiejszego. Przed Marillionem grał w progresywnym zespole "Chemical Alice", z którym wydał EP "Curioser and Curioser" w 1981. Kelly grał na wszystkich albumach Marillion.
Pojawił się także na albumie Johna Wesleya "Under the Red and White Sky" w roku 1994 i na albumie Jump "Myth of Indepedence" w 1995 jako producent i klawiszowiec. Wystąpił też z Travis na Isle of Wight Festival (10-12 czerwca 2005) i na Live8 w Edynburgu (6 czerwca 2005).
Rodzina.
Ojciec – Michael Kelly – rodowity Irlandczyk był mechanikiem na kolei.
Matka – Patrycja Kelly – z pochodzenia Angielka pracowała jako gospodyni domowa.
Mark pierwsze siedem lat spędził w biednej dzielnicy Crumlin, którą dobrze poznał podczas częstych wagarów.

</doc>
<doc id="932950" url="https://pl.wikipedia.org/wiki?curid=932950" title="Piotr I (król Portugalii)">
Piotr I (król Portugalii)



</doc>
<doc id="932953" url="https://pl.wikipedia.org/wiki?curid=932953" title="Alfons V (król Portugalii)">
Alfons V (król Portugalii)



</doc>
<doc id="932955" url="https://pl.wikipedia.org/wiki?curid=932955" title="Just Blaze">
Just Blaze

Just Blaze, właściwie Justin Smith (ur. 8 stycznia 1978 w Paterson, New Jersey) – amerykański producent hip-hopowy.
Just Blaze wyprodukował utwory dla takich artystów jak: Beastie Boys, The Diplomats, Jay-Z, Daniel Dumile, Kanye West, Busta Rhymes, Mac Miller, Jadakiss, Memphis Bleek, Beanie Sigel, Game, DMX, T.I., Fat Joe, Ghostface Killah, Fabolous, Joe Budden. Wyprodukował również ścieżki dźwiękowe do takich gier, jak NBA Street Vol. 2, Tiger Woods PGA Tour 2004 i .

</doc>
<doc id="932956" url="https://pl.wikipedia.org/wiki?curid=932956" title="Konkatedra Wniebowzięcia Najświętszej Marii Panny i św. Andrzeja we Fromborku">
Konkatedra Wniebowzięcia Najświętszej Marii Panny i św. Andrzeja we Fromborku



</doc>
<doc id="932963" url="https://pl.wikipedia.org/wiki?curid=932963" title="Synagoga chasydów z Mszczonowa w Piotrkowie Trybunalskim">
Synagoga chasydów z Mszczonowa w Piotrkowie Trybunalskim

Synagoga chasydów z Mszczonowa w Piotrkowie Trybunalskim – synagoga znajdująca się w Piotrkowie Trybunalskim na rogu ulic Starowarszawskiej i Farnej.
Synagoga została założona w XIX bądź na początku XX wieku przez chasydów z Mszczonowa, zwolenników cadyków z dynastii Kaliszów. Podczas II wojny światowej hitlerowcy zdewastowali synagogę. Obecnie pomieszczenie po niej jest wykorzystywane do innych celów.

</doc>
<doc id="932967" url="https://pl.wikipedia.org/wiki?curid=932967" title="Michael Leopold Willman">
Michael Leopold Willman



</doc>
<doc id="932970" url="https://pl.wikipedia.org/wiki?curid=932970" title="Wybory parlamentarne w Islandii w 2007 roku">
Wybory parlamentarne w Islandii w 2007 roku

Wybory parlamentarne w Islandii odbyły się 12 maja 2007. Islandczycy wybierali 63 członków islandzkiego parlamentu Alþingi w 6 okręgach wyborczych. Po raz pierwszy obowiązywał w nich 5-procentowy próg wyborczy. W wyborach uczestniczyły komitety wyborcze 6 islandzkich partii politycznych. Były to dwie partie dotychczasowej koalicji rządowej Partia Niepodległości i Partia Postępu, trzy partie opozycji parlamentarnej - socjaldemokratyczny Sojusz, Ruch Zieloni-Lewica i Partia Liberalna, oraz nowo założona partia ekologiczna Ruch Islandzki - Żywa Ziemia. 
Frekwencja podczas wyborów wyniosła 83,6%. Swoich przedstawicieli do Alþingi wprowadziły wszystkie partie poza nową partią ekologiczną, która nie przekroczyła progu wyborczego. W wyborach najwięcej głosów zdobyła Partia Niepodległości, zwiększając liczbę mandatów o 3. Za to jej partner koalicyjny, Partia Postępu, straciła 5 miejsc. Tym samym koalicja rządząca zdobyła 32 mandaty, czyli miałaby jedynie jeden głos przewagi w parlamencie. Partia Niepodległości zdecydowała się zakończyć 12-letnią koalicję z Partią Postępu i utworzyć nowy rząd z największą partią opozycyjną - Sojuszem.
Najwięcej nowych miejsc w parlamencie zdobył Ruch Zieloni-Lewica. 
Z list Partii Niepodległości w okręgu Reykjavík Północ startowała mieszkająca od kilkunastu lat na wyspie Polka Grażyna Okuniewska. Nie udało jej się jednak zdobyć miejsca w parlamencie.

</doc>
<doc id="932973" url="https://pl.wikipedia.org/wiki?curid=932973" title="Jan IV (król Portugalii)">
Jan IV (król Portugalii)



</doc>
<doc id="932974" url="https://pl.wikipedia.org/wiki?curid=932974" title="Reprezentacja Korei Północnej w hokeju na lodzie mężczyzn">
Reprezentacja Korei Północnej w hokeju na lodzie mężczyzn

Reprezentacja Korei Północnej w hokeju na lodzie mężczyzn – kadra Korei Północnej mężczyzn w hokeju na lodzie.
Korea Północna startuje na mistrzostwach świata od roku 1974, jednak regularnie do rozgrywek przystępuje od roku 2002. Obecnie występuje w II dywizji grupy B i zajmuje 40. miejsce w rankingu IIHF. Na ostatnich zimowych igrzyskach azjatyckich w 2007 roku zajęli 6. miejsce. Wśród zespołów azjatyckich również nie należy do potentatów. W rozgrywanym na zimowych igrzyskach azjatyckich turnieju hokejowym najwyżej byli na czwartym miejscu w latach 1986 i 1990.

</doc>
<doc id="932976" url="https://pl.wikipedia.org/wiki?curid=932976" title="Amen (zespół muzyczny)">
Amen (zespół muzyczny)

Amen – amerykańska grupa wykonująca szeroko pojętą muzykę rockową. Powstała w 1994 roku w Los Angeles z inicjatywy Caseya Chaosa.

</doc>
<doc id="932984" url="https://pl.wikipedia.org/wiki?curid=932984" title="Synagoga chasydów z Góry Kalwarii w Piotrkowie Trybunalskim">
Synagoga chasydów z Góry Kalwarii w Piotrkowie Trybunalskim

Synagoga chasydów z Góry Kalwarii w Piotrkowie Trybunalskim – synagoga znajdująca się w Piotrkowie Trybunalskim przy ulicy Zamurowej.
Synagoga została założona w XIX wieku przez chasydów z Góry Kalwarii, zwolenników cadyków z dynastii Alterów. Znajdowała się w kamienicy, na drugim piętrze, w prywatnym mieszkaniu Naftaliego Frankela. Obok sali modlitewnej znajdowały się również pomieszczenia do studiowania Tory, Talmudu i innych ksiąg.
Podczas II wojny światowej, hitlerowcy zdewastowali synagogę. Po zakończeniu wojny nie reaktywowana.

</doc>
<doc id="932985" url="https://pl.wikipedia.org/wiki?curid=932985" title="Koidu">
Koidu

Koidu ma kilka nazw miejsc:

</doc>
<doc id="932990" url="https://pl.wikipedia.org/wiki?curid=932990" title="Bazylika św. Stanisława Biskupa Męczennika w Lublinie">
Bazylika św. Stanisława Biskupa Męczennika w Lublinie

Bazylika pw. św. Stanisława Biskupa Męczennika, zwana także bazyliką Relikwii (Drzewa) Krzyża Świętego lub kościołem oo. Dominikanów – jedna z najstarszych świątyń Lublina, wraz z klasztorem jest jedną z najdłużej istniejących instytucji tego miasta (w 2003 roku obchodziła jubileusz 750 lat).
Od 21 czerwca 1967 r. kościół dominikanów posiada tytuł bazyliki mniejszej, nadany mu przez papieża Pawła VI.
Opis architektoniczny.
Fasada dwuwieżowa, z wysokim, późnorenesansowym szczytem schodkowym, z podziałami pionowymi i poziomymi oraz czterema parami sterczyn na krawędziach. Wieże dwukondygnacyjne, z podwójnymi pilastrami narożnymi, w strefie górnej z wysokim oknem zamkniętym łukiem pełnym, nakryte dachami czterospadowymi, z hełmami. Przed wejściem do kościoła kruchta, nieco przesunięta na północ od osi głównej kościoła (powodem zabudowa działek przed świątynią w XVIII wieku), zamknięta od góry szczytem z gierowanym naczółkiem krytym blachą miedzianą, z dwoma sterczynami po bokach. Dach korpusu nawowego dwuspadowy, z ozdobnym hełmem sygnaturki z blachy miedzianej, podobnie dwuspadowy dach przykrywający prezbiterium, o znacznie niższej kalenicy. W bryle zewnętrznej kościoła wyodrębniają się kaplice – zwłaszcza kaplica Tyszkiewiczów, na przedłużeniu prezbiterium, w części dolnej na planie prostokątnym, wyżej, poprzez ścięte narożniki, sześcioboczna, nakryta eliptyczną kopułą z hełmem. Od południa kwadratowa w podstawie kaplica Firlejów, nakryta kopułą; od północy wydłużona, dostawiona prostopadle do prezbiterium, zamknięta półkoliście kaplica MB Paryskiej, obok kopuła kaplicy Ossolińskich.
Kościół podłużny, trójnawowy, halowy, korpus nawowy trzyprzęsłowy, przylegają do niego trzy pary kaplic bocznych oraz wydzielone kaplice na przedłużeniu naw bocznych. Długie, trzyprzęsłowe prezbiterium z dwiema kaplicami od strony północnej oraz kaplicą na jego przedłużeniu. Nawy, prezbiterium i część kaplic kryte sklepieniem krzyżowym; w kaplicach Ossolińskich i Firlejów sklepienie w typie lubelskim. Całość wnętrza zachowuje czytelną strukturę gotyckiej, trzynawowej hali zakonnej, zbliżoną swoją formą i proporcjami m.in. do XIV-wiecznej katedry lwowskiej (łacińskiej).
W środkowej zakrystii znajduje się rzeźba "Chrystus Ukrzyżowany na palmowym drzewie". 
Historia.
Za datę pierwszej fundacji kościoła klasztornego przyjmuje się rok 1253, jednakże dominikanie mogli przybyć do Lublina z Krakowa już w latach 30. XIII wieku. Obecny kościół został zbudowany w XIV wieku, z fundacji Kazimierza Wielkiego w 1342 r. Do początków XVI wieku, gdy dodano drugą nawę boczną, był świątynią dwunawową, z wydłużonym, zakonnym prezbiterium. Obecny kształt otrzymał po przebudowie w końcu XVI wieku (po katastrofalnym pożarze w 1575 r.).
Wnętrze.
Świątynię otacza jedenaście kaplic, przesuwając się zgodnie z ruchem wskazówek zegara (począwszy od północno-zachodniego narożnika) są to kaplice:
Nawę główną otaczają cztery (z sześciu istniejących pierwotnie) ołtarze – kaplice przyfilarowe (wymienione w identycznej kolejności):
W większości kaplic znajdują się ołtarze z II. połowy XVIII wieku z dynamicznymi, złoconymi, drewnianymi figurami będącymi znakomitym przykładem rzeźby lwowskiej (puławska pracownia Pawła Zeisla). W kaplicy Firlejów, do momentu kradzieży (8/9 lutego 1991 r.), przechowywana była jedna z największych na świecie relikwii Krzyża św., najprawdopodobniej znajdująca się wcześniej kolejno w Jerozolimie, Konstantynopolu i Kijowie, a która do Lublina dotarła prawdopodobnie ok. 1420 r. To ona była przyczyną, dla której lubelska bazylika była w XVII wieku trzecim miejscem pielgrzymkowym w Rzeczypospolitej – po Jasnej Górze i Gnieźnie.
W nawach bocznych znajduje się cykl sześciu obrazów z pracowni Tomasza Dolabelli.
Klasztor.
Od południa do bazyliki przylega kompleks klasztorny, z dwoma wirydarzami, z pochodzącą z wieku XIV częścią wschodnią, mieszczącą m.in. wspartą na jednym filarze "Salę Unii" – dawny refektarz klasztorny, rozbudowywany w wiekach XVI-XVIII. Po kasacie i wypędzeniu zakonników w latach 80. XIX wieku, w klasztorze urządzono m.in. koszary. Dominikanie odzyskali częściowo swą własność w 1938 roku, lecz po 1945 roku większą część klasztoru zajął dom dziecka oraz Teatr Lalki i Aktora im. H.Ch. Andersena. Od kilku lat trwa kompleksowa rewaloryzacja i restauracja bazyliki i klasztoru. Znajdującą się w południowym skrzydle głównego czworoboku klasztornego bramę, flankują płaskorzeźbione panoplia, panneau nad przezroczem bramy przedstawia dwa podające sobie ręce putta, interpretowane niekiedy jako symbol unii Lubelskiej.

</doc>
<doc id="932995" url="https://pl.wikipedia.org/wiki?curid=932995" title="92 Brygada Grenadierów">
92 Brygada Grenadierów

92 Brygada Grenadierów, niem. "Grenadier-Brigade 92" – jedna z niemieckich brygad grenadierów. Utworzona w czerwcu 1944 roku z 94 Pułku Grenadierów na południowym odcinku frontu wschodniego. W styczniu 1945 roku przemianowana w 92 Brygadę Pancerną.

</doc>
<doc id="932997" url="https://pl.wikipedia.org/wiki?curid=932997" title="Wspólnota administracyjna Gars am Inn">
Wspólnota administracyjna Gars am Inn

Wspólnota administracyjna Gars am Inn – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w miejscowości Gars am Inn.
Wspólnota administracyjna zrzesza jedną gminę targową "(Markt)" oraz jedną gminę wiejską "(Gemeinde)":

</doc>
<doc id="932998" url="https://pl.wikipedia.org/wiki?curid=932998" title="Just z Canterbury">
Just z Canterbury

Justus (zm. 10 listopada 627) – biskup Rochester od 604 do 624, arcybiskup Canterbury od 624 roku.
W 601 roku został wysłany przez papieża Grzegorza I Wielkiego na Wyspy Brytyjskie w charakterze misjonarza. W 604 roku arcybiskup Augustyn z Canterbury osadził go jako biskupa Rochester. W 616 roku, za panowania Eadbalda z Kentu, opuścił Wyspy Brytyjskie i udał się do Galii, skąd powrócił po nawróceniu się anglosaskiego władcy.
W 624 roku, po śmierci Mellita został arcybiskupem Canterbury.
Wspomnienie Justusa obchodzi się 10 listopada.

</doc>
<doc id="932999" url="https://pl.wikipedia.org/wiki?curid=932999" title="Szkolna Brygada Grenadierów">
Szkolna Brygada Grenadierów

Szkolna Brygada Grenadierów, niem. "Grenadier-Lehr-Brigade" – jedna z niemieckich brygad grenadierów. Utworzona w czerwcu 1944 roku ze szkolnego pułku piechoty przy Grupie Armii C. W październiku 1944 roku włączona do 117 Pułku Grenadierów z 98 Dywizji Piechoty.

</doc>
<doc id="933000" url="https://pl.wikipedia.org/wiki?curid=933000" title="Słownik Geograficzny Królestwa Polskiego">
Słownik Geograficzny Królestwa Polskiego



</doc>
<doc id="933001" url="https://pl.wikipedia.org/wiki?curid=933001" title="Jan V (król Portugalii)">
Jan V (król Portugalii)



</doc>
<doc id="933002" url="https://pl.wikipedia.org/wiki?curid=933002" title="Ian Mosley">
Ian Mosley

Ian Mosley (ur. 16 czerwca 1953 w Londynie) – perkusista zespołu Marillion.
Mosley dołączył do zespołu w 1984 roku jako następca Micka Pointera, który został wyrzucony z zespołu w 1983. Przed Marillionem grał m.in. razem ze Steve'em Hackettem na jego dwóch albumach studyjnych. Jest członkiem Marillion do dnia dzisiejszego.

</doc>
<doc id="933003" url="https://pl.wikipedia.org/wiki?curid=933003" title="Wspólnota administracyjna Heldenstein">
Wspólnota administracyjna Heldenstein

Wspólnota administracyjna Heldenstein – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w miejscowości Heldenstein.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="933006" url="https://pl.wikipedia.org/wiki?curid=933006" title="Justus">
Justus

Zobacz też:

</doc>
<doc id="933008" url="https://pl.wikipedia.org/wiki?curid=933008" title="Podział administracyjny Sierra Leone">
Podział administracyjny Sierra Leone

Sierra Leone podzielone jest na 4 prowincje i Obszar Zachodni o statusie prowincji. Jednostki te dzielą się dalej na łącznie 14 dystryktów:

</doc>
<doc id="933009" url="https://pl.wikipedia.org/wiki?curid=933009" title="Wspólnota administracyjna Kraiburg am Inn">
Wspólnota administracyjna Kraiburg am Inn

Wspólnota administracyjna Kraiburg am Inn – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w miejscowości Kraiburg am Inn.
Wspólnota administracyjna zrzesza jedną gminę targową "(Markt)" oraz dwie gminy wiejskie "(Gemeinde)": 

</doc>
<doc id="933011" url="https://pl.wikipedia.org/wiki?curid=933011" title="Parafia św. Mateusza Apostoła w Nowym Stawie">
Parafia św. Mateusza Apostoła w Nowym Stawie

Parafia św. Mateusza Apostoła w Nowym Stawie – parafia wchodząca w skład dekanatu Nowy Staw w diecezji elbląskiej.
O parafii.
Do parafii należą miejscowości: Chlebówka, Dębina, Dębina SHR, Kącik, Laski, Mirowo, Tralewo, Stawiec, Trępnowy, Nowy Staw.
Rozwój osadnictwa na Żuławach Wiślanych w XIV wieku spowodował przyrost ludności Nowego Stawu. Osada w 1316 roku uzyskała przywilej wiejski (jako "Dorf cume – Nuwen Tiche" – "Nytyska Wieś"), natomiast w 1343 roku została lokowana na chełmińskim prawie miejskim. Akt nadania praw wiejskich potwierdza istnienie w Nytyskiej Wsi kościoła parafialnego już ok. roku 1316. Parafię erygowano w 1330 roku z inicjatywy zakonu krzyżackiego.
W 1400 roku mieszczanie nowostawscy podjęli decyzję o budowie nowego kościoła miejskiego pw. św. Mateusza. W ciągu kilkudziesięciu lat wzniesiono jeden z najpotężniejszych i najważniejszych zabytków architektury gotyckiej na Żuławach. Świątynię konsekrowano w 1408 roku. Jej rozmiary wynosiły 30 x 55 metrów, a wysokość ok. 55 m. Prace ukończono pod koniec XV wieku. Budowa nowego kościoła gotyckiego była wyraźnym znakiem wyodrębnienia parafii miejskiej ze starej parafii św. Ducha w Nytyskiej Wsi, z którą miasto było pierwotnie związane. Budowa kościoła św. Mateusza na peryferiach ówczesnego Nowego Stawu może świadczyć o obronnym charakterze budowli. W I połowie XV wieku siedzibę parafii nowostawskiej przeniesiono z kościoła św. Ducha do kościoła św. Mateusza. Kościół św. Ducha w Nytyskiej Wsi stał się świątynią filialną kościoła św. Mateusza. Należy wspomnieć o istnieniu w granicach Nowego Stawu jeszcze jednej świątyni. Do roku 1606 funkcjonował kościół św. Jerzego. Kościół św. Mateusza po pożarze w 1568 roku, został odbudowany w latach 1573–1574 dzięki fundacji opata oliwskiego Kaspra Geschkau. Zachował swój gotycki charakter; posiada dwie monumentalne nierówne wieże, 3 nawy, płaski, drewniany strop. Nad prezbiterium jest gotyckie sklepienie gwiaździste, w zakrystii gwiaździste i krzyżowe. Manierystyczny ołtarz główny Świętej Trójcy z 1609 roku został sprowadzony z kościoła św. Katarzyny w Braniewie przez ówczesnego proboszcza ks. Mockiego. W nawach głównych i prezbiterium znajdują się ponadto 4 barokowe ołtarze boczne.
Od początku swego istnienia, aż do roku 1525 nowostawska parafia była częścią diecezji pomezańskiej. Parafia stała się siedzibą dekanatu. Po sekularyzacji Prus w 1525 roku diecezja pomezańska straciła swój katolicki charakter. Nowy Staw był jednak ostoją wyznania katolickiego na Żuławach. Na mocy bulli "Cum ecclesiae Culumensi" 1617 roku administrację nad diecezją pomezańską przejęli biskupi chełmińscy. Parafia w Nowym Stawie funkcjonowała wówczas w ramach oficjałatu malborskiego.
W 1821 roku doszło do kolejnej zmiany przynależności administracyjnej parafii. Rząd pruski przystąpił do pertraktacji ze Stolicą Apostolską w sprawie zmiany granic diecezjalnych, zgodnych z granicami ustalonymi na kongresie wiedeńskim w 1815 roku. Papież Pius VII bullą "De salute animarum" z 1821 roku dokonał podziału diecezji chełmińskiej; parafia w Nowym Stawie stała się częścią diecezji warmińskiej.
Zakończenie I wojny światowej i obrady konferencji w Wersalu w 1919 roku zmieniły sytuację geopolityczną Pomorza. Nowy Staw stał się częścią Wolnego Miasta Gdańska. Parafia św. Mateusza została wyłączona z diecezji warmińskiej i w 1922 roku włączona do Administratury apostolskiej Wolnego Miasta Gdańska, przekształconej bullą "Universa Christi fidelium cura" z roku 1925 w diecezję gdańską. W jej ramach nowostawska parafia funkcjonowała do 25 marca 1992 roku, czyli utworzenia diecezji elbląskiej.
W latach 1924–1996 w Nowym Stawie znajdował się dom zakonny Sióstr Elżbietanek oraz zakonna kaplica półpubliczna pw. Najświętszego Serca Pana Jezusa.
25 marca 2002 roku biskup elbląski Andrzej Śliwiński ustanowił przy parafii Kapitułę Kolegiacką Żuławską.
W tutejszej parafii został ochrzczony i wychował się biskup ordynariusz diecezji pelplińskiej ks. Ryszard Kasyna.
Grupy parafialne.
Liturgiczna Służba Ołtarza, grupa młodzieży, chór parafialny, róże różańca świętego, schola dziecięca, redakcja tygodnika parafialnego "Vox Populi Novostaviensis", Parafialny Zespół Caritas, Duchowa Adopcja Dziecka Poczętego, grupa AA.

</doc>
<doc id="933013" url="https://pl.wikipedia.org/wiki?curid=933013" title="Juliusz Ulrych">
Juliusz Ulrych

Juliusz August Ulrych (ur. 9 kwietnia 1888 w Kaliszu, zm. 31 października 1959 w Londynie) – polski polityk, członek Polskiej Organizacji Wojskowej, piłsudczyk, pułkownik dyplomowany piechoty Wojska Polskiego, minister komunikacji (1935–1939), członek Komendy Naczelnej Związku Legionistów Polskich od 1936 roku.
Życiorys.
Młodość.
Ulrych pochodził z zamożnej luterańskiej rodziny kupieckiej o korzeniach niemieckich osiadłej od kilku pokoleń w Turku, Kaliszu i Stawiszynie. Był synem Emila i Berty ze Sztarków, młodszym bratem Aleksandra (1886–1945). Ojciec braci Ulrychów spoczywa w Turku, a matka w Stawiszynie, oboje na cmentarzach ewangelickich.
Ulrych uczęszczał do Miejskiego Gimnazjum Klasycznego w Kaliszu, a po strajku szkolnym w 1905 do polskiej średniej Szkoły Handlowej w Kaliszu, działając jednocześnie w Narodowym Związku Robotniczym i Organizacji Młodzieży Narodowej Szkół Średnich „Przyszłość”; zagrożony aresztowaniem przez Ochranę zmuszony był opuścić Królestwo Polskie i wyjechał z Kalisza do Krakowa, gdzie po złożeniu w 1908 egzaminu dojrzałości w Gimnazjum św. Anny w Krakowie studiował .
Działalność niepodległościowa.
Od wczesnej młodości działał w „Strzelcu”, agitując na rzecz tej organizacji wśród ludności Małopolski (wygłosił m.in. 22 lutego 1914 w Bibicach przemówienie „Europa się zbroi, a cóż Polacy czynić powinni”, przedrukowane później w prasie galicyjskiej).
Po wybuchu wojny w 1914 Ulrych wstąpił do Legionów Polskich. Był oficerem 1 pułku piechoty. W listopadzie 1918 kierował z ramienia Polskiej Organizacji Wojskowej akcją rozbrajania oddziałów niemieckich w zburzonym Kaliszu.
Służba w Wojsku Polskim.
W czasie wojny z Sowietami lat 1919–1921 zorganizował w Szczypiornie pod Kaliszem 29 pułk strzelców kaniowskich. Za zasługi dla kraju w tej wojnie otrzymał Order Virtuti Militari i trzykrotnie Krzyż Walecznych.
Do 2 listopada 1922 pełnił służbę na stanowisku szefa Sekcji III i pomocnika szefa Oddziału II Informacyjnego Sztabu Ministerstwa Spraw Wojskowych oraz zastępcy szefa Oddziału II Sztabu Generalnego. Za ten okres służby otrzymał pochwałę ówczesnego Ministra Spraw Wojskowych, gen. dyw. Kazimierza Sosnkowskiego, która została ogłoszona w Polsce Zbrojnej.
W latach 1922–1923 był słuchaczem Kursu Doszkolenia w Wyższej Szkole Wojennej w Warszawie. Z dniem 15 października 1923, po ukończeniu kursu i uzyskaniu tytułu naukowego oficera Sztabu Generalnego, otrzymał przydział do Departamentu VII Ministerstwa Spraw Wojskowych. Z dniem 1 lutego 1924 został przydzielony do Generalnego Inspektora Piechoty na stanowisko oficera sztabu. W tym samym roku został przydzielony do Departamentu I Piechoty Ministerstwa Spraw Wojskowych w Warszawie. Z dniem 1 września 1924 został przeniesiony na stanowisko szefa sztabu Korpusu Ochrony Pogranicza w Warszawie. 25 października 1926 roku został wyznaczony na stanowisko szefa Biura dla prac Komitetu Obrony Państwa przy Generalnym Inspektorze Sił Zbrojnych. 18 lutego 1927 roku, w porozumieniu z Ministrem Spraw Wewnętrznych i Ministrem Wyznań Religijnych i Oświecenia Publicznego, został mianowany dyrektorem Państwowego Urzędu Wychowania Fizycznego i Przysposobienia Wojskowego w Warszawie. Na tym stanowisku był jednym z promotorów utworzenia AWF w Warszawie. Funkcję tę sprawował do marca 1929. Następnie dowodził 36 pułkiem piechoty Legii Akademickiej w Warszawie. W styczniu 1931 wyznaczony został na stanowisko szefa Oddziału IV Sztabu Głównego WP. Później został mianowany zastępcą szefa Administracji Armii.
Sprawa Józefa Wójcika.
2 czerwca 1929, w przeddzień święta 36 pułku piechoty Legii Akademickiej, miała miejsce uroczysta akademia. Po zakończonej akademii poczty sztandarowe maszerowały z Uniwersytetu do koszar pułku. Przed koszarami, gdy orkiestra pułkowa zaintonowała marsz My, Pierwsza Brygada poczty sztandarowe czterech warszawskich wyższych zakładów naukowych „wyłamały się z szeregów i odeszły na bok”.
4 czerwca 1929 Polska Zbrojna opublikowała list pułkownika Ulrycha do Redakcji zatytułowany „O dobre współżycie młodzieży akademickiej z pułkiem”, będący odpowiedzią na artykuł opublikowany poprzedniego dnia w Gazecie Warszawskiej. Dowódca pułku ocenił zachowanie studentów, jako „pod każdym względem, a w zwłaszcza pod względem wojskowym krok, niemożliwy, wysoce obrażający pułk”. Zachowanie akademików potępił Związek Polskiej Młodzieży Demokratycznej Szkół Wyższych RP i zapowiedział wyciągnięcie wobec nich konsekwencji.
W odpowiedzi na ten list oficer rezerwy Józef Wójcik wysłał do niego osobisty list, w którym krytykował go, przywołując m.in. ofiary przewrotu majowego. Pułkownik Ulrych kazał odesłać ten list z adnotacją, że nie rozpatruje listów pisanych przez osoby chore umysłowo. Obrażony Józef Wójcik odpowiedział, że „Typ urzędniczyny wojskowego, który przehandlował 13 maja 1926 r. swój honor (o ile miał ten balast), nie jest w stanie nikogo obrazić, ani nie ma prawa obrażać się. Najlepiej nie prowokować społeczeństwa otwartymi listami, to nie wywoła się reakcji”.
Następnego dnia, o 6 rano do mieszkania Józefa Wójcika wtargnęli porucznicy 36 pp Wacław Cebrowski i Aleksander Nowaczyński. Chcieli go wypłazować szablami, ale zranili jedynie jego żonę, która stanęła w jego obronie. W jej obronie Józef Wójcik postrzelił jednego z napastników w rękę.
Po całym zdarzeniu obaj napastnicy twierdzili, że to nie był napad, lecz wizyta sekundantów, która miała na celu doręczenie wezwania na pojedynek. Wersję tę potwierdził pułkownik Juliusz Ulrych, mimo że przeczyły jej okoliczności sprawy (zgodnie z Kodeksem Boziewicza sekundanci nie powinni się zjawiać o tak wczesnej porze oraz nie mieli prawa być uzbrojeni). W efekcie to nie napastnicy, lecz Józef Wójcik został aresztowany i oskarżony o usiłowanie zabójstwa.
Józefa Wójcika bronili mecenasi Franciszek Paschalski i Stanisław Kijeński. Ten ostatni wnioskował o powołanie na świadków Stanisława Strońskiego, Mariana Zdziechowskiego, Tadeusza Dołęgę-Mostowicza oraz Wojciecha Trąmpczyńskiego. Były to znane publicznie osoby, które w podobnych okolicznościach zostały okrutnie pobite przez sprawców, którzy pozostali niewykryci. W powszechnej opinii wiedziano, że sprawcami byli oficerowie. Mecenas Kijeński chciał więc udowodnić, że Józef Wójcik miał prawo obawiać się, że jest ofiarą tego typu napadu. Wniosek ten został jednak przez sąd odrzucony. Józef Wójcik został skazany przez na 3 miesiące więzienia za obrazę 36 pułku piechoty oraz na dwa lata więzienia za usiłowanie zabójstwa. Sąd Apelacyjny zmniejszył tę karę do roku więzienia, nie zmieniając jednak istoty orzeczenia – czyli ustalenia, że oskarżony nie działał w obronie koniecznej. Na etapie skargi kasacyjnej do obrońców Józefa Wójcika dołączył Aleksander Mogilnicki, były Prezes Sądu Najwyższego. Sprawę rozpoznawał skład pod przewodnictwem Emila Rappaporta. Na początku listopada 1930 r. odrzucił on wniosek kasacyjny w sprawie Józefa Wójcika.
Kariera polityczna.
Od 13 października 1935 do 30 września 1939 Ulrych był ministrem komunikacji w rządach Mariana Zyndrama-Kościałkowskiego i Felicjana Sławoja Składkowskiego. Jako taki był ostatnim w przedwojennej Polsce szefem Jana Nowaka-Jeziorańskiego, który go wspomina w swej książce "Kurier z Warszawy" (wydanie londyńskie).
Od 1938 do 1939 był posłem na Sejm V kadencji. W 1939 objął funkcję Szefa Komunikacji w Sztabie Naczelnego Wodza marszałka Edwarda Śmigłego-Rydza.
Na wygnaniu.
17 września 1939 udał się wraz z rodziną i całym rządem RP w obliczu sowieckiej inwazji i polskiej klęski do Rumunii. Tam z rodzinami innych ministrów rządu generała Składkowskiego został internowany w Băile Herculane, gdzie rodzina pozostała do obalenia rządu marszałka Antonescu w 1944, nie mając nawet możliwości wyjazdów do Bukaresztu. Po uzyskaniu zezwolenia na wyjazd z Rumunii Ulrychowie przedostali się przez Turcję na Cypr, stamtąd do Francji i na koniec do Anglii. Ulrych zgłosił się tam do służby czynnej w WP, ale zwolennicy polityki zmarłego generała Sikorskiego (na czele z Mikołajczykiem), którzy konsekwentnie odsuwali wszystkich piłsudczyków od władzy i wpływów, przydzielili mu tylko podrzędną posadę w administracji Rządu RP na Wygnaniu. Po wojnie Ulrych, pozbawiony polskiej emerytury, oszczędności bankowych pozostałych w Polsce, spadku po matce (zm. 1941), musiał się utrzymywać z pracy własnych rąk: najpierw należał do tzw. Silver Brigade – byłych polskich ministrów i wojskowych pucujących srebra w londyńskim hotelu Claridge’s, później pracował jako windziarz w domu towarowym Harrods. Około 1950 Ulrych otrzymał stanowisko konsultanta w brytyjskim "War Office". Na emigracji pełnił funkcję wiceprzewodniczącego Rady Naczelnej Ligi Niepodległości Polski, politycznego skupienia piłsudczyków.
Zmarł 31 października 1959 w Londynie i tam został pochowany. W 1989 prochy przeniesiono do Warszawy i pochowano w kwaterze legionistów na Cmentarzu Wojskowym na Powązkach (kwatera A5-6-33). Jednocześnie uczczono jego pamięć tablicą pamiątkową na murze cmentarza ewangelickiego w Warszawie.
Rodzina.
Od 1920 Ulrych był żonaty ze swą kuzynką Eugenią („Inez”) ze Sztarków ("2:o voto Czyhiryn"), szwagierką wojewody Artura Maruszewskiego. Dwoje dzieci z tego związku zmarło wcześnie. Córka Krystyna zmarła 7 września 1924 roku przeżywszy rok i sześć miesięcy. Małżeństwo skończyło się rozwodem.
Druga żona Zofia Krystyna z domu Wilke (zm. 2005 w wieku 99 lat) i synowie z tego związku osiedlili się w Kanadzie. Z synów szczególnie wyróżnił się Tadeusz Jan (ang. "Tadeusz J. Ulrych", ur. 9 sierpnia 1935 w Warszawie), światowej sławy profesor geofizyki na University of British Columbia w Vancouver, obecnie emerytowany. Brat Andrzej Juliusz (ur. 20 maja 1934 w Warszawie), obecnie zamieszkały na Hawajach, posiadał cieszącą się dużym uznaniem, istniejącą do dziś dnia sieć restauracji „Andre’s” w USA.

</doc>
<doc id="933017" url="https://pl.wikipedia.org/wiki?curid=933017" title="Rabka-Zaryte">
Rabka-Zaryte



</doc>
<doc id="933030" url="https://pl.wikipedia.org/wiki?curid=933030" title="Geography Markup Language">
Geography Markup Language

Geography Markup Language (GML) – oparty na XML ("eXtensible Markup Language") język opracowany przez Open Geospatial Consortium do transferu danych geograficznych. GML jest językiem formalnym służącym do opisu danych geograficznych zgodnie z zasadami opisanymi w normie ISO 19136:2007. Intencją opracowania języka GML była wymiana danych pomiędzy różnymi aplikacjami systemów informacji geograficznej. Struktura dokumentu GML, opisywana jest przez plik schematu – najczęściej XSD ("XML Schema Description").

</doc>
<doc id="933032" url="https://pl.wikipedia.org/wiki?curid=933032" title="Henri Queuille">
Henri Queuille

 
Henri Queuille (ur. 31 marca 1884 w Neuvic, zm. 15 czerwca 1970 w Paryżu) – francuski polityk.
Był politykiem Partii Radykalnej. Od września 1948 do października 1949, w lipcu 1950 i od marca 1951 do sierpnia 1951 był premierem IV republiki Francuskiej.

</doc>
<doc id="933042" url="https://pl.wikipedia.org/wiki?curid=933042" title="Władysławów (powiat otwocki)">
Władysławów (powiat otwocki)

Władysławów – wieś w Polsce położona w województwie mazowieckim, w powiecie otwockim, w gminie Karczew. Leży na prawym brzegu Wisły.
W latach 1975–1998 miejscowość należała administracyjnie do województwa warszawskiego.
Historia.
Nazwa wsi pochodzi od imienia Władysława Radzińskiego, jednego z synów Józefa, dziedzica Glinek. Kolonia powstała w XIX wieku, jej pierwszymi mieszkańcami byli przedstawiciele rodzin Molaków, Barejków, Janczewskich, Drewiczów, Podgórzaków i osadników niemieckich. W 1870 r. Władysławów został oddzielony od Glinek, stając się odrębnym sołectwem, posiadającym własną hipotekę. Obecnie jednak wchodzi w skład Kępy Nadbrzeskiej.

</doc>
<doc id="933043" url="https://pl.wikipedia.org/wiki?curid=933043" title="Wspólnota administracyjna Maitenbeth">
Wspólnota administracyjna Maitenbeth

Wspólnota administracyjna Maitenbeth – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w miejscowości Maitenbeth.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="933045" url="https://pl.wikipedia.org/wiki?curid=933045" title="Carausius">
Carausius



</doc>
<doc id="933046" url="https://pl.wikipedia.org/wiki?curid=933046" title="Wspólnota administracyjna Neumarkt-Sankt Veit">
Wspólnota administracyjna Neumarkt-Sankt Veit

Wspólnota administracyjna Neumarkt-Sankt Veit – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w mieście Neumarkt-Sankt Veit.
Wspólnota administracyjna zrzesza jedną gminę miejską "(Stadt)" oraz jedną gminę wiejską "(Gemeinde)": 

</doc>
<doc id="933051" url="https://pl.wikipedia.org/wiki?curid=933051" title="NRZI">
NRZI

NRZI (ang. "Non Return to Zero Inverted") – metoda przekształcania binarnego sygnału na sygnał fizyczny w celu transmisji przez kanał komunikacyjny. W dwupoziomowym sygnale NRZI przełączenie poziomu sygnału następuje synchronicznie, zgodnie z sygnałem zegarowym, jeśli transmitowany bit ma wartość 1, natomiast jeśli transmitowany bit ma wartość 0, to wartość sygnału fizycznego nie ulega zmianie.
Stosowane są również warianty (np. w USB), w których bit o wartości 0 zmienia poziom sygnału wyjściowego, natomiast bit o wartości 1 pozostawia sygnał niezmieniony.
Wadą tej metody są trudności w transmisji długich ciągów zer (lub jedynek, jeśli przełączanie występuje dla zer). W takich sytuacjach odtworzenie sygnału przez odbiornik jest obarczone możliwością wystąpienia błędu ze względu na możliwość desynchronizacji. Aby temu zapobiec, kodowanie NRZI jest stosowane łącznie z innym kodowaniem zapewniającym, że w strumieniu danych liczba kolejnych bitów niezmieniająca stanu wyjścia nie przekroczy pewnej wartości maksymalnej, np. RLL, 4B5B, 8B10B.

</doc>
<doc id="933054" url="https://pl.wikipedia.org/wiki?curid=933054" title="Wspólnota administracyjna Oberbergkirchen">
Wspólnota administracyjna Oberbergkirchen

Wspólnota administracyjna Oberbergkirchen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w miejscowości Oberbergkirchen.
Wspólnota administracyjna zrzesza cztery gminy wiejskie "(Gemeinde)": 

</doc>
<doc id="933057" url="https://pl.wikipedia.org/wiki?curid=933057" title="Wspólnota administracyjna Polling">
Wspólnota administracyjna Polling

Wspólnota administracyjna Polling – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w miejscowości Polling.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="933060" url="https://pl.wikipedia.org/wiki?curid=933060" title="Wspólnota administracyjna Reichertsheim">
Wspólnota administracyjna Reichertsheim

Wspólnota administracyjna Reichertsheim – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w miejscowości Reichertsheim.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="933064" url="https://pl.wikipedia.org/wiki?curid=933064" title="Wspólnota administracyjna Rohrbach">
Wspólnota administracyjna Rohrbach

Wspólnota administracyjna Rohrbach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Mühldorf am Inn. Siedziba wspólnoty znajduje się w miejscowości Erharting. Powstała na początku 1980.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="933070" url="https://pl.wikipedia.org/wiki?curid=933070" title="Wspólnota administracyjna Neuburg an der Donau">
Wspólnota administracyjna Neuburg an der Donau

Wspólnota administracyjna Neuburg an der Donau – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Neuburg-Schrobenhausen. Siedziba wspólnoty znajduje się w mieście Neuburg an der Donau, które jednak nie jest członkiem wspólnoty.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="933074" url="https://pl.wikipedia.org/wiki?curid=933074" title="Buka Entertainment">
Buka Entertainment



</doc>
<doc id="933076" url="https://pl.wikipedia.org/wiki?curid=933076" title="Miki Fujimoto">
Miki Fujimoto

 – japońska piosenkarka popowa. Śpiewała m.in. w zespołach Morning Musume, Gomattou, Country Musume, Otome Gumi, Odoru 11, 11WATER, H.P. All Stars, Sexy Otonajan. Obecnie tworzy duet GAM razem z Ayą Matsu’urą. Od 2009 roku żona komika Tomoharu Shōji.

</doc>
<doc id="933077" url="https://pl.wikipedia.org/wiki?curid=933077" title="Wspólnota administracyjna Schrobenhausen">
Wspólnota administracyjna Schrobenhausen

Wspólnota administracyjna Schrobenhausen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Neuburg-Schrobenhausen. Siedziba wspólnoty znajduje się w mieście Schrobenhausen, które jednak nie jest członkiem wspólnoty.
Wspólnota administracyjna zrzesza pięć gminy wiejskich "(Gemeinde)": 

</doc>
<doc id="933079" url="https://pl.wikipedia.org/wiki?curid=933079" title="Jochanan Vollach">
Jochanan Vollach



</doc>
<doc id="933081" url="https://pl.wikipedia.org/wiki?curid=933081" title="Yochanan Wallach">
Yochanan Wallach



</doc>
<doc id="933084" url="https://pl.wikipedia.org/wiki?curid=933084" title="Stefania Wilczyńska">
Stefania Wilczyńska

Stefania Wilczyńska (ur. 26 maja 1886 w Warszawie, zm. 6 sierpnia 1942 w Treblince) – wychowawczyni i pedagog, bliska współpracownica Janusza Korczaka.
Życiorys.
Urodziła się jako córka Juliana (Izaaka) Wilczyńskiego (zm. 1911) i Salomei z domu Walfisz (zm. 1929). Wychowana w polskiej rodzinie żydowskiego pochodzenia, ukończyła pensję Jadwigi Sikorskiej w Warszawie, następnie podjęła i ukończyła studia nauk przyrodniczych na Uniwersytecie w Liège w Belgii. Po powrocie do Warszawy zaczęła pracę – początkowo wolontariacką – w zaniedbanym przytułku dla żydowskich sierot. Jako świetna organizatorka postawiła przytułek na nogi i mianowana została jego kierowniczką. Tam poznała Korczaka i nawiązała z nim współpracę, która – z przerwami – trwała aż do tragicznej śmierci obojga w Treblince.
Razem z Korczakiem założyła i prowadziła Dom Sierot dla dzieci żydowskich w Warszawie (1912-1942) przy ul. Krochmalnej 92 (przeniesiony do getta na ul. Chłodną 33, a następnie na ul. Sienną 16 – Śliską 9), gdzie stosowali nowatorskie metody pedagogiczne. Kierowała domem pod nieobecność Korczaka w czasie I wojny światowej oraz podczas jego podróży do Palestyny w latach 1934 i 1936. Sama również bywała w Palestynie, odwiedziła kibuc Ein Harod, nosiła się z zamiarem wyjazdu na Bliski Wschód.
W sierpniu 1942 roku, w czasie wielkiej akcji deportacyjnej w getcie warszawskim, została wywieziona do obozu zagłady w Treblince.
Na grobie jej rodziców w alei głównej cmentarza żydowskiego przy ulicy Okopowej w Warszawie (kwatera 64, rząd 1) znajduje się jej symboliczna mogiła.
W maju 2013 grupa działaczy społecznych wystosowała apel o uhonorowanie Stefanii Wilczyńskiej alejką obok Muzeum Historii Żydów Polskich w Warszawie.
W 2015 nakładem Wydawnictwa Czarne ukazała się biografia "Pani Stefa" autorstwa Magdaleny Kicińskiej .
Odznaczenia.
Pośmiertnie odznaczona Srebrnym Krzyżem Zasługi.

</doc>
<doc id="933089" url="https://pl.wikipedia.org/wiki?curid=933089" title="Transactional sex">
Transactional sex

Transactional sex – termin określający relacje seksualne powiązane z wymianą dóbr ekonomicznych (głównie usług lub podarunków). Takie relacje mogą być jednorazowe lub trwałe, mogą też łączyć się z zaangażowaniem emocjonalnym. Kobieta lub mężczyzna mogą być jednocześnie zaangażowani w wiele związków opartych na tego typu transakcjach.
Termin ten, który nie ma odpowiednika w języku polskim, pojawił się w piśmiennictwie socjologicznym po 2002 w związku z badaniami przeprowadzanymi na terenie państw Afryki Zachodniej, Centralnej i Południowej, zamieszkanych przez ludność czarnoskórą. "Transactional sex" jest uważany za jeden z najważniejszych czynników zwiększających ryzyko rozprzestrzeniania się epidemii zakażenia wirusem HIV.
W państwach Zachodu podobne zachowania seksualne (np. świadczenie usług seksualnych w ramach zapłaty rachunków i czynszu czy tzw. "sponsoring") uznawane są zazwyczaj za formę prostytucji.

</doc>
<doc id="933092" url="https://pl.wikipedia.org/wiki?curid=933092" title="Reina Tanaka">
Reina Tanaka

 ps. , - japońska piosenkarka muzyki pop. Dołączyła do Hello!Project w styczniu 2003. Śpiewała w zespole Morning Musume jako członkini szóstej generacji, obok Miki Fujimoto, Eri Kamei i Sayumi Michishige.
Wykonała główny wokal dziewiętnastego singla Morning Musume, "Shabondama". Singiel ten, wydany 30 lipca 2003, był jednocześnie debiutem Tanaki w Morning Musume.
Występowała również w innych grupach w ramach Hello! Project, takich jak "Aa!", "Otome Gumi", "H.P. All Stars", "Elegies" i "High-King".
21 maja 2013 roku ukończyła działalność zarówno w Morning Musume, jak i w Hello!Project. 
Obecnie jest liderką i wokalistką zespołu rockowego LoVendoЯ, którego skład tworzą również Marina Okada (wokal) i Marin Miyazawa (gitara).
Jej hobby to muzyka, karaoke i siatkówka.
Przypisy.
 

</doc>
<doc id="933094" url="https://pl.wikipedia.org/wiki?curid=933094" title="Palau Blaugrana">
Palau Blaugrana

Palau Blaugrana – hala sportowa, w której drużyna FC Barcelona rozgrywa domowe mecze koszykówki, futsalu, piłki ręcznej i hokeja na wrotkach. Zadaszony pawilon został oddany do użytku dnia 23 października 1971 roku, a konstruktorami byli Francesc Cavaller i Josep Soterans.
Modernizacja.
Hala została poddana modernizacji w 1994 roku, ponieważ nie pomieściła wcześniej coraz liczniejszej grupy kibiców. Zbudowano większą trybuny, w wyniku czego hala zyskała pojemność 7585 osób.
Ważne mecze.
Na tej hali drużyna z sekcji piłki ręcznej wywalczyła siedem zwycięstw w europejskich pucharach szczypiornistów, po raz ostatni w roku 2005 (mecz przeciwko "BM Ciudad Real"). Drużyna z Katalonii na hali triumfowała w sezonie 2003/2004 w "Lidze ACB". Obiekt był miejscem rozgrywania konkurencji w hokeju na wrotkach, taekwondo i judo podczas Igrzysk Olimpijskich w Barcelonie, które odbyły się w 1992 roku.

</doc>
<doc id="933098" url="https://pl.wikipedia.org/wiki?curid=933098" title="Zdzisław Kręgielski">
Zdzisław Kręgielski

Zdzisław Kręgielski (ur. 15 września 1912 w Skokach, zm. 31 lipca 1987 w Poznaniu) – podporucznik Wojska Polskiego II RP, obrońca Westerplatte, odznaczony Orderem Virtuti Militari.
Życiorys.
Był synem Wiktora i Jadwigi z Rataszewskich. W 1933 uzyskał małą maturę w Gimnazjum Humanistycznym im. św. Barbary w Chodzieży. We wrześniu tego samego roku rozpoczął dywizyjny kurs podchorążych rezerwy piechoty przy 59 Pułku Piechoty Wielkopolskiej w Inowrocławiu, który ukończył w kwietniu 1934. Następnie odbył kurs aplikacyjny przy 62 Pułku Piechoty w Bydgoszczy i 15 października 1934 został przyjęty do Szkoły Podchorążych Piechoty w Ostrowi Mazowieckiej. Po jej ukończeniu, 15 października 1936 został mianowany podporucznikiem.
Służbę oficera rozpoczął w 69 Pułku Piechoty w Gnieźnie jako dowódca plutonu piechoty. 4 sierpnia 1939 został przeniesiony do Wojskowej Składnicy Tranzytowej na Westerplatte, gdzie objął dowództwo placówki „Przystań”. Placówka ta miała za zadanie blokowanie przejścia przez kanał od strony południowo-zachodniej, wspomagała również ogniem wartownie nr 1 i 2. Placówka istniała do ostatniego dnia obrony i nie została zdobyta przez Niemców.
Po kapitulacji Westerplatte, do 1945 przebywał w oflagach w Lienzu w Austrii i Woldenbergu (II C). Po wyjściu z niewoli znalazł się w Gnieźnie, gdzie w marcu 1945 jako oficer znający się na przysposobieniu wojskowym, został zatrudniony w charakterze instruktora wychowania fizycznego w Zarządzie Miejskim Związku Walki Młodych. W kwietniu Komisja Wojskowa w Łodzi zweryfikowała go do stopnia porucznika i skierowała do służby w LWP. Od maja 1945 do września 1946 służył w Gdyni–Oksywiu jako instruktor w Szkole Specjalistów Morskich Marynarki Wojennej. W marcu 1947 został zwolniony z wojska jako „element klasowo niepewny”. Ponadto jako przedwojenny oficer nie miał możliwości uzyskania stałej pracy. Od kwietnia 1947 pracował dorywczo. Przez krótki okres był współwłaścicielem firmy rybackiej „Rekin” na Helu, a następnie został agentem w gdyńskim przedsiębiorstwie „Orkan”.
W 1949 wyjechał wraz z żoną do jej rodzinnego miasta – Poznania, gdzie uzupełnił wykształcenie w wieczorowym zaocznym technikum budowlanym. Do emerytury pracował na stanowiskach urzędniczych, głównie w przedsiębiorstwach związanych z budownictwem. Na początku lat 80. Dowództwo Marynarki Wojennej nadało mu stopień komandora porucznika w stanie spoczynku.
Zmarł 31 lipca 1987 w Poznaniu i został pochowany na cmentarzu Junikowo.
Rodzina.
Od 1948 był żonaty z Janiną (z d. Bruzda). Miał z nią córkę – Danutę (ur. 1949).
Film.
W wyreżyserowanym przez Stanisława Różewicza filmie fabularnym "Westerplatte" w postać ppor. Zdzisława Kręgielskiego wcielił się Andrzej Zaorski.

</doc>
<doc id="933101" url="https://pl.wikipedia.org/wiki?curid=933101" title="Konkatedra św. Bartłomieja i Opieki Najświętszej Bogurodzicy w Gdańsku">
Konkatedra św. Bartłomieja i Opieki Najświętszej Bogurodzicy w Gdańsku

Konkatedra św. Bartłomieja i Opieki Najświętszej Bogurodzicy w Gdańsku – świątynia greckokatolicka. Znajduje się w gdańskiej dzielnicy Stare Miasto (dawniej była główną świątynią tej dzielnicy), przy Zaułku Świętego Bartłomieja.
Historia.
Wybudowana została w stylu gotyckim, w XV wieku. Wieża pochodzi z lat 1591–1600, obecny hełm zbudowano w 1982, portal wybudowany w 1647. We wnętrzu znajduje się ikonostas.
Od 1524, do zniszczenia w 1945, był to kościół luterański. Po odbudowie należał do jezuitów (do 1990). Od 31 stycznia 2001 świątynia była konkatedrą eparchii wrocławsko-gdańskiej.
Parafia greckokatolicka w Gdańsku istnieje od 1957. Od 2020 należy do eparchii olsztyńsko-gdańskiej, wcześniej należała do eparchii wrocławsko-gdańskiej.
Na skwerze przed konkatedrą znajduje się odsłonięty w 2015 pomnik świętego Włodzimierza autorstwa Giennadija Jerszowa.

</doc>
<doc id="933102" url="https://pl.wikipedia.org/wiki?curid=933102" title="Hoszana Raba">
Hoszana Raba

Hoszana Raba (hebr. הושענא רבא) "Wielka Hosanna" – siódmy dzień żydowskiego święta Sukkot (21 dzień miesiąca tiszri), podczas którego procesja chodzi siedem razy wokół synagogi, po czym uderza gałązkami o ziemię.

</doc>
<doc id="933105" url="https://pl.wikipedia.org/wiki?curid=933105" title="Enric Llaudet">
Enric Llaudet

Enric Llaudet (ur. 25 września 1916 w Barcelonie, zm. 15 sierpnia 2003 tamże) – prezydent klubu FC Barcelona w latach 1961 - 1968. Na tym stanowisku zastąpił Francesca Miro Sansa.

</doc>
<doc id="933106" url="https://pl.wikipedia.org/wiki?curid=933106" title="Catherine Hepburn">
Catherine Hepburn



</doc>
<doc id="933115" url="https://pl.wikipedia.org/wiki?curid=933115" title="Kościół św. Michała Archanioła w Sławie">
Kościół św. Michała Archanioła w Sławie

Kościół pw. św. Michała Archanioła w Sławie – zabytkowa rzymskokatolicka świątynia należy do diecezji zielonogórsko-gorzowskiej. Kościół parafialny w Sławie.
Historia.
Pierwszy kościół drewniany, po raz pierwszy wzmiankowany został w 1404 roku. W 1524 roku kościół został przejęty przez ewangelików. Jednak w wyniku wojny 30-letniej protestanckie świątynie były zwracane katolikom. W Sławie urządzono wyścig konny, decydujący do kogo należeć ma kościół. Wygrali go katolicy, a dwie podkowy zdjęte z kopyt zwycięskiego konia przybito do okien na zewnątrz świątyni. W 1604 roku został wzniesiony nowy kościół w miejsce drewnianego jako murowany przez Melchiora von Rechenberga, właściciela Sławy od 1587 roku.
Rys architektoniczny.
Rzut budowli nawiązywał do schematu średniowiecznego. Jednoprzestrzenne wnętrze nakryte było sklepieniem, którego typ wykształcił się w II poł. XVI wieku. Nad usytuowaną od północy zakrystią, umieszczono lożę dostępną schodami od zewnątrz, obecnie nieistniejącą. Jako przyzamkowy kościół szlachecki oprócz sakralnej pełnił również funkcję memoratywną - we wnętrzu znalazły się liczne epitafia upamiętniające przedstawicieli rodu Rechenbergów. Epitafia z piaskowca znajdowały się wmurowane za ołtarzem głównym (m.in. epitafium Anny von Glaubitz, podwójne epitafium Hansa von Rechenberga, epitafium nieznanej piętnastoletniej dziewczynki, cztery epitafia dzieci Siegmunda von Rechenberga oraz na ścianach wieży - epitafium Nicola von Rechenberga).
Kościół renesansowy z neoromańską kruchtą od południa, orientowany, usytuowany na zachód od rynku i na północ od zespołu pałacowego. Murowany, wzniesiony z kamienia polnego i cegły, otynkowany z wyjątkiem kruchty.Posiada prostokątną nawę i trójboczne prezbiterium. Po stronie północnej usytuowana dwukondygnacyjna kaplica, po stronie południowej - dwukondygnacyjna kruchta. Od zachodu kwadratowa wieża, w górnej kondygnacji przechodząca w ośmiobok. Otwory okienne są zamknięte łukiem pełnym. Wieża posiada przypory, sięgające połowy wysokości, elewacje górnej kondygnacji zdobione fryzem arkadkowym, w zwieńczeniu ośmioboczna iglica.
Wnętrze nakryte sklepieniem kolebkowym z lunetami wypełnionymi stiukową dekoracją imitującą żebra wsparte na filarach. W kruchcie i wieży sklepienie kolebkowe z lunetami, w kaplicy - sklepienie kolebkowo-krzyżowe ze stiukowymi żebrami.
Wyposażenie.
Z elementów ruchomego wyposażenia kościoła należy wymienić: 
Duszpasterstwo.
Aktualnie;

</doc>
<doc id="933117" url="https://pl.wikipedia.org/wiki?curid=933117" title="Polsat 2 Info">
Polsat 2 Info



</doc>
<doc id="933123" url="https://pl.wikipedia.org/wiki?curid=933123" title="Avvil">
Avvil



</doc>
<doc id="933127" url="https://pl.wikipedia.org/wiki?curid=933127" title="Wybrzeże deltowe">
Wybrzeże deltowe



</doc>
<doc id="933131" url="https://pl.wikipedia.org/wiki?curid=933131" title="Voices of a Distant Star">
Voices of a Distant Star



</doc>
<doc id="933132" url="https://pl.wikipedia.org/wiki?curid=933132" title="Wybrzeże lejkowe">
Wybrzeże lejkowe



</doc>
<doc id="933139" url="https://pl.wikipedia.org/wiki?curid=933139" title="Cauã Reymond">
Cauã Reymond

Cauã Reymond Marques (ur. 20 maja 1980 w Rio de Janeiro, w stanie Rio de Janeiro) – brazylijski aktor i model.
Biogram.
Ma korzenie brazylijskie, portugalskie i szwajcarskie. Pochodzi z Paraíba. Jest jednym z dwóch synów psychologa José Marquesa i Denise, ma brata Pávla Reymonda. Zaczynał karierę jako model reklamujący modę w Nowym Jorku, Mediolanie i Paryżu. Uczył się aktorstwa w Nowym Jorku, zanim zadebiutował na małym ekranie rolą Maurício 'Mau Mau' Terra w teloneweli Rede Globo "Malhação" (2002-2003). Na kinowym ekranie pojawił się po raz pierwszy w dramacie "No i co?" ("Ódiquê?", 2004).

</doc>
<doc id="933150" url="https://pl.wikipedia.org/wiki?curid=933150" title="Marisa Paredes">
Marisa Paredes

Marisa Paredes, właśc. María Luisa Paredes Bartolomé (ur. 3 kwietnia 1946 w Madrycie) – hiszpańska aktorka filmowa i teatralna.
Życiorys.
Zagrała w sześciu filmach Pedro Almodóvara i w wielu innych produkcjach.
Zasiadała w jury sekcji "Cinéfondation" na 57. MFF w Cannes (2004).
Mężem Paredes jest Antonio Isasi-Isasmendi, ma córkę Maríę Isasi (ur. 1975).

</doc>
<doc id="933151" url="https://pl.wikipedia.org/wiki?curid=933151" title="Kościół ścienno-filarowy">
Kościół ścienno-filarowy

Kościół ścienno-filarowy - typ kościoła charakterystyczny dla baroku. Jednonawowy, we wnętrzu do ścian zewnętrznych dostawione są filary. Jeśli filary są wydatne, pomiędzy nimi mogą powstawać kaplice, jak np. w bazylice Świętego Krzyża w Warszawie.

</doc>
<doc id="933154" url="https://pl.wikipedia.org/wiki?curid=933154" title="Prąd Wschodnioaustralijski">
Prąd Wschodnioaustralijski

Prąd Wschodnioaustralijski – ciepły prąd morski na Oceanie Spokojnym. Płynie on z północy na południe, z wschodnich wybrzeży Australii, stanowi odgałęzienie Prądu Południoworównikowego. Temperatura wody, jaką niesie ze średnią prędkością 2km/h wynosi w lipcu na północy 22°C, na południu 12°C, zaś w lutym 26°C na północy i 17°C.

</doc>
<doc id="933167" url="https://pl.wikipedia.org/wiki?curid=933167" title="Matthieu Ladagnous">
Matthieu Ladagnous

Matthieu Ladagnous (ur. 12 grudnia 1984 w Pau) – francuski kolarz szosowy, a wcześniej torowy, zawodnik należącej do dywizji UCI WorldTeams drużyny FDJ. 
Jest mistrzem Europy U-23 w madisonie z 2001 roku i mistrzem świata juniorów w tej samej konkurencji z 2002 roku. Na mistrzostwach Europy U-23 zdobył ponadto złoty medal w madisonie w 2003 roku, brązowy w scratchu w 2004 roku i srebrny w wyścigu punktowym w 2005 roku. Na igrzyskach olimpijskich w Atenach w 2004 roku wraz z kolegami zajął siódme miejsce w drużynowym wyścigu na dochodzenie, a rywalizacji w madisonie nie ukończył. Cztery lata później, podczas igrzysk w Pekinie był ósmy w drużynowym wyścigu na dochodzenie oraz siódmy w madisonie. Zajął ponadto 63. miejsce w Vuelta a España w 2009 roku i 93. miejsce w Tour de France rok później.

</doc>
<doc id="933173" url="https://pl.wikipedia.org/wiki?curid=933173" title="Romans dworski">
Romans dworski

Romans dworski, in. romans rycerski () – utwór o wykwintnym stylu, przedstawiający niezwykłe przygody i miłosne przeżycia rycerzy, którzy kochają i cierpią dla wybranej damy serca.
Dzieje gatunku.
Średniowiecze.
Romans dworski (fr. "roman courtois") powstał w XII w.; na jego kształt wpłynęli w dużej mierze poeci z otoczenia Eleonory (Alienor) Akwitańskiej. Pisany był wierszem. Wyróżniono wówczas trzy zasadnicze "materie", czyli trzy obszary tematyczne, w obrębie których poruszali się autorzy: 
- materia francuska - to tematy zaczerpnięte z epiki rycerskiej (chansons de geste), wzbogacona o wątki romansowe, przygodowe, nawet baśniowe;
- materia rzymska - inspirowana literaturą antyczną - np. "Powieść o Tebach", "Powieść o Eneaszu", "Powieść o Troi";
- materia bretońska - czerpiąca z legend i folkloru celtyckich, a przede wszystkim z legend o królu Arturze.
Król Artur.
Legendarny król Celtów, bohater romansów rycerskich z XII i XIII wieku, tworzących tak zwany cykl arturiański. Wsławia się licznymi zwycięstwami, między innymi nad Szkotami, Piktami i Sasami, których gromi za pomocą cudownego miecza o nazwie Excalibur. Poślubia Ginewrę i zakłada dwór w Caerleon, gdzie przy Okrągłym Stole, symbolizującym równość wszystkich, którzy przy nim zasiadają, zbiera się kwiat bretońskiego rycerstwa. Wiele szczegółów i elementów fantastycznych zawdzięcza legenda dwóm autorom: pisarzowi normańskiemu zwanemu Wace z Jersey, który około 1154 roku wprowadził do opowieści między innymi motyw Okrągłego Stołu, oraz kronikarzowi Layamonowi, który w 1200 roku nadał Ekskaliburowi właściwości magiczne. 
Autorem wielu znanych romansów o rycerzach Okrągłego Stołu był Chrétien de Troyes, francuski autor z XII w.; skupiał się on przede wszystkim na dziejach ich miłości oraz próbach, jakie znosili dla swoich ukochanych.
Postać króla Artura inspirowała nie tylko pisarzy średniowiecznych, ale i twórców późniejszych epok; bohaterem swojej powieści "Jankes na dworze króla Artura" uczynił władcę Mark Twain.
Do "materii bretońskiej" zaliczane są także utwory opowiadające historię miłości Tristana i Izoldy.
"Dzieje Tristana i Izoldy".
Popularna i znana w całej Europie historia miłości Tristana i Izoldy kształt literacki przybrała w XII wieku dzięki poetom francuskim takim jak Béroul, Thomas, Marie de France. Od XIII stulecia tłumaczona była na inne języki i przerabiana na wersje prozą, ale wielki swój triumf święciła w czasach romantyzmu, kiedy to między innymi rozsławił ją w swym dramacie muzycznym Richard Wagner. W 1900 roku romanista francuski Joseph Bédier, wykorzystując zachowane fragmenty średniowiecznych redakcji francuskich i niemieckich, opracował nową prozaiczną wersję "Dziejów Tristana i Izoldy".
Historia dwojga kochanków, których za pomocą czarodziejskiego napoju połączyło przeznaczenie. Tristan (siostrzan i wasal króla Marka, zdradzanego, lecz nie ośmieszonego, a uszlachetnionego męża Izoldy) i Izolda Jasnowłosa - poddani niepokonanej, czarodziejskiej mocy namiętności, zarazem świadomi zła zdrady, żyjący w ustawicznym napięciu emocjonalnym, poszukujący się i rozłączający na przemian - są do dziś żywym symbolem ucieleśniającym szczęście i cierpienia miłości.
Romans rycerski od epoki Odrodzenia.
Czas rozkwitu romansu rycerskiego pisanego prozą przypada na XV-XVI wiek; powstawały wtedy utwory narracyjne o żywej fabule, nasyconej elementami awanturniczości, baśniowej fantastyki i cudowności, które podejmowały i kontynuowały wątki znane z wierszowanej epiki rycerskiej średniowiecza oraz opowieści o losach Lancelota, Tristana i innych legendarnych bohaterów (np. "Śmierć Artura" - "Le Morte d'Arthur" Thomasa Malory'ego z 1485 r.). Stworzono wtedy także nowe tematycznie historie, często nawiązując do lokalnych podań, legend genealogicznych czy tradycyjnych opowieści o założycielach zamków i klasztorów, jak np. "Piękna Magielona" czy historia o Meluzynie. Romanse te zachowują najczęściej pozory "historii prawdziwych", w narrację wplatane są np. postacie historyczne i autentyczne miejsca. Jednocześnie zawierają liczne anachronizmy, nieścisłości historyczne i geograficzne, oraz elementy fantastyczne i cudowne.
Najsłynniejszym dziełem spośród romansów rycerskich był hiszpański "Amadis z Walii" wydany w 1508 r. przez Garci Rodrígueza de Montalvo na podstawie wcześniejszych, zaginionych wersji, stanowiący syntezę różnych form r.r., czytany, naśladowany i parafrazowany w całej Europie. Do "Amadisa" i jego licznych kontynuacji nawiązywał, w sposób parodystyczny, Miguel de Cervantes Saavedra w "Don Kichocie". 
W XVII w. gatunek zaczął stopniowo tracić popularność. W późniejszych czasach żył przede wszystkim w obiegach literatury straganowej; do jego form nawiązywała powieść historyczna doby romantyzmu (zwłaszcza twórczość "Waltera Scotta" i jego szkoły powieściowej). 

</doc>
<doc id="933174" url="https://pl.wikipedia.org/wiki?curid=933174" title="Prąd Brazylijski">
Prąd Brazylijski

Prąd Brazylijski – ciepły prąd morski na Oceanie Atlantyckim, płynący wzdłuż wybrzeża Ameryki Południowej do równoleżnika 40°S w kierunku południowo-zachodnim. Jest to odgałęzienie Prądu Południoworównikowego.
Jego prędkość wynosi 1-3 km/h. Temperatura wód powierzchniowych w zimie waha się między 14 a 26 °C, zaś w lecie od 20 do 28 °C.

</doc>
<doc id="933175" url="https://pl.wikipedia.org/wiki?curid=933175" title="D.H. Lawrence">
D.H. Lawrence

David Herbert Lawrence (ur. 11 września 1885 w Eastwood, zm. 2 marca 1930 w Vence) – angielski pisarz, autor powieści, opowiadań, poezji, sztuk, esejów, książek podróżniczych, obrazów, tłumaczeń, tekstów krytyczno-literackich i korespondencji. W swoich dziełach zwracał się ku wnętrzu człowieka, chcąc znaleźć tę jego wewnętrzną część, która jest wolna od dyskryminacji społecznej.
Życiorys.
Studiował na University College Nottingham.
Zajmował się głównie tematem dehumanizującego wpływu nowoczesności i industrializacji. Doświadczył cenzury i dobrowolnej banicji z kraju.
Podjął otwartą walkę z pruderią. Opiewał erotyzm, używał wyrazów nieprzyzwoitych – krytycy uważają go za mistrza w opisywaniu przeżyć emocjonalnych, od narodzenia uczucia do jego fizycznego spełnienia i kulminacyjnego duchowego zespolenia. Jego powieść "Kochanek lady Chatterley" przedstawia jeden z pierwszych w europejskiej literaturze nowożytnej opis doznań kobiety w czasie współżycia z mężczyzną i wspólny orgazm.
Od 13 lipca 1914 do śmierci jego żoną była Frieda von Richthofen Weekley. Łączono go także z Williamem Henrym Hockingiem, Jessie Chambers oraz Alice Dax.

</doc>
<doc id="933179" url="https://pl.wikipedia.org/wiki?curid=933179" title="Narva Jõesuu">
Narva Jõesuu



</doc>
<doc id="933182" url="https://pl.wikipedia.org/wiki?curid=933182" title="Walk">
Walk



</doc>
<doc id="933184" url="https://pl.wikipedia.org/wiki?curid=933184" title="Crackdown">
Crackdown

Crackdown (w Japonii znana pod tytułem "Riot Act") – gra akcji widziana z perspektywy trzeciej osoby stworzona przez firmę Realtime Worlds i wydana w 2007 roku przez Microsoft Game Studios. Twórcą gry jest David Jones.
Gra oferuje rozgrywkę w trybie jednoosobowym lub trybie kooperacji (dwóch graczy, również w trybie online dzięki usłudze Xbox Live).
Gra została wydana 20 lutego 2007 roku w USA, 22 lutego w Japonii i Australii, natomiast 23 lutego gra ukazała się w Europie, w tym również w Polsce z polską kinową lokalizacją.
1 czerwca 2009 roku został ogłoszony na konferencji E3 sequel Crackdown 2.
Wyłączność na Xbox 360.
Gra ma status exclusive na platformie Xbox 360, co oznacza, że nie zostaną wydane wersje na inne platformy. Jednak w praktyce (np. Fable i Jade Empire) często gry takie wydawane są na również inne platformy w dużo późniejszym terminie. Obecnie nie ma planów wydania Crackdown na inną platformę.
Rozgrywka.
W Crackdown gracze kierują Agentami, klonami o nadludzkich możliwościach stworzonych przez organizacje pilnujące porządku publicznego. Zadaniem graczy jest zniszczenie trzech gangów rządzących futurystyczną metropolią Pacific City: latynoski gang Los Muertos, wschodnioeuropejski gang Volk oraz wschodnioazjatycki gang Shai-Gen. Graczowi pozostawiona jest całkowita dowolność odnośnie do podejmowania zadań i eliminacji gangów, zarówno dotycząca użytego sposobu jak i kolejności działań zmierzających do zniszczenia przestępczych syndykatów. Gracz może wyeliminować od razu głowę syndykatu lub niszczyć mniejszych szefów z celu osłabienia gangu, w celu ułatwienia ostatecznego zadania.
Podczas wykonywania zadań postać gracza zwiększa swoje umiejętności stając się coraz potężniejszą. Gracze mogą również do woli korzystać z pojazdów dostępnych w grze.
Gra wykorzystuje znany z gier na konsole Xbox 360 system achievementów.
Rozszerzenia.
Firma Realtime World wydała rozszerzenie do gry Crackdown. Dostępne są w wersjach : darmowej i płatnej. Wersja darmowa ("Klucze do miasta") poza poprawieniem znalezionych błędów udostępnia graczom cheatowanie. Wersja płatna ("Gettin' Busy") zawiera dodatkowo dostęp do trzech nowych pojazdów, pięciu nowych rodzajów broni i pięciu nowych trybów rozgrywki.
Halo 3 Beta.
Gra Crackdown zawierała dodatkowo dostęp do wersji beta gry Halo 3. Do gry w wersję beta potrzebny był dysk z Crackdown, jako że uruchomienie Halo 3 Beta było dostępne przez menu w grze. Beta Halo 3 była dostępna do ściągnięcia 16 maja 2007 roku. Wersja beta miała być grywalna jedynie przez trzy tygodnie od dnia wydania.
Crackdown 3.
Firma Microsoft i Realtime Worlds są w trakcie tworzenia Crackdown 3 na konsolę Xbox One. Grę zaprezentowano na konferencji Microsoftu podczas targów E3.

</doc>
<doc id="933185" url="https://pl.wikipedia.org/wiki?curid=933185" title="Wagant">
Wagant



</doc>
<doc id="933186" url="https://pl.wikipedia.org/wiki?curid=933186" title="Rośliny rolnicze Europy">
Rośliny rolnicze Europy



</doc>
<doc id="933187" url="https://pl.wikipedia.org/wiki?curid=933187" title="Historia Sierra Leone">
Historia Sierra Leone

Okres kolonialny.
Od połowy XV wieku do wybrzeży dzisiejszego Sierra Leone zaczęli docierać Portugalczycy, którzy zastali tu wiele małych państewek. Nazwę owemu skrawkowi wybrzeża nadał portugalski żeglarz Petro de Cintra. W XVI w. angielscy kupcy rozpoczęli zakładanie faktorii handlowych. Ich podstawowym towarem byli niewolnicy. W roku 1788 Brytyjczycy założyli miasto Freetown, a w 1797 roku w wyniku starań brytyjskich przeciwników niewolnictwa, którzy utworzyli Towarzystwo Sierra Leone, wydzielono obszar około 250 km2 w okolicach miasta, aby osiedlać tam uwolnionych niewolników. W roku 1808 posiadłość Towarzystwa została kolonią brytyjską, a reszta kraju protektoratem brytyjskim. W roku 1958 Sierra Leone uzyskało autonomię, a w 1961 r. – niepodległość i stało się członkiem brytyjskiej Wspólnoty Narodów. 
Lata 1961-1991.
Na czele rządu stanął, jako pierwszy premier, Milton Margai, przywódca Partii Ludowej Sierra Leone. Dziesięć lat później proklamowano republikę. Do 1966 roku rządzili bracia Margai – Milton Margai, który zmarł w 1964 roku, a następnie bardziej od niego radykalny Albert Margai, który za swoje plany zmian konstytucyjnych zapłacił przegraniem wyborów w 1966 roku. Interweniowała armia, głównie po to, aby nie dopuścić do władzy Siaki Stevensa. W 1968 roku został on jednak premierem, a w 1971 roku, po proklamowaniu w Sierra Leone republiki, jej prezydentem. 
Siaka Stevens przekształcił Sierra Leone w państwo jednopartyjne (z Kongresem Ogólnoludowym jako jedyną legalną partią) i doprowadził do jego katastrofy ekonomicznej. Stało się ono rajem dla skorumpowanych magnatów i zanim stary prezydent odszedł, zdążyli oni doszczętnie ograbić kraj. Stevens kontrolował główne bogactwo kraju – kopalnie diamentów w regionie Yengema. Wydobycie i eksport diamentów były zdominowane przez prywatne spółki, płacące prezydentowi i funkcjonariuszom reżimu ogromne łapówki. Przeżarte korupcją państwo obumierało, zaś społeczeństwo ulegało stopniowej degeneracji. Po pomyślnych gospodarczo latach siedemdziesiątych, od początku kolejnej dekady narastał kryzys ekonomiczny, wywołany zmniejszeniem dochodów z upraw kawy i kakao, spadkiem wydobycia diamentów i gigantomanią dyktatora, wydającego ogromne sumy. Wskutek spadku dochodów państwa i utrzymania sztucznie zawyżonych cen produktów oraz usług, pojawiła się wysoka inflacja, nastąpił spadek poziomu życia, zaś w lipcu 1981 roku wybuchł strajk generalny. W grudniu 1981 roku prezydent ogłosił stan wyjątkowy. Niestabilna sytuacja polityczna, kryzys gospodarczy i potęga handlarzy diamentów trwały do połowy dekady. 
W 1985 roku osiemdziesięcioletni wówczas dyktator postanowił oddać władzę. W zaaranżowanych przez reżim wyborach powszechnych, które odbyły się w październiku 1985 roku, zwyciężył dowódca armii, generał brygady Joseph Saidu Momoh. Sam Momoh dążył do uregulowania napiętych stosunków z Nigerią i Liberią. W grudniu 1986 roku podpisano pakt o nieagresji między Liberią, Sierra Leone i Gwineą, zwany Związkiem Rzeki Mano. Jednak w sierpniu 1988 roku prezydent Liberii oskarżył rząd Sierra Leone o tolerowanie działalności liberyjskiej opozycji i deportował 63 obywateli Sierra Leone. Próby stabilizacji gospodarki i ukrócenia samowoli przemytników diamentów nie powiodły się. Momoh musiał stawić czoło próbom zamachu stanu w marcu 1986 r. i w 1987 roku. 
Wojna domowa.
Od 1990 roku rząd Momoha starał się osłabić rebeliantów Charlesa Taylora, wspomagając zainstalowany przez ECOWAS rząd przejściowy Amosa Sawyera i odcinając Taylora od źródeł zaopatrzenia. W odwecie Taylor z pomocą Libii zorganizował – za pośrednictwem najemników z Burkina Faso – rebeliancki Zjednoczony Front Rewolucyjny (RUF) pod dowództwem byłego kaprala armii Sierra Leone, Fodaya Sankoha, który w marcu 1991 roku rozpoczął działania zbrojne. Trwała rebelia RUF sponsorowanego przez kompanie wydobycia diamentów, złota, tytanu, liczące na intratne kontrakty. 29 kwietnia 1992 roku doszło do groteskowego przewrotu pałacowego. Oddział żołnierzy, dowodzony przez 27-letniego kapitana Valentine’a Strassera, otoczył pałac prezydencki, domagając się wypłaty zaległego żołdu. Prezydent Momoh, przeświadczony o tym, że ma do czynienia z zamachem stanu, pośpiesznie opuścił pałac. Władzę, chcąc nie chcąc, przejął kapitan Stresser. 
Rząd wojskowy Strassera stanął w obliczu pogłębiającej się zapaści gospodarczej, rosnącego niezadowolenia społeczeństwa, partyzantki RUF, także niepokojów armii, które doprowadziły do nieudanego zamachu stanu w grudniu 1992 roku. Krwawa wojna domowa pustoszyła kraj i wyniszczała jego gospodarkę. W roku 1995 rebelianci Fadaya Sankoya rozpoczęli oblężenie stolicy kraju Freetown. Prezydent Strasser, podobnie jak jego poprzednik, pod presją zachodnich rządów zgodził się przeprowadzić w lutym 1996 roku wybory powszechne i szanować ich wyniki. Na kilka tygodni przed wyborami został obalony przez kapitana Juliusa Maadę Bio. Mimo początkowego sprzeciwu, Bio zgodził się na wybory 15 marca 1996 roku, które wygrał Ahmad Tejan Kabbah. RUF zbojkotował wybory i kontynuował walkę partyzancką. Brak sukcesów i słabnące morale jego armii skłoniły go do podpisania na początku grudnia 1996 roku w Abidżanie układu pokojowego z rządem, przewidującego zakończenie wojny domowej. 
25 maja 1997 roku grupa oficerów pod wodzą majora Johny’ego Paula Koromaha obaliła prezydenta Kabbaha. Zawieszono konstytucję, wprowadzono zakaz działalności partii politycznych oraz zakazano demonstracji. W reakcji na te wydarzenia ECOWAS zastosowała blokadę granic i wprowadziła sankcje ekonomiczne, a jednocześnie zmusiła władze wojskowe do podjęcia negocjacji. Rozmowy doprowadziły do zawarcia w październiku 1997 roku porozumienia o przywróceniu do 22 kwietnia 1998 roku Kabbaha na stanowisko prezydenta. Jednak junta wojskowa opóźniała realizację porozumienia i nie respektowała przyjętych ustaleń w sprawie powrotu do rządów cywilnych. Zdominowane przez Nigerię siły ECOMOG dokonały interwencji wojskowej i 13 lutego 1998 roku obaliły rząd wojskowy, umożliwiając Kabbahowi miesiąc później powrót na fotel prezydencki. 
Wskutek chaosu postępującego w kraju rebelianci i uczestnicy puczu zostali wyparci z miasta, ale w grudniu 1998 roku ponownie zaatakowali stolicę, walki trwały do stycznia 1999 roku. Mimo porażki we Freetown zbrojna opozycja zachowała kontrolę nad prowincją i kontynuowała walkę w 1999 roku po pojmaniu przez siły rządowe rebelianckiego przywódcy został przeprowadzony szturm na stolicę. Atakujący zostali porwani i ponieśli klęskę. Przejęciu władzy przez Front zapobiegły siły ECOMOG, które rozdzieliły walczące strony. Szturm na Freetown był jednym z ostatnich akordów rebelii. Dzięki pośrednictwu ECOWAS, 7 lipca 1999 roku w Lomé podpisano kolejne porozumienie pokojowe między rządem a RUF, przewidując zakończenie wojny domowej, przekształcenie RUF w partię polityczną oraz usunięciem z Sierra Leone wszystkich najemników. Nadzór nad realizacją porozumienia sprawowała misja ONZ w Sierra Leone (UNAMISL, "United Nations Mission in Sierra Leone") licząca 13 tys. żołnierzy, w której główną rolę odgrywała Wielka Brytania. RUF nie zgodziła się na opuszczenie kontrolowanych przezeń kopalni diamentów i torpedował pokojowe wysiłki. W lipcu 2000 roku Rada Bezpieczeństwa ONZ wprowadziła zakaz importu diamentów z Sierra Leone. Pod presją międzynarodową, w listopadzie 2000 roku RUF zgodził się zawrzeć rozejm. 
W styczniu 2002 r. we Freetown doszło do zawarcia ugody, w osiągnięciu której istotną rolę odegrała ONZ. W symbolicznym geście spalono 3 tys. sztuk broni złożonej przez rebeliantów. Po zawarciu pokoju utworzono Komisję Prawdy, ujawniającą zbrodnie z okresu wojny domowej oraz Trybunał Specjalny, który ma ukarać zbrodniarzy. W sierpniu 2003 roku władze ogłosiły zakończenie rozbrajania rebeliantów (broń miało złożyć 70 tys. osób), w czerwcu 2004 roku zaś rozpoczęły się pierwsze procesy oskarżonych o popełnienie zbrodni w czasie wojny domowej.
Po wojnie.
Rozpoczęta w marcu 1991 roku wojna przyniosła utratę domów przez blisko połowę mieszkańców, którzy mają teraz status uchodźców w sąsiednich krajach bądź bezdomnych we własnym państwie. Trudno powiedzieć, jak wielu ludzi zginęło podczas konfliktu, ale z pewnością jej skutki dotknęły większość społeczeństwa, które ucierpiało z powodu straty domów, własności, przesiedleń, łamania praw człowieka wskutek przymusowego wcielania do wojska, tortur, amputacji, przemoc seksualnej itd. Infrastruktura w Sierra Leone została zniszczona, uprawnienia rządu ograniczone, zaś gospodarka upadła. 
Obecnie, w powojennym Sierra Leone ludzie próbują odbudować swoje życie na nowym fundamencie pokoju i stabilizacji. Od oficjalnego zakończenia wojny w Sierra Leone (2002) minęło już kilka lat. Sytuacja w kraju zdaję się być stabilną, ale komplikuje ją duża liczba zagranicznych najemników oraz obecność świetnie na ogół wyekwipowanych i wyszkolonych formacji zbrojnych koncernów, których głównym zadaniem jest realizacja celów macierzystych firm. W grudniu 2005 roku swoją misję sukcesem zakończył UNAMISL, który został zastąpiony przez UNIOSIL ("United Nations Integrated Office for Sierra Leone") – jednostkę ONZ odpowiedzialną za promocję kultury, bezpieczeństwa, pokoju, która ma na celu pomoc w rozwoju jednego z najbiedniejszych krajów świata. Pod koniec grudnia 2006 roku Rada Bezpieczeństwa ONZ jednogłośnie opowiedziała się za rozszerzeniem misji stabilizacyjnej w Sierra Leone, uważając ją za jeden z sukcesów ONZ. Zdaniem Kofiego Annana – byłego sekretarza ONZ – rezultatem współpracy ONZ i rządu Sierra Leone jest zdecydowane ograniczenie analfabetyzmu, nierówności płci, a także zaprowadzenie demokracji, która miała zostać przypieczętowana wyborami w lipcu 2007 roku.
Mimo to wielu uchodźców z Sierra Leone nadal nie chce wracać do swojego państwa. Jest to często spowodowane urazami psychicznymi i traumatycznymi przeżyciami z czasów wojny. Ponadto wielu Sierraleończyków szuka lepszego życia w innych krajach (również europejskich), zdając sobie sprawę, że ich państwo, w którym 65% ludności to analfabeci, bezrobocie wynosi ok. 70%, a 75% ludności żyje za mniej niż 2 dolary dziennie, jeszcze długo nie będzie im w stanie zapewnić tego, co zaoferować mogą kraje bogatsze. Średnia długość życia wynosi zaledwie 40 lat. Wpływ na to ma katastrofalny stan służby zdrowia - infrastruktura medyczna została zniszczona podczas wojny, a większość lekarzy i personelu medycznego uciekła za granicę. Sierra Leone to kraj o najwyższej na świecie śmiertelności dzieci i kobiet w ciąży.

</doc>
<doc id="933188" url="https://pl.wikipedia.org/wiki?curid=933188" title="Drużynowe Mistrzostwa Świata na Żużlu 1961">
Drużynowe Mistrzostwa Świata na Żużlu 1961

Drużynowe Mistrzostwa Świata na Żużlu 1961 – 2. edycja drużynowych mistrzostw świata na żużlu. Zawody finałowe odbyły się 3 września 1961 roku we Wrocławiu.
Tytułu mistrzowskiego, wywalczonego w 1960 roku w Göteborgu, broniła reprezentacja Szwecji.
Finał.
Uwaga! Według niektórych źródeł szczegółowa punktacja reprezentacji Szwecji i Wielkiej Brytanii wyglądała następująco:

</doc>
<doc id="933192" url="https://pl.wikipedia.org/wiki?curid=933192" title="Riot act">
Riot act



</doc>
<doc id="933195" url="https://pl.wikipedia.org/wiki?curid=933195" title="Riot Act">
Riot Act



</doc>
<doc id="933196" url="https://pl.wikipedia.org/wiki?curid=933196" title="Obrona przed bronią masowego rażenia">
Obrona przed bronią masowego rażenia

Obrona przed bronią masowego rażenia – zespół przedsięwzięć wykonywanych w celu odstraszania przeciwnika od użycia broni masowego rażenia (BMR) oraz zapewnienie wojskom bezpieczeństwa podczas działań w warunkach skażeń powstałych na skutek użycia broni jądrowej, biologicznej, chemicznej i radiologicznej, jak również w wyniku uwolnienia substancji niebezpiecznych w sytuacjach innych niż uderzenie BMR.
Przedsięwzięcia OPBMR.
Podstawy określające przedsięwzięcia są ustalane przed operacją poprzez tworzenie odpowiedniej polityki, doktryn, wyposażenia, procedur oraz szkolenia.
Wykrywanie, identyfikacja skażeń oraz monitoring zmian
Ostrzeganie, alarmowanie i meldowanie o skażeniach 
Ochrona przed skażeniami
Ograniczanie zagrożenia przed skażeniami
Medyczna ochrona przed BMR

</doc>
<doc id="933199" url="https://pl.wikipedia.org/wiki?curid=933199" title="Gungnir">
Gungnir

Gungnir (Gungni, Gungner albo Gungrir) – nazwa jednej z włóczni Odyna, która zawsze trafia w cel, stąd jej imię, które znaczy: "Niezachwiana". Według "Skáldskaparmál" Snorri Sturlusona włócznia ta została wykonana przez Krasnoludy znane jako Synowie Ivaldiego pod kierunkiem krasnoludzkiego mistrza kowalskiego Dvalina. Była też między innymi obiektem poszukiwań nazistowskiej organizacji Ahnenerbe.

</doc>
<doc id="933205" url="https://pl.wikipedia.org/wiki?curid=933205" title="Cremaster">
Cremaster

Cremaster – cykl pięciu filmów Matthew Barneya, noszących tytuły kolejno od "Cremaster 1" do "Cremaster 5", powstałych w latach 1994-2002. Filmy dotyczą procesów stworzenia.
Tytuł.
Filmy zawdzięczają swój tytuł nazwie mięśnia występującego u obu płci, tzw. dźwigacza jądra (łac. "musculus cremaster"). Na funkcji tego mięśnia autor filmu oparł całą koncepcję cyklu, dokonując jej wizualizacji prostym schematem trzech stanów potencjału. Schemat ten stał się z czasem znakiem rozpoznawczym samego autora jak i ikoną wszystkich filmów z serii.
Według autora potencjał ma trzy stany skupienia: pierwszy – pierwotny i pełny symbolizowany przez poziomą linię, drugi – podniesiony, symbolizujący kobietę i ukazujący wygięty ku górze łuk, oraz trzeci – opuszczony, męski, ukazujący łuk skierowany do dołu.
Tematyka.
Cykl Barneya powstał w wyniku fascynacji autora cielesnością i ćwiczeniem ludzkich ograniczeń. Poza filmem obejmuje on również fotografie, instalacje i rzeźby. W utworach autor używa własnej formy języka, jakim porozumiewa się z widzem, a w uniwersalność swojego przekazu wierzy do tego stopnia, że zabrania wyświetlania swoich filmów z tłumaczeniem na inne języki. Barney osobiście zadbał o każdy szczegół podczas całej produkcji cyklu, m.in. wcielił się w najważniejsze role, sam wykonał większość zadań kaskaderskich oraz sam określa czas i miejsca projekcji filmów, łącząc je z wystawami innych swoich prac. Film wyświetlany jest regularnie w kilku galeriach sztuki na terenie USA.
Elementami charakterystycznymi dla całego cyklu są organiczne rzeźby, odwołania do symboliki i rytuałów lóż masońskich, nawiązania do iluzjonisty Harry’ego Houdiniego, a także choreografia nawiązująca do prac Leni Riefenstahl. Ze względu na swoje pochodzenie i dzieciństwo autor nie stroni od symboliki mormońskiej, przywołując przy okazji postać amerykańskiego zabójcy Gary’ego Gilmore’a. Występują też odwołania do współczesnych postaci takich jak kobiece alter ego grane przez kaleką Aimee Mullins (modelka i sportsmenka, umieszczona przez magazyn "People" na liście 50 najpiękniejszych ludzi świata, która na skutek choroby przeszła amputację obu nóg poniżej linii kolan), Dave Lombardo, były lider i perkusista zespołu Slayer, szwajcarska aktorka Ursula Andress (grająca pierwszą dziewczynę Bonda), pisarz Norman Mailer wcielający się w postać Harry Houdiniego oraz amerykański rzeźbiarz Richard Serra.
Nastrój w filmach budowany jest poprzez nagromadzenie pozornie nonsensownych czynności, wykonywanych z namaszczeniem przez głównych bohaterów. W cyklu "Cremaster" autor przekazuje próbę zmierzenia się z ideą dwupłciowej natury człowieka (w filmie hybrydalne postacie nie posiadają określonych narządów płciowych), hołubiąc własną seksualność i ciało oraz tworząc ekscentryczne obrazy-rzeźby-fetysze. 
Cykl.
Poszczególne elementy cyklu powstawały w następującej kolejności:
Łączny czas trwania całego cyklu wynosi dokładnie 400 minut.
Kopie filmu.
Początkowo łączna liczba kopii "Cremaster 1-5" wynosiła jedynie 10 taśm filmowych 35 mm, rozdanych przez autora wybranym kolekcjonerom sztuki. Później pojawiła się limitowana wersja specjalna na płytach DVD w nakładzie 20 sztuk w cenie 100 000 dolarów za sztukę. Egzemplarze te, jak i poprzednia seria, były niedostępne na ogólnym rynku sztuki, a jedynie dla wybranych kolekcjonerów. Wyjątkiem był 30-minutowy fragment "Cremastera 3" wydanego na płycie DVD sprzedawanej wraz z książką.
Cykl w Polsce.
"Cremaster 3" został zaprezentowany w Polsce po raz pierwszy na festiwalu Era Nowe Horyzonty w Cieszynie w 2004. Później tego samego roku "Cremaster 3" i "4" zostały wyświetlone na specjalnych pokazach w kinie „Muranów” w Warszawie.

</doc>
<doc id="933206" url="https://pl.wikipedia.org/wiki?curid=933206" title="Prąd Kanaryjski">
Prąd Kanaryjski

Prąd Kanaryjski – zimny prąd morski na Oceanie Atlantyckim, który jest odgałęzieniem Prądu Północnoatlantyckiego. Płynie od wybrzeży Portugalii wzdłuż zachodniej Afryki do Senegalu, gdzie zakręca na zachód, zasilając przy tym Prąd Północnorównikowy.
Prędkość maksymalna, z jaką płynie, wynosi 2 km/h. Temperatura wód powierzchniowych w lecie: 12–19 °C na północy i 23–26 °C na południu, w zimie zaś odpowiednio 12 °C i 22 °C.

</doc>
<doc id="933207" url="https://pl.wikipedia.org/wiki?curid=933207" title="Rip Hamilton">
Rip Hamilton

Rip Hamilton, właśc. Richard Hamilton (ur. 14 lutego 1978 w Coatesville) – amerykański koszykarz, występujący na pozycji rzucającego obrońcy, mistrz NBA z 2004.
W 1996 wystąpił w meczu gwiazd amerykańskich szkół średnich – McDonald’s All-American. Został też zaliczony do II składu Parade All-American (1996).
Karierę rozpoczynał w drużynie koszykarskiej uniwersytetu Connecticut. W drafcie 1999 został wybrany z 7 numerem przez Washington Wizards. W drużynie ze stolicy Stanów Zjednoczonych grał przez trzy sezony. W 2002 został oddany do Detroit Pistons, gdzie spędził 9 sezonów. W 2011 podpisał trzyletni kontrakt z Chicago Bulls.
Hamilton trzykrotnie brał udział w meczach gwiazd NBA, odbywających się podczas weekendów gwiazd. Ponadto w 2004, zdobył wraz z Detroit Pistons tytuł mistrza NBA.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.
W lutym 2015 ogłosił oficjalnie zakończenie kariery sportowej.

</doc>
<doc id="933210" url="https://pl.wikipedia.org/wiki?curid=933210" title="Walenty Kłyszejko">
Walenty Kłyszejko

Walenty Kłyszejko (est. "Valentin Klõšeiko", ros. "Валентин Клышейко") (ur. 2 grudnia 1909 w Petersburgu, zm. 20 sierpnia 1987 w Warszawie) – estoński koszykarz i trener narodowości polskiej, profesor Akademii Wychowania Fizycznego w Warszawie, doc. dr. nauk wf.
Pierwszy trener kadry koszykarzy w latach 1936–1939 i 1949 oraz kadry koszykarek, trenował również kadrę szczypiornistów; w pierwszym historycznym meczu w lutym 1948 prowadził żeńską kadrę siatkarek.
Życiorys.
Urodził się w Petersburgu w polskiej rodzinie urzędniczej. Rodzice, Stanisław i Eleonora oraz brat Stanisław zmarli w latach 40., oprócz tego miał jeszcze brata, Pawła, który pozostał w ZSRR. W czasie rewolucji październikowej rodzina przeniosła się do Tallinna, pokonując pieszo ponad 400 kilometrów. Tam Kłyszejko rozpoczął grę w drużynie YMCA, gdzie trenerem był absolwent kolebki koszykówki – Springfield Training School – Mark Nestle. Tam też Kłyszejko ukończył kurs instruktorski i rozpoczął staż trenerski. Wystąpił pięciokrotnie w kadrze narodowej Estonii. Do Polski przybył w 1933 roku na dwuletnie studia w Centralnym Instytucie Wychowania Fizycznego, poprzedniku dzisiejszej AWF, skierowany przez Związek Polaków Za Granicą.
Mimo młodego wieku szybko zaczął pracę jako trener – w klubie Polonia Warszawa oraz w Polskim Związku Piłki Ręcznej. Przyczynił się do zunifikowania przepisów gry w koszykówkę w skali kraju oraz uporządkowania rozgrywek o mistrzostwo Polski.
Już rok po przyjeździe do Polski poprowadził żeńską kadrę narodową na Światowych Igrzyskach Kobiet, a potem także drużynę męską. W 1936 roku prowadził na Igrzyskach Olimpijskich w Berlinie narodową drużynę koszykarzy, która zajęła czwarte miejsce, najlepsze z zespołów europejskich i najlepsze w historii tej dyscypliny w Polsce. W następnym roku drużyna zdobyła 4. miejsce w mistrzostwach Europy, zaś dwa lata później, w Mistrzostwach 1939 roku pod jego kierunkiem koszykarze zdobyli brązowe medale.
W 1938 roku dostał polskie obywatelstwo i rozpoczął pracę w AWF, gdzie z czasem został kierownikiem Katedry Gier Zespołowych. Wyszkolił tam wielu instruktorów koszykówki, a także zawodników i zawodniczek AZS, w którym pewien czas prowadził zajęcia szkoleniowe. W tejże katedrze pracował wiele lat propagator koszykówki mgr Józef Pachla.
Uczestnik obrony Warszawy w 1939 roku. Dzięki estońskiemu paszportowi przez Budapeszt przedostał się do Francji, a potem na Wyspy Brytyjskie. Wstąpił do Polskich Sił Zbrojnych. Ukończył tam Szkołę Podchorążych Broni Pancernych. Został wcielony do 1 Pułku Pancernego. W jego szeregach przeszedł cały szlak bojowy, uczestnicząc w lądowaniu w Normandii, bitwach pod Falaise i Caen. Awansował na podporucznika. Dwukrotnie ranny został przeniesiony do Ośrodka Rehabilitacyjnego Polskich Sił Lądowych w Peebles w Szkocji. Wrócił do kraju w 1947 roku i wznowił zajęcia na AWF, gdzie pracował do emerytury.
W latach 1962–1965 prezes Klubu Sportowego AZS-AWF Warszawa. Na przełomie lat 60. i 70 pełnił funkcję prezesa PZKosz.
Był autorem wielu opracowań taktyczno-technicznych w koszykówce oraz obserwacji i analizy walki w grach zespołowych, pod jego redakcją wydano np. "Wybrane zagadnienia teorii sportowych gier zespołowych".
Odznaczony m.in.: Krzyżem Kawalerskim Orderu Odrodzenia Polski, Złotym Krzyżem Zasługi, Medalem „Za zasługi dla obronności kraju”, odznaką Zasłużony Nauczyciel PRL, odznaką Zasłużony Działacz Kultury Fizycznej, Croix de Combattants Volontaires (Francja), France and Germany Star, War Medal 1939-1945 i Defence Medal (Wielka Brytania).
Od 1948 roku należał do PZPR, od 1976 do ZBOWiD-u.
Dwukrotnie żonaty, z drugiego małżeństwa z Haliną Kozakiewicz (1948) miał dwóch synów, Stanisława i Andrzeja.

</doc>
<doc id="933212" url="https://pl.wikipedia.org/wiki?curid=933212" title="Układ GUGIK 1980">
Układ GUGIK 1980

Układ GUGIK 1980 – układ współrzędnych płaskich prostokątnych oparty na odwzorowaniu quasi-stereograficznym powierzchni elipsoidy Krassowskiego. Układ jest jednolity dla całego kraju.
Punkt główny (przyłożenia układu) ma współrzędne 52°10′N, 19°10′E na elipsoidzie Krassowskiego, dla których wartości w układzie GUGIK 1980 wynoszą:
a skala długości wynosi na tym punkcie 0,9997143.
Zniekształcenia układu wynoszą od –29 cm/km w punkcie głównym i rosną do +90 cm/km u źródeł Sanu. Układ stanowił podstawę do sporządzania map w skalach 1:100 000 i mniejszych. Układ ten znalazł zastosowanie w praktyce jedynie przy opracowaniu wydawanej w latach 1980–1984 topograficznej mapy Polski w skali 1:100 000.
Obecnie (na mocy Rozporządzenia Rady Ministrów z dnia 8 sierpnia 2000) jedynym, obowiązującym układem współrzędnych dla opracowań małoskalowych (1:10 000 i mniejszych) jest PUWG 1992, który zastąpił układ GUGIK 1980. Układ 1992 oraz układ współrzędnych 2000 (dla opracowań wielkoskalowych, 1:5000 i większych) stanowi część państwowego systemu odniesień przestrzennych.
Elementarna skala długości obliczana jest ze wzoru:

</doc>
<doc id="933216" url="https://pl.wikipedia.org/wiki?curid=933216" title="Marc Rothemund">
Marc Rothemund

Marc Rothemund (ur. 26 sierpnia 1968) – niemiecki reżyser, scenarzysta i producent filmowy.
Jest synem reżysera Sigiego Rothemunda i bratem aktorki Niny Rothemund. Zadebiutował jako reżyser komedią "Dziwne zachowania dojrzałych płciowo mieszkańców dużych miast w okresie łączenia się w pary" (1998). Za film ten otrzymał nagrodę dla najlepszego reżysera młodego pokolenia w Bawarii.
Jego największym dokonaniem filmowym jest historyczny obraz "Sophie Scholl – ostatnie dni" (2005) z Julią Jentsch w roli tytułowej. Film przyniósł Rothemundowi nominację do Oscara dla najlepszego filmu nieangielskojęzycznego oraz Srebrnego Niedźwiedzia dla najlepszego reżysera na 55. MFF w Berlinie.

</doc>
<doc id="933220" url="https://pl.wikipedia.org/wiki?curid=933220" title="Richard Hamilton">
Richard Hamilton



</doc>
<doc id="933233" url="https://pl.wikipedia.org/wiki?curid=933233" title="Ścienno-filarowy plan">
Ścienno-filarowy plan



</doc>
<doc id="933234" url="https://pl.wikipedia.org/wiki?curid=933234" title="As-Samara">
As-Samara

As-Samara (arab. السمارة) – miasto w północno-wschodniej części Sahary Zachodniej, w pobliżu wadi As-Sakija al-Hamra; 57 tysięcy mieszkańców (2014). Ważny węzeł komunikacyjny na szlakach transsaharyjskich. Czwarte co do wielkości miasto Sahary Zachodniej.

</doc>
<doc id="933238" url="https://pl.wikipedia.org/wiki?curid=933238" title="Leandrinho Barbosa">
Leandrinho Barbosa



</doc>
<doc id="933251" url="https://pl.wikipedia.org/wiki?curid=933251" title="Ulica Indiry Gandhi w Warszawie">
Ulica Indiry Gandhi w Warszawie

Ulica Indiry Gandhi – ulica na warszawskim Ursynowie.
Nazwa.
Nazwę ulicy upamiętniającą premier Indii Indirę Gandhi, nadano w styczniu 1985, wcześniej była odcinkiem ulicy Nugat.
Opis.
Ulica biegnie od skrzyżowania z ulicą Rosoła i Nugat do ulicy Filipiny Płaskowickiej.
W 2010 roku powstała społeczna inicjatywa przekształcenia ulicy z okolicą w centrum Ursynowa z placem, nowymi domami i parkiem i amfiteatrem.
W 2018 ulica została przedłużona od ulicy Pileckiego do ulicy Płaskowickiej.

</doc>
<doc id="933254" url="https://pl.wikipedia.org/wiki?curid=933254" title="Andriej Urlep">
Andriej Urlep



</doc>
<doc id="933257" url="https://pl.wikipedia.org/wiki?curid=933257" title="Ukraina (ujednoznacznienie)">
Ukraina (ujednoznacznienie)



</doc>
<doc id="933263" url="https://pl.wikipedia.org/wiki?curid=933263" title="TLK">
TLK



</doc>
<doc id="933264" url="https://pl.wikipedia.org/wiki?curid=933264" title="Anna Sulima">
Anna Sulima

Anna Sulima-Jagiełowicz (ur. 22 kwietnia 1969 w Barlinku) – polska pięcioboistka nowoczesna, indywidualna mistrzyni świata (1998), brązowa medalistka mistrzostw Europy. Była wielokrotną medalistką mistrzostw świata i Europy drużynowo oraz w sztafecie. W 1991 zwyciężyła w klasyfikacji generalnej Pucharu Świata.

</doc>
<doc id="933269" url="https://pl.wikipedia.org/wiki?curid=933269" title="Charles Kowal">
Charles Kowal

Charles Thomas Kowal (ur. 8 listopada 1940 w Buffalo, zm. 28 listopada 2011 w Cinebar) – amerykański astronom.
Życiorys.
Był zdolnym astronomem amatorem, który po ukończeniu studiów w Uniwersytet Południowej Kalifornii w 1961 roku dostał pracę na Wydziale Astronomii California Institute of Technology. Korzystał ze zdjęć z Obserwatorium Palomar.
Odkrywca dwóch księżyców Jowisza: Ledy (1974) i Temisto (1975), które później zagubiono i odkryto ponownie w 2000 roku. W 1977 podczas poszukiwań hipotetycznej planety X odkrył pierwszego centaura – planetoidę (2060) Chiron. W sumie w latach 1970–1981 odkrył 22 planetoidy, w tym cztery wspólnie z innymi astronomami. Na liście jego odkryć są także komety: 99P/Kowal, 104P/Kowal, 134P/Kowal-Vávrová, 143P/Kowal-Mrkos i 158P/Kowal-LINEAR. Prowadził również obserwacje gwiazd supernowych w innych galaktykach, odkrywając 83 takie obiekty.
Odkrył, że w latach 1612–1613 Galileusz obserwował Neptuna, jednak uznał go za słabą gwiazdę.
W 1979 został uhonorowany Medalem Jamesa Craiga Watsona.

</doc>
<doc id="933270" url="https://pl.wikipedia.org/wiki?curid=933270" title="Irlandia w Konkursie Piosenki Eurowizji">
Irlandia w Konkursie Piosenki Eurowizji

Irlandia uczestniczy w Konkursie Piosenki Eurowizji od 1965. Od tamtej pory przygotowaniami do udziału w konkursie zajmuje się irlandzki nadawca publiczny Raidió Teilifís Éireann (RTÉ).
Irlandia siedmiokrotnie wygrała finał konkursu: w 1970 (Dana z utworem „All Kinds of Everything”), 1980 i 1987 (dwukrotnie Johnny Logan, kolejno z piosenkami „What’s Another Year?” i „Hold Me Now”), 1992 (Linda Martin z „Why Me?”), 1993 (Niamh Kavanagh z „In Your Eyes”), 1994 (Paul Harrington i Charlie McGettigan z „Rock ’n’ Roll Kids”) oraz 1996 (Eimear Quinn z „The Voice”).
Irlandia nie uczestniczyła w konkursie w 1983 z powodu niewystarczających funduszy krajowego nadawcy. Telewizja wróciła do stawki konkursowej po rocznej przerwie. Następnie nie została dopuszczona do udziału w konkursie w 2002 z powodu słabego wyniku rok wcześniej. W 2003 wróciła do stawki konkursowe i od tamtej pory rokrocznie wysyła reprezentanta na kolejne konkursy.
Uczestnictwo.
Irlandia uczestniczy w Konkursie Piosenki Eurowizji od 1965. Poniższa tabela uwzględnia nazwiska irlandzkich reprezentantów, tytuły konkursowych piosenek oraz wyniki krajowych delegatów w poszczególnych latach:
Legenda:
Historia głosowania w finale (1965–2022).
Poniższe tabele pokazują, którym krajom Irlandia przyznaje w finale najwięcej punktów oraz od których państw irlandzcy reprezentanci otrzymują najwyższe noty.
Kraje, którym Irlandia "przyznała" najwięcej punktów:
Kraje, od których Irlandia "otrzymała" najwięcej punktów:
Legenda:
Konkursy Piosenki Eurowizji zorganizowane w Irlandii.
Irlandia była gospodarzem Konkursu Piosenki Eurowizji siedmiokrotnie: w 1971, 1981, 1988, 1993, 1994, 1995 i 1997 roku. Pierwszy konkurs organizowany przez irlandzkiego nadawcę odbył się w Gaiety Theatre, drugi i trzeci – w RDS Simmonscourt, czwarty – w Green Glens Arena, a trzy ostatnie – w Point Depot. Wszystkie konkursy zostały zorganizowane w Dublinie, poza 38. Konkursem Piosenki Eurowizji, który odbył się w Millstreet.
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody byli: Christer Björkman (reprezentant Szwecji w 1992 roku, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są w trzech kategoriach:
Nagroda Artystyczna
"Gratulacje: 50 lat Konkursu Piosenki Eurowizji".
W październiku 2005 roku odbył się specjalny koncert jubileuszowy , który został zorganizowany przez Europejską Unię Nadawców (EBU) z okazji 50-lecia Konkursu Piosenki Eurowizji. W trakcie koncertu odbył się plebiscyt na najlepszą piosenkę w całej historii imprezy. W stawce konkursowej znalazły się m.in. irlandzkie propozycje Johnny’ego Logana – „What’s Another Year?” (zwycięski utwór z 1980) i „Hold Me Now” (zwycięski utwór z 1987 roku). Utwory zajęły kolejno dwunaste i trzecie miejsce.

</doc>
<doc id="933273" url="https://pl.wikipedia.org/wiki?curid=933273" title="ARTbus">
ARTbus

ArtBus - Kulturalna linia autobusowa
ARTbus – linia autobusowa, pełniąca funkcję galerii oraz mobilnego centrum informacji kulturalnej. Znajdują się w nim wielojęzyczne informatory kulturalne, ulotki i plakaty. Na trasie ARTbusa znajdują się łódzkie muzea, galerie, teatry i . Jest to pierwsza taka inicjatywa w Polsce. Autobus sztuki kursuje po ulicach Łodzi od 16 czerwca 2006 roku od piątku do niedzieli w godzinach 10-18.
Linia została wyróżniona w konkursie na Najlepszy Produkt Turystyczny Roku 2006, organizowanym od 6 lat przez Polską Organizację Turystyczną.
Pomysłodawcą projektu jest szef Łódź Art Center Krzysztof Candrowicz, a jego realizatorami MPK, Urząd Miasta Łodzi i ZDiT.

</doc>
<doc id="933274" url="https://pl.wikipedia.org/wiki?curid=933274" title="Polonia Lidzbark Warmiński">
Polonia Lidzbark Warmiński

Polonia Lidzbark Warmiński – polski klub piłkarski z siedzibą w Lidzbarku Warmińskim, założony w 1957 roku. Aktualnie występuje w IV lidze (grupa warmińsko-mazurska).
Stadion.
Polonia rozgrywa swoje spotkania na Stadionie Miejskim w Lidzbarku Warmińskim. Ten obiekt sportowy w 2010 r. został zmodernizowany i od tej pory jest to również stadion, przystosowany do sportów lekkoatletycznych.
Sezon po sezonie.
Źródło: od sezonu 2001/2002.

</doc>
<doc id="933279" url="https://pl.wikipedia.org/wiki?curid=933279" title="Olga Hans">
Olga Hans

Olga Dagmara Hans (ur. 30 maja 1971 w Pabianicach) – polska kompozytorka.
Życiorys.
Studiowała w Akademii Muzycznej w Łodzi teorię muzyki u Franciszka Wesołowskiego oraz kompozycję pod kierunkiem Jerzego Bauera. Uczestniczyła w kursach kompozytorskich: w Łodzi (prowadzonym przez Alexandra Mullenbacha), Krakowie (II Letnie Kursy Muzyki Współczesnej), Radziejowicach (XIX Międzynarodowe Kursy dla Młodych Kompozytorów) i Enschede (Holandia). 
W 2010 uzyskała stopień doktora habilitowanego w zakresie sztuki muzycznej, w specjalności kompozycja i teoria muzyki. Od 1997 pracuje w łódzkiej Akademii Muzycznej, obecnie (2020) na stanowisku profesora w Katedrze Kompozycji. Współuczestniczy także w odbywających się tam cyklu koncertów i wykładów poświęconych nowej muzyce „Musica Moderna”.
Jest autorką "Koncertu wiolonczelowego na prawą rękę" (2008) skomponowanego dla wiolonczelisty Dominika Połońskiego. Prawykonanie tego utworu odbyło się 18 lutego 2009 w Warszawie.
W 2022 została odznaczona Brązowym Krzyżem Zasługi.

</doc>
<doc id="933281" url="https://pl.wikipedia.org/wiki?curid=933281" title="Ścienno-filarowy kościół">
Ścienno-filarowy kościół



</doc>
<doc id="933282" url="https://pl.wikipedia.org/wiki?curid=933282" title="Veselin Matić">
Veselin Matić

Veselin Matić (cyr. Веселин Матић; ur. 21 lipca 1960) – serbski koszykarz i trener, od 30 marca 2005 do 31 marca 2006 selekcjoner reprezentacji Polski seniorów w koszykówce mężczyzn.

</doc>
<doc id="933285" url="https://pl.wikipedia.org/wiki?curid=933285" title="Veselin Matic">
Veselin Matic



</doc>
<doc id="933292" url="https://pl.wikipedia.org/wiki?curid=933292" title="Grand Prix Hiszpanii 2007">
Grand Prix Hiszpanii 2007

Wyniki Grand Prix Hiszpanii, czwartej rundy Mistrzostw Świata Formuły 1 w sezonie 2007.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="933293" url="https://pl.wikipedia.org/wiki?curid=933293" title="Pomocnictwo">
Pomocnictwo

Pomocnictwo – w prawie karnym i prawie wykroczeń jedna z form popełnienia przestępstwa lub wykroczenia (forma zjawiskowa). Polega na ułatwieniu innej osobie popełnienia czynu zabronionego (art. 18 § 3 k.k., art. 13 k.w.). Pomocnictwo jest zawsze zachowaniem umyślnym, popełnić je można zarówno w zamiarze bezpośrednim, jak w zamiarze ewentualnym. Możliwe jest pomocnictwo w formie działania, a także w formie zaniechania. W tym ostatnim wypadku dopuścić się go może jedynie osoba, na której ciąży szczególny prawny obowiązek niedopuszczenia do popełnienia czynu zabronionego (gwarant).
Pomocnictwa można się dopuścić zarówno przed popełnieniem czynu przez bezpośredniego sprawcę, jak w trakcie jego popełniania. Nie jest możliwe pomocnictwo po zakończeniu czynu, zachowanie takie może jednak stanowić odrębny czyn zabroniony (najczęściej poplecznictwo lub paserstwo). 
Forma udzielenia pomocy jest bez znaczenia, istotne jest tylko, czy pomocnictwo zmierzało do ułatwienia bezpośredniemu sprawcy popełnienia czynu. Przepis art. 18 § 3 KK wymienia kilka postaci pomocnictwa, jednak jest to tylko wyliczenie przykładowe. Wyróżnia się pomocnictwo fizyczne (np. udzielenie sprawcy narzędzia lub środka transportu) oraz psychiczne (np. udzielenie rady lub informacji).
Dokonanie pomocnictwa zachodzi wtedy, kiedy zachowanie pomocnika ułatwiło bezpośredniemu sprawcy popełnienie czynu zabronionego. Jeżeli nie ułatwiło go, lecz potencjalnie mogło ułatwić, zachodzi usiłowanie pomocnictwa. Natomiast jeżeli zachowanie pomocnika zmierzało do ułatwienia innej osobie popełnienia czynu zabronionego, lecz nie ułatwiło go, ani potencjalnie nie mogło go ułatwić, pomocnik może odpowiadać za usiłowanie nieudolne pomocnictwa.
Możliwe jest pomocnictwo do podżegania lub pomocnictwa (tzw. łańcuszkowe pomocnictwo). Dopuszczalne jest też umyślne pomocnictwo do przestępstw nieumyślnych (tzw. właściwe pomocnictwo do przestępstw nieumyślnych). Natomiast nie stanowi pomocnictwa tzw. niewłaściwe pomocnictwo do przestępstw nieumyślnych (czyli nieumyślne ułatwienie popełnienia nieumyślnego czynu zabronionego przez inną osobę). 
W wypadku, kiedy rola osoby ułatwiającej innemu popełnienie czynu zabronionego była tak istotna, że bez jej udziału nie byłoby możliwe popełnienie czynu zabronionego, mamy do czynienia nie z pomocnictwem, ale ze współsprawstwem.
Karalność pomocnictwa.
Karę za pomocnictwo wymierza się w granicach przewidzianych dla sprawstwa. Pomocnik odpowiada w granicach swojej umyślności niezależnie od odpowiedzialności sprawcy. Ponosi on odpowiedzialność nawet wtedy, gdy sprawcy nie można przypisać winy (np. z powodu niepoczytalności, nieletniości). 
Jeżeli czynu zabronionego tylko usiłowano dokonać, pomocnik odpowiada jak za usiłowanie. Natomiast jeżeli czynu zabronionego nawet nie usiłowano dokonać sąd może zastosować nadzwyczajne złagodzenie kary lub nawet odstąpić od jej wymierzenia.
Pomocnik nie ponosi odpowiedzialności karnej, jeżeli dobrowolnie zapobiegł popełnieniu czynu, przy którym udzielał pomocy (tzw. czynny żal). Przy nieskutecznym czynnym żalu sąd może zastosować nadzwyczajne złagodzenie kary.
Pomocnictwo do wykroczenia jest karalne tylko wtedy, gdy ustawa tak stanowi, a nadto, gdy sprawca dokonał czynu zabronionego. Pomocnik podlega karze w granicach przewidzianych dla sprawcy wykroczenia.

</doc>
<doc id="933295" url="https://pl.wikipedia.org/wiki?curid=933295" title="Milan Milutinović">
Milan Milutinović

Milan Milutinović, cyr. Милан Милутиновиħ (ur. 19 grudnia 1942 w Belgradzie) – serbski prawnik, polityk i dyplomata, działacz Socjalistycznej Partii Serbii, od 29 grudnia 1997 do 29 grudnia 2002 prezydent Serbii.
Życiorys.
Ukończył studia prawnicze na Wydziale Prawa Uniwersytetu w Belgradzie. Obejmował różne stanowiska administracyjne i polityczne w Jugosławii i Serbii. Był delegatem do zgromadzenia organizacji politycznych i społecznych, członkiem komisji spraw zagranicznych Zgromadzenia Federalnego, sekretarzem ds. edukacji i nauki w Serbii, ambasadorem w Grecji. W 1995 objął urząd ministra spraw zagranicznych Jugosławii. Brał udział w negocjacjach pokojowych zakończonych w tym samym roku podpisaniem układu w Dayton.
W grudniu 1997 jako kandydat socjalistów został wybrany na urząd prezydenta Serbii. Pięcioletnia kadencja upłynęła w grudniu 2002. W styczniu 2003 dobrowolnie oddał się w ręce Międzynarodowego Trybunału Karnego dla byłej Jugosławii w Hadze. Zostały mu przedstawione zarzuty zbrodni wojennych i zbrodni przeciw ludzkości związanych z deportacjami i morderstwami albańskich cywilów z Kosowa. W lutym 2009 został uniewinniony od popełnienia wszystkich zarzucanych mu czynów. Trybunał uznał, że Milan Milutinović jako prezydent Serbii nie miał bezpośredniej kontroli nad jugosłowiańską armią, a decyzje dotyczące działań wojennych były podejmowane faktycznie przez Slobodana Miloševicia. Dzień po ogłoszeniu wyroku były prezydent powrócił do Belgradu.

</doc>
<doc id="933302" url="https://pl.wikipedia.org/wiki?curid=933302" title="Walantyn Mickiewicz">
Walantyn Mickiewicz

Walantyn Mickiewicz (biał. Валянтын Міцкевіч; 3 września 1918 - 19 sierpnia 2005) - białoruski polityk emigracyjny. 
Życiorys.
Siostrzeniec Jakuba Kołasa - syn jego siostry Michaliny, bratanek Michasia, starszy brat Alesia. Służył w Wojsku Polskim, brał udział w obronie Warszawy we wrześniu 1939 roku. Po wojnie uczył się w Paryżu. Należał tam do białoruskich organizacji emigracyjnych, brał udział w wydawaniu gazety Moładź. Od 1961 przebywał w Stanach Zjednoczonych, głównie w Nowym Jorku, gdzie wcześniej na zaproszenie stryja Michasia sprowadził się jego młodszy brat Aleś. Był członkiem władz Stowarzyszenia Amerykańsko-Białoruskiego. 

</doc>
<doc id="933304" url="https://pl.wikipedia.org/wiki?curid=933304" title="Piotr Langosz">
Piotr Langosz

Piotr Jerzy Langosz (ur. 5 kwietnia 1951 w Świętochłowicach) — polski koszykarz, reprezentant kraju (rozegrał w drużynie narodowej 1972-1980: 103 mecze i zdobywając 1108 punktów), olimpijczyk z Monachium (1972), trener kadry narodowej.
Życiorys.
Syn Edwarda Stanisława i Heleny Róży Bremer, absolwent Liceum Ogólnokształcącego w Krakowie (1975) i tamtejszej AWF (1980) ze specjalizacją trenerską. Koszykarz Baildonu Katowice i Wisły Kraków (od 1968). Dwukrotny mistrz Polski (1974, 1976). Po zakończeniu kariery zawodniczej trener żeńskich zespołów Wisły Kraków i Olimpii Poznań. Trener męskiej kadry narodowej (1998-2000). Żonaty (Renata Wrona, koszykarka Wisły). Ma dwie córki. Mieszka pod Poznaniem.

</doc>
<doc id="933307" url="https://pl.wikipedia.org/wiki?curid=933307" title="Fabryka Sztuki">
Fabryka Sztuki

Fabryka Sztuki w Łodzi – instytucja kulturalna powstała 1 stycznia 2007. Stworzyły ją wspólnie Łódź Art Center, Stowarzyszenie Teatralne Chorea i Urząd Miasta Łodzi. Instytucja o profilu edukacyjnym, która w swej działalności stara się przybliżać różne dziedziny twórczości kulturalnej – od muzyki i tańca, poprzez film i teatr, po prezentację najnowszych dokonań sztuk wizualnych. 
W ramach Fabryki Sztuki działa Stowarzyszenie Teatralne „Chorea”, które poza badaniami nad teatrem antycznym i prezentacją ich rezultatów w postaci spektakli i koncertów (pod nazwą „Scena Fabryka”) organizuje warsztaty teatralne oraz prowadzi interaktywne działania w przestrzeni miejskiej (cykl „Manewry Patriotyczne”). 
Część działalności odnosząca się do kinematografii to "Spotkania z filmem", w której Fabryka prezentuje cykl "Kino Letnie" (produkcje z początków rozwoju kinematografii nierzadko ubarwiane graną na żywo muzyką autorstwa polskich wykonawców z kręgu muzyki alternatywnej), oraz cykl "Czwartki w Fabryce" (m.in. spotkania „Obraz w kadrze”, na których zaproszeni goście przybliżają malarskie inspiracje wybranych twórców filmowych). 
"Zona Sztuki Aktualnej", to część Fabryki przedstawiająca prace autorów z dziedziny sztuk wizualnych. Poza indywidualnymi i zbiorowymi wystawami w galerii, w ramach "Zony" zorganizowano m.in. projekt „Biuro Podróży”, który był próbą zaszczepienia sztuki współczesnej w przestrzeni publicznej miasta.
Działalność Fabryki Sztuki to również realizowany od 2008 festiwal "Łódź Alternatywa", którego celem jest zaprezentowanie najciekawszych i najważniejszych wykonawców z krajowej sceny muzyki niezależnej.

</doc>
<doc id="933309" url="https://pl.wikipedia.org/wiki?curid=933309" title="Richard Oswald">
Richard Oswald

Richard Oswald (właśc. Richard W. Ornstein, ur. 5 listopada 1880 w Wiedniu, zm. 11 września 1963 w Düsseldorfie) – austriacki scenarzysta, reżyser i producent filmowy żydowskiego pochodzenia.
Był twórcą m.in. głośnego i skandalizującego wówczas filmu "Inaczej niż inni" ("Anders als die Anderen") zrealizowanego w 1919 r. uważanego za pierwszy w historii kinematografii film o homoseksualizmie. Przed prześladowaniem ze strony niemieckich narodowych socjalistów uciekł do Stanów Zjednoczonych.
Od 1912 żonaty z Kathariną Wilhelminą Marią Parr, z którą miał dwoje dzieci: Ruth Oswald i Gerda Oswalda, również reżysera.
Wybrana filmografia.
Oswald wyreżyserował 97 filmów, był producentem 55 i scenarzystą 51. Jako aktor pojawił się w 3 filmach.

</doc>
<doc id="933320" url="https://pl.wikipedia.org/wiki?curid=933320" title="Bartłomiej Ostapczuk">
Bartłomiej Ostapczuk

Bartłomiej Ostapczuk (ur. 24 lutego 1977 w Warszawie) – polski aktor-mim, reżyser przedstawień teatru pantomimy, twórca scenariuszy, autor choreografii, ruchu scenicznego, nauczyciel pantomimy. Od 2005 r. Dyrektor artystyczny Międzynarodowego Festiwalu Sztuki Mimu w Warszawie. 
Pomysłodawca i założyciel Warszawskiego Centrum Pantomimy, Teatru Pantomimy Mimo. Realizuje, tworzy projekty i produkcje artystyczne w zakresie teatru pantomimy, teatru wizualnego i edukacji teatralnej. Od 2005 roku prowadzi w Warszawie Studio Pantomimy. Gościnnie naucza teatru pantomimy w szkołach teatralnych w Polsce i zagranicą. W latach 1998-2001 aktor Warszawskiego Teatru Pantomimy oraz Studia Mimów Stefana Niedziałkowskiego. W latach 2001-2004 aktor amerykańskiego zespołu pantomimy Alithea Mime Theatre. Sztuki teatralnej uczył się w Polsce, USA i Hiszpanii. Od 1999r. jako aktor wystąpił w ponad 45 przedstawieniach teatralnych.
Twórcy teatru, z którymi jako aktor współpracował podczas teatralnych realizacji to m.in. Roberta Wilson, Leszk Mądzika, Lionel Menard, Krzysztof Warlikowskieg, Mariusz Treliński, Mikołaj Grabowski, Tomasz Konina i Achim Freyer, Anton Adasinski, Petrem Bochac, C.Nicholas Johnson, Gregg Goldston, Laco Adamik, Waldemar Raźniak, Łukasz Barczyk, Jerzy Gruza, Dariusz Skibiński.
Występował na scenach teatralnych Japonii, Puerto Rico, Stanów Zjednoczonych, Anglii, Niemiec, Chin, Litwy, Rosji, Francji, Polski, Izraela, Korei Południowej, Ukrainy, Czech, Słowacji, Hiszpanii, Nowej Zelandii, Portugalii, Luksemburga, Polski, Szwecji i Norwegii.
Bartłomiej Ostapczuk jest również laureatem nagród i wyróżnień teatralnych w Polsce i na świecie, m.in.: 
Grand Prix Festiwalu Teatrów Jednego Aktora (W-wa 2003).
Najlepszy scenariusz i reżyseria - Festiwal  Komediada. Ukraina/Odessia (2014). 

</doc>
<doc id="933326" url="https://pl.wikipedia.org/wiki?curid=933326" title="Radio Mann">
Radio Mann

Radio Mann – audycja radiowa nadawana w Polskim Radiu III przez pewien czas od końca lat osiemdziesiątych. Współautorem audycji i prowadzącym był Wojciech Mann, we współpracy z Grzegorzem Wasowskim, Janem Chojnackim i Alicją Resich-Modlińską. 
Audycja nadawana była w każdą sobotę od 9:00 do 13:00. Każda godzina audycji poprzedzona była sygnałem, po którym następowała emisja piosenki dnia. Program podzielony był na „kąciki” mające swoje własne tytuły, sygnały, prowadzących i pory nadawania. Do stałych kącików należały m.in.: „Blues Jana” - prowadzony przez Jana Chojnackiego, „Z krainy mandoliny” - prowadzony przez Korneliusza Pacudę, „Typ na top" - prowadzony przez Antoniego Piekuta, „Mało znane, mało grane” - prowadzony przez Grzegorza Brzozowicza, „Long lista” - prowadzony wspólnie przez Wojciecha Manna i Antoniego Piekuta (zastępowanego w razie nieobecności przez Grzegorza Wasowskiego). 
Pierwsza audycja Radio Mann odbyła się wczesną wiosną 1988 roku. Program nadawano co tydzień, nawet w przypadku nieobecności głównego prowadzącego. Audycja prowadzona była wówczas przez jednego z „kącikowiczów”. 
W połowie lat dziewięćdziesiątych XX w. wstrzymano emisję programu, co związane było m.in. z przejściem przez Wojciecha Manna do współtworzonej przez siebie nowej, komercyjnej stacji radiowej: Radio Kolor. W porze nadawania audycji Radio Mann pojawiła się wówczas nowa, autorska audycja Marka Niedźwieckiego: Markomania. 

</doc>
<doc id="933328" url="https://pl.wikipedia.org/wiki?curid=933328" title="Corneille Heymans">
Corneille Heymans

Corneille Jean François Heymans (ur. 28 marca 1892 w Gandawie, zm. 18 lipca 1968 w Knokke) – belgijski fizjolog i farmakolog, laureat Nagrody Nobla z roku 1938.
Życiorys.
Był najstarszym z sześciu synów J. F. Heymansa, profesora farmakologii i rektora Uniwersytetu w Gandawie oraz fundatora Instytutu Farmakologii i Terapii J. F. Heymansa. Corneille nauki pobierał w St. Lievenscollege (Gandawa), St. Jozefscollege (Turnhout), i St. Barbaracollege (Gandawa). W czasie I wojny światowej Heymans służył w artylerii Armii Belgijskiej, za swoją postawę w czasie wojny otrzymał m.in. Belgijski Krzyż Wojenny. Dopiero po wojnie Heymans mógł kontynuować naukę. Heymans studiował medycynę na Uniwersytecie w Gandawie, gdzie uzyskał stopień doktora w roku 1920. W 1921 roku poślubił okulistkę Berthe May. Po ślubie oboje przez kilka lat pracowali za granicą, dzięki czemu Heymans nawiązał cenne znajomości z największymi naukowcami w swojej dziedzinie, byli to m.in. Eugène Gley w Collège de France, Maurice Arthus na Uniwersytecie w Lozannie, Ernest Starling w University College w Londynie, oraz Carl Wiggers w akademii medycznej Western Reserve University w Cleveland (Ohio). W 1922 roku rozpoczął pracę jako wykładowca farmakodynamiki na Uniwersytecie w Gandawie. W roku 1930 przejął po swoim ojcu profesurę Wydziału Farmakologii oraz został mianowany przewodniczącym Departamentu Farmakologii, Farmakodynamiki i Toksykologii. W tym samym czasie został również dyrektorem Instytutu J. F. Heymansa. Stanowiska te piastował do roku 1963. Corneille Heymans prowadził badania głównie z zakresu fizjologii oddychania i krążenia. W roku 1938 otrzymał Nagrodę Nobla za odkrycie znaczenia receptorów zatoki tętnicy szyjnej i aorty w regulacji oddychania. Miał czworo dzieci: Marie-Henriette, Pierre, Joan i Berthe.
Badania.
Po odkryciu przez Heinricha E. Heringa odruchu w tętnicach szyjnych, który najwyraźniej miał wpływ na rytm pracy serca, Heymans rozpoczął własne eksperymenty, które wykazały, że owe odruchy w tętnicach miały także wpływ na mechanizm oddychania. Jego doświadczenie wykorzystywało tzw. technikę odizolowanej głowy. Głowa znieczulonego psa pozostawała połączona z resztą ciała tylko przez nerwy błędne, pies utrzymywany był przy życiu dzięki podłączeniu go do krwiobiegu drugiego uśpionego psa. Heymansowie (ojciec i syn) zauważyli, że zwiększenie ciśnienia w odizolowanym ciele pierwszego psa, stymuluje jego ośrodek oddechowy w rdzeniu przedłużonym. Natomiast, gdy nerwy aorty zostały odcięte, wszelkie reakcje oddechowe na zmiany ciśnienia krwi ustały. Dzięki temu doświadczeniu zespół Heymansa udowodnił, iż mechanizm odruchowy był przewodzony jedynie przez nerwy aorty. Tym samym obalona została dotychczasowa teoria o bezpośrednim oddziaływaniu ciśnienia krwi na mózg. Odkrycie znaczenia receptorów zatoki tętnicy szyjnej i aorty w regulacji oddychania przyniosły C. Heymansowi Nagrodę Nobla w 1938 roku. Później Heymansowie odkryli m.in. niewielkie struktury na wewnętrznych ścianach tętnicy szyjnej i aorty, były to chemoreceptory, które reagowały na zmiany w chemicznym składzie krwi. W ten sposób odkryli dlaczego pewne lekarstwa wpływają na oddychanie i krążenie. To odkrycie otworzyło drogę do ulepszeń w leczeniu wielu chorób. Inne doświadczenia Heymansa dotyczyły fizjologii krążenia mózgowego, fizjopatologii nadciśnienia tętniczego pochodzenia nerwowego i nerkowego, krążenia krwi w czasie pracy mięśni, fizjologii i farmakologii zwierząt poddanych całkowitej sympatektomii, badań nad utrzymaniem i przywracaniem działania różnych ośrodków nerwowych po zatrzymaniu krążenia, farmakologii substancji stymulujących metabolizm komórkowy oraz farmakologii w chorobach płuc.
Działalność wykładowa i charytatywna.
W latach 1945–1962 Heymans wygłaszał wykłady na wielu uczelniach w Europie, Amerykach, Afryce i Azji m.in. na Harvardzie, Uniwersytecie Chicagowskim, prowadził seminaria w Montevideo. Heymans podróżował także na prośbę rządu belgijskiego, Międzynarodowej Unii Nauk Fizjologicznych i Światowej Organizacji Zdrowia WHO – do Iranu, Indii (1953), Egiptu (1955), Belgijskiego Konga (1957), Ameryki Łacińskiej (1958), Chin (1959), Japonii (1960), Iraku (1962), Tunezji (1963) i Kamerunu (1963). W czasie II wojny światowej brał udział w gromadzeniu żywności dla dzieci belgijskich, w tym celu odwiedzał kilkakrotnie Berlin, aby nawiązać współpracę z władzami niemieckimi i umożliwić Czerwonemu Krzyżowi dostawy żywności do Belgii.
Nagrody i wyróżnienia.
Oprócz Nagrody Nobla, Heymans otrzymał wiele innych nagród: Nagrodę Alvarenga Académie Royale de Medécine (Belgia), nagrodę Quinquennal de Medécine rządu belgijskiego, Nagrodę Gluge Académie Royale des Sciences de Belgique, nagrodę Papieskiej Akademii Nauk (Pontificia Academia Scientiarum) przyznana przez Piusa XI oraz Nagrodę Monthyon Institut de France, «Alumni» w dziedzinie medycyny Belgijskiej Fundacji Uniwersyteckiej, Nagrodę Bourcereta Académie de Médecine de Paris, Nagrodę Burgi przyznaną przez uniwersytet w Bernie oraz Nagrodę de Cyona Uniwersytetu w Bolonii. Heymans otrzymał szesnaście tytułów honorowych (profesora honoris causa Uniwersytetu w Montevideo, doktora honoris causa uniwersytetów w Utrechcie, Lowanium, Montpellier, Turynie, Santiago, Limie, Bogocie, Rio de Janeiro, Algierze, Paryżu, Munsterze, Bordeaux, Tuluzie oraz Georgetown University w Waszyngtonie) i był honorowym członkiem ponad czterdziestu wiodących europejskich i amerykańskich towarzystw naukowych związanych z fizjologią i medycyną, m.in. Pontificia Academia Scientiarum, Royal Society of Arts of Great Britain, Académie des Sciences de Paris (Institut de France), Académie de Médecine de Paris, Heidelberger Akademie für Wissenschaften, New York Academy of Sciences. Heymans otrzymał też liczne odznaczenia, m.in. Order Korony z mieczami (Belgia), Królewski Order Gwiazdy Polarnej (Szwecja), Order Leopolda (Belgia), Krzyż Cywilny Pierwszej Klasy za Wybitne Zasługi dla Ojczyzny (Belgia), Belgijski Krzyż Wojenny; został rycerzem Orderu św. Sylwestra (Watykan) oraz Zakonu Rycerskiego Grobu Bożego w Jerozolimie. Heymans był prezesem Międzynarodowej Unii Nauk Fizjologicznych oraz Międzynarodowej Rady Farmakologów, a także przewodniczył XX Międzynarodowemu Kongresowi Fizjologii w Brukseli w 1956 roku. Został także nominowany na członka Komisji Ekspertów Międzynarodowej Farmakopei przy Światowej Organizacji Zdrowia WHO. W Belgii był wiceprzewodniczącym Narodowej Rady Polityki Naukowej.
Publikacje.
Corneille Heymans jest autorem 800 publikacji naukowych. Do najbardziej znanych należą:
oraz

</doc>
<doc id="933332" url="https://pl.wikipedia.org/wiki?curid=933332" title="Nataša Bojković">
Nataša Bojković

Nataša Bojković, cyr. Наташа Бојковић (ur. 3 września 1971) – serbska szachistka, arcymistrzyni od 1991, posiadaczka męskiego tytułu mistrza międzynarodowego od 2007 roku.
Kariera szachowa.
W roku 1991 zdobyła w rumuńskim kurorcie Mamaia tytuł mistrzyni świata juniorek do 20 lat. W tym samym roku wystąpiła po raz pierwszy w karierze w turnieju międzystrefowym w Suboticy, zajmując XXVII miejsce. O wiele bardziej udanie zakończyła występ w kolejnym międzystrefowym turnieju, który odbył się w roku 1995 w Kiszyniowie, w stawce 52 zawodniczek zajmując X miejsce. W roku 1998 zdobyła w Belgradzie tytuł mistrzyni Jugosławii. W latach 2000, 2001 i 2004 trzykrotnie wystąpiła w mistrzostwach świata systemem pucharowym, najlepszy wynik uzyskując w roku 2004 w Eliście, gdzie awansowała do III rundy (ulegając w niej Swietłanie Matwiejewej).
Odniosła szereg sukcesów w turniejach międzynarodowych, m.in.: I-III m. w Belgradzie (1990), I m. w Dreźnie (1993), I m. w Dortmundzie (1993), I-VII m. w Warszawie (2001, mistrzostwa Europy), I m. w Belfort (2002) oraz I m. w Belgradzie (2008).
Wielokrotna reprezentantka Jugosławii, Serbii i Czarnogóry oraz Serbii w rozgrywkach drużynowych, m.in.:
Najwyższy ranking w karierze osiągnęła 1 lipca 1994 r., z wynikiem 2460 punktów zajmowała wówczas 7. miejsce na światowej liście FIDE, jednocześnie zajmując 1. miejsce wśród jugosłowiańskich szachistek.

</doc>
<doc id="933333" url="https://pl.wikipedia.org/wiki?curid=933333" title="Natasza Bojković">
Natasza Bojković



</doc>
<doc id="933337" url="https://pl.wikipedia.org/wiki?curid=933337" title="Steffen Iversen">
Steffen Iversen

Steffen Iversen (ur. 10 listopada 1976 w Oslo) – piłkarz norweski, który występował na pozycji napastnika. Jest synem Odda Iversena, 45-krotnego reprezentanta Norwegii i zawodnika takich klubów jak Rosenborg, Vålerenga i Racing Mechelen.
Kariera klubowa.
Iversen jest wychowankiem klubu Nationalkameratene, a następnie grał w innym amatorskim zespole o nazwie Astor FK. Jego pierwszym profesjonalnym klubem był Rosenborg BK, do którego trafił w 1995 roku i wtedy też zadebiutował w jego barwach w lidze. W linii ataku grał z Haraldem Brattbakkiem i zarówno w pierwszym, jak i drugim sezonie gry (1996) Iversen wywalczył mistrzostwo Norwegii, a także występował w rozgrywkach Ligi Mistrzów.
Pod koniec 1996 roku 20-letni wówczas Iversen przeszedł do Tottenhamu Hotspur, który zapłacił za niego 2,7 miliona funtów. W Premiership zadebiutował 7 grudnia w wygranym 2:1 meczu z Coventry City. Już w pierwszym sezonie wskoczył do podstawowego składu, ale w następnym przez kontuzję opuścił sporą liczbę meczów w lidze. Swój pierwszy sukces z londyńskim klubem osiągnął w 1999 roku, gdy wywalczył Puchar Ligi Angielskiej (1:0 z Leicester City). Natomiast w sezonie 1999/2000 strzelając 14 goli w Premiership stał się najskuteczniejszym zawodnikiem Tottenhamu i było to zarazem największe bramkowe osiągnięcie Steffena za czasów gry w Anglii. W kolejnych trzech sezonach Iversen nie osiągnął już takiej formy i z powodu kontuzji jako rezerwowy rozgrywał zaledwie po kilkanaście meczów w sezonie.
Na sezon 2003/2004 Iversen przeszedł do Wolverhampton Wanderers, beniaminka Premiership. Strzelił dla tego zespołu 4 gole w lidze, ale zajmując ostatnie miejsce Wolves spadło do Football League Championship. Po sezonie Iversen wrócił do ojczyzny, do rodzinnego Oslo. Jego nowym klubem stała się tamtejsza Vålerenga Fotball. Został z nią wicemistrzem, a w 2005 roku mistrzem kraju. Był wtedy obok Islandczyka Árniego Gautura Arasona czołową postacią stołecznego zespołu.
31 października Iversenowi skończył się kontrakt z Vålerengą i przez parę miesięcy był wolnym zawodnikiem. Interesowały się nim Everton oraz RCD Mallorca, ale 10 lutego dość niespodziewanie Steffen ogłosił chęć powrotu do Rosenborga, z którym podpisał kontrakt 3 dni później. W Rosenborgu Iversen znów stał się gwiazdą. Strzelił 18 goli w sezonie zostając jego najlepszym strzelcem, a także po raz czwarty mistrzem Norwegii. Został również uznany Piłkarzem Sezonu w Norwegii. Zimą 2007 głośno było o jego transferze do Racingu Genk, ale ostatecznie do transakcji nie doszło, a Iversen przedłużył kontrakt z drużyną z Trondheim do 2011 roku.
1 stycznia 2011 roku podpisał kontrakt z Crystal Palace. W debiucie przeciwko Preston North End zdobył bramkę.
Kariera reprezentacyjna.
W reprezentacji Norwegii Iversen zadebiutował 14 października 1998 roku w zremisowanym 2:2 meczu z Albanią, rozegranym w ramach eliminacji do Euro 2000. Z Norwegią zakwalifikował się na ten turniej i został powołany do kadry. Zagrał tam we wszystkich trzech meczach grupowych: z Hiszpanią (1:0), w którym to zdobył zwycięskiego gola oraz z Jugosławią (0:1) i Słowenią (0:0). Obecnie jest członkiem reprezentacji walczącej o awans do Mistrzostw Świata 2010.

</doc>
<doc id="933338" url="https://pl.wikipedia.org/wiki?curid=933338" title="Chesapeake and Ohio Canal National Historical Park">
Chesapeake and Ohio Canal National Historical Park

Chesapeake and Ohio Canal National Historical Park (Narodowy Park Historyczny Kanału Chesapeake-Ohio) – amerykański narodowy park historyczny obejmujący ochroną pozostałości położonego w Waszyngtonie oraz stanach Maryland i Wirginia Zachodnia XIX-wiecznego kanału wzdłuż rzeki Potomak.
Historia.
Budowa kanału Chesapeake-Ohio, mającego ustanowić komercyjny szlak transportowy między zatoką Chesapeake a rzeką Ohio, rozpoczęła się w 1828 roku. Ten cel nigdy nie został zrealizowany i budowa kanału zakończyła się w 1850 roku, gdy kanał osiągnął długość 296,9 km, łącząc dzielnicę Waszyngtonu, Georgetown, z miastem Cumberland w Marylandzie. Kanał funkcjonował komercyjnie w latach od 1836 do 1924, kiedy to został zamknięty ze względu na znaczne zniszczenia spowodowane powodziami.
Nieczynny i zniszczony kanał został zakupiony przez rząd federalny USA w 1938 roku i przekazany w zarządzanie National Park Service. Agencja zdołała odnowić i odtworzyć pierwsze 35 km kanału z przeznaczeniem na cele rekreacyjne, lecz prace te musiały zostać przerwane z powodu II wojny światowej.
Po wojnie Kongres Stanów Zjednoczonych wyraził zainteresowanie przekształceniem kanału w drogę dla ruchu samochodowego. Dnia 3 stycznia 1954 roku redakcja gazety The Washington Post opublikowała komentarz popierający rządowy plan. Spotkał się on jednak ze sporym sprzeciwem ze strony Williama O. Douglasa, ówczesnego sędziego Sądu Najwyższego Stanów Zjednoczonych. W liście do redakcji, opublikowanym w gazecie 19 stycznia 1954 roku, Douglas zarzucił redaktorom gazety ignorancję i zaproponował im wspólną wycieczkę pieszo wzdłuż całej długości kanału. Ekspedycja doszła do skutku w marcu 1954 roku i była wydarzeniem medialnym. Artykuł o niej opublikował tygodnik Time i liczne inne gazety. Z dnia na dzień rosło poparcie dla planów zachowania kanału. Ostatniego, ósmego dnia wyprawy utworzono w tym celu komitet, któremu przewodniczył sędzia Douglas. Jego wieloletnie starania doprowadziły do ustanowienia na terenie kanału w 1961 roku narodowego pomnika Stanów Zjednoczonych, który został przekształcony w obecny park historyczny 8 stycznia 1971 roku. W 1977 park oficjalnie dedykowano sędziemu Douglasowi.
Park współcześnie.
Współcześnie park stanowi popularne miejsce odpoczynku i rekreacji. W roku 2003 był odwiedzony przez ponad 2,8 mln turystów. Ze względu na swój rozmiar park posiada sześć centrów turystycznych, w których znajdują się wystawy eksponujące historyczne znaczenie kanału. Na terenie parku można uprawiać kajakarstwo (w tym kajakarstwo górskie na Potomaku), a także turystykę pieszą i rowerową. Wzdłuż kanału znajdują się liczne kempingi: 30 bezpłatnych (z dostępem wyłącznie pieszo) i 5 płatnych (dostępnych samochodem). Możliwe jest przebycie całego szlaku wzdłuż kanału, co zajmuje od 8 do 10 dni pieszo albo 2 lub 3 dni rowerem.

</doc>
<doc id="933340" url="https://pl.wikipedia.org/wiki?curid=933340" title="Wołodymyr Janiw">
Wołodymyr Janiw

Wołodymyr Mychajło Janiw (ukr. "Володимир Михайло Янів", ur. 21 listopada 1908 we Lwowie, zm. 19 listopada 1991 w Monachium) – ukraiński działacz nacjonalistyczny, profesor uniwersytecki, historyk, psycholog, poeta.
Ukończył ukraińskie gimnazjum akademickie we Lwowie w 1927 roku, studiował na Uniwersytecie Lwowskim historię i psychologię.
Na przełomie 1925/1926 był organizatorem 51 Płastowego Kurenia im. Jarosława, i jego pierwszym dowódcą. Członek OUN od jej powstania, a wcześniej UWO. Działacz grupy literackiej "Łystopad". W 1932 wybrany do Krajowej Egzekutywy OUN. W „procesie lwowskim” w 1936 skazany na 5 lat więzienia, wyrok zmniejszono na mocy amnestii do 2,5 roku więzienia. Był więźniem Brygidek, osadzony w Berezie Kartuskiej. 
Rektor Wolnego Uniwersytetu Ukraińskiego w latach 1968-1986. Członek Towarzystwa Naukowego im. Szewczenki.

</doc>
<doc id="933342" url="https://pl.wikipedia.org/wiki?curid=933342" title="Reasonable Doubt">
Reasonable Doubt

Reasonable Doubt – pierwszy solowy album studyjny amerykańskiego rapera o pseudonimie Jay-Z, który został wydany 25 czerwca 1996 roku przez wytwórnię Roc-A-Fella Records. Na płycie swoich głosów użyczyły takie osoby jak Notorious B.I.G., Foxy Brown, Mary J. Blige, Memphis Bleek, Sauce Money.
W 2003 album został sklasyfikowany na 248. miejscu listy 500 albumów wszech czasów dwutygodnika „Rolling Stone”.

</doc>
<doc id="933354" url="https://pl.wikipedia.org/wiki?curid=933354" title="Cmentarz parafii św. Bartłomieja w Koninie">
Cmentarz parafii św. Bartłomieja w Koninie

Cmentarz parafii św. Bartłomieja w Koninie – cmentarz położony na wzniesieniu doliny Warty, przy ulicy Kolskiej.
Historia.
Do początku XIX wieku cmentarz parafialny znajdował się obok kościoła św. Bartłomieja, gdy przeniesiono go na ulicę Kolską. Dokumenty z 1819 podają, że miał wymiary 83x76 m. Od 1811 roku w zależności od zamożności zmarłego pobierano od rodziny opłatę za pochówek na cmentarzu tworząc tzw. „fundusz pokładny”. Miał on pokrywać koszty utrzymania cmentarza i ogrodzenia, ale pieniądze przeznaczano na utrzymanie kościoła.
Obok dawnego cmentarza kościoła św. Bartłomieja znajduje się stary cmentarz ewangelicki, który powstał w 1846 roku na działce przylegającej do cmentarza katolickiego po zakupie przez parafię ewangelicko-augsburską placu od nabywcy dawnych dóbr rządowych. Wejście na cmentarze poprzedzają dwie bramy w stylu neogotyckim z końca XIX wieku.
Groby.
Na cmentarzu znajduje się dużo grobów rodzinnych od XIX wieku aż po lata 50. XX wieku. W jednym z nich pochowano Zofię Urbanowską.
W kwaterze wojennej pochowano 81 żołnierzy Batalionu Zapasowego 18 pułku piechoty, którzy zginęli podczas walk w latach 1919–1921. W kwaterze znalazły się również groby z okresu II wojny światowej ustawiono obelisk z orłem
W innym miejscu cmentarza znajdują się groby osób poległych we wrześniu 1939 oraz żydowskich ofiar egzekucji z 10 listopada 1939 roku na dawnym cmentarzu żydowskim i ofiar obozu pracy w Czarkowie. Na grobie legendarnego kapelana powstania styczniowego, księdza Maksymiliana Tarejwy, wzniesiono w 1984 roku tablicę ku jego czci.
Komitet Wsparcia Renowacji Konińskich Nekropolii TPK.
W 2010 roku w ramach Towarzystwa Przyjaciół Kalisza powstał Komitet Wsparcia Renowacji Konińskich Nekropolii TPK, który tego samego roku zorganizował na cmentarzu kwestę na rzecz renowacji zabytkowych nagrobków znajdujących się na cmentarzu nazywanym „Powązkami Konina”.

</doc>
<doc id="933363" url="https://pl.wikipedia.org/wiki?curid=933363" title="Rondo Gierka w Piotrkowie Trybunalskim">
Rondo Gierka w Piotrkowie Trybunalskim



</doc>
<doc id="933365" url="https://pl.wikipedia.org/wiki?curid=933365" title="Góralkowate">
Góralkowate

Góralkowate (Procaviidae) – jedyna współcześnie występująca rodzina ssaków z rzędu góralkowców (Hyracoidea). Żyją w Afryce i na Bliskim Wschodzie. Większość z nich jest wielkości kota domowego, od 30 do 70 cm długości. Ważą od 2 do 5 kg. Posiadają krótkie uszy i bardzo mały ogon. Nie kopią nor. Do ich diety należą niskie rośliny, larwy i owady. Góralkowate żyją w koloniach.
Kopalne góralkowate znane są już od eocenu.
O góralkowatych mowa jest w biblijnych księgach Starego Testamentu: Kpł 11,5; Pwt 14,7; Ps 104,18 oraz w Prz 30,26, w niektórych tłumaczeniach na języki indoeuropejskie często mylnie były brane za króliki, borsuki, a nawet jeże.
Systematyka.
Do rodziny należą następujące występujące współcześnie rodzaje:
Opisano również rodzaj wymarły:

</doc>
<doc id="933367" url="https://pl.wikipedia.org/wiki?curid=933367" title="Mano">
Mano



</doc>
<doc id="933369" url="https://pl.wikipedia.org/wiki?curid=933369" title="ISM UMK">
ISM UMK



</doc>
<doc id="933370" url="https://pl.wikipedia.org/wiki?curid=933370" title="Vagabond (manga)">
Vagabond (manga)

 – manga autorstwa Takehiko Inoue. W Polsce wydawana przez wydawnictwo Mandragora (od 23 września 2005) i tłumaczona przez Cezarego Komorowicza. Manga bazuje na książce Eiji Yoshikawa ("Musashi") i jest fikcyjną opowieścią życia Miyamoto Mushashiego nazywanego również "Świętym Mieczem". Miyamoto jest jedną z najsławniejszych japońskich postaci, które posługiwały się mieczem.
Opis fabuły.
Akcja komiksu rozpoczyna się na pobojowisku po bitwie pod Sekigaharą (1600 r.), gdzie widzimy dwóch, cudem żywych, 17-letnich, niedobitków – Shinmena Takezou (późniejszego Miyamoto Mushashiego) i jego przyjaciela Matahachiego Hon'Iden.
Tych dwóch opuściło swoją wioskę (Miyamoto) by zdobić sławę poprzez walkę na polu bitwy. Na swoje nieszczęście przyłączyli się do sił armii Seigun-zachodnia, która przegrała wojnę, dowodzonej przez Mitsunari Ishidę. Ranni i zmęczeni trafiają do pięknej Oko i jej córki Akemi, które znalazły ich (jak się później dowiadujemy) w trakcie okradania pola bitwy z broni. Drogi chłopaków szybko się rozchodzą – Matahachi zdradza i ucieka w czasie walki Takezou z grupa Tsujikaze (chcący ukarać Oko i Akemi za żerowanie na ich terenie) wraz z Oko. Tak oto Takezou, po zwycięskiej walce z grabieżcami, rozpoczyna samotną i długą wędrówkę ("drogę miecza"), na której spotka wielu wspaniałych przeciwników, stoczy wiele walk i pokaże jak zdobyć szacunek u najlepszych szermierzy Japonii.
Rysunki.
Takehiko Inoue ma bardzo specyficzny sposób rysowania. Jego kreska w znaczny sposób odbiega od stereotypowych wzorców mangowych. Autor stara się rysować jak najbardziej realnie, dzięki czemu w każdym kadrze (który tworzy niemalże oddzielną kompozycje) znaleźć można krajobrazy, emocje ludzi i uczucia związane z daną chwilą.

</doc>
<doc id="933374" url="https://pl.wikipedia.org/wiki?curid=933374" title="Morro">
Morro

Zobacz też.
Moro

</doc>
<doc id="933375" url="https://pl.wikipedia.org/wiki?curid=933375" title="Klitzing">
Klitzing

Klitzing - niemiecki ród szlachecki z Brandenburgii wymieniany w źródłach od 1265 roku ("Henricus Clizing").
Herb.
W polu złotym trzy czerwone czapki tatarskie, dwie wyżej, jedna u dołu, w klejnocie Tatar w czerwonym ubraniu i takiej samej czapce.

</doc>
<doc id="933377" url="https://pl.wikipedia.org/wiki?curid=933377" title="Centrum Astronomiczne im. Mikołaja Kopernika Polskiej Akademii Nauk">
Centrum Astronomiczne im. Mikołaja Kopernika Polskiej Akademii Nauk

Centrum Astronomiczne im. Mikołaja Kopernika Polskiej Akademii Nauk (CAMK) – instytut naukowy Polskiej Akademii Nauk, mieszczący się w Warszawie przy ul. Bartyckiej 18. Posiada oddział w Toruniu.
Opis.
Budynek CAMK został oddany do użytku w maju 1978, w 435. rocznicę śmierci Mikołaja Kopernika.
W Centrum prowadzone są badania z zakresu szeroko pojętej astronomii i astrofizyki: ewolucji gwiazd, teorii akrecji, astrofizyki wysokich energii, dynamiki układów gwiazdowych, kosmologii, teorii względności, astrofizyki gwiazd neutronowych, komputerowych symulacji procesów astrofizycznych i innych. CAMK prowadzi także studia doktoranckie w zakresie astronomii oraz astrofizyki i posiada uprawnienia do nadawania stopni naukowych doktora i doktora habilitowanego. W 2015 w Centrum było zatrudnionych 44 pracowników naukowych.
Zbudowanie i wyposażenie CAMK było możliwe dzięki pomocy amerykańskiego środowiska astronomicznego. Jednym z pomysłodawców Centrum był polski astrofizyk Bohdan Paczyński. M.in. dzięki Paczyńskiemu powstałe w 1978 r. Centrum zostało wyposażone w pierwszy w tej części Europy minikomputer PDP-11/45 o dużej, jak na owe czasy, pamięci 128 kilobajtów (z czego użyteczne było 96 kB) i dwa terminale VT-100.
Osoby związane z Centrum.
Lista zawiera samodzielnych pracowników nauki (oraz inne osoby, mające biogramy w Wikipedii), którzy kiedykolwiek pracowali w Centrum Astronomicznym im. Mikołaja Kopernika.

</doc>
<doc id="933378" url="https://pl.wikipedia.org/wiki?curid=933378" title="Lotta Crabtree">
Lotta Crabtree

Lotta Crabtree (ur. 7 listopada 1847 w Nowym Jorku, zm. 25 września 1924 w Bostonie) - amerykańska aktorka, jedna z najsłynniejszych w drugiej połowie XIX wieku.
W wieku 45 lat wycofała się z zawodu i osiadła w New Jersey.

</doc>
<doc id="933379" url="https://pl.wikipedia.org/wiki?curid=933379" title="CAMK">
CAMK



</doc>
<doc id="933381" url="https://pl.wikipedia.org/wiki?curid=933381" title="Tasso">
Tasso



</doc>
<doc id="933382" url="https://pl.wikipedia.org/wiki?curid=933382" title="Push the Button">
Push the Button



</doc>
<doc id="933388" url="https://pl.wikipedia.org/wiki?curid=933388" title="Kontraktualizm">
Kontraktualizm



</doc>
<doc id="933393" url="https://pl.wikipedia.org/wiki?curid=933393" title="Endonukleaza">
Endonukleaza



</doc>
<doc id="933397" url="https://pl.wikipedia.org/wiki?curid=933397" title="Egzonukleaza">
Egzonukleaza



</doc>
<doc id="933398" url="https://pl.wikipedia.org/wiki?curid=933398" title="Elżbieta Przemyślidka (opatka)">
Elżbieta Przemyślidka (opatka)

Elżbieta, czes. Alžběta Přemyslovna (ur. przed 1288 lub między majem a 4 października 1305 lub przed 5 października 1305, zm. przed czerwcem 1347) – nieślubna córka króla Czech Wacława II lub Wacława III i nieznanej z imienia matki.
Życiorys.
9 stycznia 1332 na prośbę króla Jana Luksemburskiego papież Jan XXII zezwolił, aby Elżbieta, córka nieżyjącego króla Wacława, wystąpiła z klasztoru cysterek w Pohledzie i wstąpiła do klasztoru benedyktynek św. Jerzego w Pradze. Udzielił jej także dyspensy od nieślubnego pochodzenia i zezwolił na objęcie wszelkich klasztornych urzędów, łącznie z funkcją opatki (czes. "abatyše"). W dokumencie są też zawarte informacje, że Elżbieta była chora ("debilitas corporis"), a urodziła się w momencie, gdy jej ojciec był jeszcze stanu wolnego. To sugeruje, że Elżbieta była raczej córką Wacława III (w chwili wydania dokumentu miałaby nie mniej niż 27 lat) niż Wacława II (wówczas musiałaby mieć co najmniej 45 lat).
W 1340 Elżbieta została opatką nowo założonego w Pustiměřy, przez biskupa ołomunieckiego Jana Volka, pierwszego klasztoru benedyktyńskiego na Morawach. W dokumencie fundacyjnym określono ją jako krewną ("consaguiena") margrabiego morawskiego Karola, który był współfundatorem klasztoru, i rodzoną siostrę ("germana") Jana Volka, co wskazywałoby, że była córką Wacława II. Mógł to być jednak tylko zabieg retoryczny mający na celu podkreślenie bliższego pokrewieństwa Elżbiety z Janem Volkiem niż z margrabią Karolem.
Elżbieta była opatką klasztoru w Pustiměřy aż do śmierci, a jej następczyni pojawiła się w czerwcu 1347 – zatem nieślubna córka czeskiego króla zmarła przed tą datą.

</doc>
<doc id="933399" url="https://pl.wikipedia.org/wiki?curid=933399" title="Tonkolili">
Tonkolili



</doc>
<doc id="933400" url="https://pl.wikipedia.org/wiki?curid=933400" title="Plac Wolności w Poznaniu">
Plac Wolności w Poznaniu

Plac Wolności (gwarowo "Plajta") – plac w Poznaniu znajdujący się na zachód od średniowiecznej części miasta. Jest to prostokątna płaszczyzna o wymiarach 85 na 205 m o osi długiej zorientowanej równoleżnikowo. Otoczony od północy, wschodu i południa jezdniami. Na jezdni południowej znajduje się pojedynczy tor tramwajowy dla ruchu ze wschodu na zachód (jego uzupełnienie stanowi torowisko przy ul. św. Marcin).
Historia.
Pierwsze plany zagospodarowania terenów dzisiejszego Placu Wolności pojawiły się w okresie działania Komisji dobrego porządku, jednak II rozbiór Polski uniemożliwił ich realizację. Prace kontynuowały pruskie władze. Przed włączeniem do miasta teren ten nazywany był Muszą Górą. Nazwa ta pochodziła od rodu Muszyńskich, którzy byli właścicielami tej ziemi od XVI wieku. Nowe władze zniosły średniowieczne fortyfikacje oraz włączyły do miasta dawne przedmieścia, w tym Kundorf i przedmieście św. Marcina. Na nowo pozyskanych terenach powstało tzw. Górne Miasto, a jednym z elementów jego urbanistyki był plac, na którym można było rozwinąć pełny szyk pułku piechoty. Teren miasto odkupiło w 1798 od szlachcica Dobrzyckiego (sześć mórg magdeburskich). Zapłacono za to 2500 talarów.
W tym celu zniwelowano wzniesienie Muszej Góry. Nowy plac, pełniący zarówno funkcję reprezentacyjną, jak i handlową, otrzymał nazwę Placu Wilhelmowskiego ("Wilhelmsplatz"), ku czci Fryderyka Wilhelma III. Zmiany w charakterze placu przyspieszył pożar w 1803 roku. Zlikwidowano wówczas graniczący z nim od północy stary cmentarz żydowski oraz zmieniono układ sąsiedniego Kundorfu. Na samym placu zasadzono drzewa zmieniając go w park. Powstanie oraz wkroczenie wojsk francuskich w 1806 roku sprawiło, że plac otrzymał nowego patrona - Napoleona. Upadek Księstwa Warszawskiego był przyczyną powrotu do nazwy niemieckiej.
Kolejne poważne zmiany na placu miały miejsce około połowy XIX wieku. Część wschodnia nadal miała charakter parku, zaś zachodnią przekształcono w typowy plac z dwoma pomnikami. Najstarszy, nazywany Löwendenkmal (pomnik nachodzki), pierwszy pruski pomnik w mieście, przedstawiał lwa oraz czterech żołnierzy. Stanowił on upamiętnienie zwycięstwa w wojnie prusko-austriackiej w 1866 roku. Nieco później, u wylotu ulicy Kohleisa (dziś ul. Nowowiejskiego) postawiono pomnik generała Karola Fryderyka Steinmetza, dowodzącego w bitwie pod Náchodem stoczonej podczas tej samej wojny. Ostatni z pomników, upamiętniający Fryderyka Wilhelma III, stanął przy wylocie ul. Nowej (dziś Paderewskiego) w 1902 roku.
W międzyczasie plac został otoczony również reprezentacyjnymi budynkami:
Po wybuchu powstania w 1918 roku miasto zostało opanowane przez Polaków. Na placu Wilhelmowskim w dniu 26 stycznia 1919 roku żołnierze wielkopolscy oraz ich dowódca - generał Józef Dowbor-Muśnicki złożyli uroczystą przysięgę (wydarzenie to upamiętnia znajdująca się na placu płyta). W kwietniu 1919 roku polskie władze usunęły z placu niemieckie pomniki, a w czerwcu tego samego roku plac otrzymał dzisiejszą nazwę.
W 1923 roku ponownie zmieniono układ placu. Wycięto stare drzewa pozostawiając tylko dwa rzędy młodych, zamontowano też elektryczne latarnie. Natomiast miejsca po dawnych pomnikach zmieniono w klomby. Istniały projekty postawienia nowych monumentów, z których najpoważniejszą była idea pomnika ku czci Bolesława Chrobrego z 1925 roku, jednak żadna z nich nie została zrealizowana. Nie zrealizowano też Pomnika Wolności, którego 33 projekty wystawiono 21 listopada 1927 w Pałacu Targowym. Zrealizowano natomiast (w 1937) okazałą siedzibę PKO BP - w modnym podówczas stylu wczesnego modernizmu. W marcu 1939 roku Rada Miasta postanowiła nadać nowego patrona - Romana Dmowskiego, jednak decyzja ta została anulowana przez władze centralne.
W okresie tuż przed wybuchem wojny plac rozkopano przecinając go rowami przeciwlotniczymi. Po wkroczeniu wojsk niemieckich nazwę ponownie zmieniono na "Wilhelmsplatz", a teren uporządkowano.
Po II wojnie światowej pierwsza polska manifestacja odbyła się tutaj w niedzielę, 25 lutego 1945, a zatem dwa dni po zakończeniu bitwy o miasto. Plac, po raz kolejny przemianowany na plac Wolności, został w latach 60. przebudowany według projektu Witolda Milewskiego i Zygmunta Skupniewicza. Wycięto wówczas drzewa, a najbardziej charakterystycznym elementem tego projektu stała się fontanna w północnej części placu z Pomnikiem Higiei. 
W 1994 odbył się konkurs architektoniczny na nową aranżację placu, w którym zwyciężył zespół pod kierunkiem Piotra Wędrychowicza, zainspirowany układem rzymskiego Piazza Navona. Zaproponowano wówczas obszerne i zagłębione atrium w miejscu obecnej fontanny, a Pomnik Wolności miał się znaleźć w środku placu. Z atrium pasaże handlowe poniżej płyty placu prowadzić miały na parking podziemny, w kierunku Bazaru, Muzeum Narodowego, hotelu Rzymskiego i na ul. Paderewskiego. Przy Alejach Marcinkowskiego stanąć miała przeszklona fontanna, z której woda efektownie miała spływać do atrium. Po obu stronach placu planowano umieszczenie szpalerów drzew. Projektu nie zrealizowano.
W 2005 roku rozpoczęła się kolejna przebudowa, związana z powstaniem podziemnego parkingu pod placem. Autorami projektu, który nawiązywał do tego z okresu międzywojennego byli Kazimierz Ruciński i Stanisław Kirkin. Fontannę zastąpił klomb, powróciły również drzewa. Prace zakończono w 2006 roku. Płyta placu jest wykorzystywana do różnych celów, począwszy od ekspozycyjnych (np. międzynarodowa wystawa rzeźby monumentalnej "Preludium. Rzeźba w mieście", maj-czerwiec, 2008), po wielki sezonowy ogródek piwny.
Jesienią 2009 roku ponownie odsłonięto pomnik Higiei, który powrócił na płytę placu po renowacji. W roku 2010 w części wschodniej placu rozpoczęto budowę „Fontanny Wolności”.
Winda.
W budynku przy Placu Wolności 14, czyli kamienicy Towarzystwa Ubezpieczeniowego Union z lat 1910-1911, znajduje się jedna z najstarszych czynnych wind w Polsce.

</doc>
<doc id="933402" url="https://pl.wikipedia.org/wiki?curid=933402" title="Wicekanclerz Świętego Kościoła Rzymskiego">
Wicekanclerz Świętego Kościoła Rzymskiego



</doc>
<doc id="933404" url="https://pl.wikipedia.org/wiki?curid=933404" title="Izoprenoidy">
Izoprenoidy



</doc>
<doc id="933405" url="https://pl.wikipedia.org/wiki?curid=933405" title="Tiol">
Tiol



</doc>
<doc id="933406" url="https://pl.wikipedia.org/wiki?curid=933406" title="Bombali">
Bombali



</doc>
<doc id="933409" url="https://pl.wikipedia.org/wiki?curid=933409" title="Koinadugu">
Koinadugu



</doc>
<doc id="933411" url="https://pl.wikipedia.org/wiki?curid=933411" title="Kono">
Kono



</doc>
<doc id="933414" url="https://pl.wikipedia.org/wiki?curid=933414" title="Wyspa Żółwia">
Wyspa Żółwia

Wyspy Żółwie:

</doc>
<doc id="933416" url="https://pl.wikipedia.org/wiki?curid=933416" title="Przełęcz Słupicka">
Przełęcz Słupicka

Przełęcz Słupicka (320 m n.p.m.) – przełęcz w południowo-zachodniej Polsce, w Masywie Ślęży, na Przedgórzu Sudeckim.
Przełęcz położona jest na obszarze Ślężańskiego Parku Krajobrazowego na południowy wschód od miejscowości Sulistrowiczki.
Jest to szerokie, wcięte w skałach serpentynitowych obniżenie o stromym zachodnim zboczu i dość łagodnych podejściach, oddzielające Wzgórza Oleszeńskie od masywu Raduni. Cały obszar przełęczy porośnięty jest lasem mieszanym regla dolnego. Przez przełęcz prowadzi droga z Sulistrowic do Słupic.
Szlaki turystyczne.
 Strzelin - Szańcowa - Gościęcice Średnie - Skrzyżowanie pod Dębem - Gromnik - Dobroszów - Kalinka - Skrzyżowanie nad Zuzanką - Źródło Cyryla – Ziębice - Lipa - Rososznica - Stolec - Cierniowa Kopa - Kolonia Bobolice - Kobyla Głowa - Karczowice - Podlesie - Ostra Góra - Starzec - Księginice Wielkie - Sienice - Łagiewniki - Oleszna - Przełęcz Słupicka - Sulistrowiczki - Ślęża - Sobótka
 - Strzelin - Pęcz - Piotrowice - Zielenice - Suchowice - Jordanów Śląski - Glinica - Winna Góra - Gozdnik - Przełęcz Sulistrowicka - Przełęcz Słupicka - Radunia - Przełęcz Tąpadła - Ślęża - Sobótka-Górka
 Przełęcz Srebrna - Mikołajów - Brzeźnica - Grochowiec - Tarnów - Ząbkowice Śląskie - Zwrócona - Brodziszów - Skrzyżowanie pod Grzybowcem - Tatarski Okop - Gilów - Zamkowa Góra - Słupice - Przełęcz Słupicka - Przełęcz Tąpadła - Biała - Strzelce

</doc>
<doc id="933420" url="https://pl.wikipedia.org/wiki?curid=933420" title="Wzgórza Oleszeńskie">
Wzgórza Oleszeńskie

Wzgórza Oleszeńskie – wzgórza w południowo-zachodniej Polsce na Przedgórzu Sudeckim w województwie dolnośląskim. Zgodnie z podziałem fizycznogeograficznym (według Kondrackiego i Walczaka) jest to mikroregion należący do mezoregionu Masyw Ślęży.
Położenie.
Wzgórza położone są na obszarze Ślężańskiego Parku Krajobrazowego na południowy wschód od miejscowości Sulistrowice, w południowo-wschodniej części Masywu Ślęży między Przełęczą Słupicką na południowym zachodzie a miejscowością Winna Góra na północnym wschodzie. Od strony północno-zachodniej od Ślęży oddzielone są Doliną Sulistrowickiego Potoku, a zbocze południowo-wschodnie opada w stronę Kotliny Dzierżoniowskiej.
Opis.
Wzgórza są podjednostką Masywu Ślęży, stanowiącą teren o odmiennym charakterze. Jest to około sześciokilometrowe pasmo niewysokich wzgórz, stanowiące wschodnie ramię Masywu Ślęży ciągnące się od Przełęczy Słupickiej. Grzbiety nie przekraczają wysokości 400 metrów n.p.m., jednak ze względu na stromość zboczy nabrały charakteru pasma górskiego. Grzbiet biegnie w kierunku północno-wschodnim, tworząc bezimienne trzy wzniesienia (387, 382 i 358 m n.p.m.), za którymi opada w kierunku wyraźnej Przełęczy Sulistrowickiej (280 m n.p.m.). Dwa ostatnie szczyty Winna Góra (317 m n.p.m.) i Gozdnik (315 m n.p.m.) są niższe, a oddziela je Przełęcz Przemiłowska (285 m) zwana też Łupkową Przełęczą, od której pasmo obniża się w kierunku Równiny Wrocławskiej i zanika w rejonie Księginic Małych i Winnej Góry. Poniżej bezimiennego szczytu środkowego u podnóża północnego zbocza na wysokości około 320 m n.p.m. znajduje się grupa niewielkich skał serpetynitowych Sulistrowickie Skały.
Rzeźba.
Wzgórza charakteryzują się urozmaiconą rzeźbą terenu o płaskich wierzchołkach wzniesień i średnim nachyleniu zboczy, całe pasmo podzielone jest przełęczami na trzy części. Wzgórza mają charakterystyczną strukturę dla grzbietów i wzgórz wyspowych oraz przedgórzy. Naturalne odsłonięcia skalne są stosunkowo rzadkie i ograniczają się jedynie do zboczy. Najwyższe wzniesienia występują w południowo-wschodniej części wzgórz. Na obszarze wzgórz występują grupy skalne oraz pojedyncze skały.
Budowa.
Wzgórza zajmują północno-wschodni fragment niecki śródsudeckiej na oderwanym i wypiętrzonym fragmencie formacji skalnej Masywu Czeskiego. Obszar ten powstał w czasie najstarszych ruchów górotwórczych i nie podlegał zmianom w czasie późniejszych fałdowań. Ostateczny wygląd wzgórze otrzymało w okresie epoki lodowcowej, kiedy to lądolód skandynawski naniósł w doliny grubą warstwę osadów. Wzgórza zbudowane są ze skał metamorficznych, tworzą go serpentynity z żyłkami magnezytu, kwarcu, chalcedonu i opalu, a sporadycznie występuje tu także nefryt, półszlachetna odmiana serpentynitu. Łagodniejsze stoki wzgórz pokryte są formami poglacjalnymi i utworami młodszymi, przeważnie czwartorzędowymi. W utworach czwartorzędowych występują plejstoceńskie, utwory lessopodobne, plejstoceńskie piaski i żwiry lodowcowe oraz gliny zwałowe.
Krajobraz.
Krajobraz jest urozmaicony i posiada znaczące walory krajobrazowe. Cały obszar pasma jest górzysty, porozdzielany przełęczami. Pasmo przedstawia krajobraz niskich gór i pogórzy, z wyraźnie zaznaczonymi wzniesieniami. Szczyty kopulaste, w większości zalesione z wyraźnym podkreśleniem zboczy. Cały obszar wzgórz porośnięty lasem mieszanym niewielką część obszaru niżej położonych zboczy zajmują łąki i pola uprawne. Krajobraz w większości przeobrażony. Pierwotny niskogórski charakter krajobrazu w większości został zachowany.
Klimat.
Klimat podgórski jest typowy dla większości obszaru Masywu Ślęży, gdzie mieszają się cechy klimatu oceanicznego kontynentalnego i górskiego. Jest to klimat ciepły, łagodny o umiarkowanej wilgotności. Przeważają wiatry nawiązujące do regionalnej cyrkulacji atmosferycznej, z przewagą kierunku zachodniego, o średnich prędkościach 3–3,5 m/s. W rejonie grzbietu prędkości wiatru wzrastają do 3,5–5 m/s. Średnioroczna temperatura powietrza wynosi 8 °C. Najniższe temperatury notuje się w styczniu, najwyższe w lipcu. Średnioroczne opady wynoszą około 580–700 mm, maksymalne opady notuje się w lipcu, minimalne w styczniu. Czas zalegania pokrywy śnieżnej wynosi od 50 do 60 dni. Wilgotność powietrza jest umiarkowana i sprzyja wegetacji roślin. Okres wegetacyjny wynosi około 220 dni i jest jednym z dłuższych w Polsce.
Wody.
Wzgórza Oleszańskie należą do zlewiska Morza Bałtyckiego, położone są w dorzeczu Odry. Największym ciekiem zbierającym wody ze wzgórz jest Sulistrowicki Potok odwadniający północno-zachodnie zbocza i Oleszna odwadniająca południowo-wschodnie zbocza.
Miejscowości.
W okolicach wzgórz znajdują się miejscowości: Sulistrowice i Sulistrowiczki, Oleszna, Słupice, Winna Góra, Młynica.
Turystyka.
Przez wzgórza przechodzą szlaki turystyczne.

</doc>
<doc id="933421" url="https://pl.wikipedia.org/wiki?curid=933421" title="Ignacy Falk">
Ignacy Falk

Ignacy Falk – polski polityk związany w okresie dwudziestolecia międzywojennego i po wojnie z żydowską partią socjalistyczną Bund. 
Życiorys.
W czasie II wojny światowej przebywał w getcie warszawskim. Zatrzymany przez Niemców podczas wielkiej akcji deportacyjnej we wrześniu 1942, trafił na Umschlagplatz i został wysłany do obozu koncentracyjnego, do którego nie dotarł, uciekając w drodze z pociągu. Po powrocie do getta, uczestniczył w 1943 roku w powstaniu, a po jego upadku ukrywał się w bunkrze przy ulicy Wałowej 2, skąd Niemcy ponownie odstawili go na Umschlagplatz. 
Członek prezydium Centralnego Komitetu Żydów Polskich (CKŻP). z ramienia Bundu. W 1945 delegat CKŻP podczas wizytowania komitetów na Kielecczyźnie. Po wojnie jeden z czołowych polityków Bundu. Autor relacji z getta warszawskiego.

</doc>
<doc id="933422" url="https://pl.wikipedia.org/wiki?curid=933422" title="Equisetum">
Equisetum



</doc>
<doc id="933428" url="https://pl.wikipedia.org/wiki?curid=933428" title="Fermenty">
Fermenty

Fermenty – powieść Władysława Reymonta, będąca dalszą częścią opowieści o Jance Orłowskiej, głównej bohaterce powieści "Komediantka".
Akcja książki rozgrywa się głównie w Bukowcu, miejscowości w której jej ojciec pracuje na stanowisku naczelnika stacji kolei warszawsko-wiedeńskiej.

</doc>
<doc id="933429" url="https://pl.wikipedia.org/wiki?curid=933429" title="Western Area Urban District">
Western Area Urban District



</doc>
<doc id="933430" url="https://pl.wikipedia.org/wiki?curid=933430" title="Western Area Rural District">
Western Area Rural District



</doc>
<doc id="933436" url="https://pl.wikipedia.org/wiki?curid=933436" title="Konkurs Teatrów Ogródkowych">
Konkurs Teatrów Ogródkowych

Konkurs Teatrów Ogródkowych – ogólnopolski konkurs organizowany od roku 1992 do 2006 latem w Warszawie dla teatrów prywatnych i państwowych z kraju i z zagranicy. Tradycyjnie rozgrywał się o nagrodę Burmistrza Dzielnicy Warszawa-Śródmieście. W latach 2004–2006 fundatorem nagrody stał się prezydent Warszawy Lech Kaczyński i jego następcy.
Twórca.
Twórcą Konkursu był Andrzej Tadeusz Kijowski, publicysta, nauczyciel akademicki, pisarz i animator kultury, który organizował tzw. „Ogródki” początkowo jako radny I Kadencji odrodzonego Samorządu w latach 1992–1994. Następnie kolejno: siłami stworzonej przez siebie firmy Media ATaK, powołanej Fundacji „Kultura Tutaj Obecna”, a od roku 2004 do 2006 jako dyrektor Domu Kultury Śródmieście w Warszawie.
Tradycja.
Konkurs Teatrów Ogródkowych nawiązywał do tradycji XIX-wiecznych warszawskich teatrzyków ogródkowych. "Alhambra", "Tivoli", "Pod Lipką", "Belle Vue" – to były sceny, na których debiutowali wielcy aktorzy, a niektórzy z Adolfiną Zimajer na czele z tym typem teatru związali swoją sławę.
Historia.
W ciągu piętnastu lat istnienia imprezy odbyło się 350 przedstawień konkursowych. Konkurs gościł w „Café Lapidarium”, w „Gwiazdeczce” przy ul. Piwnej, na dziedzińcu Starej Dziekanki przy Krakowskim Przedmieściu, a w 1998 na ryneczku Mariensztackim. W latach 1999–2004 odbywał się w Dolinie Szwajcarskiej, a od 2005 do 2006 w Parku Marszałka Edwarda Rydza-Śmigłego – nazwanego przez Kijowskiego „Ogrodami Frascati”.
Jury.
W jury KTO zasiadały znane osobistości ze środowiska teatralnego: Grażyna Barszczewska, Barbara Borys-Damięcka, Anna Chodakowska, Izabella Cywińska, Jerzy Derfel, Stanisław Górka, Edyta Jungowska, Adam Kilian, Paweł Konic, Zofia Kucówna, Wojciech Malajkat, Maciej Nowak, Krzysztof Rau, Anna Retmaniak, Jacek Sieradzki, Joanna Szczepkowska, Maciej Wojtyszko, Dorota Wyżyńska, Wanda Zwinogrodzka.
Uczestnicy.
W Konkursie uczestniczyli tak wybitni twórcy jak m.in. Jerzy Bińczycki, Ewa Dałkowska, Wojciech Dzieduszycki, Mirosław Konarowski, Jan Machulski. Jako gwiazdy występowali m.in. Krystyna Janda, Maria Peszek, Andrzej Szczepkowski, Jerzy Zelnik.
Konkurs Teatrów Ogródkowych stał się też miejscem skutecznej promocji takich artystów jak m.in. Jolanta Fraszyńska, Maja Kleczewska, czy Edyta Olszówka – (debiut sceniczny).
Laureaci.
Wśród laureatów znaleźli się m.in.:
Jan Bzdawka, Cezary Domagała, Michał Kula, Edyta Olszówka, Elżbieta Okupska, Jerzy Petersburski jr., Marcin Tomasik, Bronisław Wrocławski, a także stołeczne i pozawarszawskie trupy teatralne z Grupą Rafała Kmity, Kabaretem Moralnego Niepokoju, Teatrem Konsekwentnym A. Czekierdy i A. Sajnóga, Teatrem Montownia – M. Perchucia, Teatrem Korez – M. Neinerta, Teatrem Pod Górkę – St. Górki na czele.
Ogródki Warszawskie w Ogrodach Frascati.
Od 2004 roku Konkurs Teatrów Ogródkowych stał częścią letniego festiwalu „Ogródki Warszawskie”. Nadal jeden dzień w tygodniu (poniedziałek) poświęcony był teatrowi ogródkowemu, w kolejnych dniach tygodnia odbywały się inne imprezy, takie jak: Śpiewające Ogrody, Epikurejskie biesiady literackie, spotkania z radiowym reportażem i przybywającymi bardami, Taneczne Ogrody, Kabaretowe Ogrody, Kapele Ogródkowe z Tańcami, Poranki Familijne i Muzyczne Ogrody z gwiazdami operetki.
Podsumowanie.
W latach 1992–2003 odbyło się w sumie około 250 imprez, które odwiedzało rocznie od 2 do 5 tysięcy osób. Od momentu przekształcenia Konkursu Teatrów Ogródkowych w całotygodniową letnią imprezę nazwaną „Ogródki Warszawskie” frekwencja zaczęła wzrastać w postępie geometrycznym: Do Doliny Szwajcarskiej w ostatnim 2004 roku na 180 imprez przyszło około 20 tysięcy osób. Ogrody Frascati w 2005 na 180 imprezach odwiedziło przeszło 40 tysięcy, a w 2006 w Ogólnopolskim Festiwalu Artystycznym „Ogrody FrascatI” wzięło udział podczas 265 imprez – prawie 90 tysięcy osób.
Łącznie w latach 1992–2006 w formule Teatru Ogródkowego A.T. Kijowski zorganizował około 900 imprez dla blisko 200 000 stołecznych widzów.

</doc>
<doc id="933438" url="https://pl.wikipedia.org/wiki?curid=933438" title="Dystrykty Sierra Leone">
Dystrykty Sierra Leone



</doc>
<doc id="933439" url="https://pl.wikipedia.org/wiki?curid=933439" title="Ellura">
Ellura



</doc>
<doc id="933441" url="https://pl.wikipedia.org/wiki?curid=933441" title="Związek Akademicki Młodzież Wszechpolska">
Związek Akademicki Młodzież Wszechpolska

Związek Akademicki Młodzież Wszechpolska – organizacja studencka o silnej orientacji narodowej, będąca największą organizacją akademicką w II Rzeczypospolitej.
Historia.
W dniach 25–26 marca 1922 roku odbył się Zjazd Narodowego Związku Młodzieży Akademickiej, który ujednolicił strukturę powstałego 17 XII 1919 r. Związku i przybrał nazwę Związek Akademicki Młodzież Wszechpolska. Prezesem Honorowym wybrano Romana Dmowskiego.
Młodzież Wszechpolska posiadała koła we wszystkich ośrodkach akademickich: pierwotnie w Warszawie, Poznaniu, Lwowie, Krakowie, Wilnie, także w Lublinie 30 XII 1919, i od 1930 roku w Cieszynie.
Młodzież Wszechpolska stanowiła największą i najliczniejszą organizację akademicką. Sytuacja ta zmieniła się w 1934 wraz z powstaniem ONR. Znaczna część członków MW przeszła do lokalnych sekcji ONR, co spowodowało likwidację większości kół Młodzieży Wszechpolskiej (w tym na rok koła w Warszawie). Po 1934 Młodzież Wszechpolska stała się "de facto" młodzieżową przybudówką Stronnictwa Narodowego.
Do najbardziej znanych działaczy Młodzieży Wszechpolskiej przed wojną należeli: Wiesław Chrzanowski, Jan Mosdorf, Jan Matłachowski, Andrzej Stelmachowski.
Struktury Młodzieży Wszechpolskiej przestały istnieć wraz z wybuchem II wojny światowej.
Do tradycji przedwojennego Związku Akademickiego Młodzież Wszechpolska odwołuje się dzisiaj, założona w 1989 roku Młodzież Wszechpolska.
Struktura organizacyjna.
Młodzieżą Wszechpolską zarządzały dwie struktury kierownicze: jawna i tajna. Decydującą rolę odgrywało kierownictwo tajne, pozostające w konspiracji. W skład utajnionej struktury kierowniczej wchodziła ogólnopolska Liga Narodowa oraz związana z ośrodkami akademickimi: organizacja „Zet” i jej przybudówka „Orzeł Biały”. Kluczowe decyzje (sprawy personalne, akcje polityczne) zależały od członków „Zetu” (5–10 starszych studentów), natomiast „Orzeł Biały” zajmował się działalnością bratniacką, korporacyjną i samopomocą naukową. Władzę w lokalnych grupach „Zetu” sprawował komisarz. Całą tajną organizacją kierował komisarz ogólnopolski.
Działalność.
Przymiotnik „wszechpolska” wyrażał dążenie do zjednoczenia i połączenia w jedną całość wszystkich ziem polskich, akcentował więź narodową i równy status wszystkich obywateli narodowości polskiej – niezależnie od ich pochodzenia społecznego i poziomu zamożności. W okresie międzywojennym członkowie Młodzieży Wszechpolskiej czynnie uczestniczyli w życiu akademickim stając na czele wielu organizacji studenckich, m.in.: "Bratnich Pomocy", "Kół Naukowych", "Korporacji Akademickich" i "Samorządu Akademickiego" ("Naczelny Komitet Akademicki") uczestniczyli w obronie autonomii uczelni wyższych przed centralistycznymi dążeniami władz sanacyjnych, walczyli o obniżkę opłat za studia.
Od 1934 organizacja wydawała pismo "Akademik Polski", a od 1937 "Wszechpolaka".
Członkowie organizacji opowiadali się także za bojkotem ekonomicznym Żydów i ograniczeniem ich dostępu do studiów wyższych ("numerus clausus"), bądź całkowitym usunięciem ich z uczelni (numerus nullus). Członkowie tej organizacji przeforsowali wprowadzenie na uczelniach tzw. getta ławkowego, a także organizowali uliczne bojówki prześladujące Żydów i ich sklepy.
Działalność podczas okupacji.
Podczas II wojny światowej wszechpolacy walczyli w szeregach Armii Krajowej i Narodowych Sił Zbrojnych.
W grudniu 1943 roku doszło do porozumienia pomiędzy konspiracyjnym SN a Grupą „Szańca” w sprawie stworzenia jednolitych struktur młodzieżowych. Zgodnie z nim w lutym 1944 w Warszawie utworzono konspiracyjną Młodzież Wszechpolską na czele której stanął Tadeusz Łabędzki. Wznowiono także wydawanie "Wszechpolaka". Konspiracyjna MW w Warszawie liczyła około 120 członków, w tym 25 kobiet. Jej struktury przestały istnieć z chwilą wybuchu powstania warszawskiego.
Próba odbudowy i rozbicie w Polsce Ludowej.
Na przełomie marca i kwietnia 1945 w Warszawie odbył się zjazd podczas którego zdecydowano się na reaktywację Młodzieży Wszechpolskiej w antykomunistycznej konspiracji. Nowo reaktywowana organizacja posiadała wspólną radę naczelną z Młodzieżą Wielkiej Polski, nie wybrano jednak prezesa. Ponownie wznowiono również wydawanie "Wszechpolaka". Rozpoczęto tworzenie struktur w Warszawie, Krakowie, Lublinie, Gdańsku i Gliwicach.
Na przełomie 1945 i 1946 rozbita przez komunistyczne władze Polski. Wielu działaczy skazano na śmierć w procesach pokazowych (m.in. Tadeusz Łabędzki w 1946 zamordowany w czasie śledztwa przez funkcjonariusza MBP Adama Humera).
Prezesi Rady Naczelnej.
Okręg Małopolski Młodzieży Wszechpolskiej.
Okręg Małopolski/Krakowski Młodzieży Wszechpolskiej to terenowy oddział organizacji o tradycjach sięgających roku 1922, kiedy na jego czele stali m.in. Klaudiusz Hrabyk i Tadeusz Bielecki.

</doc>
<doc id="933443" url="https://pl.wikipedia.org/wiki?curid=933443" title="Procavia">
Procavia



</doc>
<doc id="933444" url="https://pl.wikipedia.org/wiki?curid=933444" title="III Korpus Kawalerii">
III Korpus Kawalerii

III Korpus Kawalerii (skrótowa nazwa Kawkor – od Kawaleryjski Korpus, nazywany również "Złotą Ordą Gaj-Chana") – związek taktyczny jazdy Armii Czerwonej, dowodzony przez Gaja Dimitriewicza Gaja podczas inwazji na Polskę w 1920.
Skład 1 lipca 1920.
1 lipca 1920 w skład Korpusu wchodziły:
Historia.
4 lipca Korpus otrzymał zadanie przerwać linie polskie w rejonie jeziora Jelnia, i zasiać panikę na tyłach. Zaatakował 10 Dywizję Piechoty z 1 Armii, która odparła jego atak i zmusiła do odwrotu na północ. Tam napotkał 8 Dywizję Piechoty, którą ominął. Następnie zawrócił na południe. 9 lipca zdobył Święciany, i znalazł się 70 kilometrów od Wilna. Do miasta wysłano szpiega, który zorientował się, że broni go nieliczna załoga polska (około 2 tysięcy żołnierzy). 13 lipca zaatakowano Wilno, które zostało zdobyte 14 lipca 1920. 
19 lipca 15 Dywizja Kawalerii zaatakowała samotnie Grodno, 10 Dywizja w tym czasie była zatrzymana w Skidlu. 22 lipca Sowieci wycofali się z miasta, zamknęli jego okrążenie. 29 lipca Kawkor zaatakował Łomżę, a 1 sierpnia napotkał polskie przeciwuderzenie w Białej Podlaskiej. 4 sierpnia zdobył Ostrołękę, następnie Przasnysz, Bieżuń i Sierpc. W drugim tygodniu sierpnia Kawkor dotarł do Wisły. 10 Dywizja Kawalerii dotarła do Bobrownik, gdzie z ruin zamku prowadziła ostrzał lewego brzegu Wisły. W celu przerwania linii kolejowej Warszawa-Gdańsk Gaj podjął próbę zdobycia Włocławka. Swoją kwaterę zlokalizował w trójkącie wyznaczonym przez wsie Działy-Witoszyn-Rachcin. Pomimo przerwania polskiej obrony miasto pozostało niezdobyte, ponieważ obrońcy spalili most. 19 sierpnia bolszewików nie było już na „przedmościu”.
21 sierpnia w nocy przebił się koło Żuromina przez linie polskie, znalazł się powtórnie w okrążeniu, kolejnej nocy (22) powtórnie przebił się przez Konopki. 23 sierpnia przebił się w Grabowie przez polską dywizję ochotniczą, następnie przez Brygadę Syberyjską. 24 sierpnia Kawkor dogonił sowiecką 53 Dywizję Strzelców, zablokowaną przez dwie polskie dywizje. Próbował jej bronić, tocząc dwudniową bitwę, został jednak zmuszony do przekroczenia granicy niemieckiej, gdzie został rozbrojony, a żołnierze internowani w obozie w Altdamm.
Zbrodnie.
Oddziały III Korpusu zamordowały ponad 1000 polskich jeńców w:
Bibliografia.
 

</doc>
<doc id="933447" url="https://pl.wikipedia.org/wiki?curid=933447" title="Chogye">
Chogye

Chogye (조계) – koreańska zjednoczona szkoła (kor. chogye chong 조계종) buddyzmu, której nauczanie jest zdominowane przez konganową praktykę sŏn.
Historia.
Powstanie szkoły.
Nazwa Chogye pochodzi od chińskiej nazwy Caoxishan Baolinsi, klasztoru i góry, gdzie przebywał Szósty Patriarcha chan Huineng. Koreański odpowiednik brzmiał Chogye san Porim sa (klasztor Baolin na górze Caoxi/Caoqi 曹溪).
Szkołę chogye, w niezwykle trudnych czasach dla przetrwania buddyzmu w Korei założył T’aego Pou w 1356 r. Było to tzw. "Pierwsze Zjednoczenie" realizujące częściowo ideę mistrza sŏn Chinula o połączeniu się wszystkich tradycji buddyjskich. Początkowo była to szkoła jednocząca wszystkie tradycje tzw. dziewięciu górskich szkół sŏn (chin. chan, jap. zen, wiet. thiền).
Obok T’aego Poŭ innym ważnym mistrzem sŏn tego okresu był Muhak Chach'o (1317–1405. Jego nauczycielem był mistrz sŏn Naong Hyegŭn (1320–1376, który, tak jak i T’aego, wprowadził do Korei nauki chińskiej szkoły chan linji; w Korei szkoła nosiła nazwę imje. Równie wybitnym mistrzem był Hamhŏ Tŭkt'ong (1376–1433.
Prześladowania.
Jednak prześladowania buddyzmu przez konfucjańską dynastię Yi (Joseon) (1392–1910) zmusiły buddystów do połączenia się i chogye połączyła się w 1424 r. z dwoma szkołami doktrynalnymi (kor. kyo) ch'ŏnt'ae (odpowiednik chińskiej szkoły tiantai) i chongam. Było to tzw. "Drugie Zjednoczenie". W wyniku tego powstała nowa szkoła sŏn (sŏn chong) (zaprzestano wtedy właściwie używać nazwy chogye; przywrócono ją dopiero w XX wieku), a pozostałe cztery szkoły doktrynalne: hwaŏm (chin. huayan, jap. kegon, wiet. hôa nghiêm), chaun, chungsin i sihung utworzyły szkołę doktrynalną (kyo chong). Trzeba tu dodać, że zarówno pierwsze jak i drugie zjednoczenie było głównie administracyjne. W najmniejszym stopniu nie rozwiązało to podstawowych różnic pomiędzy szkołami sŏn i kyo.
Chogye stała się więc nie tylko szkołą sŏn, ale w harmonijny sposób łączyła wszystkie nauki: egzoteryczne i ezoteryczne. Jednak już sama nazwa szkoły określa wielki wpływ praktyki konganowej (chin. Koan, jap. kōan, wiet. công an) hwadu (chiń. huatou).
Prześladowanie buddyzmu trwało 500 lat. Zgodnie z polityką rządową znaną jako "sung’yu ǒkpul" ("czczenie konfucjanizmu, zduszenie buddyzmu") nastąpiło likwidowanie klasztorów, wyrzucanie mnichów buddyjskich z miast, zmuszanie mnichów do obowiązkowej pracy na rzecz władz bez wynagrodzenia, podcinanie samowystarczalności klasztorów sŏn przez opodatkowanie i pozbawianie ich własności ziemskiej spowodowały prawie całkowity upadek buddyzmu w Korei.
Pierwsze poważne ciosy zadał buddyzmowi król Sejong (pan. 1418-1450). Najpierw połączył siedem tradycji w dwie: sŏn i kyo (doktrynalna). Do każdej z nich należało szesnaście świątyń. Następnie usunął z Seulu wszystkie klasztory, oprócz dwóch: Chasuwŏn and Insuwŏn, które były klasztorami żeńskimi. Kolejnym krokiem było zabronienie przekraczania mnichom bram wiodących do stolicy. Tym samym fizycznie i symbolicznie usunięto kler buddyjski oraz usunięto buddyjskie instytucje od jakiegokolwiek wpływu na życie kulturalne, polityczne i ekonomiczne, szczególnie w Seulu. Następnie zabroniono przekraczania przez mnichów granicy z Chinami, a każdy, kto złamał ten nakaz podlegał karze śmierci.
Król Yŏnsan'gun (pan. 1495-1506) ostatecznie pozbawił buddyzm instytucjonalnej reprezentacji odbierając wszelkie posiadłości świątynne. W jakiś czas potem nastąpiła krótka rewitalizacja buddyzmu, gdyż regentka królowa Munjŏng (1509-1565) współpracowała z wybitnym mnichem Hŏŭngdangiem Pou (1509?-1565). Oboje byli zdeterminowani do ożywienia buddyzmu, ale napotykali na liczne przeszkody stawiane przez rząd. Po jej śmierci Pou został zesłany na wyspę Chedżu i tam ukamienowany.
Za panowania osiemnastego króla Hyŏnjonga (pan. 1659-1674) na trwale usunięto dwa żeńskie klasztory z Seulu. Dopiero kolonizacja Korei przez Japonię spowodowała, że do Seulu w 1911 r. powróciły świątynie buddyjskie. Mnisi buddyjscy na ogół zaakceptowali tę politykę państwa i nawet tak wybitni mnisi jak Hamhŏ Kihwa (1376-1433) ograniczali się do pisania tekstów podkreślających jedność konfucjanizmu, taoizmu i buddyzmu. Potrafili się zdobyć jedynie na zwracanie uwagi, że buddyzm nie powinien być wyłączany ze społeczeństwa, ze względu to, że zabezpiecza on stabilizację i harmonię.
Byli także i mnisi oraz świeccy wyznawcy buddyzmu, którzy dołączali do wszelkich i częstych buntów chłopskich, łącznie z rebelią Hongyŏngnae z 1812 r., na którą wpłynęły buddyjskie profetyczne nauki. Aby bronić swojej wiary mnisi organizowali tajne stowarzyszenia zwane "mnisimi grupami" (kor. "tangch'wi") i przeprowadzali kontrataki przeciwko konfucjanistom, którzy napadali na klasztory i tępili mnichów. W XIX w. mnisi byli członkami przeróżnych grup uzbrojonych chłopów ("Hwalbindang" czyli Partia Biednej Egzystencji, "Keahwadang" czyli Partia Oświecenia, "Tonghak" czyli Rewolty Tonghak, "Ilchinhoe" czyli Stowarzyszenie Postępu i "ŭibyŏng" czyli antyjapońska armia). Tym niemniej liczba tych mnichów była stosunkowo nieliczna i nie stanowiła przykładu jakiegoś zdecydowanego oporu przeciw dyskryminacji.
Szkoła chogye przetrwała ten okres wycofując się daleko w niedostępne góry, gdzie zdecydowani i zahartowani mnisi prowadzili dalej praktykę. To odseparowanie od bardziej zaludnionych miejsc spowodowało zerwanie więzów buddyzmu z ludnością, co jest widoczne jeszcze nawet we współczesnej Korei. Gdy na początku XX wieku rozpoczął się etap urbanizacji Korei, dalej prześladowany buddyzm był wycofany daleko w górach. Wierni zaczęli odchodzić także widząc, iż buddyzm nie jest w stanie obronić się przed prześladowaniami i poddaje się bez walki konfucjańskim atakom. Buddyzm zaczął także tracić swoją siłę intelektualną, gdyż był odizolowany od wszelkich ważnych dysput intelektualnych tego okresu. Jego pozostali wyznawcy rekrutowali się także z ludzi mieszkających z dala od wszelkich centrów miejskich, z reguły zwykłych niepiśmiennych wieśniaków.
Wybitnym mistrzem okresu dynastii Yi i zarazem jednym z trzech największych myślicieli koreańskiego sŏnu był Ch'ŏnghŏ Hyujŏng, znany bardziej jako Sŏsan Taesa (1520–1604). Wsławił się m.in. bohaterską obroną Korei przed japońską inwazją w 1592 r. Na jego wezwanie, nie bacząc na prześladowania, zgłosiło się do niego ok. 5000 mnichów z całej Korei, którzy wsławili się w walkach. Sam Sŏsan stał się bohaterem folkloru koreańskiego. Jego dziełem jest także, używany do dziś, "Podręcznik dla uczniów sŏn".
Sŏsan miał kilku wybitnych uczniów, z których wymienić trzeba Samyŏnga Yujŏnga (1543–1610) i P'yŏnyanga Ŏngi (1581–1644).
Marginalizacja buddyzmu doprowadziła do drastycznej redukcji liczby zarówno klasztorów i mnichów. Pod koniec okresu Koryŏ (koniec XIV w.) było 2286 świątyń a łącznie z niezarejestrowanymi ich liczba sięgała 3000. W okresie konfucjańskiej dynastii Joseon już w XV w., było 1658 świątyń, w połowie XVIII w. było ich 1537, a w 1910 r. zaledwie 1280. Jednak bardziej dramatycznie wyglądało zmniejszanie się liczby mnichów, których pod koniec dynastii Koryŏ było około 100000, w połowie XVIII w. już tylko 28000, a w 1910 – zaledwie 8000.
Odrodzenie.
W drugiej połowie XIX wieku pojawił się w Korei wielki mistrz sŏn, któremu zawdzięczać należy ponowne ożywienie koreańskiego sŏnu. Był nim Kyŏnghŏ Sŏng'u (1849–1912) dorównujący takim osobowościom jak Chinul czy Sŏsan. Odbył kilkunastoletnią misyjną wędrówkę po Korei oraz nadzorował wydanie koreańskiego kanonu buddyjskiego w momencie, gdy w Korei nie było już żadnego egzemplarza kanonu z dawnych wydań. Zaczął także prowadzić nauczanie dla świeckich ludzi.
Gdy w 1910 r. Japończycy zajęli Koreę uznali, że podstawą koreańskiego nacjonalizmu jest buddyzm (pamiętali klęskę korpusu Hideyoshiego w Korei, do której przyczynili się mnisi). Zaczęli więc siłą zmierzać do wprowadzenia korzystnych dla siebie zmian i podkopania siły moralnej tkwiącej w buddystach. Zaczęto więc np. zmuszać mnichów do zakładania rodzin itd., aby zmniejszyć ich zaangażowanie. W październiku 1926 r. kontrolowani przez Japończyków główni opaci uchwalili zgodę na małżeństwa mnichów (kor. taech'ŏ) i jedzenie przez nich mięsa (kor. sigyuk). Sytuacja zaczęła znów przypominać okres dynastii Yi. Początkowo wydawało się, że Japończycy pomogą wydostać się buddyzmowi koreańskiemu z zapaści, gdyż nakazali rządowi koreańskiemu zlikwidować wszelkie restrykcje wobec buddyzmu. W ciągu trzech lat 80% klasztorów usunęło wszelkie restrykcje, kończąc erę tradycyjnego koreańskiego buddyzmu i jego reguł oraz rozpoczynając okres walk pomiędzy schizmatycznymi żonatymi mnichami (kor. taech'ŏsŭng) a tradycyjnymi mnichami (kor. pigusŭsŭng; pigu jest koreańskim odpowiednikiem bhiku). Żonaci mnisi musieli zmienić tradycje monastycyzmu; musieli gromadzić dobra materialne i zapewnić sobie źródło dochodów, aby utrzymać rodziny. Dokonywali tego uszczuplając dobra klasztorne, powodując tym samym problemy z tradycyjnymi mnichami (bhiku). Mieli także mniej czasu na obowiązki klasztorne, na praktykę medytacji, na studiowanie sutr i szerzenie buddyzmu. Były też plusy. Ponieważ byli bardziej związani z rodzinami, nie byli także skłoni do odbywania wędrówek pomiędzy klasztorami, dzięki czemu ich szpiegowskie misje były stosunkowo rzadkie.
W okresie tym niezwykle aktywnie działało m.in. pięciu wybitnych uczniów Kyŏnghŏ – Mangong Wŏlmyŏn (1872–1946), Yongsong (1864–1940), Suwŏl (1855–1928), Hanam Chungwŏn (1876–1951) i Hyewŏl Haemyong (1861–1937).
Na skutek represyjnych działań japońskich przeciwko buddyzmowi stało się jasne, że sangha powinna stanowić pewną jedność. Po dwóch spotkaniach wstępnych 30 listopada 1928 r. i 3 stycznia 1929 r. ustalono we wspólnym dokumencie 31 punktów zgody pomiędzy szkołą sŏn (Chogye) i szkołą doktryny (kyo). W 1935 r. obie szkoły połączyły się ostatecznie w jedną, pod nazwą chogye.
Po II wojnie światowej, a zwłaszcza po wojnie koreańskiej doszło do otwartego konfliktu pomiędzy prawie 7000 "mnichów zjaponizowanych" (kor. waesaek sŭngnyŏ) a mnichami tradycyjnymi w liczbie 600 (z czego około 300 pochodziło z klasztoru Sudŏk prowadzonego przez właściwego przywódcę buddyjskiego ruchu oporu przeciwko Japończykom, mistrza sŏn Mangonga). Mnisi tradycyjni domagali się usunięcia wszelkich śladów wpływów japońskich, co nazywali "ruchem oczyszczenia" (kor. chŏnghwa undong). Prowadzili także mocną kampanię przeciwko żonatym mnichom.
5 sierpnia 1955 r. prezydent Rhee Syng-man (Yi Sŭngman), oddany buddysta, wydał rozporządzenie wzywające do rezygnacji "zjaponizowanych mnichów" z wszelkich klasztornych stanowisk w celu przywrócenia władzy mnichom tradycyjnym. Mnisi zjaponizowani odmówili i do początku lat 60. dochodziło do kampanii, dyskusji i ostrych starć, nawet fizycznych, pomiędzy oboma grupami mnichów. W styczniu 1962 r. powstał Buddyjski Komitet Odbudowy skupiający po 50 mnichów z każdej strony. Po wielu uzgodnieniach 12 kwietnia 1962 r. mnisi tradycyjni zorganizowali siebie pod historyczną nazwą chogye (statut szkoły z 1962 r. w pierwszej sekcji stwierdza: "Zakon ten nosi nazwę Taehan Bulgyo Chogye Chong [Koreański Buddyjski Zakon Chogye]. Zakon ten powstał z sekty [sic!] na górze Kaji założonej przez Narodowego Mistrza Tŏui w czasie dynastii Silli i ponownie założony przez Narodowego Nauczyciela Pojo [Chinula] w czasie dynastii Koryŏ. Następnie wszystkie sekty zostały zjednoczone pod tą oficjalną nazwą przez Narodowego Nauczyciela T’aego Pou, którego linia przekazu jest od tego czasu nieprzerwana". ), a mnisi zjaponizowani ustanowili nowy zakon t'aego, od imienia wielkiego mistrza sŏn T’aego Poŭ. W kolejnych ustawach prawo stawało po stronie mnichów i mnisi zjaponizowani musieli zwrócić właściwie wszystkie klasztory w Korei, mimo przedstawiania sfałszowanych dokumentów. Dzisiaj szkoła t'aego posiada tylko kilka miejskich klasztorów i nie ma nawet wystarczająco wielu mnichów do ich obsadzenia.
Czasy współczesne.
W okresie powojennym, wskutek słabego wsparcia ekonomicznego dla buddyzmu, pięćsetletniego publicznego nieistnienia w obrębie społeczności Koreańczyków oraz również w wyniku zatargów w łonie samego buddyzmu pomiędzy mnichami zjaponizowanymi i tradycyjnymi, misjonarze chrześcijańscy (głównie protestanccy) zaczęli z ogromnym sukcesem wprowadzać nową religię do Korei. Ich sukces można przypisać wielu czynnikom, ale głównym było zapewne skojarzenie tej religii z modernizacją, demokratyzacją i społecznym, jak i ekonomicznym postępem.
Również same władze koreańskie zagroziły istnieniu buddyzmu. Ponieważ klasztory znajdowały się w niezwykle atrakcyjnych miejscach, zaczęto odbierać im najwartościowsze tereny i stan posiadania klasztorów coraz bardziej się kurczy. Te straty były szczególnie ciężkie dla klasztorów, które musiały być odbudowane po zniszczeniach wojennych.
Zakon chogye posiada obecnie także swój uniwersytet Tongguk Taehakkyo, na którym studiuje ponad 15 000 studentów. Związanych z nim jest 9 college'ów, cztery szkół wyższe, osiem szkół średnich, jedna podstawowa i kilka akademickich instytutów. Uniwersytet prowadzi także specjalne seminaria dla mnichów i mniszek.
Głównym klasztorem szkoły (o znaczeniu administracyjnym) jest Chogye, wybudowany w 1929 r. i przebudowany w 1955 r. aby mógł lepiej pełnić swoje funkcje. Jego pierwotną nazwą była T'aego sa.
Po względnych sukcesach buddyzmu w latach 70., od lat 80. następuje powolny spadek przyrostu wiernych. Dane z 31 grudnia 1983 wykazały: ogólna liczba świątyń (zarówno oficjalnych jak i nieoficjalnych) – 7253; mnisi (razem 20 755), w tym mnichów 14 206 i mniszek 6549; świeccy wyznawcy (razem 11 130 288) w tym mężczyzn 3 969 584 i kobiet 7 160 704.
W 1986 r. zakon posiadał 1628 klasztorów, w nich przebywało 7708 mnichów, 4163 mniszki oraz miał ponad 14 000 000 świeckich wyznawców.
Obecnie szkoła Chogye jest największym buddyjskim zakonem w Korei. Z 25 świątyń parafialnych zarządza się podległymi klasztorami i świątyniami, których jest łącznie około 2000.
24 parafialne klasztory Korei – Chogye.
W nawiasach liczba podległych klasztorów.
Linia przekazu.
Pierwsza liczba: kolejność w linii przekazu od Buddy. Druga liczba: kolejność linii przekazu od Bodhidharmy. Trzecia liczba: kolejność linii przekazu w danym kraju (w Korei od T’aego Poŭ), (w USA Seung Sahna – w tym wypadku 4 liczba)

</doc>
<doc id="933448" url="https://pl.wikipedia.org/wiki?curid=933448" title="Hrabstwo Talbot (Maryland)">
Hrabstwo Talbot (Maryland)

Hrabstwo Talbot (ang. "Talbot County") – hrabstwo w stanie Maryland w Stanach Zjednoczonych. Hrabstwo zajmuje powierzchnię całkowitą 1 234,83 km². Według szacunków US Census Bureau w roku 2006 hrabstwo Talbot liczyło 36 062 mieszkańców. Siedzibą hrabstwa jest miejscowość Easton.
Historia.
Dokładna data ustanowienia hrabstwa Talbot jest nieznana, ale pierwsza wzmianka o nim pochodzi z roku 1662. Nazwa hrabstwa pochodzi od nazwiska Grace Talbot, żony Cecila Calverta, drugiego lorda Baltimore i żony irlandzkiego arystokraty Roberta Talbota.
Geografia.
Całkowita powierzchnia hrabstwa wynosi 1 234,83 km², z czego 697,07 km² stanowi powierzchnia lądowa, a 537,79 km² (43,6%) powierzchnia wodna. Najwyższy punkt w hrabstwie ma wysokość 24 m n.p.m., zaś najniższy punkt położony jest na poziomie morza w zatoce Chesapeake.

</doc>
<doc id="933449" url="https://pl.wikipedia.org/wiki?curid=933449" title="Jakob Sveistrup">
Jakob Sveistrup

Jakob Sveistrup (ur. 8 marca 1972 w Hjallese) – duński piosenkarz, reprezentant Danii w 50. Konkursie Piosenki Eurowizji w 2005 roku.
Kariera muzyczna.
Przed rozpoczęciem kariery muzycznej Sveistrup zaczął pracować jako nauczyciel dzieci m.in. z autyzmem. W 2003 roku wziął udział w programie telewizyjnym "Stjerne for en aften". Ostatecznie zakwalifikował się do finału konkursu. W styczniu 2005 roku został ogłoszony jednym z uczestników krajowych eliminacji eurowizyjnych "Dansk Melodi Grand Prix", do których zgłosił się z utworem „Tænder på dig”. W lutym 2005 roku wystąpił w finale selekcji, w którym zdobył ostatecznie największe poparcie telewidzów, dzięki czemu został wybrany na reprezentanta Danii w 50. Konkursie Piosenki Eurowizji organizowanym w Kijowie. Po finale eliminacji nagrał anglojęzyczną wersję swojej konkursowej propozycji – „Talking to You”. 19 maja zaprezentował ją w półfinale widowiska i z trzeciego miejsca awansował do finału, w którym zajął ostatecznie dziewiąte miejsce ze 185 punktami na koncie. 
W październiku tego samego roku wystąpił jako gość specjalny podczas jubileuszowego koncertu "" organizowanego w Kopenhadze z okazji 50-lecia Konkursu Piosenki Eurowizji. W tym samym roku ukazała się jego debiutancka płyta zatytułowana "Jakob Sveistrup", którą promowały single „Talking to You” i „A Better Man”.
W marcu 2006 roku ostatecznie zrezygnował z pracy nauczyciela i poświęcił się karierze muzycznej. W tym samym roku wydał swój drugi album studyjny zatytułowany "Fragments", na której znalazły się m.in. single „Book of Love” i „Could Have Sworn”.
W 2013 roku ukazał się nowy singiel Sveistrupa – „Hold Godt Fast”, który piosenkarz nagrał we współpracy z Rasmusem Hedeboem. W maju 2015 roku nagrał singiel „Damn Good Day”.

</doc>
<doc id="933451" url="https://pl.wikipedia.org/wiki?curid=933451" title="Lunatico">
Lunatico

Lunatico – argentyński koń wyścigowy (ur. 25 września 1922, zmarły na wolności), właścicielem konia był Carlosa Gardel.
Rodzice konia to "Saint Emilion" (Argentyna) ur. 1913, oraz "Golden Moon" (Argentyna) urodzona w 1913. Lunático pochodził z dobrej linii. Koń został zakupiony przez Carlos Gardel w 1925 i osiągnął średnie sukcesy w wyścigach. Po pobycie w stajniach pasł się w prowincji Santa Fe. W 1933 roku został wypuszczony na wolność, żeby tam dożyć swoich dni. Irineo Leguziano był częstym dżokejem. Lunático zarobił na torze wyścigowym 5000 pesos w 1925. Ścigał się 34 razy, wygrał 11 razy i zarobił 72 tys. pesos. Pierwszy wyścig wygrał w 1926 roku.

</doc>
<doc id="933453" url="https://pl.wikipedia.org/wiki?curid=933453" title="Tadeusz Trojanowski">
Tadeusz Trojanowski

Tadeusz Hipolit Trojanowski (ur. 1 stycznia 1933 w Straszowie, zm. 10 lutego 1997 w Warszawie) – polski zapaśnik, medalista olimpijski. Jako pierwszy polski zapaśnik zdobył medal olimpijski – brązowy w wadze koguciej (do 57 kg) na igrzyskach olimpijskich w Rzymie (1960).
Życiorys.
Urodził się 1 stycznia 1933 w Straszowie, w powiecie koneckm w województwie kieleckim. Jego rodzicami byli Hipolit (zginął w czasie wojny) oraz Józefa Krawczyk. W 1952 ukończył Liceum Ogólnokształcące na warszawskich Bielanach, a w 1958 roku studia na stołecznej Akademii Wychowania Fizycznego z tytułem magistra WF.
Kariera sportowa.
W 1951 został zapaśnikiem AZS-AWF. Do podjęcia tej decyzji zainspirowały go obejrzane przypadkowo w lasku bielańskim pokazy walk zapaśniczych. Kilka dni później zapisał się do akademickiego klubu (AZS – AWF). W latach 1951–1954 startował w stylu klasycznym. Następnie zaczął specjalizować się w stylu wolnym. Startując w mistrzostwach polski siedmiokrotnie zdobył tytuł mistrza kraju: w wadze koguciej w 1954 i 1956 i piórkowej – 1957, 1958, 1961, 1965 i 1966.
Reprezentował warszawskie kluby. W latach 1951–1954 był zawodnikiem AZS-u, a w latach 1955–1966 reprezentował Gwardię Warszawa, gdzie sparował m.in. ze swoim trenerem Janem Żurawskim. W 1968 roku był zawodnikiem LZS Ołtarzew I stołecznego Drukarza.
Po zakończeniu kariery w latach 1977–1978 był szefem wyszkolenia Polskiego Związku Zapaśniczego. Był także trenerem i międzynarodowym sędzią. W latach 1979–1985 trenował zapaśników w Maroku. W 1994 roku był trenerem zapaśników Austrii. Został pochowany na Cmentarzu w Wilanowie. Sektor XI sekcja grobów dziecięcych alejka 3 między 5 a 10 do samego końca.

</doc>
<doc id="933454" url="https://pl.wikipedia.org/wiki?curid=933454" title="Góralek skalny">
Góralek skalny

Góralek skalny ("Procavia capensis") – gatunek ssaka z rodziny góralkowatych (Procaviidae) zamieszkujący kontynent afrykański, Półwysep Arabski, Bliski Wschód, aż po Turcję. Prowadzi osiadły tryb życia. Jak wszystkie góralkowce przypomina kawię domową (świnkę morską). Jest od niej jednak znacznie większy; dorosły osobnik mierzy 40–60 cm. Posiada niewielki ogon i krótkie uszy. Żyje w stadach. Nie kopie nor, ale chętnie wykorzystuje wykopane przez inne zwierzęta, takie jak mrówniki afrykańskie czy surykatki szare.
Zasięg występowania.
Góralek skalny występuje w zależności od podgatunku:
Informacje o rozmieszczeniu góralka skalnego są nadal niekompletne; obecny jest również w Erytrei, Nigrze, Nigerii, w południowy i środkowym Sudanie, Sudanie Południowym, Ugandzie, Rwandzie, Burundi, Zambii i wschodniej Botswanie, ale przynależność podgatunkowa tych populacji wciąż wymaga potwierdzenia.
Taksonomia.
Gatunek po raz naukowo pierwszy opisał w 1766 roku niemiecki botanik i zoolog Peter Simon Pallas nadając mu nazwę "Cavia capensis". Jako miejsce typowe odłowu holotypu Pallas wskazał Przylądek Dobrej Nadziei w Prowincji Przylądkowej Zachodniej w Południowej Afryce. Jedyny żyjący współcześnie przedstawiciel rodzaju góralek ("Procavia").
Tradycyjnie takson ten jest traktowany jako jeden gatunek "P. capensis"; jednak niektórzy autorzy uważają, że "P. capensis" ogranicza się do południowej Afryki i traktują następujące taksony jako odrębne gatunki: "P. welwitschii" południowo-zachodniej Angoli i Namibii, "P. ruficeps" z północno-zachodniej Afryka i Sudanu, "P. johnstoni" z południowo-zachodniej Tanzanii, Malawi, Mozambiku i Zimbabwe oraz "P. habessinica" z Egiptu, Sudanu, Izraela i Półwyspu Arabskiego. Ostatnie badania nad zmiennością geograficzną oparte o mtDNA w Południowej Afryce wykazują, że co najmniej w tym co tradycyjnie uważa się za "P. capensis" istnieją dwa odrębne taksony. Zachodzi potrzeba przeprowadzenia więcej badań genetycznych dotyczących całego zasięgu "C. capensis" co najprawdopodobniej zaowocuje podziałem "C. capensis" na kilka gatunków. Ważność wielu podgatunków jest wątpliwa, a niektóre z nich mogą być odrębnymi gatunkami. Tradycyjnie rozpoznano siedemnaście podgatunków.
Nazewnictwo i występowanie.
Zwierzę to żyje na terenie wielu krajów afrykańskich i azjatyckich. W związku z tym jest różnorako nazywane. Biblia hebrajska nazywa góralka שָּׁפָן "szaphan". Europejczycy, niemający kontaktów z krajami Bliskiego Wschodu, szczególnie po podbojach islamskich, nie wiedzieli jak tłumaczyć nazwę tego zwierzęcia z hebrajskiego na języki narodowe, nie wiedzieli, o jakie zwierzę chodzi. Występujące aż cztery razy w Starym Testamencie słowo "szaphan" było tłumaczone jako jeż ("Biblia Wujka"), królik ("Biblia brzeska"), a nawet borsuk. Od fenickiego, zlatynizowanego później "i-szphan-im" – "ziemia góralków" – wzięła swą nazwę Hiszpania, łac. "Hispania".
Arabowie – zwierzę występuje w Syrii, Libanie, Jordanii, Palestynie i innych krajach arabskich – nazywają góralka "ghenam", Palestyńczycy "nusnus".
W Południowej Afryce góralek nazywany jest "dassie" lub "rock rabbit". W języku niderlandzkim, którego używali przybywający z Europy osadnicy z okolic Kapsztadu, słowo "dassie" oznacza borsuka. Również w języku afrykanerskim nazywa się góralka "dassie", w suahili "pelele" lub "łibari". Borsuki jednak należą do łasicowatych, zaś góralki do góralkowatych.
Budowa anatomiczna a specyfika gatunku.
Długość ciała 39–58 cm; masa ciała 1,8–5,4 kg; brak brak dymorfizmu płciowego. Wzór zębowy: I formula_1 C formula_2 P formula_3 M formula_4 (x2) = 32.
Góralek przylądkowy jest zwierzęciem bardzo szczególnym, przede wszystkim ze względu na budowę anatomiczną swego ciała. Mózg góralka przylądkowego przypomina budową mózg słonia. Jego żołądek ma budowę podobną do budowy żołądka konia. Struktura tylnych kończyn zbliżona jest do struktury tylnych kończyn tapira. Górne siekacze "Procavia capensis" przypominają siekacze gryzoni, górne uzębienie jako takie jest podobne do górnego uzębienia nosorożca, dolne przypomina uzębienie hipopotama. Kły tego ssaka przypominają kły słonia. Zoologowie porównują ogólną budowę ciała góralka do budowy ciała słonia lub konia. Podobnie jak słonie mają doskonałą pamięć.
Czaszka góralka wyposażona jest w parę długich kłowatych zębów siecznych oraz w zęby trzonowe, które przypominają trzonowce nosorożca. Jego przednie kończyny są stopochodne, tylne zaś palcochodne (jak u psa czy konia). Spody stóp mają szeroką i miękką poduszkę, której wilgotność utrzymywana jest dzięki specjalnej wydostającej się z gruczołów wydzielinie. Samce są nieznacznie większe od samic.
Rozmnażanie.
Góralki wydają od dwóch do trzech młodych po 7-miesięcznej ciąży. Młode rodzą się w pełni ukształtowane, z otwartymi oczami i okryte futrem. Przestają być karmione przez matki po dziesięciu tygodniach, przy czym zaczynają się odżywiać jak dorosłe osobniki już po dwóch tygodniach. Góralki osiągają dojrzałość płciową po szesnastu miesiącach. Rozmiary dorosłego osobnika mają w wieku trzech lat. Przeciętnie góralki żyją około 10 lat, w niewoli 7.
Biotop.
Zwierzęta te żyją w hordach, dochodzących do 26 sztuk. Hordy te składają się z mniejszych stad, które z kolei złożone są z kilku grup rodzinnych. Na czele takiej grupy stoi dorosły samiec. Większość czasu góralki spędzają wypoczywając w grupie lub wygrzewając się na słońcu. Pomaga to im w utrzymaniu regularnej temperatury ciała. Ssaki te nie są w pełni zwierzętami stałocieplnymi.
Na góralka polują lamparty plamiste, likaony pstre, szakale, mangusty, dzienne ptaki drapieżne, pytony oraz człowiek.
Odżywianie.
Góralek zjada trawy, zioła, młode pędy i owoce. Nie gardzi larwami i insektami. Potrafi przybrać na wadze do 75% w czasie pory suchej.
Góralki a medycyna.
Góralki jak wszystkie z rodzaju "Procavia" produkują dużą ilość substancji zwanej "hyraceum", która zalega wokół ich siedlisk (mieszanina uryny i odchodów). Robią tak zapewne ze względu na jej właściwości zapachowe, dlatego też surowiec ten był stosowany w perfumerii. "Hyraceum" działa jak feromon – funkcja socjalna. Służy również do oznaczania terytorium okupowanego przez hordę. Tysiące lat mieszkańcy Afryki i Bliskiego Wschodu używali "hyraceum" jako antidotum na epilepsję, konwulsje i problemy hormonalne u kobiet. Wierzono również, iż "hyraceum" przeciwdziała efektowi prowokowanemu przez jad żmii. "Hyraceum" nazywano "czarnym kamieniem".

</doc>
<doc id="933455" url="https://pl.wikipedia.org/wiki?curid=933455" title="Adi-budda">
Adi-budda

Adibuddha (chiń. 阿提佛陀 ātífótuó; kor. ajebult'a; jap. adaibutsuda; wiet. A-đê-phât-đa, Tối thắng Phật; tyb. mč'og.gi.dang.po'i.sangs.rgjas; mong. anghan burhan; pol. budda pierwotny; budda samoistny) – pierwotny, samoistny Budda.
Pojęcie to powstało w Nepalu w teistycznej szkole aiśvarika (Adibudda nosił tu nazwę Iśvara), ale właściwie idea ta nie była ogólnie przyjęta ani w samym Nepalu, ani nawet w Tybecie. W Chinach czy Japonii Adibuddha nie miał praktycznie wyznawców, chociaż szkoły amidystyczne uważają Amidę za Jednego Pierwotnego Buddę (Ichibutsu, a szkoły hossō, kegon, tendai i shingon czczą Vairocanę वैरोचन). Adibuddha ma przebywać w niebie Agnitha (w Nepalu było to 13, a w Indiach 10 niebo). Spokojny i odsunięty od bezpośredniej komunikacji ze światem utrzymuje z nim kontakt poprzez dhyāni bodhisattwów dzięki pośrednictwu dhyāni buddhów. Ani Adibuddha, ani dhyāni buddhowie nigdy nie schodzą na ziemię, ale pozostawiają wszelkie działania i sprawy świata dhyāni bodhisattwom. Inną ważną szkołą nepalską uznającą Adibuddhę była svābhāvika, która stała się później bardzo popularna w Chinach. Nazywany był Svabhāvą.
W mahajanie, zwłaszcza tybetańskiej, jest to jedyny Budda Samoistny (s. Svayambhū). Wszyscy inni buddowie, zarówno dhyāni jak i anui, są jedynie jego emanacjami. Niezreformowane szkoły tybetańskie czczą Adibuddę pod imieniem Samantabhadry. Przedstawiany jest zwykle w pozycji lotosu, jednak nie ma ani korony, ani ozdób, a kiedy jego ezoteryczna postać jest przedstawiana nago, to – jeśli to jest malowidło – pomalowany jest na niebiesko. Częściowo zreformowane szkoły (np. tzw. Czerwone czapki) czczą Adibuddę pod imieniem Vajrasattvy. W buddyzmie vajrayāny szkół zreformowanych (żółte czapki) za Adibuddę uważa się Vajradharę (Tego, który trzyma piorun). Chociaż Adibudda jest buddą, to zawsze przestawiany jest w koronie i z tradycyjnymi ozdobami oraz odziany jest w drogocenny ubiór – a więc prezentuje się właściwie jak bodhisattwa. Partnerką jego jest Adidharma (Adiprajñā).
W "Kālacakra Tantra" mamy następujący opis Adibuddy:
Słowo "pierwszy" (s. Ādi) znaczy bez początku i końca, a "oświecony" (s. buddha) znaczy być oświeconym co do elementów istnienia (s. dharm), wolnym od wszystkich fałszywych pojęć. Dlatego będąc pierwszym i będąc buddą, jest on Pierwszym Buddą, bez powstania i bez śmierci, wszechwiedzący. Jak jest powiedziane w Pochwale Imion (s. Nāmasangīti):
Innymi, często spotykanymi określeniami Adibuddhy są np. Pustka (Śūnya), Prawda (Tattva), Mądrość (Bodhi) lub też Tathagatagarbha (Łono tych, co docierają do celu).

</doc>
<doc id="933459" url="https://pl.wikipedia.org/wiki?curid=933459" title="Aragorn II">
Aragorn II



</doc>
<doc id="933460" url="https://pl.wikipedia.org/wiki?curid=933460" title="Lucyna Kulińska">
Lucyna Kulińska

Lucyna Michalina Kulińska (ur. 3 maja 1955 w Krakowie) – polska historyk, doktor nauk humanistycznych w zakresie historii, specjalność: historia najnowsza. Prezes Społecznej Fundacji Pamięci Narodu Polskiego w latach 2011–2013.
Życiorys.
Ukończyła studia na Wydziale Filozoficzno-Historycznym Uniwersytetu Jagiellońskiego (1978). Rozprawę doktorską nt. "Obóz Narodowy w Polsce w latach 1944–1947 (Stronnictwo Narodowe i Organizacja Polska)", obroniła na Wyższej Szkole Pedagogicznej im. Komisji Edukacji Narodowej w Krakowie na Wydziale Humanistycznym w roku 1997, jej promotorem był dr hab. Tomasz Jan Biedroń.
Były adiunkt w Katedrze Politologii i Historii Najnowszej Wydziału Humanistycznego Akademii Górniczo-Hutniczej im. Stanisława Staszica w Krakowie. Jej zainteresowania badawcze to stosunki polsko-ukraińskie w XX i XXI wieku, terror stalinowski w Polsce i globalizacja.
Jest autorką wielu książek historycznych, zbiorów dokumentów oraz artykułów naukowych i prasowych, a także wielu publikacji i wystąpień, głównie w prasie związanej z polskim ruchem patriotycznym, kresowym i narodowym. 10 maja 2004 odznaczona Srebrnym Krzyżem Zasługi.
W 2019 z listy Konfederacji kandydowała w wyborach do Parlamentu Europejskiego i do Sejmu w wyborach parlamentarnych.

</doc>
<doc id="933461" url="https://pl.wikipedia.org/wiki?curid=933461" title="Szpetal Dolny">
Szpetal Dolny

Szpetal, dziś Szpetal Dolny – osiedle włocławskie, stanowiące część prawobrzeżnej dzielnicy Zawiśle. Nazwa wywodzi się od XIII-wiecznego hospicjum dla podróżnych pw. św. Gotarda ("Hospitale sancti Gothardi"), zbudowanego w pobliżu wczesnośredniowiecznej przeprawy przez Wisłę.
Historia.
Osada istniała w tym miejscu prawdopodobnie od XII wieku, ale znaczenia nabrała dopiero w wieku XIII, kiedy powstał tu klasztor ufundowany przez wielmożę Boguszę Miecławica z rodu Doliwów. Fundacja miała miejsce prawdopodobnie w roku 1228. Według statutów kapituły generalnej zakonu cystersów wynika jednak, że pierwsze próby lokowania klasztoru, związanego z misją w Prusach, miały miejsce w roku 1232. Próby te były wynikiem działalności biskupa włocławskiego Michała w sprawie misji pruskiej i rywalizacji na tym polu z biskupem Chrystianem. Funkcję misyjną na terenie Prus miał pełnić właśnie klasztor w Szpetalu.
Ponownego rozpatrzenia powstania fundacji dokonano w roku 1236 na prośbę wspomnianego Boguszy, którego wspierał w tej sprawie biskup Michał. Zlecono wizytację lokacji cystersów w Łeknie i Lądzie, przy czym opactwem macierzyńskim ustanowiono klasztor w Georgenthal (Turyngia). Potwierdzał to dokumkent wystawiony pomiędzy rokiem 1258 a 1262, w którym znajdujemy informację, że Szpetal był w posiadaniu cystersów przez 20 lat. Cystersi przejęli tam istniejący kościół św. Gotarda (do tego czasu pod opieką benedyktynów) i rozpoczęli budowę klasztoru w oparciu o dziesięciny z dwunastu (najprawdopodobniej) posiadłości w Szpetalu, Zadusznikach (wtedy Kucino), Rachcinie, Kolankowie i innych wsiach. Przypuszczalnie klasztor uzyskał także zwolnienia immunitetowe od księstwa i biskupstwa kujawskiego.
Budowa klasztoru została przerwana przez najazdy Prusów w latach 1242 i 1243. Konwent został zburzony, a część zakonników wymordowana. Odbudowę podjęto zgodnie z bullą papieża Innocentego IV i dokumentem księcia Sambora II zakładającym zwolnienia immunitetowe dla posiadłości opactwa w Lipicznie. W roku 1252 konwent w Georghentalu, z powodu kłopotów wewnętrznych, zrzekł się opieki nad Szpetalem, co przejął - na wniosek Morimond – klasztor w Sulejowie.
Dalsze losy konwentu w Szpetalu nie są jasne. Wiadomo jedynie, że wkrótce przeszedł pod zarząd nowego opactwa w Byszewie koło Bydgoszczy. Widocznie jednak konwent w Szpetalu sprawiał byszewianom sporo kłopotów, skoro w roku 1258 zamienili dobra szpetalskie na inne, leżące bliżej ich siedziby. W ten sposób ostatecznie konwent szpetalski przestał istnieć, a dobra stały się własnością rodu Łąckich, co potwierdza dokument z roku 1385. Pozostała natomiast parafia św. Gotarda, o którą - po odejściu mnichów - toczyły spór diecezje włocławska i płocka. Sprawę rozstrzygnięto w roku 1321 na korzyść Włocławka.
W następnych stuleciach w Szpetalu nie działo się najlepiej. Parafia często nie miała własnego proboszcza i była obsługiwana przez wikariuszy zza Wisły, z czego wynikałoby, że dochody z parafii nie były szczególnie wielkie, chociaż spis z roku 1594 wymienia aż 13 wiosek jako podlegające parafii św. Gotarda. Kościół spłonął na początku XIX wieku, a siedzibę parafii przeniesiono do Szpetala Górnego, gdzie ówczesny dziedzic Marian Rutkowski ufundował w roku 1806 nowy kościół.
Dobra szpetalskie przechodziły z rąk do rąk. W II połowie XVI wieku była własnością Chodorąskich, a od 1695 r. Rutkowskich. W końcu XIX wieku znajdowała się w Szpetalu Dolnym fabryka tapet i serowarnia.
W 1927 roku Szpetal Dolny został wyłączony z gminy Szpetal i włączony do Włocławka – obecnie stanowi część dzielnicy Zawiśle. W granicach gminy Szpetal pozostał Szpetal Górny. W 1979 roku gmina Szpetal została przekształcona w gminę Fabianki.
16 grudnia 1872 roku Szpetalu Dolnym urodził się Anton Denikin, generał Armii Imperium Rosyjskiego, dowódca Armii Ochotniczej, jeden z kilku dowódców antykomunistycznej „białej” armii Rosji w czasie Rewolucji październikowej.

</doc>
<doc id="933468" url="https://pl.wikipedia.org/wiki?curid=933468" title="Czesław Partacz">
Czesław Partacz

Czesław Partacz – polski historyk specjalizujący się w historii najnowszej
Życiorys.
Ukończył studia na Uniwersytecie im. Adama Mickiewicza w Poznaniu. Rozprawę doktorską pt. "Stosunki polsko-ukraińskie w Galicji w latach 1888-1908", obronił na Uniwersytecie im. Adama Mickiewicza w Instytucie Historii Wydziału Historycznego w roku 1989 (promotor: Antoni Czubiński).
W 2002 otrzymał stopień doktora habilitowanego na podstawie dorobku naukowego i rozprawy pt. "Kwestia ukraińska w polityce polskiego rządu na uchodźstwie i jego ekspozytur w kraju (1939-1945)".
W 1981 rozpoczął badania historii Polski i Ukrainy oraz stosunków polsko-ukraińskich. Został zatrudniony na stanowisku profesora nadzwyczajnego w Instytucie Polityki Społecznej i Stosunków Międzynarodowych Politechniki Koszalińskiej, w zakładzie Stosunków Międzynarodowych.
Został członkiem Zachodniopomorskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
W 2010 został odznaczony medalem Polonia Mater Nostra Est. 

</doc>
<doc id="933469" url="https://pl.wikipedia.org/wiki?curid=933469" title="Saponina">
Saponina



</doc>
<doc id="933483" url="https://pl.wikipedia.org/wiki?curid=933483" title="Kwiat motylkowy">
Kwiat motylkowy

Kwiat motylkowy, kwiat motylkowaty (ang. "papilionaceous", łac. "papilionaceua") – rodzaj kwiatu o specyficznej budowie występujący u roślin w rodzinie bobowatych (dawniej zwanych roślinami motylkowymi). Jest to kwiat grzbiecisty, którego kielich składa się z 5 zrośniętych działek, zaś korona z 5 zachodzących na siebie płatków o zróżnicowanej budowie. U większości gatunków są to płatki wolne (niezrośnięte), u nielicznych (np. u koniczyny) płatki są zrośnięte. 2 dolne płatki tworzą tzw. łódeczkę, 2 boczne skrzydełka, a piąty wzniesiony jest do góry, tworząc żagielek. Wewnątrz kwiatu jest jeden słupek i zwykle 10 pręcików, z których najczęściej dziewięć zrośniętych jest nitkami, tworząc rurkę lub rynienkę, jeden pręcik zaś jest wolny. Do rynienki utworzonej przez zrośnięte nitki pręcików ścieka nektar. Pojedynczy słupek wyrastający wewnątrz rurki lub rynienki utworzonej z nitek pręcików ma przeważnie wydłużoną zalążnię i długą szyjkę. Jest to zwykle słupek jednokrotny i jednokomorowy, często lekko zagięty. Powstaje z niego owoc zwany strąkiem.
Kwiaty motylkowe są przeważnie owadopylne, należą do zaawansowanych ewolucyjnie, a ich specyficzna budowa jest przystosowaniem do zapylenia krzyżowego. Tak np. u wyki płotowej pod ciężarem owada siadającego na łódeczce wysuwa się słupek, który pod znamieniem ma gęste włoski z przyklejonym pyłkiem z pręcików. Roślina jest przedprątna, nie może więc w tym czasie zapylić się własnym pyłkiem. Pyłek ten przykleja się do brzusznej strony owada i może być przez niego przeniesiony na inny kwiat wyki, w którym słupek jest już dojrzały.

</doc>
<doc id="933484" url="https://pl.wikipedia.org/wiki?curid=933484" title="Prąd Zachodnioaustralijski">
Prąd Zachodnioaustralijski

Prąd Zachodnioaustralijski - zimny prąd morski na Oceanie Indyjskim. Płynie on wzdłuż zachodnich brzegów Australii na północ. Jest to odgałęzienie Dryfu Wiatrów Zachodnich. Średnia prędkość, z jaką płynie, wynosi 1 km/h.

</doc>
<doc id="933486" url="https://pl.wikipedia.org/wiki?curid=933486" title="Kwiat motylkowaty">
Kwiat motylkowaty



</doc>
<doc id="933487" url="https://pl.wikipedia.org/wiki?curid=933487" title="Kwiaty motylkowe">
Kwiaty motylkowe



</doc>
<doc id="933488" url="https://pl.wikipedia.org/wiki?curid=933488" title="Spółdzielnia Wydawnicza Czytelnik">
Spółdzielnia Wydawnicza Czytelnik



</doc>
<doc id="933489" url="https://pl.wikipedia.org/wiki?curid=933489" title="Karl Hjalmar Branting">
Karl Hjalmar Branting



</doc>
<doc id="933490" url="https://pl.wikipedia.org/wiki?curid=933490" title="Louis Eugène Marie Bautain">
Louis Eugène Marie Bautain

Louis Eugene Maria Bautain (ur. 17 lutego 1796, zm. 15 października 1867) – francuski teolog i filozof. Główny przedstawiciel fideizmu.
Życiorys.
Od 1816 był profesorem filozofii w Strasburgu. W 1822 przystąpił do Kościoła katolickiego i sześć lat później został już księdzem. Jako duchowny był najpierw przełożonym niższego seminarium duchownego w Strasburgu. W 1841 założył w diecezji paryskiej zgromadzenie księży. W latach 1850–1857 był wikariuszem generalnym dla diecezji paryskiej, a w latach 1853–1862 profesorem teologii moralnej na Sorbonie.
W 1835 napisał "O filozofii chrześcijańskiej" wykładając w ten sposób teorie fideistyczne. Dzieło spotkało się z ostrą krytyką i ostrzeżeniem dla autora ze strony Stolicy Apostolskiej. Bautain wyparł się swoich teorii składając dwukrotnie w tej sprawie stosowne oświadczenie (1835, 1840), a w 1844 podpisał przyrzeczenie, że już nigdy nie będzie nauczał fideizmu.

</doc>
<doc id="933492" url="https://pl.wikipedia.org/wiki?curid=933492" title="FC Energie Cottbus">
FC Energie Cottbus



</doc>
<doc id="933496" url="https://pl.wikipedia.org/wiki?curid=933496" title="Kabala">
Kabala



</doc>
<doc id="933497" url="https://pl.wikipedia.org/wiki?curid=933497" title="Dekanat Białystok – Bacieczki">
Dekanat Białystok – Bacieczki

Dekanat Białystok – Bacieczki – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 11 parafii:
Sąsiednie dekanaty.
Białystok – Białostoczek, Białystok – Nowe Miasto, Białystok – Starosielce, Białystok – Śródmieście, Knyszyn, Kobylin "(diec. łomżyńska)", Wasilków

</doc>
<doc id="933503" url="https://pl.wikipedia.org/wiki?curid=933503" title="Dekanat Białystok – Białostoczek">
Dekanat Białystok – Białostoczek

Dekanat Białystok – Białostoczek – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 8 parafii:
Władze dekanatu.
Władze dekanatu Białystok - Białostoczek;
Sąsiednie dekanaty.
Białystok – Bacieczki, Białystok – Dojlidy, Białystok – Śródmieście, Wasilków

</doc>
<doc id="933506" url="https://pl.wikipedia.org/wiki?curid=933506" title="Dekanat Białystok – Dojlidy">
Dekanat Białystok – Dojlidy

Dekanat Białystok – Dojlidy – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 10 parafii:
Władze dekanatu.
Dziekanem dekanatu Dojlidy jest ks. dr Zbigniew Snarski, proboszcz parafii Niepokalanego Serca Maryi
Sąsiednie dekanaty.
Białystok – Białostoczek, Białystok – Nowe Miasto, Białystok – Śródmieście, Bielsk Podlaski "(diec. drohiczyńska)", Hajnówka "(diec. drohiczyńska)", Krynki, Wasilków

</doc>
<doc id="933507" url="https://pl.wikipedia.org/wiki?curid=933507" title="Dekanat Białystok – Nowe Miasto">
Dekanat Białystok – Nowe Miasto

Dekanat Białystok – Nowe Miasto – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 11 parafii:
Na terenie dekanatu swoją siedzibę ma parafia wojskowa św. Jerzego należąca do dekanatu Inspektoratu Wsparcia Sił Zbrojnych Ordynariatu Polowego Wojska Polskiego.
Sąsiednie dekanaty.
Białystok – Bacieczki, Białystok – Dojlidy, Białystok – Starosielce, Białystok – Śródmieście, Bielsk Podlaski "(diec. drohiczyńska)", Brańsk "(diec. drohiczyńska)", Łapy "(diec. łomżyńska)"

</doc>
<doc id="933509" url="https://pl.wikipedia.org/wiki?curid=933509" title="Dekanat Białystok – Starosielce">
Dekanat Białystok – Starosielce

Dekanat Białystok – Starosielce – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 10 parafii:
Sąsiednie dekanaty.
Białystok – Bacieczki, Białystok – Nowe Miasto, Kobylin "(diec. łomżyńska)", Łapy "(diec. łomżyńska)"

</doc>
<doc id="933510" url="https://pl.wikipedia.org/wiki?curid=933510" title="Dekanat Białystok – Śródmieście">
Dekanat Białystok – Śródmieście

Dekanat Białystok – Śródmieście – jeden z 13 dekanatów rzymskokatolickiej archidiecezji białostockiej.
Parafie.
W skład dekanatu wchodzi 8 parafii:
Sąsiednie dekanaty.
Białystok – Bacieczki, Białystok – Białostoczek, Białystok – Dojlidy, Białystok – Nowe Miasto

</doc>
<doc id="933511" url="https://pl.wikipedia.org/wiki?curid=933511" title="Dekanat Dąbrowa Białostocka">
Dekanat Dąbrowa Białostocka

Dekanat Dąbrowa Białostocka – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 8 parafii:
Sąsiednie dekanaty.
Augustów – MB Królowej Polski "(diec. ełcka)", Korycin, Lipsk "(diec. ełcka)", Sokółka

</doc>
<doc id="933512" url="https://pl.wikipedia.org/wiki?curid=933512" title="Zakłady Wyrobów Metalowych „SHL”">
Zakłady Wyrobów Metalowych „SHL”

Zakłady Wyrobów Metalowych „SHL” S.A. – spółka akcyjna mająca swą siedzibę w Kielcach. Zajmuje się produkcją części samochodowych, autobusowych, rolniczych i innych na rynek rodzimy i rynki zagraniczne.
Historia.
W 1914 r. Towarzystwo Akcyjne Suchedniowskiej Fabryki Odlewów z Suchedniowa zakupiło w Kielcach grunt pod budowę nowego zakładu odlewniczego, który otrzymał nazwę Suchedniowska Huta „Ludwików” (na cześć ojca właściciela). Zakład uruchomiono dopiero po I wojnie światowej, pod koniec 1919. Zakład dość szybko się rozwijał, do 1922 roku utworzono odlewnię, stalownię, emaliernię, warsztat mechaniczny i kuźnię. Produkowano początkowo garnki, piecyki żeliwne, odlewy i odkuwki, a od 1922 maszyny rolnicze. W 1926 roku zatrudniał 748 osób. W 1938 uruchomiono produkcję motocykli SHL 98, z importowanym silnikiem The Villiers Engineering Co. Zakupiono też licencję na te silniki, których produkcję uruchomiono w połowie 1939 roku. Silniki z Kielc oznaczano sufiksem HL (Huta Ludwików) po numerze. Do wybuchu wojny wyprodukowano niewiele ponad 1000 silników. Również około 1939 roku zbudowano w Hucie Ludwików prototyp samochodu Radwan według projektu inż. Stefana Pragłowskiego z silnikiem produkcji warszawskiej fabryki Steinhagen i Stransky, w tym przypadku plany produkcyjne udaremniła wojna.
Kielecka fabryka w swojej historii była producentem motocykli SHL (z przerwami w latach 1938–1970) oraz pralek wirnikowych Frania. Zajmowała się także wytwarzaniem elementów wyposażenia wojskowego np. szable (Szabla wz. 1934 „Ludwikówka”), hełmy, kuchnie polowe. Produkowała także dla FSC w Starachowicach szoferki do Starów 20, 21, 25, a od przełomu lat 60. i 70. nadbudowy różnego przeznaczenia (m.in. wywrotki, cysterny i pojazdy Hydromil I i Hydromil II dla Milicji Obywatelskiej do rozpędzania demonstracji) na podwoziach samochodów Jelcz i Star, a także tłoczone elementy karoserii samochodów dla FSO, FSM i innych zakładów.
Przedsiębiorstwo występowało wcześniej pod nazwami: Huta „Ludwików” SA (1919–1948), Kieleckie Zakłady Wyrobów Metalowych (KZWM) Polmo-SHL (1948–1974), Fabryka Samochodów Specjalizowanych Polmo-SHL (1974–1995), od 1995 obecna nazwa. 99,3% akcji posiada Gruppo CLN.
W 1976 fabryka została odznaczona Orderem Sztandaru Pracy II klasy.
W 2005 roku 63% produkcji zostało przeznaczone na eksport. Głównymi klientami przedsiębiorstwa są Volvo, CNH, Komatsu Utility Europe S.p.A., Scania.

</doc>
<doc id="933515" url="https://pl.wikipedia.org/wiki?curid=933515" title="Przegląd Koniński">
Przegląd Koniński

Przegląd Koniński – tygodnik lokalny w regionie konińskim ukazujący się od 1979 roku. W latach 1979–1990 był to tygodnik PZPR. Od 1995 r. redaktorem naczelnym jest Stanisław Piguła. Pismo prezentuje regionalne wydarzenia polityczne, gospodarcze, kulturalne, sportowe. Od 2000 r. wydawcą jest wydawnictwo „Przegląd Koniński”.
Redaktorzy naczelni.
Redaktorzy naczelni:

</doc>
<doc id="933517" url="https://pl.wikipedia.org/wiki?curid=933517" title="Przeplot (teletransmisja)">
Przeplot (teletransmisja)

Przeplot – sposób układania drutów w linii teletransmisyjnej napowietrznej (najczęściej telefonicznej, na łączach międzymiastowych) charakteryzujący się zmianami w ich wzajemnym położeniu wzdłuż linii.
Z reguły 2 lub 4 druty tworzące zestaw są prowadzone razem, jednak zamiast prowadzić je równolegle, co pewną odległość obraca się zestaw o pewien kąt, bądź na odcinku pomiędzy słupami (np. jeśli jest to para, w której jeden drut jest na górze, drugi na dole, to na następnym słupie będzie to para lewa–prawa; jeśli czwórka, to na jednym słupie w położeniach lewa/góra, prawa/góra, prawa/dół, lewa/dół są przewody 1,2,3,4, a na następnym 2,3,4,1), bądź na samym słupie (dwa zestawy izolatorów, zmiana kolejności drutów między tymi zestawami). Odległość, co jaką obraca się zestaw przewodów, jest inna dla każdego zestawu.
Stosowanie przeplotu służy do zmniejszenia przesłuchu – znak sygnału przesłuchu na części odcinków linii jest przeciwny, niż na innej ich części, dzięki temu sygnały przesłuchów się odejmują. W ramach czwórek przesłuch jest eliminowany przez stosowanie sygnału antysymetrycznego i symetrię umieszczenia przewodów, co pozwala nie wykonywać przeplotu wewnątrz czwórek.
Obecnie przeplot ma coraz mniejsze zastosowanie, ponieważ teletransmisja coraz częściej używa światłowodów, lecz jeszcze często można go zauważyć na liniach telefonicznych przy kolei lub na wsi.

</doc>
<doc id="933518" url="https://pl.wikipedia.org/wiki?curid=933518" title="Romanów w Łodzi">
Romanów w Łodzi



</doc>
<doc id="933519" url="https://pl.wikipedia.org/wiki?curid=933519" title="Kluby piłkarskie">
Kluby piłkarskie



</doc>
<doc id="933522" url="https://pl.wikipedia.org/wiki?curid=933522" title="Dekanat Knyszyn">
Dekanat Knyszyn

Dekanat Knyszyn – jeden z 13 dekanatów rzymskokatolickich należący do archidiecezji białostockiej.
Parafie.
W skład dekanatu wchodzi 7 parafii:
Historia dekanatu.
Najstarszym dekanatem na terenach obecnej archidiecezji białostockiej był powstały w początkach XVII wieku dekanat knyszyński, a najstarszymi parafiami są: powstała przed rokiem 1430 parafia św. Agnieszki w Goniądzu i św. Apostołów Piotra i Pawła w Trzciannem (przed 1496) (aktualnie należące do dekanatu Mońki) oraz parafia św. Wawrzyńca w Dolistowie (z 1500) pozostająca aktualnie w granicach dekanatu knyszyńskiego. Sąsiednimi dekanatami były między innymi dekanat: augustowski, grodzieński. 
W najdawniejszym pisanym źródle określającym granice Mazowsza i Litwy z roku 1358 wzmiankowana jest mazowiecka osada pod nazwą "Targowisko" – Dolistowo leżącą nad rzeką Biebrzą u ujścia rzeki Netty posiadająca obiekt sakralny. Wyraźne odsyłanie do benedyktyńskiej misji chrystianizacyjnej w tym regionie świadczy wezwanie kościoła – św. Wawrzyńca Biskupa w Dolistowie, którą prowadził na tych terenach mnich św. Brunon z Kwerfurtu jeszcze przed rokiem 1009 na życzenie Bolesława Chrobrego. 
W roku 1784 do dekanatu Knyszn należały parafie; Knyszyn, Choroszcz, Chodorówka, Juchnowiec Kościelny, Janówka, Korycin i Kalinówka Kościelna. 
Dekanat aż do 5 czerwca 1991 r. należał do wydzielonej części archidiecezji wileńskiej, pozostającej w granicach Polski. Podczas wizyty papieża Jana Pawła II w Białymstoku, (IV pielgrzymka do Polski w roku 1991} ustanowił diecezję białostocką i dekanat Knyszyn znalazł się automatycznie w jej granicach. Archidiecezja białostocka została ustanowiona przez Ojca Świętego w dniu 25 marca 1992 roku bullą "Totus Tuus Poloniae Populus".
Sąsiednie dekanaty.
Białystok – Bacieczki, Kobylin "(diec. łomżyńska)", Korycin, Lipsk "(diec. ełcka)", Mońki, Rajgród "(diec. ełcka)", Wasilków

</doc>
<doc id="933525" url="https://pl.wikipedia.org/wiki?curid=933525" title="Dekanat Korycin">
Dekanat Korycin

Dekanat Korycin – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 10 parafii:
Sąsiednie dekanaty.
Dąbrowa Białostocka, Knyszyn, Lipsk "(diec. ełcka)", Sokółka, Wasilków

</doc>
<doc id="933526" url="https://pl.wikipedia.org/wiki?curid=933526" title="Dekanat Krynki">
Dekanat Krynki

Dekanat Krynki – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzą 4 parafie:
Sąsiednie dekanaty.
Białystok – Dojlidy, Sokółka, Wasilków

</doc>
<doc id="933527" url="https://pl.wikipedia.org/wiki?curid=933527" title="Proces kanoniczny">
Proces kanoniczny

Proces kanoniczny – postępowanie procesowe przed sądem kościelnym, prowadzone w oparciu o przepisy prawa kanonicznego w sprawach: o separację, o stwierdzenie nieważności małżeństwa, o stwierdzenie nieważności święceń kapłańskich, o karne usunięcie za stanu kapłańskiego, o stwierdzenie domniemanej śmierci współmałżonka.
Proces kanoniczny o stwierdzenie nieważności małżeństwa.
Kościół rzymskokatolicki nie uznaje instytucji rozwodów, ponieważ sakrament małżeństwa zostaje zawarty na całe życie ("totus vitae consortium"). Proces kościelny ma na celu doprowadzenie do orzeczenia nieważności małżeństwa kanonicznego w oparciu fakty i zeznania świadków, które wykazują "nieistnienie małżeństwa". Proces kościelny nie jest procesem przeciw komuś, tylko procesem "w sprawie", którego strony mają na celu ustalenie nieważności małżeństwa kanonicznego, poprzez dojście do ujawnienia przeszkód kanonicznych, decydujących o nieważności małżeństwa. Sąd diecezjalny rozpatruje sprawę kolegialnie, w składzie trzech sędziów diecezjalnych, z udziałem obrońcy węzła małżeńskiego, który przedkłada dowody przemawiające za ważnością małżeństwa. 
Sędzia powinien skorzystać z pomocy biegłego sądowego ("peritus") w sprawach "dotyczących impotencji lub wady zgody małżeńskiej spowodowanej chorobą umysłową lub niezdolnością" (1095 KPK). Biegły sądowy powinien znać zagadnienia z medycyny, psychologii, seksuologii, antropologii chrześcijańskiej i nauczanie kościoła na temat małżeństwa i jego przymiotów. Biegły sądowy występuje jako ekspert ("de arte et de scentia"), a sędzia może jego opinię przyjąć lub odrzucić.
Proces kanoniczy karny.
Proces kanoniczny karny jest poprzedzony dochodzeniem wstępnym, prowadzonym przez ordynariusza, w sprawach przestępstw zagrożonych karą utraty przynależności do stanu duchownego. Dochodzenie ma na celu wykrycie przestępstwa z okolicznościami jego popełnienia i zbadanie poczytalności podejrzanego. 
Najcięższymi przestępstwami grożącymi wydaleniem ze stanu duchownego są: apostazja, herezja, schizma, profanacja postaci eucharystycznych, konsekrowanie postaci w celu świętokradczym, zastosowanie przymusu wobec biskupa rzymskiego, zabójstwo i porwanie człowieka lub okaleczenie go, solicytacja, upowszechnianie treści przekazanych przez penitenta i spowiednika, usiłowanie zawarcia małżeństwa przez duchownego, usiłowanie udzielenia święceń kapłańskich kobiecie, ciężkie naruszenie szóstego przykazania (życie w konkubinacie, współżycie z osobą poniżej 18 roku życia, nabywanie pornografii z udziałem nieletnich poniżej 14 roku życia), czyny karalne z osobą poniżej 18 roku życia.
Motywem wszczęcia postępowania przygotowawczego jest "informacja prawdopodobna o przestępstwie". Dochodzenie prowadzi ordynariusz lub wyznaczony przez niego sędzi śledczy ("investigator"), który korzysta z pomocy notariusza. 
Proces kanoniczny o stwierdzenie nieważności święceń.
Święcenia „raz ważnie przyjęte nigdy nie tracą ważności”. Nieważne święcenia skutkują także nieważnością sprawowanych sakramentów. Przyczyny nieważności święceń dotyczą: podmiotu przyjmującego, szafarza i formy. 
Do przyjęcia ważnych święceń muszą być spełnione zasady: 
Na nieważność święceń mogą wpływać przyjęcie ich nieświadomie lub fikcyjnie bez intencji, pod wpływem przymusu bez użycia rozumu, z wielkiej bojaźni bez wolnej woli. Skargę powodową ("libellus") wnosi się do urzędu przy Trybunale Roty Rzymskiej. Proces przebiega dwuetapowo, najpierw przed ordynariuszem, a następnie w Dykasterii. Ordynariusz po otrzymaniu zezwolenia z Dykasterii, przeprowadza przygotowanie sprawy, poprzez ustanowienie: instruktora, obrońcę święceń (spośród pracowników sądu lub kurii diecezjalnej). Przygotowanie procesu powinien prowadzić osobiście ordynariusz, a tylko w wyjątkowych sytuacjach może kogoś delegować. Instruktor prowadzi posiedzenie przygotowawcze, na którym prowadzi przesłuchanie petenta i świadków oraz zapoznaje się z dokumentami. Instruktor może nakazać przebadanie petenta przez biegłego w medycynie, psychiatrii lub psychologii. 
Następnie akta sprawy są przesyłane do Dykasterii. Trybunał Roty Rzymskiej ustanawia kolegium składające się z trzech komisarzy (w tym jeden jako przewodniczący i ponens sprawy), ustanawia się też obrońcę święceń i sekretarzy pełniących zadania notariusza. Od ostatecznej decyzji przysługuje tylko rekurs do Stolicy Apostolskiej. 
Gdy jednak Urząd Roty Rzymskiej uzna, że sprawa powinna być prowadzona według procedury sądowej, wyznacza on trybunał diecezji. Wydaje się dwa wyroki zgodnie stwierdzające nieważność święceń.
Proces kanoniczny o separację.
Separacja ("separatio, divortium semiplenum"), jest to rozdzielenie małżonków, przy nadal trwającym węźle małżeńskim. Winna strona zostaje pozbawiona wspólnego łoża i zamieszkania ("separatio a toro, mensa et cohabitatione"). Separacja została uregulowana 25 stycznia 1983 roku w Kodeksie Prawa Kanonicznego i 18 października 1990 roku w Kodeksie Kanonów Kościołów Wschodnich. Wyróżnia się dwie separacji: czasową ("ad certum tempus") i nieokreśloną ("ad incertum tempus"). 
Przyczynami separacji są: 
Podczas separacji dzieci powinny być wychowywane przez małżonka niewinnego. Za pozwoleniem biskupa diecezjalnego, sprawę o separację małżonków związanych ślubem kościelnym, może rozpatrywać sąd świecki. Procedura rozdziału małżonków najpierw jest poprzedzona prowadzeniem ugody, mającej skłonić małżonków do pojednania. Gdy do ugody nie dochodzi, przeprowadza się ustny proces sporny, przed trybunałem, w skład którego wchodzą: sędzia jednoosobowy, dwóch asesorów (duchownych lub świeckich) i rzecznik sprawiedliwości (jego obecność jest obowiązkowa). Gdy zostanie złożona apelacja, sprawę rozpatruje trybunał drugiego stopnia. Separacja ustaje gdy: zmarł jeden z małżonków, gdy małżonek niewinny wybaczy i przyjmie go z powrotem, gdy przestanie istnieć jej przyczyna lub zakończy się okres separacji czasowej. 
Małżonkowie w separacji gdy żyją samotnie i są świadomi istnienia węzła małżeńskiego mogą być dopuszczeni do komunii świętej i sakramentów. 
Rozwiedzeni, którzy żyją samotnie i nie zawarli nowego związku, a byli niewinni rozwodu, też mogą być dopuszczeni do komunii świętej i sakramentów.
Proces kanoniczny o stwierdzenie domniemanej śmierci współmałżonka.
Zdarzają się takie sytuacje, że jeden z małżonków zaginął, dlatego konieczne jest stwierdzenie śmierci współmałżonka. "Małżeństwo zawarte i dopełnione nie może być rozwiązane żadną ludzką władzą i z żadnej przyczyny oprócz śmierci" (1141 KPK). Śmierć pewna może być udowodniona aktem zgonu. Śmierć może też być domniemana na podstawie bezspornych ustaleń, że jest ona pewna lub prawdopodobna, pomimo braku aktu zgonu. Wieloletnie zaginięcie, gdy prowadzone poszukiwania i śledztwa nie dały żadnego rezultatu, daje podstawę do uznania takiej osoby za zmarłą. Sprawy te reguluje Kodeks Prawa Kanonicznego z 1983 roku (KPK 1707 § 1-3) i Kodeks Kanonów Kościołów wschodnich z 1990 roku (KKKW 1383 § 1-4). 
Według Instrukcji Świętego Oficjum z 13 maja 1868 roku, odbywały się postępowania wykazujące śmierć współmałżonka. KPK z 1917 roku nie uwzględniał takiej możliwości, dopiero KPK z 1983 roku ponownie zawiera stosowne kanony. 
Postępowanie które zmierza do stwierdzenia stanu wolnego osoby wcześniej zaślubionej, jest uwarunkowane trzema zasadami (dwie generalne i norma szczegółowa):
Prośbę o deklarację może wnieść tylko pozostały przy życiu współmałżonek. Proboszcz zbiera materiały dowodowe, czyli możliwe do uzyskania dokumenty oraz przesłuchuje osobę owdowiałą i świadków. Następnie przygotowaną dokumentację odsyła do biskupa diecezjalnego. W szczególnym przypadku biskup diecezjalny może sprawę zlecić do rozpoznania wikariuszowi sądowemu lub innemu odpowiedniemu kapłanowi. W przypadkach niepewnych i skomplikowanych biskup powinien zasięgnąć rady Stolicy Apostolskiej. Postępowanie kończy się wydaniem deklaracji lub odmową jej wydania. W przypadku odmowy, zainteresowanemu przysługuje prawo zwrócenia się pisemnie do biskupa o zmianę decyzji, a gdy nie otrzyma pozytywnej odpowiedzi, może za pośrednictwem biskupa wnieść rekurs do Kongregacji Kultu Bożego i Sakramentów.
W przypadku wydania deklaracji wolny współmałżonek może zawrzeć nowe małżeństwo. Gdyby uznany za zmarłego małżonek odnalazł się żywy, deklaracja straciła by moc. Nowe małżeństwo musiało by się rozstać jako nieważne, a małżonek byłby zobowiązany przyjąć współmałżonka odnalezionego. Dzieci zrodzone z nowego związku, były by uważane za ślubne, jako zrodzone z małżeństwa domniemanego. Deklaracja.
Proces kanoniczny o udzielenie dyspensy od małżeństwa zawartego lecz niedopełnionego.
Związek małżeński jest przymierzem zawartym pomiędzy mężczyzną, a kobietą, podniesionym przez Chrystusa o godności sakramentu. Biologiczne dopełnienie małżeństwa następuje w akcie seksualnym. Jeśli z jakiejś przyczyny nie doszło do aktu małżeńskiego, wówczas małżeństwo uznaje się jako niedopełnione, czyli może zostać rozwiązane.
Proces odbywa się w trybie administracyjnym o udzielenie dyspensy "super rato". Ubiegający się o udzielenie dyspensy, jest nazywany petentem ("oratorem"), a sędzia "instruktorem". Sędzia nie wydaje wyroku, a tylko przeprowadza postępowanie dowodowe i wydaje swoją opinię. Do takiego postępowania mają zastosowanie przepisy Kodeksu Prawa Kanonicznego (kan. 1697-1706) i Kodeksu Kanonów Kościołów Wschodnich (kan. 1384).
"Orator" składa petycję do biskupa diecezjalnego, który powinien zbadać jej zasadność. Biskup diecezjalny jeśli uważa, że petycja jest pozbawiona podstaw prawnych i faktycznych, nie dopuszcza jej do "instrukcji". Petentowi przysługuję prawo rekursu do Roty Rzymskiej, która po zbadaniu motywów decyduje o przyjęciu lub oddaleniu petycji. W trudniejszych przypadkach biskup powinien zasięgnąć rady Stolicy Apostolskiej. 
Dowody przemawiające za niedopełnieniem małżeństwa:
W procesie powinien uczestniczyć "obrońca węzła małżeńskiego". Po zakończeniu postępowania "instruktor" przekazuje akta z załączoną relacją biskupowi, który przygotowuje wniosek "pro veri veritate" dotyczący faktu niedopełnienia i słuszności ewentualnego udzielenia dyspensy. Biskup może dostosować swoje votum do opinii wyrażonej przez instruktora. 
Po zakończeniu diecezjalnego etapu postępowania, akta sprawy z uwagami obrońcy węzła i votum biskupa, są odsyłane do Roty Rzymskiej. Po otrzymaniu akt Urząd Rotarialny mianuje "obrońcę węzła", który zgłasza swoje uwagi, a następnie sprawa może być oddalona "a limine", z powodu braku podstaw albo powierzona komisji składającej się z trzech lub pięciu komisarzy, którzy wyrażają swoje opinie. 
Decyzja kolegium może być: 
Reskrypt zawierający dyspensę zostaje przesłany biskupowi, który powiadamia proboszcza w celu dokonania właściwych adnotacji w księdze małżeństw.

</doc>
<doc id="933528" url="https://pl.wikipedia.org/wiki?curid=933528" title="Dekanat Mońki">
Dekanat Mońki

 
Dekanat Mońki – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 8 parafii:
Sąsiednie dekanaty.
Grajewo "(diec. łomżyńska)", Jedwabne "(diec. łomżyńska)", Knyszyn, Kobylin "(diec. łomżyńska)", Piątnica "(diec. łomżyńska)", Rajgród "(diec. ełcka)", Szczuczyn "(diec. łomżyńska)"

</doc>
<doc id="933529" url="https://pl.wikipedia.org/wiki?curid=933529" title="Dekanat Sokółka (archidiecezja białostocka)">
Dekanat Sokółka (archidiecezja białostocka)

Dekanat Sokółka – dekanat rzymskokatolicki w archidiecezji białostockiej.
Parafie.
W skład dekanatu wchodzi 10 parafii:
Sąsiednie dekanaty.
Dąbrowa Białostocka, Korycin, Krynki, Wasilków

</doc>
<doc id="933530" url="https://pl.wikipedia.org/wiki?curid=933530" title="Proces polsko-krzyżacki 1339">
Proces polsko-krzyżacki 1339



</doc>
<doc id="933531" url="https://pl.wikipedia.org/wiki?curid=933531" title="Dekanat Wasilków">
Dekanat Wasilków

Dekanat Wasilków – jeden z 13 dekanatów w rzymskokatolickiej archidiecezji białostockiej.
Parafie.
W skład dekanatu wchodzi 11 parafii:
Sąsiednie dekanaty.
Białystok – Bacieczki, Białystok – Białostoczek, Białystok – Dojlidy, Knyszyn, Korycin, Krynki, Sokółka
Przypisy.
 

</doc>
<doc id="933534" url="https://pl.wikipedia.org/wiki?curid=933534" title="Hilton Worldwide">
Hilton Worldwide

Hilton Worldwide (wcześniej "Hilton Hotels Corporation") – sieć hoteli założona przez Conrada Hiltona, powstała w 1919 w Cisco (USA).
W styczniu 2009 sieć posiadała 3200 lokalizacji, co dawało łącznie około 545 tysięcy pokoi. W 2007 hotele tej sieci znajdowały się w 77 państwach i zatrudniały 105 tys. osób. W latach 1969–2009 siedziba korporacji mieściła się w Beverly Hills w Kalifornii, od sierpnia 2009 znajduje się w McLean w stanie Wirginia.
W listopadzie 2008 magazyn Forbes umieścił sieć "Hilton Hotel" na 36 miejscu pod względem dochodów na liście największych przedsiębiorstw prywatnych. Jedną z dziedziczek Conrada Hiltona jest Paris Hilton, modelka, a także aktorka i piosenkarka znana także ze skandali obyczajowych.
Powiązane sieci hotelowe.
Przedsiębiorstwo zarządza następującymi sieciami hotelowymi:

</doc>
<doc id="933539" url="https://pl.wikipedia.org/wiki?curid=933539" title="Owoc szupinkowy">
Owoc szupinkowy



</doc>
<doc id="933541" url="https://pl.wikipedia.org/wiki?curid=933541" title="Szupinka">
Szupinka



</doc>
<doc id="933544" url="https://pl.wikipedia.org/wiki?curid=933544" title="Wydawnictwo – Przegląd Koniński">
Wydawnictwo – Przegląd Koniński

Wydawnictwo – Przegląd Koniński – największe w regionie konińskim wydawnictwo prasowe, które zostało założone w 1979 roku.
Czasopisma wydawane przez PK.
oraz harcerskie czasopismo „Baszta”. Ponadto wydawnictwo publikuje książki, albumy i foldery o charakterze lokalnym.

</doc>
<doc id="933555" url="https://pl.wikipedia.org/wiki?curid=933555" title="T-Bag">
T-Bag



</doc>
<doc id="933561" url="https://pl.wikipedia.org/wiki?curid=933561" title="Bogdan Huk">
Bogdan Huk

Bogdan Huk (, ur. 1 maja 1964 w Morągu) – polski dziennikarz narodowości ukraińskiej zajmujący się tematyką mniejszości ukraińskiej i stosunków ukraińsko-polskich w Polsce po II wojnie światowej. 
Życiorys.
Urodził się w województwie olsztyńskim, dokąd w ramach akcji „Wisła” deportowani zostali jego rodzice (ojciec pochodzi z Radawy, matka z Wisłoka Wielkiego). W latach 1970-1975 mieszkał we wsi Łączno. W 1975 wraz z rodzicami zamieszkał we wsi Komańcza. W latach 1979-1982 uczęszczał do II Liceum Ogólnokształcącego im. Marii Skłodowskiej-Curie w Sanoku, w 1982-1984 do IV Liceum Ogólnokształcącego w Legnicy, które ukończył. 
Absolwent Wydziału Rusycystyki i Lingwistyki Stosowanej, Katedra Filologii Ukraińskiej Uniwersytetu Warszawskiego, magister filologii ukraińskiej (1990). W okresie studiów działał w Radzie Kultury Studentów Narodowości Ukraińskiej przy Ogólnopolskiej Radzie Kultury Studentów Mniejszości Narodowych ZSP, w latach 1986-1990 redaktor naczelny ukraińskiego kwartalnika studenckiego „Zustriczi” wydawanego w Warszawie przez ORKSMN, następnie przez Związek Ukraińców w Polsce. Związany wtedy także z ukraińskim fanzinem kontrkulturowym Widryżka. Do 1997 mieszkał w Warszawie. 
Redaktor techniczno-programowy Redakcji Ukraińskiej Radia „Polonia” w latach 1990-1993; w 1994 został dziennikarzem tygodnika Nasze Słowo i członkiem jego redakcji. W tym czasie redagował utworzone przez siebie czasopismo Son i Mysl’ (ukazały się 4 numery). Od wyjazdu z Warszawy w 1997 do Przemyśla, regionalny korespondent Naszego Słowa w tym mieście. W latach 1998-2000 nauczyciel języka i literatury ukraińskiej w Zespole Szkół Ogólnokształcących im. Markijana Szaszkewicza w Przemyślu. Redaktor naczelny miesięcznika Wisnyk Zakerzonnia, wydawanego w latach 2000-2002 przez Oddział Przemyski Związku Ukraińców w Polsce.
Od 1989 Bogdan Huk systematycznie zbiera, opracowuje i wydaje w różnych wydawnictwach relacje ustne, wspomnienia oraz dokumenty dotyczące społeczności rusko-ukraińskiej w Polsce po 1944, ze szczególnym uwzględnieniem losów zabytków kultury materialnej Bojkowszczyzny, Nadsania przemyskiego, całej Łemkowszczyzny, Chełmszczyzny i Podlasia południowego; interesuje się ruskimi Zamieszańcami w okolicach Krosna i Rzeszowa, Otrocza w powiecie Janów Lubelski, wyspą łemkowską koło Szlachtowej. Od 1997 prawie w każdym numerze Naszego Słowa w rubryce Świadectwa ukazuje się dokumentalna publikacja jego autorstwa.
Od 2012 przewodniczący Stowarzyszenia Ukraińskie Dziedzictwo.

</doc>
<doc id="933573" url="https://pl.wikipedia.org/wiki?curid=933573" title="K07G02H">
K07G02H



</doc>
<doc id="933576" url="https://pl.wikipedia.org/wiki?curid=933576" title="Speedball (narkotyk)">
Speedball (narkotyk)

Speedball (narkotyk) – mieszanka lub zestaw dwóch substancji narkotycznych, z których jedna pobudza centralny układ nerwowy, a druga (opioid) działa depresyjnie, stosowane jednocześnie. Praktyka, która pojawiła się w środowisku narkomanów w latach 30. XX wieku. Termin "speedballing" stał się znany szerszej publiczności w 1982, gdy został wymieniony w mediach jako przyczyna śmierci Johna Belushiego.
Początkowo termin ten był stosowany w związku z jednoczesnym dożylnym wstrzyknięciem heroiny i kokainy w ich postaciach rozpuszczalnych w wodzie, aktualnie obejmuje także inne sposoby wprowadzenia do ustroju np. heroina dożylnie i czysta kokaina donosowo w formie tabaczki, a w odniesieniu do składników został rozszerzony na inne kombinacje środka pobudzającego ("upper") i środka hamującego ("downer"), jak np. łączne stosowanie heroiny i metamfetaminy.
Dożylny koktajl z heroiny i kokainy jest dobrze znaną strategią pozwalającą na zwiększenie efektu działania kokainy ("rush"), przy jednoczesnym złagodzeniu nieprzyjemnego uczucia i depresji ("crash"), które pojawiają się po zakończeniu działania kokainy. W cytacie poniżej, zaczerpniętym z oficjalnej strony rządu amerykańskiego "White House Drug Policy", znajduje się opis doznań anonimowej osoby uzależnionej po zastosowaniu speedball, przedstawionych lekarzowi:
Wykazano doświadczalnie synergistyczne współdziałanie obu substancji podawanych jednocześnie. Efekty synergistyczne kokainy i heroiny zaobserwowano także w zachowaniu noworodków matek, które stosowały obie substancje w czasie ciąży. Jednocześnie podawane dawki kokainy i heroiny wyraźnie zwiększały poziom dopaminy na zewnątrz komórek nerwowych w obszarze jądra półleżącego, powodując wzrost przewodnictwa dopaminergicznego, który jest najprawdopodobniej odpowiedzialny za wzmocnione działanie.
Wymieniona kombinacja narkotyków jest wyjątkowo groźna dla życia, może doprowadzić do ciężkich powikłań zakończonych zgonem. Stosowanie "speedballa" w stanie upojenia alkoholowego wyraźnie zwiększa ryzyko śmierci z uwagi na dołączające się depresyjne działanie alkoholu na mózg oraz wpływ na metabolizm wątroby. W zależności od drogi wprowadzenia do organizmu, narkotyki w ciągu kilku sekund (w przypadku iniekcji) do kilku minut docierają do mózgu.
Wspólne cechy heroiny i kokainy.
Oba narkotyki, a przede wszystkim heroina, ze względu na rozwijającą się tolerancję organizmu wymagają zwiększania dawek w celu osiągnięcia pożądanego efektu. Różnica w czasie działania: heroina działa dłużej (średnio 6-8 godzin), zaś kokaina działa krócej (15 minut intensywnie i lekko przez godzinę) oraz przeciwstawne działanie na mózg i organy łatwo maskują objawy przedawkowania i wywołują fizjologiczny chaos w organizmie.
Jednoczesne stosowanie speedballu oraz legalnych leków przepisanych przez lekarza lub dostępnych w aptece bez recepty daje możliwość wystąpienia groźnych dla życia interakcji. Spożyty alkohol dodatkowo wzmaga działania niepożądane narkotyków i leków. Kombinacja z innymi stymulantami może prowadzić do zgonu ze względu na wzajemne potęgowanie się efektów.
U osób chorych na między innymi choroby serca, choroby naczyń krwionośnych, nadciśnienie, cukrzycę, astmę, epilepsję lub mających zaburzenia w funkcjonowaniu nerek czy wątroby, stosowanie heroiny i kokainy zwiększa ryzyko wystąpienia zagrażających życiu powikłań.
Dożylne wstrzykiwanie substancji narkotycznych ze względu na obecność nierozpuszczalnych w wodzie zanieczyszczeń, które pozostały tam po procesie produkcji, a często niewidocznych gołym okiem może prowadzić do mechanicznego uszkodzenia ściany naczyń krwionośnych, grozi zatorem i stanem zapalnym żył. Brak zachowania sterylności może prowadzić do owrzodzenia, gorączki, wstrząsu septycznego. Częste wkłuwanie w żyłę pozostawia blizny. Nieprzestrzeganie zasad higieny, niestosowanie igieł jednorazowego użytku oraz pożyczanie materiałów potrzebnych do iniekcji, w tym igieł i strzykawek staje się bardzo często źródłem zakażenia chorobami wirusowymi, takimi jak AIDS i wirusowe zapalenie wątroby typu B i C.
Osoby, które były w przeszłości uzależnione od heroiny lub kokainy (ex-narkomani) powinny zwrócić uwagę na istnienie prawdopodobieństwa powrotu do nałogu po zastosowaniu opioidowych leków przeciwbólowych lub środków znieczulających miejscowo o strukturze chemicznej podobnej do cząsteczki kokainy. Taka sytuacja może zaistnieć na przykład podczas wykonywania zabiegów chirurgicznych oraz stomatologicznych. Wielokrotność podania, duży stopień podobieństwa mechanizmu działania oraz drogi wprowadzenia leku do ustroju wyraźnie zwiększają ryzyko. Badania naukowe na zwierzętach dowodzą występowania zmian w metabolizmie tkanki mózgowej spowodowanej uzależnieniem od narkotyku. Wyniki tych badań nie mogą być bezpośrednio przekładane na ludzi. Efekt ten jest spowodowany zwiększonym wydzielaniem neuroprzekaźnika dopaminy w "nucleus accumbens", części mózgu związanej z motywacją i nagradzaniem, pod wpływem środków uzależniających takich jak: amfetamina, kokaina, heroina, marihuana i alkohol, przy czym należy zaznaczyć, że każda z wymienionych substancji wykazuje inny molekularny mechanizm działania. Długotrwała możliwość powrotu do uzależnienia utrudnia pozostawanie w stanie wolnym od stosowania narkotyku ("clean"), który nie jest jednoznaczny ze stanem oczyszczenia organizmu z narkotyku ("afkicken").
Speedball w przemyśle rozrywkowym.
Speedball był przyczyną śmierci znanych artystów, m.in. dwaj znani aktorzy amerykańscy John Belushi i River Phoenix, także Chris Farley oraz Layne Staley wokalista zespołu Alice in Chains zmarli w wyniku jego stosowania, wokalista zespołu Depeche Mode David Gahan dostał zawału serca po przedawkowaniu speedballu, a perkusista zespołu Guns N Roses Steven Adler miał wylew krwi do mózgu w wyniku stosowania speedball – pozostały mu po nim trudności wymowy. Narkotyki stosowane w formie wstrzyknięć ("shot") są aktualnie mało popularne. Zostały wyparte przez syntetyczne i półsyntetyczne narkotyki w formie tabletek, czyli łatwiejsze i dyskretniejsze w użyciu. W USA speedball jest stosowany tylko w pewnych grupach w celach „rekreacyjno-towarzyskich”, między innymi ze względu na wysokie ceny dobrej jakości heroiny i kokainy. W Europie Wschodniej na popularności zyskuje połączenie heroiny z amfetaminą.

</doc>
<doc id="933581" url="https://pl.wikipedia.org/wiki?curid=933581" title="Abba Love Stories">
Abba Love Stories

ABBA Love Stories (nr indeksu 559 221-4) – kompilacyjny album na kasecie magnetofonowej stereo z największymi przebojami szwedzkiej grupy muzyki pop ABBA, wydany w 1998 roku przez PolyGram Polska ZAIKS na licencji Polar International Sztokholm .
Lista utworów.
Side One
Side Two

</doc>
<doc id="933586" url="https://pl.wikipedia.org/wiki?curid=933586" title="Orange book">
Orange book



</doc>
<doc id="933588" url="https://pl.wikipedia.org/wiki?curid=933588" title="Jarosław Hamiwka">
Jarosław Hamiwka

Jarosław Hamiwka, ukr. Ярослав Гамівка, ps. „Wyszynśkyj”, „Meteor”, „UNRRA”, „Kamiński” (ur. 26 lipca 1918 w Woli Oleszyckiej, zm. 25 maja 1998 w Rzeszowie) – ukraiński działacz nacjonalistyczny, referent gospodarczy Okręgu I OUN, inicjator utworzenia prowokacyjnej czoty „Czumaka”, tajny współpracownik, agent i prowokator służb bezpieczeństwa PRL.
Był synem greckokatolickiego duchownego ks. Pawła Hamiwki oraz absolwentem ukraińskiego gimnazjum w Przemyślu, rozpoczął naukę w Akademii Handlowej we Lwowie, ale przerwała ją wojna. .
Prawdopodobnie w latach 1940–1941 współpracował z NKWD. Od początku 1945 był działaczem Organizacji Ukraińskich Nacjonalistów w Polsce. 
21 maja 1947, podczas Akcji „Wisła” sam zgłosił się do władz bezpieczeństwa Grupy Operacyjnej „Wisła”. Dobrowolnie ujawnił znane mu struktury terenowe OUN–UPA, pseudonimy kadry dowódczej oraz znanych mu członków podziemia, a także lokalizację wielu bunkrów aprowizacyjnych z zapasami uzbrojenia, amunicji i żywności. 
Zwerbowany przez bezpiekę do współpracy jako agent „Huragan”. Przyczynił się w znacznej mierze do dezorganizacji struktur UPA, jak również do rozbicia podziemia ukraińskiego. Występował także jako świadek oskarżeń w ich procesach. W okresie późniejszym nieetatowy funkcjonariusz Ministerstwa Bezpieczeństwa Publicznego. Po zakończeniu działań operacyjnych mieszkał w Polsce pod zmienionym nazwiskiem. Jako tajny współpracownik SB był wykorzystywany jeszcze w 1979 roku.
Był inicjatorem utworzenia tzw. „oddziału pozorowanego” szerzej znanego jako „czota &lt;Czumaka&gt;” w maju 1947 roku (członkiem został m.in. Zbigniew Rajchel). Jej głównym zadaniem była próba likwidacji Jarosława Starucha „Stiaha”, jednak akcja zakończyła się niepowodzeniem. Później grupa operowała w powiecie przemyskim.

</doc>
<doc id="933589" url="https://pl.wikipedia.org/wiki?curid=933589" title="Odpluskwiacz">
Odpluskwiacz



</doc>
<doc id="933592" url="https://pl.wikipedia.org/wiki?curid=933592" title="Aki Riihilahti">
Aki Riihilahti

Aki Pasinpoika Riihilahti (ur. 9 września 1976 w Helsinkach) − piłkarz fiński grający na pozycji defensywnego pomocnika.
Kariera klubowa.
Riihilahti pochodzi z Helsinek. Piłkarską karierę rozpoczynał w tamtejszym klubie o nazwie HJK Helsinki. W jego barwach zadebiutował już w 1995 roku w pierwszej lidze. W początkowych sezonach był tylko rezerwowym, a drugą połowę roku 1996 spędził na wypożyczeniu do FC Honka. W 1997 roku wrócił do HJK i był już zawodnikiem pierwszego składu, z którym wywalczył swoje pierwsze mistrzostwo Finlandii. Rok 1998 także był dla Akiego udany, gdyż wywalczył Puchar Finlandii oraz z HJK, jako pierwszą fińską drużyną, awansował do fazy grupowej Ligi Mistrzów pokonując w decydującej fazie FC Metz. Występując z HJK w tych rozgrywkach Riihilahti zdobył z tym zespołem 5 punktów, dzięki zwycięstwu i remisie z Benfiką Lizbona oraz drugim remisie z 1. FC Kaiserslautern.
W 1999 roku Riihilahti przeszedł do Vålerenga Fotball. W klubie z Oslo grał przez dwa pełne sezony w podstawowej jedenastce, ale nie osiągał sukcesów i Vålerenga w tym okresie broniła się przed spadkiem z pierwszej ligi.
W marcu 2001 roku Aki przeszedł do Crystal Palace F.C., który zapłacił za niego 200 tysięcy funtów. Z Crystal Palace występował w Division One, a zadebiutował w niej 31 marca w wygranym 1:0 meczu z Crewe Alexandra F.C. Od samego początku zaczął grywać w pierwszym składzie londyńskiego klubu i stał się ulubieńcem kibiców z Selhurst Park. W 2004 roku osiągnął największy sukces na angielskich boiskach, jakim był awans do Premiership. W Premiership Riihilahti grał jednak tylko przez rok, gdyż w 2005 roku jego zespół zajmując 18. pozycję powrócił w szeregi Football League Championship. Jednak sezon 2005/2006 spędził głównie na leczeniu kontuzji i rozegrał mniej niż połowę ligowych meczów.
Latem 2006 Riihilahtiemu skończył się kontrakt z Crystal Palace i na zasadzie wolnego transferu przeszedł do drugoligowego niemieckiego 1. FC Kaiserslautern, ale nie wywalczył z nim awansu do ekstraklasy i w 2007 roku podpisał kontrakt ze szwedzkim Djurgårdens IF. W 2009 powrócił do Finlandii i podpisał kontrakt z HJK Helsinki
Kariera reprezentacyjna.
W reprezentacji Finlandii Riihilahti zadebiutował 5 lutego 1998 roku w przegranym 1:2 towarzyskim meczu z Cyprem. Od początku 2000 roku stał się podstawowym zawodnikiem reprezentacji i występował z nią w eliminacjach do MŚ 2002, Euro 2004, MŚ 2006, a obecnie rywalizuje o miejsce w kadrze na eliminacje do Euro 2008.

</doc>
<doc id="933593" url="https://pl.wikipedia.org/wiki?curid=933593" title="Kaliska (województwo lubuskie)">
Kaliska (województwo lubuskie)

Kaliska (niem. "Pfalzdorf") – osada w Polsce, położona w województwie lubuskim, w powiecie zielonogórskim, w gminie Kargowa.
Podział administracyjny.
W latach 1975–1998 miejscowość należała administracyjnie do województwa zielonogórskiego.

</doc>
<doc id="933594" url="https://pl.wikipedia.org/wiki?curid=933594" title="Przeszkoda">
Przeszkoda



</doc>
<doc id="933603" url="https://pl.wikipedia.org/wiki?curid=933603" title="Jerzy Romanow (ur. 1981)">
Jerzy Romanow (ur. 1981)

Jerzy Michajłowicz Romanow (ros. Георгий Михайлович Романов; ur. 13 marca 1981 w Madrycie) – książę krwi imperatorskiej. Nazywany jest cesarzewiczem, pretendentem do tronu Rosji po swojej matce, aczkolwiek jest to kwestionowane. Jest jedynym synem Marii Romanowej, praprawnuczki Aleksandra II Romanowa, cesarza Rosji, oraz jej byłego męża, Franciszka Wilhelma Hohenzollerna.
Życiorys.
Urodził się jako jedyny syn Marii Władimirowny, pretendentki do tronu Rosji i jej męża, Franciszka Wilhelma Hohenzollerna, księcia pruskiego, który przeszedł na prawosławie i przyjął imię "Michała Pawłowicza". Został ochrzczony 6 maja 1981 w Madrycie, w obecności króla Jana Karola I i królowej Zofii z hiszpańskiej rodziny panującej, oraz cara Symeona II i carycy Małgorzaty, zdetronizowanych władców Bułgarii. Jego ojcem chrzestnym został król Konstantyn II, zdetronizowany władca Grecji.
Z okazji narodzin jego dziadek – Włodzimierz Cyrylowicz nadał mu tytuł wielkiego księcia Rosji, ale Wasyl Aleksandrowicz, przewodniczący Stowarzyszenia Rodziny Romanowów oświadczył, że nowo narodzony książę jest członkiem rodu Hohenzollernów, a nie Romanowów. W odpowiedzi dziadek Jerzego zmienił oficjalnie jego nazwisko i Jerzy został zarejestrowany jako "wielki książę Jerzy Rosyjski". Spotkało się to z dezaprobatą ojca chłopca, który chciał, by jego syn nosił nazwisko Hohenzollern. Od 1982 rodzice Jerzego byli w separacji, a rozwiedli się 19 czerwca 1985. Po rozwodzie Michał Pawłowicz zrzekł się rosyjskich tytułów i powrócił do imienia Franciszek Wilhelm i tytułów pruskich.
Jerzy pierwsze lata życia spędził we Francji. Szkołę podstawową i średnią ukończył w Paryżu. Razem z matką przeniósł się do Hiszpanii i zamieszkał w domu swojej przyrodniej ciotki od strony matki – Helen Kirby, która po śmierci swojego ojca Sumnera Moore Kirby, odziedziczyła ogromną fortunę. W Madrycie ukończył szkołę dla dzieci dyplomatów. Studiował na Uniwersytecie Oksfordzkim. Pracował w strukturach Wspólnot Europejskich. W Brukseli był asystentem Loyoli de Palacio – europarlamentarzystki, byłej komisarz ds. transportu i energii. W Luksemburgu był zatrudniony w dyrektoriacie generalnym Komisji Europejskiej ds. energii atomowej i bezpieczeństwa. 12 grudnia 2008 został zatrudniony jako doradca przez potentata rynku metalurgicznego Norylski Nikiel i został członkiem zarządu powiązanego z tą spółką Instytutu Nikiel.
Cesarzewicz.
9 kwietnia 1998 roku złożył wymaganą prawem przysięgę dynastyczną, przyjął godność i tytuły cesarzewicza. Krok ten jest uważany za bezprawny przez znaczną część domu Romanowów, którzy wcześniej odmawiali uznania pretensji jego matki.
Życie prywatne.
24 września 2021 roku w Moskwie wziął ślub cywilny z Rebeccą Bettarini (ur. 18 maja 1982). Małżeństwo to jest morganatyczne, dlatego pannie młodej od dnia ślubu nie przysługuje tytuł wielkiej księżnej z predykatem "Jej Cesarskiej Wysokości". Z okazji ślubu matka Jerzego przyznała jednak swojej synowej tytuł księżnej z predykatem "Jej Najjaśniejszej Wysokości". Ceremonię religijną zaślubin poprowadził metropolita petersburski i ładoski, Warsonofiusz, a miała ona miejsce 1 października 2021 roku w Soborze św. Izaaka w Petersburgu, największej prawosławnej świątyni w mieście. Ślub stał się wydarzeniem szeroko komentowanym przez media – był pierwszą taką uroczystością od ponad stulecia. Obecni na ceremonii byli m.in. Symeon II (ostatni car Bułgarii), Fuad II (ostatni król Egiptu) czy Leka II (pretendent do tronu Albanii).
21 maja 2022 roku ogłoszono, że para spodziewa się swojego pierwszego dziecka. 21 października 2022 roku urodził im się syn, którzy otrzymał imię Aleksander. Chłopiec, ponieważ pochodzi z małżeństwa morganatycznego, nie ma predykatu "Jego Cesarskiej Wysokości". Poinformowano jednak, że będzie tytułował się "Jego Najjaśniejszą Wysokością" księciem Aleksandrem.

</doc>
<doc id="933604" url="https://pl.wikipedia.org/wiki?curid=933604" title="Katarzyna Laboure">
Katarzyna Laboure



</doc>
<doc id="933605" url="https://pl.wikipedia.org/wiki?curid=933605" title="Przeszkoda (Wojnowo)">
Przeszkoda (Wojnowo)

Przeszkoda – osada leśna wsi Wojnowo w Polsce, położona w województwie lubuskim, w powiecie zielonogórskim, w gminie Kargowa.
W latach 1975–1998 osada należała administracyjnie do województwa zielonogórskiego.

</doc>
<doc id="933607" url="https://pl.wikipedia.org/wiki?curid=933607" title="Szarki (województwo lubuskie)">
Szarki (województwo lubuskie)

Szarki – osada leśna w Polsce położona w województwie lubuskim, w powiecie zielonogórskim, w gminie Kargowa.
W latach 1975–1998 miejscowość należała administracyjnie do województwa zielonogórskiego.

</doc>
<doc id="933608" url="https://pl.wikipedia.org/wiki?curid=933608" title="Bohdan Huk">
Bohdan Huk



</doc>
<doc id="933620" url="https://pl.wikipedia.org/wiki?curid=933620" title="Rezerwat częściowy Niedźwiedzie Wielkie">
Rezerwat częściowy Niedźwiedzie Wielkie



</doc>
<doc id="933631" url="https://pl.wikipedia.org/wiki?curid=933631" title="Sola gratia">
Sola gratia

Sola gratia (łac. "Tylko łaska", "Tylko łaską", "Tylko z łaski") – zasada teologiczna oparta na naukach Nowego Testamentu, według której człowiek — z natury grzeszny — może pokonać zło i uzyskać zbawienie nie przez własne zasługi, lecz dzięki łasce, która jest darem od Boga. Jedna z głównych zasad reformacji i teologii ewangelickiej od XVI wieku.
Zasada "sola gratia" oznacza, że zbawienie przychodzi tylko z łaski Boga jako „niezasłużony dar”, a nie jako nagroda za jakiekolwiek zasługi grzesznika (Ef 2, 8). Zbawienie jest niezasłużonym darem Boga danym człowiekowi poprzez Jezusa Chrystusa. Bóg jest jedynym źródłem łaski, a człowiek w żaden sposób nie może skłonić Boga do dania mu tej łaski lub zwiększenia jej zakresu (Psalm 49, 8-10). Bóg działa sam dla zbawienia człowieka. A więc człowiek nie może zapracować na swoje zbawienie spełniając dobre uczynki, bowiem zbawienie jest Bożym darem, podyktowanym Jego łaską i miłosierdziem. Jedyne co grzeszny człowiek może zrobić – to przyjąć wiarą fakt, że Chrystus przelewając swą krew na Golgocie zapłacił nią za nasze życie wieczne. Usprawiedliwionym oznacza pojednać się z Bogiem. Z tego też względu człowiek, który pojedna się z Bogiem zostaje usprawiedliwionym. Łaska i wiara są darem Boga, który udziela ich bez ograniczeń. Zasada "sola gratia" jest, i musi być, złączona z zasadą "sola fide". Człowiek otrzymuje to usprawiedliwienie z łaski Boga i może to przyjąć tylko dzięki darowi wiary, który jest wzbudzony w sercu człowieka dzięki Duchowi Świętemu.

</doc>
<doc id="933634" url="https://pl.wikipedia.org/wiki?curid=933634" title="Sola fides">
Sola fides



</doc>
<doc id="933641" url="https://pl.wikipedia.org/wiki?curid=933641" title="Pałac Lobkowitzów w Żaganiu">
Pałac Lobkowitzów w Żaganiu

Pałac Lobkowitzów w Żaganiu – barokowy pałac wybudowany w latach 1631-86 w Żaganiu.
Opis.
Obiekt położony w południowo-wschodniej części Żagania, przy ulicy Szprotawskiej 4. Najokazalszy i największy gmach przy tej ulicy. Obecny wygląd nie jest pierwotny; pałac był kilkakrotnie przebudowywany i remontowany. W latach po wybudowaniu pałacu, spełniał funkcję mieszkalną, dziś natomiast pełni jedynie funkcje kulturalne i publiczne jako Żagański Pałac Kultury. Stoi on między szeregiem bloków mieszkalnych, nad brzegiem rzeki Bóbr. Otoczony jest rozległym parkiem krajobrazowym.
Historia.
Pałac został wzniesiony na miejscu średniowiecznego zamku Piastów z przełomu XIII i XIV wieku, a dokładniej 3 metry wyżej. Historia tego zabytku łączy się z Księstwem Głogowsko-Żagańskim. W roku 1627 cesarz rzymski Ferdynand II sprzedał księstwo żagańskie czeskiemu księciu, dowódcy i politykowi, Albrechtowi Wallensteinowi. Z inicjatywy Wallensteina rozpoczęła się budowa rezydencji obronno-reprezentacyjnej ("palazzo in fortezza "), którą zaprojektował Wincenty Boccaccio. Jego projektem była wielka, czteroskrzydłowa budowla z trzema cylindrycznymi bastejami w narożach, otoczona fosą. W planie nawiązywała do gotyckiego zamku, a formą architektoniczną prezentowała renesansowy typ rezydencji obronnej z XVI wieku. Wiosną 1630 roku rozpoczęło się wznoszenie pałacu. Aby stworzyć odpowiednią perspektywę dla pałacu, Wallenstein nakazał zburzyć 70 domów. W sierpniu 1630 roku prace przy budowie zostały przerwane, gdyż na Żagań naszły oddziały wojsk saskich i brandenburskich. Kontynuacja budowy rozpoczęła się w czerwcu następnego roku. Druga, o wiele dłuższa przerwa, nastąpiła w pięć miesięcy potem. Trwała ona ponad 40 lat. Powodem była śmierć księcia. Został on zamordowany w 1634 r. w mieście Cheb. W 1646 r. księstwo stało się własnością księcia Vaclava Eusebiusa von Lobkowitza. To właśnie on w 1670 r. podjął się kontynuacji budowy pałacu. Tym razem projektantem był Antonio della Porta, który zmienił nieco projekt Boccaccia tak, aby przypominał rodową siedzibę Lobkowitzów w Roudnicy. Projekt Antonia della Porty ukazywał budowlę jako czteroskrzydłową, z niskim skrzydłem parawanowym, które zamyka dziedziniec od strony południowej. W 1674 r. zakończono budowę skrzydła północnego, na przełomie 1678 i 1679 – skrzydła zachodniego, a w 1693 roku – skrzydła wschodniego. Lobkowitz, w 1786 roku, sprzedał księstwo żagańskie księciu Kurlandii – Piotrowi Bironowi. Ten powierzył prace przebudowy pałacu swojemu szwagrowi – Christophowi Johannowi Friedrichowi hrabiemu von Medem, który części pomieszczeń nadał klasycystyczny wystrój sztukatorski, który częściowo zachował się do naszych czasów. Okres panowania najmłodszej córki Birona, Doroty de Talleyrand-Perigord, księżnej de Dino, był czasem największego rozkwitu miejscowej rezydencji.
W końcu lat czterdziestych XIX w. rozebrano południowe, parawanowe skrzydło pałacu, a wjazd na dziedziniec poprzedzono dwoma podjazdami, między którymi usytuowano nową oranżerię, wzniesioną w 1847 roku. Wnętrza pałacu otrzymały wówczas nowy wystrój.
W latach 1972-1983 przeprowadzono prace konserwatorskie, po czym Pałac Lobkowitzów przekształcono w Żagański Pałac Kultury.
Wygląd zewnętrzny.
Barokowy pałac w Żaganiu składa się z trzech kondygnacji: wysokiej boniowanej sutereny, parteru i piętra. Wjazd do pałacu, od strony północnej i zachodniej, poprzedzają dwa murowane mosty, które wiodą nad suchą fosą. Wejścia do pałacu umieszczone są w kamiennych portalach. Otwory okienne zwieńczone są maszkaronami, nazywanymi grymasami diabła. Jest ich 197, każdy inny (wykonawca nie jest znany). Wzorem dla wykonania maszkaronów, były szkice Leonarda da Vinci. Kompozycja, w której zastosowano niższe skrzydło parawanowe, nawiązuje do wzorów francuskich. Dolna kondygnacja na poziomie piwnic i suteren, to boniowany cokół, w którym umieszczone są otwory okienne z obramieniami. Obramowania okien wykonane są z ciężkich ciosów kamiennych. Gzyms jest w kolorze białym, ściany kondygnacji parteru piętra – w kolorze żółtym, a detale architektoniczne i boniowanie obramień okiennych – w kolorze szarym. Od strony południowej, czyli od dziedzińca, rosną cztery platany. Mają one upamiętniać córki Piotra Birona. Przy kompozycji elewacji dziedzińca zastosowano arkadowe blendy w połączeniu z pionowymi, płaskimi pasami. Otoczony balustradą taras znajduje się na dachu oranżerii, która usytuowana została między dwoma podjazdami. Oranżeria ozdobiona jest dziesięcioma wysokimi oknami, które miały wpuszczać światło dla rosnących tam dawniej roślin.
Legenda.
Brak maszkaronów nad jednym z okien zrodził legendę, która powstała około XIX wieku. Mówi ona, iż rzeźbiarz, który tworzył maszkarony, w pewnym momencie nie miał pomysłu na nową "twarz". Wtedy zawarł z diabłem pakt. Diabeł miał pokazywać się rzeźbiarzowi za każdym razem o innej twarzy, a gdy ten skończy swoje dzieło, jego dusza będzie należeć do szatana. Diabeł przez wiele lat cierpliwie pozował, przyjmując coraz to nowy wyraz twarzy, aż przy ostatnim maszkaronie pokazał swe prawdziwe oblicze, przez co artysta zginął, spadając przerażony z rusztowania.
Wygląd wewnętrzny.
Izby w pałacu połączone są ze sobą przejściami na jednej osi, tzw. amfiladami. Obok przejazdów znajdują się klatki schodowe z monumentalnymi wewnętrznymi świetlikami. Schody wsparte są na czterech słupach, a ich bieg przerywają spoczniki. Do pomieszczeń przylegają biegnące od strony dziedzińca korytarze, które mają sklepienie krzyżowe. Posadzki w pałacu wykonane są z różnych materiałów:
Część sal na piętrze zachowała klasycystyczną dekorację sztukatorską, która pochodzi z lat 90. XVIII wieku. Jest to między innymi największa z sal – sala kryształowa. W latach 1965-1983 nastąpił remont pałacu, w celu dostosowania go do pełnienia funkcji Żagańskiego Pałacu Kultury. Niektóre pomieszczenia przebudowano rezygnując z ich zabytkowego charakteru. Do dnia dzisiejszego zachowało się bardzo mało dawnego wyposażenia. Część wywieziona została do Francji, część do na wschód, część została zniszczona.

</doc>
<doc id="933642" url="https://pl.wikipedia.org/wiki?curid=933642" title="Skrzynka lęgowa">
Skrzynka lęgowa

Skrzynka lęgowa (budka lęgowa, platforma lęgowa, nisza lęgowa, półka lęgowa) – specjalnie przygotowana konstrukcja, najczęściej wykonana z drewna i przeznaczona na gniazda, głównie dla ptaków, ale też dla nietoperzy, szerszeni i innych zwierząt mających trudności ze znalezieniem w środowisku przekształconym przez człowieka odpowiedniego miejsca na gniazdo.
Zwykle nazwa konstrukcji występuje z określeniem uściślającym dla jakiego gatunku zwierzęcia jest przeznaczona np.: skrzynka lęgowa dla sikorki, skrzynka dla szerszeni, nisza lęgowa dla jaskółek, platforma dla bociana. Wobec niedoboru odpowiednich miejsc lęgowych zdarza się często, że zwierzęta decydują się na zajęcie skrzynki mniej wygodnej, pierwotnie przeznaczonej dla innego gatunku. Skrzynki lęgowe służą ochronie gatunkowej, sprzyjają bioróżnorodności, a wystawione w odpowiedniej ilości i proporcjach przywracają biorównowagę.
Historia.
Najstarsze skrzynki lęgowe budowano dla pszczół już w starożytności, a na ziemiach polskich od średniowiecza i zwano je barciami.
Pierwsze sztuczne gniazda dla ptaków, wykonane z glinianych garnków, są znane od XV w. Wbudowywano je w mury ogrodzeń i domów lub umieszczano na poddaszach. Wtedy jednak nie chodziło o ochronę przyrody, lecz o urozmaicenie pokarmu, zwłaszcza na przednówku. Ze sztucznych gniazd wybierano jaja oraz pisklęta. W szczególności chodziło o szpakowate, drozdowate (kwiczoły we Flandrii i Holandii), a w XVI w. wróble w Lotaryngii. Garnki dla ptaków zostały przedstawione między innymi na obrazie "Św. Krzysztof" Hieronima Boscha oraz na stronie 164 Bardzo bogatych godzinek księcia de Berry. Zamiast garnków na budki lęgowe używano także różnego rodzaju tykw oraz plecionek wykonanych z różnych roślin, np. z wikliny. W wiklinowych koszach wykonywano gniazda dla kur. Dla gołębi odpowiednio przygotowywano poddasza.
Trudno określić, od kiedy zaczęto pomagać bocianom, ale można przypuszczać, że było to dość dawno. Wynikało to z ogólnego przeświadczenia, że bociany przynoszą szczęście (dzieci) oraz z ich zwyczaju corocznego odnawiania gniazda w tym samym miejscu. Obciążony gniazdem dach prędzej czy później musiał się zawalić. Lepiej było zawczasu przygotować odpowiednie miejsce, aby mieć i szczęście, i cały dach. Dość popularne koła od wozu na kominie pojawiły się dopiero w drugiej połowie XIX wieku – wcześniejsze domy praktycznie nie miały niewykorzystywanych przy ogrzewaniu kominów.
W drugiej połowie XIX w. zwrócono uwagę na jaskółki dymówki, które gnieżdżąc się w oborze, wyłapywały muchy. Dzięki temu krowy mogły spokojniej przeżuwać i dawać więcej mleka.
Pod koniec XIX wieku leśnicy zauważyli, że w lesie naturalnym, gdzie występuje wiele gatunków ptaków, także mniej jest szkodników. Odkryto też przyczynę tego zjawiska – w jednogatunkowym i jednowiekowym lesie nie było wystarczająco dużo odpowiednich miejsc lęgowych. Na początku XX w., w drewnianych klockach o odpowiedniej średnicy, zaczęto drążyć skrzynki lęgowe naśladujące naturalne dziuple. Przy ówczesnej technice było to powolne, pracochłonne i drogie, klocki były ciężkie i marnowało się na nie sporo drewna.
Problemem zajął się ornitolog Jan Sokołowski. Opracował on uniwersalną, akceptowaną przez wiele gatunków ptaków, prostopadłościenną skrzynkę z desek. Skrzynki Sokołowskiego mają ten sam kształt, lecz dla potrzeb różnych gatunków różnią się wielkością otworu wlotowego, wysokością i powierzchnią podstawy. Ponieważ drewno nie jest zbyt trwałe, zwłaszcza przy masowej produkcji np. w leśnictwie, stosuje się także inne materiały. Gdzieniegdzie budki wykonuje się z materiałów budowlanych (np. w latach 60. wykonywano budki z trocinobetonu według pomysłu prof. Graczyka). Platformy lęgowe dla bocianów umieszczane na słupach energetycznych wykonywane są ze spawanych, stalowych elementów.
Obecnie coraz więcej gatunków potrzebuje pomocy – z myślą o nich opracowano szereg specyficznych modeli skrzynek, takich jak budki półotwarte, budki dla sów, nietoperzy, itd. Budki lęgowe są powszechnie stosowane jako forma rekompenasaty miejsc lęgowych utraconych podczas termomodernizacji budynków.
Ogólne zasady budowy i postępowania z budkami.
Wybór miejsca.
Planując wykonanie skrzynki należy uwzględnić specyfikę miejsca – zostanie zasiedlona najpewniej przez te ptaki, które występują w pobliżu. Najlepiej spełni swoją rolę w przydomowych ogródkach, młodych lasach, wszędzie tam gdzie brakuje naturalnych dziupli.
Skrzynka może być zainstalowana na drzewie, a także ścianie domu, altany, wewnątrz balkonu. Powinna być zawieszona stabilnie, aby nie drgała i nie kołysała się na wietrze. Przy zawieszaniu na drzewach kierunek umieszczenia otworu wlotowego nie ma znaczenia, ale według niektórych poradników w polskich warunkach należy unikać strony zachodniej i południowo-zachodniej, z których najczęściej wieją wiatry i zacinają deszcze. W miejscach sztucznie stworzonych przez ludzi (np. na balkonach, ścianach domu) należy unikać miejsc bez osłony (cienia).
Ze względu na terytorialność ptaków, budki powinny wisieć w pewnych odstępach; wynoszą one np. dla muchołówek 15-30 m, dla sikor ok. 30-50 m, dla pełzaczy 100 m, dla sów 200-300 m. Zbyt duże zagęszczenie powieszonych skrzynek jest częstym błędem. Tylko niektóre gatunki ptaków (np. szpaki, wróble, mazurki) mogą się gnieździć w niewielkiej odległości od siebie.
Budki należy przygotować przed sezonem lęgowym, tj. najpóźniej do 15 marca (dla drobnych ptaków śpiewających) lub jesienią (dla sów). Wiele ptaków, np. szpaki, wyszukuje przyszłych miejsc lęgowych już jesienią. Ze skrzynek pozostawionych na zimę korzystają ponadto wiewiórki, popielice, kuny itp. Wcześniejsze zawieszenie skrzynki umożliwia pozbycie się wszystkich lotnych substancji z farb i drewna przed sezonem lęgowym.
Budowa skrzynki.
Ścianki powinny być wykonane z nieheblowanych desek ok. 2-3 cm grubości. Zwykła sklejka i płyty wiórowe nie nadają się, gdyż namakają i rozpadają się. Można natomiast zastosować droższą wersję wodoodpornej sklejki i wodoodporną płytę OSB-5.
Budka powinna wisieć pionowo, a jeszcze lepiej być lekko pochylona do przodu. Spadek daszka powinien być skierowany do przedniej ścianki, tak aby osłaniał otwór wlotowy przed zacinającym deszczem. Przednia ścianka powinna mieć podwójną grubość – utrudnia to dotarcie do wnętrza drapieżnikom i zapewnia dodatkową izolację cieplną. Poza otworem wlotowym budka nie powinna nigdzie przeświecać. Aby ograniczyć drgania, zamiast jednej, centralnej deski do mocowania lepiej zastosować dwie węższe.
Otwór wlotowy powinien znajdować się jak najdalej od dna budki, aby uniemożliwić drapieżnikom dostanie się do lęgu; ale równocześnie nie powinien być blokowany jej pochyłym dachem. Patyczek pod otworem jest niewskazany, gdyż może ułatwić atak drapieżnikowi. Drewno, z którego wykonuje się skrzynki, jest zazwyczaj wystarczająco chropowate, aby ptak mógł się wczepić w nie pazurkami, kiedy np. przylatuje do budki z pożywieniem dla piskląt wystających w otworze i nie wchodzi do środka. Można ewentualnie na szerokości otworu wykonać kilka nacięć (takich jak w budkach dla nietoperzy). Obicie okolic otworu blachą zabezpiecza go przed rozkuwaniem przez dzięcioły. Generalnie im trudniejszy dostęp do skrzynki, tym lepiej, gdyż minimalizuje się ryzyko splądrowania lęgu przez drapieżniki, a ptaki doskonale sobie radzą z wlatywaniem do budek bez żadnych ułatwień (patyczków, nacięć itp.). Natomiast wewnątrz budki przydatne mogą być 2-3 przyczepione płasko patyczki ułatwiające wychodzenie ptaków z gniazda – wnętrze naturalnej dziupli jest znacznie bardziej chropowate niż deska.
Budki półotwarte dobrze jest, w pewnej odległości obić drucianą siatką o oczkach 3 x 3 cm. Zabezpiecza to przed drapieżnikami takimi jak kuny, sroki, itp.
Pomalowanie całej budki farbą – ale tylko z zewnątrz – zwiększa jej trwałość. Dobrze jeżeli użyjemy do tego tzw. farb ekologicznych, ale farby olejne są bardziej trwałe, co dobrze jest brać pod uwagę gdy budka jest trudno dostępna.
Czyszczenie.
Po skończonym lęgu powinna istnieć możliwość oczyszczenia wnętrza budki, w związku z tym jedna z dostępnych ścianek powinna być ruchoma (denko jest niebezpieczne, bo w razie awarii może wypaść całe gniazdo, natomiast przez dach niewygodnie się czyści). Najlepiej wykorzystać zawiasy, a po drugiej stronie zaczep z drutu i gwoździków. Oczyszczenie budki z zalegającego materiału gniazdowego i resztek organicznych (piór, odchodów, pozostałości pokarmu) zapobiega rozprzestrzenianiu się pasożytów i bardzo często pozwala ją wykorzystać 2 razy w sezonie. Czyszczenie jest niezbędne po zakończeniu sezonu lęgowego, a wskazane – po każdym odbytym lęgu.
Typy skrzynek lęgowych dla ptaków.
Półki dla jaskółek.
Na tylnej ściance należy przybić drucianą siatkę lub parę poziomo ułożonych listewek. Zapewnia to pewniejsze mocowanie i zapobiega oderwaniu i wypadnięciu gniazda. Dymówce, aby ułatwić dostęp do młodych i karmienie, można pod półką umocować patyk wystający na 10-15 cm poza półkę. W miejscach uczęszczanych przez ludzi, pod skrzynkami, należy umieścić sklejkę osłaniającą przed nieczystościami – przykład znajduje się na zdjęciu obok.
Skrzynki lęgowe dla sów.
Skrzynki lęgowe dla sów należy na spodzie wysypać obficie trocinami – sowy nie wiją gniazd i na twardym podłożu jaja mogłyby ulec rozbiciu. Ok. 7-10 cm za przednią ścianką z otworem dobrze jest umieścić drugą z otworem położonym po przeciwnej stronie. Dodatkowa ścianka zaciemnia wnętrze i utrudnia penetrację wnętrza drapieżnikom. Skrzynki z wierzchu należy dobrze zabezpieczyć przed opadami, np. pokryć papą.
Budka dla pełzacza.
Pełzacz chętnie zasiedla "normalne" budki, lecz szczególnie chętnie wybiera konstrukcje z dwoma otworami – po prawej i po lewej stronie. Dzięki temu wędrujący po pniu ptak ma z każdej strony dostęp do wnętrza, a w razie napaści drapieżnika, może uciec drugą stroną. Rysunek przedstawia widok budki z boku. Przednia ścianka powinna mieć od 14 do 20 cm szerokości. Podane wymiary pozwalają wykonać budkę w dwóch wariantach wielkościowych. Według pierwszego budka będzie miała kształt jak na rysunku. Rysunek odwrócony o 180° mniej więcej odpowiada wariantowi drugiemu. Dla obu gatunków budki są jednakowe.
Platformy pod gniazdo bocianie.
Od pewnego czasu zakłady energetyczne przygotowują specjalne platformy, mocują je do słupów i przenoszą na nie bocianie gniazda założone bezpośrednio na słupie elektrycznym. Takie konstrukcje pozwalają zakładom zminimalizować straty prądu i unikać ryzyka awarii, są też znacznie bezpieczniejsze dla ptaków. Przedtem ptaki często zakładały gniazda na słupach energetycznych powodując liczne awarie. Szczególnie popularne rozwiązanie to jest w północnych regionach Polski – na Podlasiu i Mazowszu.
W okolicach podmokłych, z dużymi obszarami łąk można również przygotować własne platformy pod gniazda bocianie. Nie jest to zadanie proste ani tanie, bowiem gniazdo bociana jest nie tylko duże, ale z czasem robi się coraz cięższe, musi być więc zbudowane fachowo i solidnie. Z tego względu na lokalizację gniazda najlepiej przeznaczyć odpowiednio zmodyfikowany komin wentylacyjny albo ogłowione drzewo (piorun lub burza takie miejsca czasami przygotowują w sposób naturalny). Platforma powinna być stabilna, mieć średnicę ok. 1,3 metra i znajdować się na wysokości najmniej 5 m. Wskazane jest, aby brzegi platformy zaopatrzyć w pionowe elementy zapobiegające zwiewaniu przynoszonych przez ptaki gałęzi (pierwsze gałęzie warto samemu wpleść). Miejsce powinno dorosłym ptakom zapewniać swobodny dolot ze wszystkich stron. Nie powinno się umieszczać platform na dachach krytych blachą, ze względu na ich silne nagrzewanie się. W przypadku gniazd lokalizowanych na pniach drzew należy pamiętać o regularnym przycinaniu odrostów wokół gniazda uniemożliwiających swobodny dolot.
Skrzynka dla jerzyka.
Rewaloryzacje zabytkowych obiektów oraz zatykanie otworów wentylacyjnych na poddaszach bloków pozbawiają jerzyki naturalnych miejsc lęgowych. Na miejsce gniazdowania dla tych ptaków należy przygotować prostopadłościenną skrzynkę o wysokości 13 cm i o podstawie 18 × 28 cm. Prostokątny otwór wlotowy stykający się z dnem skrzynki powinien mieć 3,5 cm wysokości i 6,5–7 cm szerokości. Skrzynkę należy tak mocować aby wokół otworu wlotowego była swobodna przestrzeń o promieniu około 20 cm. Jerzyki zaczynają zajmować gniazda w maju, można więc do tego czasu zamknąć otwór wlotowy (aby jerzyki niepotrzebnie nie niszczyły lęgów wróbli). Budki należy wieszać z lekkim nachyleniem w stronę otworu. Wskazane jest ustawianie skrzynek w grupach.
Miejsca lęgowe dla ssaków.
Skrzynki dla nietoperzy.
Skrzynki dla nietoperzy umożliwiają poród i wychowanie młodych, dają także schronienie podczas lata oraz podczas wiosennych i jesiennych wędrówek. Skrzynki zabezpieczone przed deszczem zawiesza się po południowej stronie, na drzewach (na wysokości 3-4 m), na ścianach budynków, a gdy jest swobodny dostęp, także na strychach stodół i domów. Wewnętrzne powierzchnie desek budujących skrzynkę (także powierzchnię ”C”) należy ponacinać na głębokość ok. 2 mm co 1-1,5 cm, aby nietoperze mogły łatwo chwycić się za nie pazurkami. Skrzynka powinna mieć szerokość od 12 do 50 cm i tej samej długości szczelinę wlotową. Odstęp między przednią i tylną ścianką skrzynki może być na całej wysokości jednakowy, minimum wynosi 2 cm, maksimum 12-14 cm. Dla tego typu budek nie istnieje potrzeba ich czyszczenia i otwierania.
Pomoc jeżom.
Jeże sztucznie przygotowane miejsca mogą wykorzystywać na dwa sposoby: jako miejsca do urodzenia i wychowania młodych oraz jako bezpieczną kryjówkę na czas snu zimowego. Zwłaszcza ta druga możliwość jest bardzo istotna. Jesienne porządki w ogrodach i usuwanie wiatrołomów w lasach pozbawiają je odpowiednich miejsc. Zmuszają je do podejmowania wielokilometrowych wędrówek, często kończących się śmiercią pod kołami pojazdów.
Dobrym miejscem na zimowisko dla jeża jest kompostownik w ogrodzie, miedza z drzewem owocowym lub głogiem na polu (spadłe owoce przyciągają różne organizmy często będące pokarmem jeża) lub skraj lasu. Dobrze też jeśli na jesieni przysypią je liście, natomiast w ogródku możemy nagrabić ich sami. Miejsce powinno być podwyższone o 20-30 cm w stosunku do otoczenia tak, aby w okresie roztopów nie uległo zalaniu. Schronienie jest zbudowane z desek lub cegieł i składa się z wznoszącej się drogi dojścia oraz położonych na podwyższeniu komór lęgowo-zimowiskowych o wysokości do 20 cm. Deski od środka należy opalikować, aby nie przewróciły się, a na spód nasypać suchych liści. Całość powinna być przykryta deskami, folią chroniącą przed deszczem i przysypana ziemią. Taką konstrukcję najlepiej wykonać wiosną, szybko zarośnie trawą i ustabilizuje się. Gnijące liście zwabią różne owady, a te zainteresują jeże. Zwłaszcza jesienią można się ich spodziewać w większej ilości, gdyż jeże wychowują młode samotnie, ale zimują często w znacznych grupach, stąd schronienie jest trochę na zapas.
Skrzynki dla owadów.
Szerszenie.
Szerszenie w naturze mają niewiele odpowiednich miejsc na założenie gniazda (potrzebują dużych dziupli w starodrzewiu). Skrzynka dla szerszenia przypomina budkę zamkniętą Sokołowskiego. Budka powinna być otwierana, ponieważ późną jesienią należy usunąć z niej gniazdo. Dno skrzynki powinno mieć ok. 25-30 × 25 cm, a jej wysokość od 55 do 70 cm. Ponieważ osy swoje gniazda wieszają na pojedynczym styliku, dach budki od jej środka (część centralna) powinien być bardzo chropowaty. Ponadto, zwłaszcza w górnej połowie, na powierzchni ścianek należy przybić co 3-4 cm listewki (1 cm wysokości, 1-2 cm szerokości) podtrzymujące gniazdo. Szerszenie wymagają też innego otworu wlotowego. Najlepszy jest pionowy otwór w przedniej ściance, położony 5 cm od dołu, długi na 10-12 cm i szeroki na 1,5 cm. W niektórych budkach wykonuje się dodatkowy otwór okrągły o średnicy 1,5 cm ok. 4-5 cm od góry. Królowa korzysta z niego przez pierwszy miesiąc, gdy jest jeszcze sama, a gniazdo zajmuje niewielką część wnętrza. Budkę wieszamy w miejscu dobrze nasłonecznionym od strony południowej.

</doc>
<doc id="933644" url="https://pl.wikipedia.org/wiki?curid=933644" title="Full D1">
Full D1

Full D1 (nazywany również po prostu D1) – standard rozdzielczości, w którym obraz dla systemu PAL ma wymiary 720 pikseli w poziomie oraz 576 pikseli w pionie (720x576), natomiast obraz dla systemu NTSC 720 pikseli w poziomie oraz 480 pikseli w pionie (720x480).

</doc>
<doc id="933650" url="https://pl.wikipedia.org/wiki?curid=933650" title="Krople">
Krople

Krople (łac. "guttae") – postać leku służąca do aplikacji roztworów substancji leczniczych w znacznych stężeniach i z tego względu odmierzanych kroplami, w niewielkich ilościach. Są podawane wewnętrznie (doustnie) lub do worka spojówkowego, do jamy nosowej, do przewodu słuchowego zewnętrznego.
Często w postaci kropli do stosowania wewnętrznego stosuje się wyciągi roślinne, na przykład nalewki.

</doc>
<doc id="933653" url="https://pl.wikipedia.org/wiki?curid=933653" title="SISKOM – Stowarzyszenie Integracji Stołecznej Komunikacji">
SISKOM – Stowarzyszenie Integracji Stołecznej Komunikacji

SISKOM – Stowarzyszenie Integracji Stołecznej Komunikacji – stowarzyszenie o charakterze non-profit powstałe 25 marca 2006 roku. Jego działalność polega m.in. na organizowaniu spotkań informacyjnych, dyskusjach, udziale w konsultacjach społecznych i ma na celu wpływanie na ostateczny kształt rozmaitych projektów. Współpracuje z organizacjami ekologicznymi, aby rozwój infrastruktury drogowej odbywał się z poszanowaniem prawa oraz środowiska naturalnego i był możliwie przyjazny społeczeństwu. Od końca grudnia 2009 roku stowarzyszenie jest organizacją pożytku publicznego przyjmującą 1% podatku.
Historia.
SISKOM założyli uczestnicy forum dyskusyjnego portalu Gazeta.pl, którzy zebrali się jesienią 2004. Pierwotnym celem było publikowanie projektów warszawskich dróg, przeciw którym odbywało się wiele protestów, choć same projekty nie były znane. Nazwa „SISKOM” była skrótem od „Społeczny i Spontaniczny Komitet Obwodnicy Miejskiej”. Strona siskom.waw.pl powstała w kwietniu 2005.
Działalność.
Głównym obszarem jego działania jest Warszawa i województwo mazowieckie. Członkowie stowarzyszenia spotykają się ze specjalistami w dziedzinie ochrony środowiska, transportu i budowy dróg w celu ustalenia i przedyskutowania najlepszej lokalizacji i ostatecznego kształtu infrastruktury. Oficjalne materiały i projekty zamieszczane są w witrynie internetowej stowarzyszenia, a o jego działalności informuje prasa warszawska i ogólnopolska. Jest jednym z niewielu stołecznych stowarzyszeń, obok Forum Rozwoju Warszawy (FRW), które prowadzi działalność typu YIMBY.
Stowarzyszenie m.in. protestowało przeciwko podwyżce cen biletów komunikacji miejskiej w 2011, wspierało projekt budowy tras wylotowych z Warszawy, a także wprowadzenie priorytetu dla tramwajów w komunikacji miejskiej.
Stowarzyszenie zbierało informacje i składało propozycje dotyczące przebudowy infrastruktury kraju w ramach przygotowań do Euro 2012.
Projekty.
Do najważniejszych projektów SISKOM należą Interaktywna Mapa Transportowa, Priorytety Dla Tramwajów i Warszawska Mapa Barier.
Zarząd.
Prezesem stowarzyszenia jest Jan Jakiel, zaś w skład zarządu wchodzą Robert Chwiałkowski, Jakub Adamski, Łukasz Oleszczuk, Tomasz Kret oraz Adam Zając.

</doc>
<doc id="933654" url="https://pl.wikipedia.org/wiki?curid=933654" title="Szyna">
Szyna

Zobacz też.
Mechanika i energetyka:
Informatyka i automatyka:

</doc>
<doc id="933656" url="https://pl.wikipedia.org/wiki?curid=933656" title="Chotyń">
Chotyń

Chotyń (niem. "Neu Amerika") – wieś w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 wieś należała do województwa koszalińskiego. W roku 2007 wieś liczyła 27 mieszkańców. Wieś wchodzi w skład sołectwa Karścino.
Geografia.
Wieś leży ok. 2,5 km na południe od Karścina.

</doc>
<doc id="933661" url="https://pl.wikipedia.org/wiki?curid=933661" title="Czerwięcino">
Czerwięcino

Czerwięcino (niem. "Emmasthal") – wieś w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 wieś należała do województwa koszalińskiego. W roku 2007 wieś liczyła 3 mieszkańców. Miejscowość wchodzi w skład sołectwa Lubiechowo, jest najmniejszą wsią w gminie.
Geografia.
Wieś leży ok. 2 km na zachód od Lubiechowa.

</doc>
<doc id="933665" url="https://pl.wikipedia.org/wiki?curid=933665" title="Gustave Thibon">
Gustave Thibon

Gustave Thibon (ur. 2 września 1903 w Saint-Marcel-d’Ardèche w Prowansji, zm. 19 stycznia 2001 r. w Saint-Marcel d’Ardeche) – francuski filozof i mistyk pochodzenia chłopskiego, pisarz i poeta religijny, monarchista i tradycjonalista katolicki.
Życiorys.
W wieku 11 lat zakończył edukację szkolną, aby pomóc rodzicom w pracy w gospodarstwie rolnym. Brał udział w I wojnie światowej. W okresie międzywojennym odwiedził Wielką Brytanię i Włochy. Uczestniczył w początkowym okresie II wojny światowej; walczył m.in. w Afryce Północnej. W trakcie wojny powrócił do rodzinnej wsi, gdzie mieszkał aż do śmierci. Był samoukiem. Nauczył się greki i łaciny, a także języka niemieckiego i włoskiego. Przeczytał wiele książek dotyczących literatury i filozofii. Stworzył własną teorię filozofii katolickiej, co zostało uznane za „cudowny fenomen”. Silnym elementem w tej teorii była więź człowieka z naturą stworzoną przez Boga. Uznawał się za następcę filozofa Jacques’a Maritaina. Opowiadał się za ideami monarchistycznymi, głoszonymi przez Charles’a Maurrasa. Sprzeciwiał się natomiast tradycji renesansu i rewolucji francuskiej, gdyż odrywały one człowieka od Boga. Opublikował kilkanaście książek filozoficzno-religijnych, m.in. "Diagnostics. Essai de physiologie sociale", zawierającą zasady mistycyzmu. Opracował i wydał utwory Simone Weil, którą przez pewien czas w czasie wojny ukrywał w swoim gospodarstwie rolnym. Był zwolennikiem arcybiskupa Marcela Lefebvre’a i wyznawanego przez niego tradycjonalizmu katolickiego. W 2000 r. otrzymał od Akademii Francuskiej nagrodę Grand prix z filozofii.

</doc>
<doc id="933666" url="https://pl.wikipedia.org/wiki?curid=933666" title="Brzeźno (powiat białogardzki)">
Brzeźno (powiat białogardzki)

Brzeźno (niem. "Hoppelkathen") – osada w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 osada należała do województwa koszalińskiego. W roku 2007 osada liczyła 25 mieszkańców. Miejscowość wchodzi w skład sołectwa Daszewo. 
Geografia.
Osada leży ok. 1,5 km na zachód od Daszewa, przy drodze wojewódzkiej nr 163, między Karlinem a Wrzosowem, w pobliżu rzeki Parsęty.

</doc>
<doc id="933667" url="https://pl.wikipedia.org/wiki?curid=933667" title="Dębolas">
Dębolas

Dębolas (niem. "Hühnerheide") – osada w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 osada należała do województwa koszalińskiego. W roku 2007 osada liczyła 7 mieszkańców. Miejscowość wchodzi w skład sołectwa Karlinko. 
Geografia.
Osada leży ok. 2 km na zachód od Karlinka.

</doc>
<doc id="933671" url="https://pl.wikipedia.org/wiki?curid=933671" title="Krzywopłoty">
Krzywopłoty



</doc>
<doc id="933678" url="https://pl.wikipedia.org/wiki?curid=933678" title="Hermann Meyer-Rabingen">
Hermann Meyer-Rabingen

Hermann Meyer-Rabingen (właściwie Johann Hermann Meyer-Rabingen; ur. 1887 w Rotenburgu, zm. 1961 w Melle) – niemiecki generał dywizji (niem. "Generalleutnant").
Podczas inwazji Niemiec na Grecję i Jugosławię (Plan Marita) w 1941 dowódca 157 Dywizji Piechoty (niem. "157. Infanterie-Division") LII Korpusu Armijnego ("52. Armeekorps"), wchodzącego w skład 2. Armii Rezerwowej ("2. Reserve-Armee").
21 stycznia 1942 otrzymał Krzyż Rycerski Krzyża Żelaznego ("Ritterkreuz des Eisernen Kreuz"). Miał także wiele innych odznaczeń.
Od 20 września 1942 do 20 czerwca 1944 dowódca 159 Rezerwowej Dywizji Piechoty ("159. Reserve-Infanterie-Division").
Od 1 do 12 lutego 1945 dowódca Dywizji Fortecznej Frankfurt nad Odrą ("Festungs-Division Frankfurt/Oder"), potem ponownie dowódca 404. Dywizji Piechoty.
Został pochowany na cmentarzu w Eutin wraz z żoną Elisabeth.

</doc>
<doc id="933680" url="https://pl.wikipedia.org/wiki?curid=933680" title="Krzywopłoty (województwo zachodniopomorskie)">
Krzywopłoty (województwo zachodniopomorskie)

Krzywopłoty (niem. "Stadtholzkathen") – osada w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 osada należała do województwa koszalińskiego. Miejscowość wchodzi w skład sołectwa Karlinko, 
Geografia.
Osada leży ok. 2,5 km na południowy zachód od Karlinka, przy drodze krajowej nr 6, między Karlinem a Biesiekierzem, w pobliżu rzeki Radwi.
Gospodarka.
W miejscowości znajduje się wysypisko odpadów komunalnych 
Na zachód od Krzywopłotów znajduje się kompleks podstrefy Karlino – Kostrzyńsko-Słubickiej Specjalnej Strefy Ekonomicznej.
Jest tutaj również hotel, restauracja oraz stacja benzynowa.
Historia.
9 grudnia 1980 r. w godzinach wieczornych w Krzywopłotach doszło do erupcji ropy naftowej, a następnie pożaru. Ugaszono go po 32 dniach, 10 stycznia 1981 roku.

</doc>
<doc id="933682" url="https://pl.wikipedia.org/wiki?curid=933682" title="Nupharo-Nymphaeetum albae">
Nupharo-Nymphaeetum albae

Zespół „lilii wodnych” ("Nupharo-Nymphaeetum albae") – syntakson w randze zespołu z dominacją słodkowodnych makrofitów: grążela żółtego i grzybieni białych. Należy do klasy zespołów "Potametea".
Charakterystyka.
Zbiorowisko łatwe do identyfikacji i wyróżniające się walorami estetycznymi ze względu na dominację roślin o dużych i barwnych kwiatach unoszących się na wodzie - grążela żółtego i grzybieni białych. Gatunki charakterystyczne występują w różnym stopniu zmieszania i z różnym pokryciem. Często zbiorowisko ma budowę dwuwarstwową (najczęściej z zanurzoną warstwą z rogatkiem sztywnym). Zespół cechuje się znaczną produkcją biomasy i odgrywa istotną rolę w wypłycaniu zbiorników wodnych.
Zagrożenia i ochrona.
Zespół występuje w jeziorach eutroficznych będących chronionym siedliskiem przyrodniczym wymagającym wyznaczania obszarów Natura 2000. Występuje także w posiadających ten sam wymóg ochronny starorzeczach. Ponadto gatunki w nim dominujące znajdują się na liście gatunków roślin częściowo chronionych.

</doc>
<doc id="933684" url="https://pl.wikipedia.org/wiki?curid=933684" title="Kościół franciszkanów w Głogowie">
Kościół franciszkanów w Głogowie

Kościół franciszkanów w Głogowie – kościół i zespół klasztorny, który znajdował się w Głogowie, sięgający swymi początkami XII wieku, kilkakrotnie niszczony i odbudowywany, w 1810 zamieniony przez władze pruskie na zbrojownię. Zrujnowany podczas II wojny światowej i później już nieodbudowany.
Historia.
Powstanie głogowskiego klasztoru franciszkanów łączy się zwykle z fundacją założyciela księstwa Konrada I, który miał ich do Głogowa sprowadzić. Faktem jest, że książę ten wystawił w klasztorze franciszkanów dwa dokumenty, z 1257 i 1261 roku, oba zresztą niedotyczące klasztoru, ale nie świadczy to wcale o tym, aby miał być jego fundatorem. Wiele natomiast faktów wskazuje raczej na to, że konwent głogowski musiał istnieć już przed 1249 r., być może w 1247 r., a więc znacznie wcześniej nim powstało tutaj miasto lokowane przez księcia Konrada. Fundatorem klasztoru mógł być więc tylko biskup Tomasz I (bo chyba nie ówczesny władca Głogowa – Bolesław Rogatka, który wówczas nie był raczej skłonny do tego rodzaju pobożnych fundacji). Byłaby to już trzecia świątynia, po kościołach św. Piotra i św. Mikołaja, która powstała w lewobrzeżnym Głogowie, przed zbudowaniem tutaj miasta.
Na początku XVI wieku było w klasztorze głogowskim niewielu zakonników. Kantak wymienia trzech: gwardiana Macieja Zeidlera, kaznodzieję Hieronima Carniolanusa, kantora Marcina Rosemana. Zakon dotknięty widocznie niewielką ilością datków (być może związane to było już z ruchem protestanckim), cierpiał wielki głód i niedostatek, ponieważ utrzymywany był z ofiar przekazywanych przez mieszczan. Wiadomo, że coroczną jałmużnę przekazywał franciszkanom głogowskim cech słodowników i piwowarów. 23 czerwca 1525 roku wymienieni zakonnicy oddali konwent radzie miejskiej, w zamian za dożywotnie utrzymanie. Niektóre źródła informują, że w 1533 roku franciszkanie przeszli na luteranizm i opuścili zabudowania klasztorne, a ich miejsce zajęli na mocy królewskiego dekretu z 1534 roku obserwanci (bernardyni). Prawdopodobnie to katolicka rada miejska zmusiła franciszkanów do tego kroku.
28 lipca 1615 roku w wyniku pożaru miasta zabudowania klasztorne spłonęły, a w następnych latach zostały odbudowane. W czasie okupacji Głogowa przez Szwedów w okresie wojny trzydziestoletniej, kiedy to wszystkie świątynie, poza kościołem św. Stanisława zostały zamienione na magazyny i koszary wojskowe, franciszkanie byli jedynymi duchownymi sprawującymi w Głogowie opiekę duszpasterską nad mieszkańcami. W 1682 roku magistrat głogowski został przyjęty do bractwa franciszkańskiego, co upamiętniono na ścianie ratusza płaskorzeźbą przedstawiającą św. Franciszka.
30 października 1810 roku, władze pruskie wydały edykt sekularyzacyjny, na mocy którego również klasztor franciszkanów został przejęty przez skarb państwa. Budynki zamieniono już na stałe na zbrojownię, a ogród przeznaczono na potrzeby ciągle rozbudowującej się twierdzy głogowskiej. Biblioteki klasztorne przewieziono do Biblioteki Uniwersyteckiej we Wrocławiu, gdzie znajdują się obecnie 52 inkunabuły z dawnej biblioteki głogowskich franciszkanów. Autor dziennika podróży po klasztorach śląskich, pisząc w 1812 roku o głogowskim klasztorze franciszkanów, wspomina o bibliotece liczącej 2972 tomy starych druków. Z dawnego wystroju wnętrza kościoła franciszkanów ocalały dwa boczne ołtarze, które zostały przeniesione do kościoła św. Wawrzyńca w Brzostowie. Na jednym stoją dwie rzeźby św. Księcia Wacława i franciszkanina św. Antoniego Padewskiego, na drugim obraz Chrystusa, a obok rzeźby św. Rocha i św. Sebastiana.
Pozostałe po 1945 r. ściany kościoła klasztornego wysadzono w powietrze wiosną 1963 roku.
Architektura.
Klasztor franciszkański znajdował się w północnej części miasta średniowiecznego, w obrębie murów obronnych, w pobliżu brzegu Odry. Miejsce, na którym stała budowla było jednym z wyżej położonych w obrębie miasta Głogów. Z uwagi na możliwość odprowadzenia nieczystości do rzeki, klasztor usytuowany był po północnej stronie kościoła św. Stanisława, prostopadle do głównej jego osi.
Pierwotne założenie klasztorne, składające się z budynku klasztornego i kościoła, powstało w dwóch etapach. W pierwszym wzniesiono budynek klasztorny i prezbiterium. W drugim powstała nawa główna i nawa boczna. Podstawowym materiałem, z którego wzniesiono klasztor i kościół była cegła. Także część detali architektonicznych wykonano z cegły. Tylko w niewielkiej ilości użyto kamienia. Niektóre bazy, głowice i laskowania okien wykonano z piaskowca. Prezbiterium miało wymiar 19,7 x 8,8 m i było zamknięte prostą ścianą od wschodu.
Wnętrze nakrywały dwa przęsła sześciodzielnego sklepienia żebrowego. Budynki klasztorne były powiązane z prezbiterium przez znajdujące się w jego północnej ścianie drzwi prowadzące do klasztoru. Korpus nawowy składał się z dwóch części. Nawa główna znajdowała się na przedłużeniu prezbiterium, a jej wymiary wewnętrzne wynosiły 22,5 x 11,45 m. Od południa przylegała do niej nawa boczna o szerokości 4,6 m zakończona we wschodniej części nieco szerszą kaplicą. Nawy były oddzielone arkadami wspartymi na filarach. Główną, o wysokości 16-17 m, nakrywał drewniany strop. Boczna miała wysokość 7 m, a prezbiterium 14 m.
Pozostałości ścian budynku klasztornego zostały odkryte w trakcie badań T.Kozaczewskiego, które odsłoniły średniowieczne mury jednego – wschodniego skrzydła klasztoru. Zabudowania klasztorne składały się z czterech skrzydeł zamykających regularny dziedziniec. Pokazują to: najstarszy plan Głogowa pochodzący z początku ХVII wieku, plany i rysunki z XVIII i XIX stulecia. Wschodnie skrzydło budynków klasztornych wychodziło poza skrzydło północne i sięgało aż po mury twierdzy, a jego ściana północna zakończona była szczytem. Zabudowania klasztorne sięgały według wspomnianych rysunków oraz obrazu z XIX wieku, wysokości jednego piętra.

</doc>
<doc id="933685" url="https://pl.wikipedia.org/wiki?curid=933685" title="Jędrzejów (stacja kolejowa)">
Jędrzejów (stacja kolejowa)

Jędrzejów – stacja kolejowa w Jędrzejowie, w województwie świętokrzyskim, w Polsce. Według klasyfikacji PKP ma kategorię dworca lokalnego.
W roku 2018 stacja obsługiwała 700–1000 pasażerów na dobę.

</doc>
<doc id="933686" url="https://pl.wikipedia.org/wiki?curid=933686" title="Lubiechowo-Przystanek">
Lubiechowo-Przystanek

Lubiechowo-Przystanek (niem. "Lübchow-Bahnhof") – osada w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 osada należała do województwa koszalińskiego. W roku 2007 osada liczyła 14 mieszkańców. Miejscowość wchodzi w skład sołectwa Lubiechowo.
Geografia.
Osada leży ok. 500 m na południe od Lubiechowa, przy trasie byłej linii wąskotorowej Gościno – Karlino oraz Lubiechowo – Włościbórz.

</doc>
<doc id="933688" url="https://pl.wikipedia.org/wiki?curid=933688" title="Wietszyno">
Wietszyno

Wietszyno (niem. "Johannesthal") – niezamieszkana wieś w Polsce położona w województwie zachodniopomorskim, w powiecie białogardzkim, w gminie Karlino. Miejscowość wchodzi w skład sołectwa Karścino.
W latach 1975–1998 miejscowość administracyjnie należała do województwa koszalińskiego.
W miejscowości działało "Państwowe Gospodarstwo Rolne Wietszyno".
Wraz z miejscowością Pobłocie Wielkie tworzy "sołectwo Pobłocie Wielkie".

</doc>
<doc id="933690" url="https://pl.wikipedia.org/wiki?curid=933690" title="Witolub">
Witolub

Witolub (niem. "Hühnerheide") – osada w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 osada należała do województwa koszalińskiego. W roku 2007 osada liczyła 50 mieszkańców. Miejscowość wchodzi w skład sołectwa Karlinko. 
Geografia.
Osada leży ok. 1,5 km na zachód od Karlinka.

</doc>
<doc id="933693" url="https://pl.wikipedia.org/wiki?curid=933693" title=".odt">
.odt



</doc>
<doc id="933695" url="https://pl.wikipedia.org/wiki?curid=933695" title="Sędziszów (stacja kolejowa)">
Sędziszów (stacja kolejowa)

Sędziszów – stacja kolejowa w Sędziszowie, w województwie świętokrzyskim, w Polsce.
Opis.
Według klasyfikacji PKP ma kategorię dworca lokalnego. Obsługuje międzyregionalny ruch pasażerski i towarowy. Posiada rozbudowaną infrastrukturę kolejową. Na stacji znajduje się budynek Zakładów Utrzymania Taboru kolejowego (parowozownia) i urządzenia do obsługi parowozów lecz są dzisiaj nieczynne. Przez stację przebiega Linia Hutnicza Szerokotorowa. Na stacji Sędziszów LHS znajduje się punkt przestawczy dla wagonów o różnym rozstawie szyn (1520 mm/1435 mm).
Pasażerowie.
W roku 2017 wymiana pasażerska wyniosła 475 tys. osób (1,3 tys. dziennie).
W roku 2018 stacja obsługiwała 1,6 tys. pasażerów na dobę (łącznie 584 tys. osób).
W roku 2019 wymiana pasażerska wyniosła 694 tys. osób (1,9 tys. dziennie).
W roku 2020 wymiana pasażerska wyniosła 512 tys. osób (1,4 tys. dziennie).
W roku 2021 wymiana pasażerska wyniosła 548 tys. osób (1,5 tys. dziennie).

</doc>
<doc id="933705" url="https://pl.wikipedia.org/wiki?curid=933705" title="Lars Bohinen">
Lars Bohinen

Lars Roar Bohinen (ur. 8 września 1969 w Vadsø) – norweski piłkarz grający na pozycji środkowego pomocnika.
Kariera klubowa.
Pierwszym klubem w piłkarskiej karierze Bohinena był Bærum SK. W 1987 roku grał już w barwach innego drugoligowca, Lyn Fotball. W 1988 roku przeszedł do Vålerenga Fotball, w której to grał przez 2 lata, ale bez żadnych sukcesów. Natomiast 1990 rok Lars spędził w Vikingu Stavanger, po czym pod koniec sezonu przeniósł się do szwajcarskiego BSC Young Boys, w którym spotkał swojego rodaka, Mini Jakobsena. W klubie z Berna występował do 1993 roku i wtedy wrócił do Norwegii, gdzie do końca roku był piłkarzem Lillestrøm SK.
Po zakończeniu sezonu w Norwegii Bohinen wyjechał do Anglii i jego pierwszym klubem na Wyspach został Nottingham Forest. Forest zapłaciło za niego 450 tysięcy funtów. 6 listopada 1993 zadebiutował w Division One w wygranym 3:0 meczu z Birmingham City. Forest zakończyło sezon na drugim miejscu i dzięki temu awansowało do Premier League. Jedną z głównych ról w zespole zaczął odgrywać właśnie Bohinen, który stał się liderem drugiej linii klubu z Nottingham. Pod jego wodzą w sezonie 1994/1995 zespół zajął 3. miejsce w lidze, a sam Norweg strzelił 6 goli. W sezonie 1995/1996 Bohinen zagrał z Forest w Pucharze UEFA aż do 3. rundy, ale gdy Forest rozgrywało swoje mecze w ćwierćfinale Bohinen był już zawodnikiem innego klubu.
Jeszcze w październiku 1995 roku Bohinen za 700 tysięcy funtów przeszedł do Blackburn Rovers. W nowej drużynie zadebiutował 14 października w wygranym 2:1 meczu z Southampton F.C. W Blackburn nie osiągnął jednak takiej formy jak w Nottingham. Grał w tym klubie przez 2 lata, aż w marcu 1998 zmienił barwy klubowe na Derby County (kosztował 1,45 miliona funtów). W Derby zadebiutował 28 marca w przegranym 0:1 meczu z Coventry City. W nowym klubie udanie prezentował się tylko do końca sezonu 1998/1999, gdy zajął z nim 7. miejsce w Premiership. W kolejnych dwóch sezonach stracił miejsce w składzie na skutek kontuzji zaledwie 15-krotnie pojawiał się na angielskich boiskach.
W 2001 roku Bohinen trafił do duńskiego Lyngby BK, gdzie grał przez rok. Sezon 2001/2002 Lars dokończył w Farum BK, z którym wywalczył awans do pierwszej ligi. W 2002 roku Bohinen wrócił do Vålerengi, gdzie grał do roku 2003 i wtedy też zakończył piłkarską karierę w wieku 34 lat. Po zakończeniu kariery został asystentem trenera w Vålerendze.
Kariera reprezentacyjna.
W reprezentacji Norwegii Bohinen zadebiutował w 1989 roku. Największy sukces osiągnął w 1994 roku, gdy z kadrą awansował do Mistrzostw Świata w USA. Tam był zawodnikiem podstawowego składu i wystąpił we wszystkich 3 meczach grupowych: wygranym 1:0 z Meksykiem, przegranym 0:1 z Włochami oraz zremisowanym 0:0 z Irlandią. Występował także w eliminacjach do Mistrzostw Świata we Francji, ale na turniej nie pojechał. Ostatecznie z kadra norweską pożegnał się w 2000 roku. Łącznie rozegrał w niej 49 meczów i strzelił 10 goli.

</doc>
<doc id="933709" url="https://pl.wikipedia.org/wiki?curid=933709" title="Szeląg Wielki">
Szeląg Wielki

Szeląg Wielki – rynnowe jezioro sielawowe, na obrzeżach rozległego kompleksu Lasów Taborskich z rezerwatem Rezerwatem Sosny Taborskie. Jezioro rynnowe o powierzchni 599 ha, długości 12,5 km, szerokości do 0,9 km, głębokości maksymalnej 35,5 m, głębokości średniej 13,5 m.
Zbiornik bardzo wydłużony, o mało rozwiniętej linii brzegowej i stromo uformowanej ławicy przybrzeżnej.
Brzegi urozmaicone, w części bardzo wysokie, miejscami strome. Otoczenie jeziora tworzą rozległe lasy o urozmaiconym drzewostanie iglasto-liściastym. Miejscami brzegi są niskie i podmokłe.
Na brzegu północnym i południowym znajdują się pola biwakowe. Jezioro objęte jest strefą ciszy.
W południowej części, do jeziora wpada struga Szelążnica, wypływa z jeziora Szeląg Mały, a przepływając przez Szeląg Wielki kieruje się dalej do jeziora Puzy. We wschodniej części do Szeląga Wielkiego wpływa drugi ciek - rzeka Taborzanka (przepływa także przez jezioro Tabórz i Gil).

</doc>
<doc id="933712" url="https://pl.wikipedia.org/wiki?curid=933712" title="Almere">
Almere

Almere – miasto w Holandii w prowincji Flevoland. Almere jest najmłodszym miastem w Holandii. Budowa miasta rozpoczęła się w 1976 roku, a Almere stało się gminą w 1984 roku. Jest to największe miasto w prowincji Flevoland z 207 tys. mieszkańców i siódme co do wielkości w Holandii. W październiku 2007 r. rada miasta dokonała porozumienia z rządem, aby rozwinąć miasto do ok. 350 000 mieszkańców w 2030 roku.

</doc>
<doc id="933713" url="https://pl.wikipedia.org/wiki?curid=933713" title="Konin Zachód">
Konin Zachód

Konin Zachód – przystanek kolejowy w Koninie, w dzielnicy Chorzeń.
W roku 2017 przystanek obsługiwał 10–19 pasażerów na dobę.
Historia.
Budowa przystanku Konin Zachód wiąże się z powstaniem osiedla Chorzeń, gdzie siedem zakładów pracy z regionu konińskiego postanowiło wznieść bloki mieszkalne dla swoich pracowników. Aby ułatwić im dojazd do pracy, w 1986 roku oddano do użytku dwuperonowy przystanek kolejowy, a także poszerzono istniejący przepust, stanowiący obecnie przejście podziemne, łączące oba perony oraz osiedle kolejarskie. Znajdującą się na przystanku wiatę z ławkami zlikwidowano ze względu na pogarszający się stan techniczny. Po modernizacji linii kolejowej nr 3 perony zostały wyremontowane do wysokości 0,76 metra, wydłużone do 200 metrów i wyposażone w wiaty i sztuczne oświetlenie.
Połączenia.
Przystanek obsługują wyłącznie pociągi osobowe Kolei Wielkopolskich

</doc>
<doc id="933715" url="https://pl.wikipedia.org/wiki?curid=933715" title="Muzeum Oświaty Ziemi Łódzkiej">
Muzeum Oświaty Ziemi Łódzkiej

Muzeum Oświaty Ziemi Łódzkiej – placówka zajmująca się gromadzeniem, opracowywaniem, przechowywaniem i udostępnianiem dokumentów i eksponatów związanych z historią szkolnictwa w regionie łódzkim. W muzeum zgromadzono materiały i dokumenty dotyczące szkół i innych placówek oświatowych, a także pamiątki po zasłużonych nauczycielach, m.in.: Zygmuncie Lorentzu, Alicji Napiórkowskiej, Zygmuncie Hajkowskim, Teofilu Katrze, Janie Marczyńskim, Kazimierze Marczyńskiej, Bolesławie Wocalewskim. Posiada m.in. jeden z większych w Polsce zbiór sztandarów szkolnych (ponad 100 eksponatów).
Placówka powstała w 1983 w ramach Pedagogicznej Biblioteki Wojewódzkiej w Łodzi, jako Wydział Zbiorów Specjalnych. 
Od 2010 r. placówka uczestniczy w akcji Noc Muzeów. Muzeum organizuje lekcje muzealne dla szkół, odbywające się w klasie zaaranżowanej dawnymi sprzętami szkolnymi (stare ławki, tablica), w otoczeniu starych pomocy naukowych.
Muzeum mieści się przy ul. Wólczańskiej 202 w Łodzi.

</doc>
<doc id="933718" url="https://pl.wikipedia.org/wiki?curid=933718" title="Haarlemmermeer">
Haarlemmermeer

Haarlemmermeer – gmina w Holandii w prowincji Holandia Północna.
Miejscowości.
Aalsmeerderbrug, Abbenes, Badhoevedorp, Beinsdorp, Boesingheliede, Buitenkaag, Burgerveen, Cruquius, Hoofddorp, Leimuiderbrug, Lijnden, Lisserbroek, Nieuw-Vennep, Oude Meer, Rijsenhout, Rozenburg, Schiphol-Rijk, Vijfhuizen, Weteringbrug, Zwaanshoek, Zwanenburg

</doc>
<doc id="933719" url="https://pl.wikipedia.org/wiki?curid=933719" title="Przełęcz Sulistrowicka">
Przełęcz Sulistrowicka

Przełęcz Sulistrowicka (280 m n.p.m.) – przełęcz w południowo-zachodniej Polsce, w Masywie Ślęży, na Przedgórzu Sudeckim.
Przełęcz położona jest na obszarze Ślężańskiego Parku Krajobrazowego na południowy wschód od miejscowości Sulistrowice, na Wzgórzach Oleszeńskich.
Jest to szerokie, płytko wcięte obniżenie o łagodnych zboczach i podejściach, wcinające się w serpentynitowe podłoże Wzgórz Oleszeńskich między Winną Górę na wschodzie i człon wzgórz z trzema wzniesieniami na zachodzie. Cały obszar przełęczy porośnięty jest lasem mieszanym regla dolnego. Przez przełęcz prowadzi droga z Sulistrowic do Oleszny.
Szlaki turystyczne.
 Strzelin - Pęcz - Piotrowice - Zielenice - Suchowice - Jordanów Śląski - Glinica - Winna Góra - Gozdnik - Przełęcz Sulistrowicka - Przełęcz Słupicka - Radunia - Przełęcz Tąpadła - Ślęża - Sobótka-Górka
 Przełęcz Sulistrowicka - Karolin - Piotrówek - Rozdroże nad Piotrówkiem (koniec na szlaku zielonym pod Jańską Górą)

</doc>
<doc id="933721" url="https://pl.wikipedia.org/wiki?curid=933721" title="Westland (Holandia)">
Westland (Holandia)

Westland – gmina w Holandii, w prowincji Holandia Południowa. Według spisu ludności z 2013 gminę zamieszkuje 103 338 mieszkańców. stolicą gminy jest Naaldwijk. Powierzchnia gminy wynosi 90,58 km².

</doc>
<doc id="933724" url="https://pl.wikipedia.org/wiki?curid=933724" title="Dan Donegan">
Dan Donegan

Dan Donegan właściwie Daniel James Donegan (ur. 1 sierpnia 1968 w Oak Lawn, Illinois) – amerykański gitarzysta zespołu hardrockowego/numetalowego Disturbed. Donegan zaczął grać na gitarze jako nastolatek i stworzył grupę o nazwie Vandal, która grała typowego rocka lat 80'.

</doc>
<doc id="933729" url="https://pl.wikipedia.org/wiki?curid=933729" title="Pat Mastroianni">
Pat Mastroianni

Pat Mastroianni, właśc. Pasquale Mastroianni (ur. 22 grudnia 1971 w Toronto) – kanadyjski aktor i reżyser filmów dokumentalnych. Wystąpił w roli Joeya Jeremiaha w młodzieżowym serialu "", za którą otrzymał Nagrodę Gemini.

</doc>
<doc id="933730" url="https://pl.wikipedia.org/wiki?curid=933730" title="In My Lifetime, Vol. 1">
In My Lifetime, Vol. 1

In My Lifetime, Vol. 1 – 2. płyta Jay-Z. Otwiera ona równocześnie trylogię z serii Volume, wymyśloną przez samego Jay-Z i opowiadającą o jego życiu. Płyta została wydana w 1997 roku w Roc-A-Fella Records, lecz nie przyniosła już takiego sukcesu jak Reasonable Doubt.

</doc>
<doc id="933731" url="https://pl.wikipedia.org/wiki?curid=933731" title="Kościół św. Klemensa w Głogowie">
Kościół św. Klemensa w Głogowie

Kościół pw. św. Klemensa Hofbauera w Głogowie położony przy ul. Sikorskiego 23, tamtejsza parafia należy do dekanatu Głogów – NMP Królowej Polski w diecezji zielonogórsko-gorzowskiej.
Historia.
W 1924 roku do Głogowa przybyli redemptoryści. Po dwóch latach działalności zakonników, w 1926 r., kardynał Bertram zadecydował, by w południowo-zachodniej dzielnicy miasta ulokować dla nich obiekt. Rok później podpisano umowę o zakupie działki wielkości 1,29 ha przy Herrndorfer Strasse 10. W maju 1928 r. rozpoczęto realizację prostego, funkcjonalnego projektu, który dobrze wpisywał się w rozbudowującą się część miasta. 10 czerwca 1928 położono kamień węgielny. Projekt zrealizowano zgodnie z planem, już w grudniu 1928 roku świątynię poświęcił kardynał Bertram.
Niestety w czasie wojny, a dokładnie 17 marca 1945 r., kościół został spalony. Ocalała jedynie kaplica Matki Boskiej Nieustającej Pomocy oraz portal świątyni. Jeszcze tego samego roku rozpoczęto odbudowę kościoła, która trwała do roku 1950. Wtedy też kościół św. Klemensa stał się kościołem parafialnym.
W latach 1969-1973 odbyła się gruntowna przebudowa świątyni oraz ołtarzy, natomiast w roku 2001 dokonano remontu i modernizacji zakrystii, a następnie renowacji prezbiterium. W 2001 r. podczas pasterki, prezbiterium zostało oddane do użytku.
Architektura i wyposażenie.
Kościół św. Klemensa jest skierowany stroną prezbiterialną na południe, strona ewangelii wyznacza kierunek wschodni. Od północy posiada dwie wieże z prostymi krzyżami, przekryte czterospadowo. Wejście stanowią podwójne drzwi, nad nimi pośrodku stoi figura św. Klemensa. Kościół w układzie halowym, trzynawowy.
Nawa główna zwieńczona półkolistą apsydą, przekryta dwuspadowym dachem. W prezbiterium krzyż z figurami Matki Bożej i św. Jana, a także, po bokach prezbiterium, figury aniołów. Nad wejściem do zakrystii obraz z wizerunkiem św. Klemensa. Na łuku tęczowym herb redemptorystów. Nawy boczne niesymetryczne, niższe od nawy środkowej. Nawa wschodnia z ołtarzem Bożego Miłosierdzia, gdzie odbywa się całodzienna adoracja Najświętszego Sakramentu. Nawa zachodnia z ołtarzem Matki Boskiej Nieustającej Pomocy.
Dwa rzędy po 4 kolumny. Okna świątyni duże. Witraże wykonane z kolorowych kamieni. Zakrystia dobudowana jest do nawy zachodniej. Obrazy drogi krzyżowej znajdujące się w nawach bocznych pochodzą z 1957 roku. W kaplicy Matki Boskiej Nieustającej Pomocy, która ocalała po pożarze umieszczono figurę Matki Bożej Fatimskiej, a także wydzielono dwa pomieszczenia dla spowiedników. Nad wejściem do świątyni chór, organy. Przed kościołem znajduje się krzyż misyjny.
Na przestrzeni lat wystrój kościoła się zmieniał. Niektóre elementy zostały usunięte (jak np. ambona na granicy nawy wschodniej i głównej), zmienione (np. strop kasetonowy; dwa chóry jeden na drugim) czy dodane (np. malowidła przedstawiające świętych i błogosławionych redemptorystów).

</doc>
<doc id="933733" url="https://pl.wikipedia.org/wiki?curid=933733" title="Irena Anders">
Irena Anders

Irena Renata Anders, z domu "Iryna Jarosewycz", ps. art. Renata Bogdańska (ur. 12 maja 1920 w Bruntálu, zm. 29 listopada 2010 w Londynie) – polska i ukraińska artystka rewiowa, pieśniarka, aktorka, kapitan Wojska Polskiego, działaczka polonijna w Wielkiej Brytanii; pierwsza żona Gwidona Boruckiego, druga żona gen. Władysława Andersa.
Życiorys.
Pochodziła z ukraińskiej rodziny o tradycjach muzycznych. Jej ojciec, Mykoła Jarosewycz był księdzem greckokatolickim, kapelanem wojskowym Armii Austro-Węgier i Ukraińskiej Armii Halickiej. Matka, Ołena z Nyżankiwśkich była siostrą ks. Ostapa Nyżankiwśkiego – znanego ukraińskiego kompozytora, księdza greckokatolickiego i posła na Sejm Krajowy Galicji IX kadencji – i Ołeksandra Nyżankiwskiego, śpiewaka operowego.
Od 1926 mieszkała we Lwowie na Kulparkowie, gdzie ojciec od 1925 do 1944 był kapelanem w tamtejszej Państwowym Zakładzie dla Umysłowo Chorych. W latach 1929–1939 studiowała w Wyższym Instytucie Muzycznym im. Mykoły Łysenki, początkowo w klasie fortepianu, prowadzonej przez Nestora Nyżankiwskiego (syna Ostapa), później w klasach wokalnych.
W latach 30. XX wieku była solistką ukraińskiego zespołu "Jabcio-jazz".
Po agresji ZSRR na Polskę i zajęciu Lwowa przez Armię Czerwoną przerwała studia. W czasie sowieckiej okupacji Lwowa występowała w teatrzyku rewiowym Feliksa Konarskiego ("Ref-Rena"). Występowała następnie jako solistka zespołu muzycznego Henryka Warsa "Tea-Jazz", dając koncerty w ZSRR.
Po ataku Niemiec na ZSRR i rozpoczęciu formowania Armii Polskiej w ZSRR przyłączyła się, wraz z mężem Gwidonem Boruckim i grupą artystów, do tworzącej się w Tockoje polskich jednostek. Działalność artystyczną kontynuowała w zespole „Polska Parada”, występując m.in. przed żołnierzami, formowanej armii. Przeszła szlak bojowy z oddziałów Władysława Andersa, począwszy od Tockoje, Buzułuku, następnie Iran, Irak, Palestynę, Egipt i Włochy. Dwa dni po bitwie o Monte Cassino wystąpiła wraz z zespołem na górze klasztornej, gdzie odbywały się walki, śpiewając po raz pierwszy (razem z mężem) piosenkę "Czerwone maki na Monte Cassino". Odznaczona została Krzyżem Monte Cassino.
W 1946 zagrała główną rolę żeńską w polsko-włoskiej produkcji Michała Waszyńskiego "Wielka droga", zorganizowanej i finansowanej przez Ośrodek Kultury i Prasy 2 Korpusu Polskiego. Film opowiada o wojennych losach żołnierzy 2 Korpusu; partnerem filmowym Ireny był Albin Ossowski. W tym samym roku zagrała w filmie "Lo Sconosciuto di San Marino" ("Nieznajomy z San Marino"), u boku Anny Magnani i Vittoria De Siki.
Po wojnie zamieszkała w Wielkiej Brytanii. Współpracowała, jako artystka, z Marianem Hemarem i Konarskim. Występowała przed Polonią w Wielkiej Brytanii, Francji i Izraelu, a także w rozgłośniach BBC (w latach 1958–1962) i Radio Wolna Europa (w kabarecie Hemara). W 1948 poślubiła gen. Władysława Andersa. Dwa lata później urodziła córkę, Annę Marię.
Po 1989 regularnie przyjeżdżała do kraju, występując jako gość honorowy na uroczystościach państwowych na szczeblu centralnym.
Została członkiem komitetu poparcia Bronisława Komorowskiego przed przyspieszonymi wyborami prezydenckimi 2010. W sierpniu 2010 roku przyjechała na jego zaprzysiężenie. Była to zarazem jej ostatnia wizyta w Polsce.
Zmarła 29 listopada 2010 w Londynie. Pogrzeb odbył się 8 grudnia w kościele św. Andrzeja Boboli w Londynie, gdzie odprawiono nabożeństwo żałobne, po czym trumna z ciałem została odprowadzona na cmentarz na Mortlake, gdzie dokonano kremacji. Prochy Ireny Anders zostały pochowane przy mężu na cmentarzu na Monte Cassino 21 maja 2011.

</doc>
<doc id="933734" url="https://pl.wikipedia.org/wiki?curid=933734" title="Casey Affleck">
Casey Affleck

Caleb Casey McGuire Affleck-Boldt (ur. 12 sierpnia 1975 w Falmouth) – amerykański aktor, okazjonalnie scenarzysta i producent filmowy. Laureat Oscara dla najlepszego aktora pierwszoplanowego za rolę w filmie "Manchester by the Sea", przyznanej w 2017 roku podczas 89. ceremonii wręczenia Oscarów.
Życiorys.
Wczesne lata.
Urodził się w Falmouth w stanie Massachusetts jako syn Chris Anne (z domu Boldt) i Timothy’ego Byersa „Tima” Afflecka. Jego rodzina miała korzenie angielskie, irlandzkie, szkockie, niemieckie, francuskie, szwajcarskie, szwedzkie i walijskie. Jego matka związana była ze szkolnictwem, ojciec zajmował się: pracą socjalną, mechaniką samochodową, doradztwem lekarstw, pracą za barem oraz aktorstwem w Theater Company of Boston. Jego starszy brat Ben Affleck (ur. 15 sierpnia 1972) to również aktor. Prapradziadek, Heinrich Boldt, znany z odkrycia złotego dysku Haralda Sinozębego w pobliżu wyspy Wolin, wyemigrował z Pomorza pod koniec pierwszej połowy XIX wieku.
W czerwcu 1993 ukończył Cambridge Rindge &amp; Latin School w Cambridge w Massachusetts. Jego rodzice rozwiedli się gdy miał 9 lat, Affleck i jego starszy brat Ben mieszkali z matką i odwiedzali ojca co tydzień. Nauczył się mówić po hiszpańsku podczas rocznego podróżowania po Meksyku z matką i bratem, gdy miał 10 lat. Kiedy Affleck miał 14 lat, jego ojciec wyjechał do Indio w Kalifornii. Pracował jako pomocnik kelnera w restauracji w Pasadenie. Postanowił przenieść się do Waszyngtonu, aby studiować politykę na George Washington University. Potem przeniósł się na Columbia University w Nowym Jorku, gdzie przez dwa lata realizował podstawę programową. Nie ukończył jednak studiów.
Kariera.
W wieku trzynastu lat debiutował na szklanym ekranie jako Jerry – brat Alana (Kevin Bacon) w dramacie autobiograficznym PBS "Lemon Sky" (1988) wg sztuki Lanforda Wilsona. W miniserialu ABC "Rodzina Kennedych stanu Massachusetts" ("The Kennedys of Massachusetts", 1990) pojawił się jako Robert F. Kennedy w wieku 12–15 lat.
Mając 18 lat, Affleck przeniósł się na rok do Los Angeles, aby rozpocząć karierę aktorską i mieszkał z bratem i przyjacielem z dzieciństwa, Mattem Damonem. Wkrótce Gus Van Sant zaangażował go do roli socjopatycznego nastolatka w czarnej komedii "Za wszelką cenę" (1995) u boku Joaquina Phoenixa, Matta Dillona i Nicole Kidman. Po występie w komediodramacie "Dogonić słońce" (1996) z Halle Berry, zagrał u boku swojego brata – Bena Afflecka w komedii romantycznej Kevina Smitha "W pogoni za Amy" (1997) i słynnym dramacie Gusa Van Santa "Buntownik z wyboru" (1997). Następnie otrzymał główną rolę jako Peter Kepler w dobrze przyjętym komediodramacie "Desert Blue" (1998) u boku Kate Hudson i Christiny Ricci.
W ekranizacji dzieła Williama Shakespeare’a "Hamlet" (2000) z Ethanem Hawkiem w roli tytułowej wystąpił jako Fortynbras. Steven Soderbergh obsadził go w roli Virgila Malloya w filmie "" (2001) i jego kontynuacjach w doborowej obsadzie (George Clooney, Brad Pitt, Andy García, Matt Damon, Julia Roberts). W 2002 wystąpił na West Endzie w londyńskim Garrick Theatre jako Warren – naiwny kumpel dilera narkotyków (Matt Damon) w sztuce Kennetha Lonergana "To nasza młodość" ("This Is Our Youth") z Summer Phoenix. W wyreżyserowanym przez swojego brata Bena dramacie kryminalnym "Gdzie jesteś, Amando?" (2007) zagrał główną rolę prywatnego detektywa Patricka Kenziego.
W 2008 nominację do Oscara i Złotego Globu przyniosła mu rola drugoplanowa w filmie "Zabójstwo Jesse’ego Jamesa przez tchórzliwego Roberta Forda". Za rolę Lee Chandrela w filmie "Manchester by the Sea" (2016) w reżyserii Kennetha Lonergana w 2017 dostał Oscara.
Życie prywatne.
3 czerwca 2006 ożenił się z aktorką Summer Phoenix. Mają dwójkę dzieci: córkę Indianę (ur. 31 maja 2004) i syna Atticusa (ur. 12 stycznia 2008). 15 września 2017 rozwiedli się.

</doc>
<doc id="933735" url="https://pl.wikipedia.org/wiki?curid=933735" title="Dyspraksja">
Dyspraksja

Dyspraksja rozwojowa (zespół niezgrabnego dziecka) – schorzenie, które wywołuje trudności w wykonywaniu ruchów. Dotyka ona około 6% populacji. Jedną z przyczyn dyspraksji może być nieprawidłowe funkcjonowanie neuronów lustrzanych, lezje (uszkodzenia) w lewej półkuli mózgu lub uszkodzenia obwodowego układu nerwowego. Wpływa na wiele funkcji rozwojowych włącznie z mową.

</doc>
<doc id="933739" url="https://pl.wikipedia.org/wiki?curid=933739" title="Hotel Senacki w Krakowie">
Hotel Senacki w Krakowie

Hotel Senacki – hotel znajdujący się w Krakowie, przy ulicy Grodzkiej 51. 
Hotel mieści się w kamienicy będącej obiektem zabytkowym pochodzącym z XVI wieku. Początkowo był to jednokondygnacyjny budynek, dopiero z upływem lat dobudowywano wyższe kondygnacje. Fasada budynku pochodzi z XIX wieku co widoczne jest w zdobieniach wokół framug okiennych i ornamentach kwiatowych. 
W podziemiach hotelu znajdował się średniowieczny magazyn beczek z winem i miodem królewskim. Piwnice służyły niegdyś za kramy handlowe, a obecnie zostały podzielona na pięć sal restauracyjnych.
Hotel posiada 20 pokoi standardowych i 2 pokoje typu LUX. Znajduje się w nim również restauracja i kawiarnia-pub.

</doc>
<doc id="933741" url="https://pl.wikipedia.org/wiki?curid=933741" title="Gwiazdosz frędzelkowany">
Gwiazdosz frędzelkowany

Gwiazdosz frędzelkowany ("Geastrum fimbriatum" Fr.) – gatunek grzybów należący do rodziny gwiazdoszowatych ("Geastraceae").
Systematyka i nazewnictwo.
Pozycja w klasyfikacji według Index Fungorum: "Geastrum, Geastraceae, Geastrales, Phallomycetidae, Agaricomycetes, Agaricomycotina, Basidiomycota, Fungi".
Nazwę polską podali Barbara Gumińska i Władysław Wojewoda w 1968 r. W polskim piśmiennictwie mykologicznym gatunek ten opisywany był też jako gwiazda ziemna, geaster frędzelkowany i gwiazdosz frędzelkowaty. Niektóre synonimy naukowe:.
Morfologia.
Kuliste, niekiedy nieco spłaszczone do 2 cm średnicy. U dojrzałych okrywa zewnętrzna rozrywa się na 7-8 (do 10) ułożonych gwiazdkowo ramion, które rozchylają się i odginają w dół. Ramiona są mięsiste, początkowo białoochrowe, potem beżowe do jasnoochrowych. Rozwinięte owocniki osiągają średnicę 2 do 8 cm. Osłona wewnętrzna owocnika jest tej samej barwy co ramiona, ma 1,5-2 cm średnicy, siedząca, bez szyjki. Otwór na szczycie (perystom) jest płaski lub nieznacznie wzniesiony, frędzlowaty bez talerzyka. Wnętrze owocnika jest ciemne, szarobrązowe.
Kulistawe, nieznacznie brodawkowate.
Występowanie i siedlisko.
W polskim piśmiennictwie mykologicznym podano bardzo wiele jego stanowisk na terenie całego kraju. Jest najczęściej spotykanym wśród wszystkich gwiazdoszy. Znajdował się jednak na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Norwegii. W Polsce był gatunkiem ściśle chronionym, od 9 października 2014 r. nie znajduje się już na liście gatunków chronionych.
Siedlisko: lasy liściaste, iglaste i mieszane. Pojawia się pojedynczo lub w grupach od maja do listopada.
Gatunki podobne.
Gwiazdosz frędzelkowany może być mylony z gwiazdoszem rudawym, który różni się czerwonawym miąższem i większymi owocnikami.

</doc>
<doc id="933748" url="https://pl.wikipedia.org/wiki?curid=933748" title="Kabala (Sierra Leone)">
Kabala (Sierra Leone)

Kabala – miasto w Sierra Leone, stolica dystryktu Koinadugu w Prowincji Północnej, największe miasto na północy kraju, mieszka tu około 15 tys. osób.
Historia.
Na mocy traktatu brytyjsko-francuskiego z 1895 roku do Kabali przeniesiono posterunek brytyjskiej administracji kolonialnej, zlokalizowany wcześniej w mieście Falaba. Kabala była w tym czasie niewielką wsią, niezaznaczaną nawet na mapach. Pod rządami Brytyjczyków miejscowość szybko się jednak rozrosła - od lat trzydziestych XX wieku nastąpił gwałtowny przypływ kupców, a po 1947 roku otwierali tu swoje sklepy libańscy imigranci.
W 2000 roku Organizacja Narodów Zjednoczonych wydała raport stwierdzający, że po wojnie domowej w Sierra Leone w latach dziewięćdziesiątych XX wieku sytuacja w Kabali wraca do normy. W 2002 roku miasto odwiedził bangladeski minister spraw zagranicznych, co dowodzi, że Kabala dostecznie podniosła się ze zniszczeń wojennych, żeby przyjmować ważnych zagranicznych gości.
Populacja.
Populacja miasta rośnie powoli od 1947 roku, kiedy to mieszkało tu ok. 3 tys. mieszkańców. W latach dziewięćdziesiątych osiedliło się tu wielu uchodźców wojennych z innych części kraju. Ostatni spis ludności miał miejsce w 1974 roku i wykazał 10 335 mieszkańców miasta. Obecnie liczbę tę szacuje się na ok. 15 tysięcy.
Miasto zamieszkuje wiele grup etnicznych, często żyjących w osobnych "dzielnicach", do najliczniejszych grup zaliczają się Koranko, Limba, Temne, Fulanie, Mandinka, Mende i Loko. Najczęściej używanym językiem jest krio i jest on "lingua franca" dla populacji miasta. Duża część ludności wyznaje islam i w mieście działają dwa meczety.
Przemysł i komunikacja.
Miasto jest ważnym ośrodkiem przemysłu tekstylnego. Na terenach otaczających Kabalę odbywa się intensywna uprawa rolna, istnieją plantacje ryżu. Kabala ma połączenie autobusowe z Makeni.

</doc>
<doc id="933749" url="https://pl.wikipedia.org/wiki?curid=933749" title="R&amp;G (Rhythm &amp; Gangsta) The Masterpiece">
R&amp;G (Rhythm &amp; Gangsta) The Masterpiece



</doc>
<doc id="933751" url="https://pl.wikipedia.org/wiki?curid=933751" title="Mende">
Mende

Osoby noszące nazwisko Mende
Inne znaczenia

</doc>
<doc id="933754" url="https://pl.wikipedia.org/wiki?curid=933754" title="Kristen Viikmäe">
Kristen Viikmäe

Kristen Viikmäe (ur. 10 lutego 1979 w Tallinnie), estoński piłkarz (a także piłkarz plażowy) grający na pozycji napastnika.
Kariera klubowa.
Viikmäe rozpoczynał piłkarską karierę w klubie Tallinna Sadam. W jej barwach zadebiutował w 1995 roku w lidze, w wieku 16 lat. W 1996 roku wywalczył z tym zespołem Puchar Estonii, ale jeszcze w trakcie sezonu przeszedł do Flory Tallinn. Wywalczył z nią wicemistrzostwo Estonii, a rok później, gdy grał już w pierwszym składzie – kolejne. W 1998 roku Kristen po raz pierwszy został mistrzem kraju i drugi raz zdobywcą tamtejszego pucharu. We Florze grał do lata 2000 roku. Wtedy to przeszedł do norweskiej Vålerenga Fotball, w której przez niemal 4 sezony był rezerwowym napastnikiem. Największym sukcesem w stołecznym klubie było wywalczenie Pucharu Norwegii w 2002 roku.
Latem 2003 Viikmäe wrócił do Flory. Z 11 golami na koncie został drugim najlepszym strzelcem zespołu i przyczynił się do wywalczenia swojego drugiego w karierze mistrzostwa Estonii. Rok 2004 także rozpoczął w barwach Flory, ale w latem został wypożyczony do szwedzkiego Enköpings SK, z którym spadł do trzeciej ligi. W 2005 roku Viikmäe znów grał we Florze, ale w drugiej połowie sezonu występował w norweskim Fredrikstad FK, któremu pomógł utrzymać się w ekstraklasie. W 2006 roku Viikmäe grywał w ataku szwedzkiego pierwszoligowca Gefle IF, z którym zajął 9. miejsce, a w 2007 roku znów został piłkarzem Flory Tallinn. Po definitywnym rozstaniu z klubem z Tallinna rozegrał dwa sezony w drugoligowym Jönköpings Södra IF, strzelając 13 bramek w 57 występach. W wieku 30 lat przeniósł się do Grecji i przez dwa lata występował w klubie Panegialios. Po rozwiązaniu kontraktu z winy klubu powrócił do ojczyzny podpisując ważny do końca 2012 roku kontrakt z Nõmme Kalju.
Kariera reprezentacyjna.
W reprezentacji Estonii Viikmäe zadebiutował 26 stycznia 1997 roku, zmieniając Andresa Opera w przegranym 0:2 towarzyskim meczu z Libanem. Natomiast swojego pierwszego gola zdobył w czerwcu 1998 w wygranym 5:0 meczu z Wyspami Owczymi. Przez lata stał się podstawowym zawodnikiem estońskiej kadry i występował w eliminacjach do Euro 2000, MŚ 2002, Euro 2004, MŚ 2006 i Euro 2008. Rozegrany 30 maja 2006 sparing z Nową Zelandią (1:1) był dla Viikmäe setnym meczem w estońskiej reprezentacji. Jego bramka z 2004 roku, zdobyta w spotkaniu przeciwko Liechtensteinowi, dała mu nagrodę Srebrnej Piłki Estonii.
Od 2013 zawodnik gra w Reprezentacji Estonii w piłce plażowej.

</doc>
<doc id="933756" url="https://pl.wikipedia.org/wiki?curid=933756" title="Kristen Viikmae">
Kristen Viikmae



</doc>
<doc id="933757" url="https://pl.wikipedia.org/wiki?curid=933757" title="Konjic">
Konjic

Konjic – miasto w Bośni i Hercegowinie, w Federacji Bośni i Hercegowiny, w kantonie hercegowińsko-neretwiańskim, siedziba gminy Konjic. W 2013 roku liczyła 10 732 mieszkańców, z czego większość stanowili Boszniacy.
Charakterystyka.
Konjic leży w Hercegowinie nad rzeką Neretwą. Wiedzie przezeń trasa z Mostaru do Sarajewa. Posiada dostęp do sieci kolejowej. Na wschód od Konjica, na głębokości 280 m, funkcjonował schron nuklearny powstały na użytek Jugosłowiańskiej Armii Ludowej.
Pierwsze wzmianki o mieście pochodzą z 1356 roku. Nosiło wówczas nazwę "Neretva". W pierwszej połowie XVI wieku wzniesiono pierwszy miejski meczet. W 1945 roku, w wyniku działań wojennych, zniszczeniu uległ XVII-wieczny Kamienny Most.

</doc>
<doc id="933760" url="https://pl.wikipedia.org/wiki?curid=933760" title="Jaan Kaplinski">
Jaan Kaplinski

Jaan Kaplinski (ur. 22 stycznia 1941 w Tartu, zm. 8 sierpnia 2021) – estoński poeta, filozof i krytyk.
Jego matka była Estonką, a ojciec (Jerzy Kapliński) – Polakiem, wykładającym na Uniwersytecie w Tartu. Został aresztowany przez funkcjonariuszy Ludowego Komisariatu Spraw Wewnętrznych (NKWD) podczas radzieckiej okupacji Estonii w latach 1940–1941 i zginął w obozie pracy na terenie Związku Radzieckiego, gdy Jaan był jeszcze dzieckiem.
Życiorys.
W latach 1992–1995 był członkiem estońskiego parlamentu Riigikogu, w gronie innych intelektualistów wspierał kandydaturę prezydencką Toomasa Hendrika Ilvesa, a w czasach radzieckiej aneksji Estonii był jednym z sygnatariuszy tzw. ("Neljakümne kiri)," w którym oprotestowano zachowania ówczesnych władz"."
Od 1965 roku publikował poezję, prozę, jest także eseistą; tłumaczył z różnych języków, m.in. twórczość Tomasa Tranströmera. Jego własną twórczość tłumaczono m.in. na czeski, francuski, fiński, szwedzki, angielski, islandzki, węgierski, litewski, rosyjski i hebrajski i polski. Tematyka jaka pojawia się w dziełach Kaplinskiego porusza zagadnienia estońskiej tożsamości i historii, ale też spraw środowiska naturalnego czy chińskiej klasycznej filozofii. Niektóre z jego utworów były oryginalnie napisane w języku angielskim, fińskim lub rosyjskim. W jego twórczości widoczne są fascynacje religiami i filozofią Wschodu (taoizm, buddyzm). Studiował romanistykę i lingwistykę na Uniwersytecie w Tartu, a edukację tam ukończył w 1964 jako filolog francuski. Pracował następnie jako tłumacz, wydawca, socjolog, a także jako ekolog w tallińskim Ogrodzie Botanicznym.
Wyróżnienia i nagrody.
Kaplinski to m.in.laureat nagrody Vilenica w 2001 i wielu innych. Był wymieniany jako kandydat do Literackiej Nagrody Nobla. W 2014 r. był na liście nominowanych do Nagrody Europejskiego Poety Wolności. Na początku roku 2016 został głównym laureatem Europejskiej Nagrody Literackiej (European Literature Prize (Prix Européen de Littérature).
Upamiętnienie.
Asteroida 29528 Kaplinski jest nazwana na jego cześć.

</doc>
<doc id="933764" url="https://pl.wikipedia.org/wiki?curid=933764" title="Sulistrowickie Skały">
Sulistrowickie Skały

Sulistrowickie Skały – grupa skał w Masywie Ślęży we Wzgórzach Oleszeńskich, w województwie dolnośląskim.
Skały położone są w północno-zachodniej części Wzgórz Oleszeńskich na terenie Ślężańskiego Parku Krajobrazowego, na wysokości około 320 m n.p.m., u podnóża północnego zbocza bezimiennego szczytu środkowego, na południe od miejscowości Sulistrowice.
Jest to zgrupowanie skał zbudowanych z serpentynitów, które wznoszą się na wysokość kilkunastu metrów. Położone są one na wysokości około 320 m n.p.m. Kształt skałek jest efektem złożonego i długotrwałego procesu erozyjnego. Największy wpływ na rzeźbę skały miało zlodowacenie i erozja wietrzna, która doprowadziła do wykształcenia obecnego kształtu. Skałki stanowią obiekt często odwiedzany przez turystów.

</doc>
<doc id="933770" url="https://pl.wikipedia.org/wiki?curid=933770" title="Kakosmia">
Kakosmia

Kakosmia (ang. cacosmia) – spontaniczne, napadowe odczuwanie zwykle nieprzyjemnych, nieraz odrażających zapachów, mających swoje rzeczywiste źródło lub nie. Odczucia węchowe powstają przy podrażnieniu opuszki węchowej, ciała migdałowatego lub haka hipokampa. Mogą występować jako aura napadu padaczkowego (napady hakowe), co wskazuje na umiejscowienie ogniska padaczkowego w przednim i podstawnym obszarze płata skroniowego.

</doc>
<doc id="933771" url="https://pl.wikipedia.org/wiki?curid=933771" title="Kupiec wenecki (film 2004)">
Kupiec wenecki (film 2004)

Kupiec wenecki – film z 2004 roku, na podstawie sztuki Williama Szekspira pod tym samym tytułem.

</doc>
<doc id="933772" url="https://pl.wikipedia.org/wiki?curid=933772" title="Prąd Monsunowy">
Prąd Monsunowy

Prąd Monsunowy – ciepły prąd morski na Oceanie Indyjskim wywoływany przez monsun. Płynie tylko latem, na wschód z Morza Arabskiego do Sumatry, zasilany jest przy tym przez znacznie chłodniejszy Prąd Somalijski. Jego prędkość się zmienia w granicach 0,5–4,5 km/h. Temperatura wód powierzchniowych wynosi 25–28 °C, a nawet 30 °C w maju.

</doc>
<doc id="933773" url="https://pl.wikipedia.org/wiki?curid=933773" title="Gwiazdosz rudawy">
Gwiazdosz rudawy

Gwiazdosz rudawy ("Geastrum rufescens" Pers.) – gatunek grzybów należący do rodziny gwiazdoszowatych ("Geastraceae"). 
Systematyka i nazewnictwo.
Pozycja w klasyfikacji według Index Fungorum: "Geastrum, Geastraceae, Geastrales, Phallomycetidae, Agaricomycetes, Agaricomycotina, Basidiomycota, Fungi".
Nazwę polską podał K. Zaleski w 1948 r. W polskim piśmiennictwie mykologicznym gatunek ten opisywany był też jako promiennik brunatnawy i promiennik rudawy. Niektóre synonimy nazwy naukowej:
Morfologia.
Kuliste, nieco spłaszczone, na szczycie stożkowato uwypuklone, o średnicy 2-5 cm. Całe otoczone warstewką ochrowobrązowej do czerwonobrązowej grzybni, która przerasta również cząsteczki gleby. Okrywa zewnętrzna (ektoperydium) pęka od szczytu do połowy owocnika na 5-6 (do dziesięciu) trójkątnych, nierównych ramion, które rozchylają się, a następnie podginają pod owocnik. W stanie wyschniętym mogą odgiąć się z powrotem i znów okryć endoperydium. Rozwinięte owocniki osiągają średnicę 3-8 cm. Ramiona są początkowo cielistoróżowe, później czerwonobrązowe, po wyschnięciu pokryte drobnymi spękaniami. Osłona wewnętrzna (endoperydium) do 3 cm średnicy, kulistawa, na szczycie trochę uwypuklona, jasnoochrowa do brązowawej, siedząca, chociaż u suchych owocników może zarysować się niewielka szyjka. Otwór szczytowy (perystom) o nierównym, frędzlowanym brzegu, płaski, bez talerzyka. Kolumella dość trwała, sięgająca co najmniej do połowy endoperydium. Gleba brązowa.
Zarodniki kuliste o średnicy do 4,5 μm, jasnobrązowe, szorstkie, pokryte niskimi brodawkami (na obwodzie do 14 brodawek). Strzępki włośni mają grubość do 9 μm.
Występowanie i siedlisko.
Występuje na wszystkich kontynentach poza Antarktydą i Australią (ale jest na Nowej Zelandii). W Polsce jest rzadki i znajduje się na "Czerwonej liście roślin i grzybów Polski". Ma status E – gatunek krytycznie zagrożony wymarciem. Znajduje się na listach gatunków zagrożonych także w Norwegii, Holandii, Litwie. W Polsce był gatunkiem ściśle chronionym, od 9 października 2014 r. nie znajduje się już na liście gatunków chronionych.
Rośnie w lasach liściastych, iglastych i mieszanych, w zaroślach. Pojawia się pojedynczo lub w małych grupach. Dawniej w Polsce był najczęściej występującym gatunkiem gwiazdosza.
Gatunki podobne.
Gwiazdosz rudawy może być mylony z gwiazdoszem frędzelkowanym ("Geastrum fimbriatum"), którego owocniki są mniejsze, a miąższ nie czerwienieje.

</doc>
<doc id="933774" url="https://pl.wikipedia.org/wiki?curid=933774" title="KALIBAPI">
KALIBAPI

KALIBAPI (, , Stowarzyszenie na rzecz Nowych Filipin) – filipińska kolaboracyjna organizacja podczas japońskiej okupacji Filipin w okresie II wojny światowej.
Po zajęciu Filipin przez wojska japońskie i rozpoczęciu ich okupacji japońskie władze wojskowe w styczniu 1942 r. powołały Filipińską Komisję Wykonawczą z Jorge B. Vargasem jako jej przewodniczącym. Pełniła ona rolę tymczasowego organu rządowego na obszarze tzw. Wielkiej Manili, a następnie całego kraju. 8 grudnia zdelegalizowała ona wszystkie partie i organizacje polityczne. Japończycy postanowili natomiast powołać organizację złożoną z Filipińczyków-kolaborantów, która pełniłaby pomocnicze funkcje administracyjne i kontrolne. W rezultacie pod koniec grudnia powstała KALIBAPI, grupując różne nacjonalistyczne grupy skłonne do współpracy z Japończykami. Na jej czele stanął Benigno Aquino Senior. Była ona narzędziem Japończyków do indoktrynacji i kontroli społeczeństwa filipińskiego oraz gospodarczego drenażu wysp. Utworzono także kobiecą oraz młodzieżową sekcję KALIBAPI, w skład której wchodzili młodzi Filipińczycy w wieku od 7 do 18 lat.
Po powołaniu przez Japończyków 6 maja 1943 r. Republiki Filipin, zmieniły się zadania i formy działania KALIBAPI. Stała się ona podstawą nowego kolaboracyjnego systemu władzy. 19 czerwca doszło do zorganizowania jej konwencji, na której 20 działaczy zostało wybranych do Przygotowawczej Komisji ds. Niepodległości. Przygotowała ona konstytucję dla Republiki Filipin i wybrała Jose P. Laurela na jej prezydenta. Do 20 września reprezentanci KALIBAPI w prowincjach i miastach wyłonili spośród siebie 54 przedstawicieli do Filipińskiego Zgromadzenia Narodowego, stanowiącego quasi-parlament. Na jego inauguracyjnym zgromadzeniu B. Aquino Senior został wybrany na przewodniczącego. 14 października oficjalnie ogłoszono niepodległość marionetkowej Republiki Filipin i jednocześnie zawarto sojusz z Cesarstwem Japonii. Działacze KALIBAPI weszli w skład różnych agencji i organizacji tworzonych przez rząd filipiński.

</doc>
<doc id="933775" url="https://pl.wikipedia.org/wiki?curid=933775" title="Hrunting">
Hrunting

Hrunting – magiczny miecz podarowany Beowulfowi przez Unfertha w epickim poemacie heroicznym pod tytułem "Boewulf" napisanym w języku staroangielskim. Bohater tego eposu, Beowulf, używa miecza zwanego "Hrunting" w walce przeciw matce Grendela.

</doc>
<doc id="933778" url="https://pl.wikipedia.org/wiki?curid=933778" title="Grigoriopol">
Grigoriopol

Grigoriopol (ros. Григориополь; ukr. Григоріополь, "Hryhoriopol") – miasto w Mołdawii, w Naddniestrzu, nad Dniestrem, stolica rejonu Grigoriopol. W 2004 roku liczyło ok. 10,2 tys. mieszkańców. Ośrodek przemysłowy.
Położenie.
Grigoriopol położony jest na lewym brzegu Dniestru, w odległości 45 km na północny zachód od Tyraspola, w centralnej części Naddniestrza.
Historia.
Pierwsze mołdawskie osady na miejscu dzisiejszego miasta datowane są na XVII-XVIII w. Miasto powstało w 1792, rok po podpisaniu pokoju w Jassach, na mocy którego Imperium Osmańskie zrzekała się na rzecz Rosji m.in. ziem między Bohem a Dniestrem. Po zawarciu traktatu na słabo zaludnionych terenach między Dniestrem a rzeczką Czarna powstały kolonie Kozaków i rosyjskich staroobrzędowców. Następnie Katarzyna II, inspirując się koncepcją Grigorija Potiomkina, postanowiła utworzyć na tym miejscu miasto Ormian, które mogłoby szybko stać się prężnym ośrodkiem handlowym, a do tego przeciwwagą dla pozostającej w rękach Turków twierdzy benderskiej. Wybór nazwy dla miasta, początkowo brzmiącej "Grigoriopolis", tłumaczony jest dwojako: według jednej wersji wskazuje ona na Grzegorza Oświeciciela, założyciela Apostolskiego Kościoła Ormiańskiego, według innej - na Grigorija Potiomkina. Do tworzonego miasta władze rosyjskie przesiedliły 4 tys. Ormian z Bender, Caușeni, Białogrodu Dniestrowskiego, Izmaiła, Kilii, Kaukazu. 25 lipca 1792 ormiański arcybiskup uroczyście poświęcił sześć kamieni, od których symbolicznie rozpoczęto budowę miasta. Dwa lata później miejscowości nadano prawa miejskie oraz herb, w 1801 zatwierdzono nazwę Grigoriopol. Architektem miasta był François Sainte de Wollant.
Do lat 30. XIX w. Grigoriopol stał się znaczącym ośrodkiem handlowym południowej Rosji. Większość mieszkańców utrzymywała się z handlu i rzemiosła. Skład etniczny miasta zmieniał się, gdyż osiedlali się w nim Żydzi, Ukraińcy i Mołdawianie. W końcu XIX w. znaczenie miejscowości jednak spadło; Ormianie opuszczali miasto. W 1918 Grigoriopol opanowali bolszewicy. Miasto od 1924 znajdowało się na terenie Mołdawskiej Autonomicznej SRR.
Podczas II wojny światowej, po zajęciu miasta i całego regionu przez wojska rumuńskie w 1941, w rejonie Grigoriopola działały radzieckie oddziały partyzanckie. Miasto stanowiło część tzw. "Transnistrii" (). Armia radziecka ponownie zajęła miasto 12 kwietnia 1944.
Na początku XXI w. większość mieszkańców utrzymywała się z pracy w rolnictwie.
Demografia.
Historyczna populacja miasta:
Historyczny udział poszczególnych narodowości i grup etnicznych w populacji miasta na podstawie danych ze spisów ludności w Naddniestrzu w 2004, Mołdawskiej ASRR w 1939 i carskiej Rosji w 1897:
Infrastruktura.
W okresie radzieckim Grigoriopol stał się ośrodkiem przemysłowym. W mieście działa pięć szkół, dwa przedszkola, dom kultury, kino, szpital, apteka oraz stadion.Poza tym przez Grigoriopol przechodzi ważna Naddniestrzańska droga M4.
W Grigoriopolu dominuje zabudowa jednopiętrowa, jedynie w centralnej części miasta - budynki trzy- i czteropiętrowe.
Religia.
Grigoriopol jest siedzibą jednego z dekanatów eparchii tyraspolskiej i dubosarskiej Mołdawskiego Kościoła Prawosławnego. W mieście czynna jest cerkiew Wniebowstąpienia Pańskiego, dom modlitewny św. Michała Archanioła, zarejestrowana jest również wspólnota św. Grzegorza Oświeciciela.

</doc>
<doc id="933780" url="https://pl.wikipedia.org/wiki?curid=933780" title="Czarka">
Czarka

1 miejscowość w Polsce:
3 cieki w Polsce:

</doc>
<doc id="933781" url="https://pl.wikipedia.org/wiki?curid=933781" title="M-Tel Masters">
M-Tel Masters

M-Tel Masters – turniej szachowy organizowany w Sofii przez bułgarski związek szachowy i sponsorowany przez operatora telefonii komórkowej, firmę "M-Tel". Po raz pierwszy rozegrany w roku 2005. Wszystkie turnieje odbyły się w tej samej formule: 6 uczestników gra ze sobą systemem kołowym po dwie partie przeciwnymi kolorami (2 koła).
M-Tel Masters 2005.
W I turnieju wystąpiło sześcioro arcymistrzów, w tym pięcioro z pierwszej dziesiątki aktualnej listy rankingowej FIDE. Rozgrywki trwały od 12 do 22 maja 2005 roku. W turnieju zwyciężył Weselin Topałow, zdobywając 6½ pkt w 10 partiach. Drugie miejsce zajął Viswanathan Anand, a trzecie - Judit Polgár. "M-tel Masters 2005" był jednym z najsilniej obsadzonych turniejów w historii rozgrywek szachowych. Średni ranking zawodników wyniósł 2747 punktów, co odpowiada turniejowi XX kategorii FIDE.
M-Tel Masters 2006.
Do II turnieju zostało zaproszonych sześciu arcymistrzów, na czele z aktualnym wówczas mistrzem świata FIDE Weselinem Topałowem. Rozgrywki trwały od 11 do 21 maja 2006 roku. Podobnie jak w I turnieju, zwycięzcą został Weselin Topałow z identycznym jak rok wcześniej wynikiem (6½ pkt z 10 partii). Kolejne miejsca zajęli Gata Kamski i Viswanathan Anand. Podobnie jak w I turnieju, również "M-tel Masters 2006" był jednym z najsilniej obsadzonych turniejów w historii rozgrywek szachowych. Średni ranking zawodników wyniósł 2745 punktów, dzięki czemu turniej osiągnął XX kategorię FIDE.
M-Tel Masters 2007.
Trzeci turniej M-Tel Masters rozegrano w dniach 9–20 maja 2007 roku. Tym razem obsada była skromniejsza, choć wystąpiło trzech zawodników z pierwszej dziesiątki listy rankingowej FIDE. Średni ranking graczy wyniósł 2725 punktów, co odpowiada turniejowi XIX kategorii FIDE. Walka o zwycięstwo trwała do ostatniej rundy, w której spotkali się prowadzący do tej pory w tabeli Krishnan Sasikiran z nadrabiającym straty po nieudanym pierwszym kole (2 pkt i przedostatnie miejsce w tabeli) Weselinem Topałowem. Grający białymi Bułgar zaryzykował i dzięki błędom przeciwnika rozstrzygnął pojedynek na swoją korzyść, po raz trzeci z rzędu triumfując w turnieju. Do osiągnięcia tego celu wystarczył mu tym razem wynik 5½ z 10 partii. Kolejnych czterech arcymistrzów uzyskało wynik po 5 pkt, natomiast ostatnie miejsce zajął Michael Adams, który uzyskał 4½ pkt.
M-Tel Masters 2008.
W czwartej edycji, rozegranej w dniach 8–18 maja 2008 r., zwyciężył były wicemistrz świata Wasilij Iwanczuk, który uzyskał rzadko spotykany na tak wysokim poziomie rezultat 8 pkt w 10 partiach, co odpowiadało uzyskanemu wynikowi rankingowemu 2977 pkt. Drugie miejsce zajął zwycięzca wszystkich dotychczasowych turniejów "M-Tel Masters", Weselin Topałow.
M-Tel Masters 2009.
Kolejna – piąta – edycja odbyła się na niezmienionych zasadach w dniach 13–23 maja, ponownie w Sofii. Zwyciężył reprezentant Hiszpanii, Aleksiej Szyrow, który pokonując w ostatniej rundzie dotychczasowego lidera, Magnusa Carlsena, zapewnił sobie samodzielne zwycięstwo.

</doc>
<doc id="933782" url="https://pl.wikipedia.org/wiki?curid=933782" title="Puzy">
Puzy

Puzy (także "Jezioro Pauzeńskie") – jezioro w woj. warmińsko-mazurskim, na północnych obrzeżach Ostródy, połączone jest siecią kanałów, rowów i strumieni z sąsiednimi jeziorami; od wschodu z jeziorem Szeląg Wielki, od południa z Jeziorem Drwęckim.
Powierzchnia 211,8 ha, maksymalna długość 3,8 km, głębokość średnia 2 m
Północna część jeziora znajduje się w gminie wiejskiej Ostróda.

</doc>
<doc id="933784" url="https://pl.wikipedia.org/wiki?curid=933784" title="Hotel Saski w Krakowie">
Hotel Saski w Krakowie

Hotel Saski – hotel znajdujący się w centrum Krakowa, na rogu ulic św. Tomasza i Sławkowskiej. Hotel posiada 60 pokoi standardowych i apartamentów. Przy hotelu funkcjonuje również restauracja i bar Metropolitan.
Historia.
Hotel powstał z połączenia w latach 20. XIX w. oberży „Pod Królem Węgierskim” (założonej na początku XIX w. na miejscu kościoła i klasztoru bernardynów przy ul. św. Jana; a wcześniej zboru ewangelickiego w Krakowie) z trzema sąsiednimi kamienicami przy ulicy Sławkowskiej. Po połączeniu kamienice otrzymały jednakowe elewacje (od ul. św. Tomasza, ul. św. Jana i ul. Sławkowskiej). Pierwszym właścicielem hotelu był Maciej Knotz. Hotel obecną nazwę otrzymał w 2 połowie XIX w. od znajdującej się od strony ul. św. Jana Sali Saskiej, w której organizowano koncerty i bale. Występowali w niej m.in. Franciszek Liszt, Johannes Brahms i Ignacy Jan Paderewski. Po II wojnie światowej aż do lat 60. XX w. odbywały się w niej przedstawienia Teatru Kameralnego i Teatru „Groteska”.
W 2018 hotel „Saski” został kupiony przez sieć hoteli Hilton Worldwide. Ponowne otwarcie hotelu pod nazwą „Hotel Saski Curio Collection by Hilton” nastąpiło 1 sierpnia 2022. 
Gośćmi hotelu „Saskiego” byli m.in. Ferenc Liszt, Johannes Brahms, Ignacy Jan Paderewski, Józef Hofmann, Artur Rubinstein, Stefan Żeromski.
Na starych fotografiach.
"pocztówka z roku 1914 - ulica Sławkowska, po prawej Hotel Saski"

</doc>
<doc id="933800" url="https://pl.wikipedia.org/wiki?curid=933800" title="Lewon Ter-Petrosjan">
Lewon Ter-Petrosjan

Lewon Ter-Petrosjan (; , ur. 9 stycznia 1945 w Aleppo) – ormiański polityk, pierwszy prezydent niepodległej Armenii od 11 listopada 1991 do 3 lutego 1998. Kandydat w wyborach prezydenckich w 2008 roku.
Życiorys.
Edukacja, wczesna działalność.
Urodzony w Syrii, od 1946 przebywał w Armenii radzieckiej razem z całą rodziną. Po ukończeniu studiów został zatrudniony w Akademii Nauk Armeńskiej Socjalistycznej Republiki Radzieckiej. W 1972 obronił dysertację doktorską. Od 1978 pracował w Matenadaranie. W 1987 uzyskał stopień doktora habilitowanego w zakresie nauk filologicznych. Należał do założycieli i przywódców Komitetu „Karabach”, który stawiał sobie za cel budowę narodowego, jednolitego etnicznie niepodległego państwa ormiańskiego. Ter-Petrosjan publicznie wymieniał wśród ziem, które Komitet pragnął włączyć do Armenii, Górski Karabach, Nachiczewan, Armawir, Gandżę, Geranboj, Achalkalaki oraz część Turcji. W grudniu 1988 aresztowany razem z innymi członkami organizacji, został zwolniony w maju roku następnego.
W 1989 został deputowanym Rady Najwyższej Armeńskiej Socjalistycznej Republiki Radzieckiej, zaś od 1990 – Republiki Armenii. 4 sierpnia 1990 był przewodniczącym jej prezydium. W 1991 został pierwszym prezydentem niepodległej Armenii.
Prezydent.
Jako prezydent Armenii silnie wspierał działania Ormian z Górskiego Karabachu, ukierunkowane na jego przyłączenie do Armenii. Na arenie międzynarodowej władze ormiańskie konsekwentnie zaprzeczały swojemu zaangażowaniu w konflikt o Górski Karabach, tymczasem w wystąpieniach na terenie kraju Ter-Petrosjan podkreślał wsparcie, jakiego udzielał Ormianom w regionie. Nawet po zajęciu przez Ormian Şuşy 9 maja 1992 Ter-Petrosjan twierdził, iż poczynania Ormian i Azerów karabachskich nie mogą już być kontrolowane przez władze Azerbejdżanu i Armenii. Dopiero po zajęciu korytarza laczińskiego, stanowiącego połączenie Górskiego Karabachu z Armenią, prezydent oficjalnie potwierdził zaangażowanie swojego państwa w konflikt, twierdząc jednak, że celem ormiańskiej ofensywy było zapewnienie dostaw żywności i lekarstw dla miejscowych Ormian. W maju 1992, gdy siły ormiańskie kontrolowały już cały Góski Karabach, prezydent Armenii zaapelował do ONZ o skierowanie na jego terytorium sił pokojowych w miejsce wycofanych wojsk radzieckich, twierdząc, że obecność sił stabilizacyjnych jest niezbędna dla zapewnienia Ormianom bezpieczeństwa. Usprawiedliwiał dokonywanie czystek etnicznych na Azerach, ich wypędzenia z Armenii uznając za przejaw prawa Ormian do samostanowienia. Szowinistyczne hasła głoszone w mediach usprawiedliwiał z kolei koniecznością respektowania zasad wolności wypowiedzi.
Ter-Petrosjan nie zdecydował się na uznanie Górskiego Karabachu. Wyszedł z założenia, że jeśli Armenia będzie pierwszym krajem uznającym nowe państwo na arenie międzynarodowej, gest ten zostanie źle odebrany przez społeczność międzynarodową i nie posłuży interesom ormiańskim na Kaukazie. Stanowisko to stało się przyczyną ostrego konfliktu prezydenta z ormiańskimi nacjonalistami, w tym z Armeńską Federacją Rewolucyjną (dasznakami). Stanowczo sprzeciwiali się oni próbom porozumienia z Azerbejdżanem, dążąc do szybkiego i jednostronnego rozstrzygnięcia sporu – wcielenia regionu do Armenii. Atakowany przez dasznaków Ter-Petrosjan zareagował wydaleniem z kraju przywódcy partii, Hrajra Maruchiana, którego oskarżył o współpracę z KGB. Z czasem pozycja skrajnych nacjonalistów wzmacniała się, a prezydent i jego otoczenie zaczęli tracić kontrolę nad sytuacją w państwie. Popularność prezydenta spadała także z powodu problemów ekonomicznych państwa i pogorszenia się sytuacji materialnej ludności Armenii. Nacjonaliści oskarżali prezydenta o nieudolność. Ter-Petrosjan tymczasem konsekwentnie opowiadał się przeciwko realizowaniu hasła budowy Wielkiej Armenii, eskalowaniu roszczeń terytorialnych wobec Azerbejdżanu i kontynuowaniu ofensywy poza obszar Górskiego Karabachu. Uważał, że polityka taka może jedynie zaszkodzić krajowi na arenie międzynarodowej.
14 czerwca 1993 odbył pierwszą oficjalną wizytę w stolicy Górskiego Karabachu Stepanakercie, by doprowadzić do usunięcia z rządu nieuznawanego państwa ormiańskich radykalnych nacjonalistów. Ich obecność w rządzie uniemożliwiała bowiem wypracowanie satysfakcjonujących dla Armenii rozwiązań dyplomatycznych konfliktu o region. Prezydent zdołał doprowadzić do ustąpienia przewodniczącego Rady Najwyższej Górskiego Karabachu dasznaka Gieorgija Petrosjana, którego zastąpił zwolennik Ter-Petrosjana Karen Baburian. Petrosjan nadal kontrolował jednak siły zbrojne Górskiego Karabachu, w rządzie pozostali zwolennicy siłowego rozwiązania, co skutecznie osłabiało starania prezydenta Armenii o zakończenie konfliktu poprzez negocjacje i podpisanie traktatu pokojowego z Azerbejdżanem, na co zresztą naciskała Rosja.
Jesienią 1997 Ter-Petrosjan opublikował artykuł "Wojna czy pokój – czas się zastanowić", w którym opowiedział się za całkowitą reorientacją polityki zagranicznej swojego kraju i rozwiązaniem problemu Górskiego Karabachu w kompromisowy sposób. Sprzeciwił się ponownie żądaniom nacjonalistów, by sporne terytorium zostało anektowane przez Armenię, lub też uznane przez nią za legalnie istniejące państwo. W ocenie prezydenta silna pozycja Armenii nie była trwała i mogła ulec nagłemu pogorszeniu, jeśli sprawa Górskiego Karabachu nie zostanie uregulowana. Ter-Petrosjan postulował rozluźnienie więzi ormiańsko-rosyjskich, przyjęcie orientacji prozachodniej i poprawę relacji z Turcją. Równocześnie Górski Karabach miał otrzymać szeroką autonomię w granicach Azerbejdżanu.
Ustąpienie z urzędu.
W lutym 1998 Ter-Petrosjan musiał odejść z urzędu, pod naciskiem przeciwników kompromisowego rozwiązania konfliktu o Górski Karabach. Wydarzenie to określono jako „rewolucję pałacową” i „konstytucyjny zamach stanu”. Na urzędzie zastąpił go Robert Koczarian, zwolennik radykalnych rozwiązań w sprawie Górskiego Karabachu, jeden z przywódców politycznych samozwańczego państwa, który usztywnił stanowisko Armenii w sprawie przynależności spornego terytorium.
Po odejściu z urzędu Ter-Petrosjan odszedł z polityki i wrócił do pracy naukowej w Matenadaranie.
Powrót do polityki.
W 2008 kandydował w wyborach prezydenckich w Armenii, przegrywając z Serżem Sarkisjanem. Uzyskał 21,5% głosów (351 306 głosów).
Oskarżył zwycięzcę wyborów o ich sfałszowanie, co doprowadziło do wybuchu gwałtownych zamieszek. Obserwatorzy zagraniczni określili wybory, natychmiast po ich zakończeniu, za ogólnie demokratyczne. Twierdził także, że został osadzony w areszcie domowym i mógł jedynie nagrać apel do swoich zwolenników. Władze ormiańskie zaprzeczyły, jakoby jego wolność była ograniczania.

</doc>
<doc id="933804" url="https://pl.wikipedia.org/wiki?curid=933804" title="Gekon leśny">
Gekon leśny

Gekon leśny ("Chondrodactylus turneri") – gatunek gada z rodziny gekonowatych (Gekkonidae).
Systematyka.
Takson ten jako pierwszy opisał John Edward Gray w 1864 roku, nadając mu nazwę "Homodactylus turneri". Później został przeniesiony do rodzaju "Pachydactylus". Bywał uznawany za podgatunek "Pachydactylus bibronii". Bauer &amp; Lamb (2005) wykazali, że gekon leśny jest bliżej spokrewniony z gekonem "Chondrodactylus angulifer" niż z większością zwierząt tradycyjnie zaliczanych do rodzaju "Pachydactylus"; z tego powodu zaliczyli go (wraz z jego najbliższymi krewnymi – "P. bibronii" i "P. fitzsimonsi") do rodzaju "Chondrodactylus".
Wygląd.
Samice zazwyczaj są odrobinę mniejsze od samców. Oczy ciemnozłote, powieki nieruchome. Łuski na ciele mają charakterystyczne wyrostki, największe na ogonie. Ubarwienie od jasnobrązowego do ciemnego brązu, prawie czarnego. Na grzbiecie poprzeczne rzędy czarnych plamek. U samców dodatkowo rzędy białych plamek, co je odróżnia od samic. Palce jak u wielu gekonów zakończone przylgami (lamelle – zachodzące na siebie blaszki).
Występowanie.
Gekona tego można spotkać w porośniętych lasem, skalistych częściach południowej Afryki, południowej Tanzanii czy Angoli.
Zachowanie.
Jak wszystkie gekony z pionową źrenicą prowadzą nocny tryb życia. Żyje w stadach składających się z 15–20 osobników.
Bardzo szybko potrafi się poruszać. Wobec ludzi jest bardzo płochliwy i raczej nieufny. Można go hodować z innymi gatunkami, mniej więcej tych samych rozmiarów. Istotne, aby łączone gatunki miały podobne wymagania.
Pożywienie.
W naturze żywią się owadami, przeważnie tymi występującymi w lesie, małymi gryzoniami, pająkami czy muchami. Podczas hodowli warto jak najobficiej urozmaicać pokarm (np. ćmy, muchy, koniki polne), z uwzględnieniem faktu, że owady z odłowu mogą przenosić pasożyty, grzyby czy roztocza.
Terrarium.
Średnie wymiary to 80/40/50 cm, musi być wentylowane. W tej wielkości terrarium można hodować nawet 3–4 gekony (najlepiej 1 samiec oraz 2 samice). Ze względu na wspinaczkę przynajmniej jedna ściana wyłożona korkiem. Najlepiej wszystkie. Podłoże najlepiej mieszane – piasek i włókno kokosowe. Dobrze dodać kilka kamieni i kryjówek oraz matę grzewczą. Oświetlenie nocne. Najlepiej promiennik podczerwieni (50/75 W), którego barwy gady nie widzą, przez co nie krępują się wychodzić z kryjówek. Lampy UVB niewymagane.

</doc>
<doc id="933813" url="https://pl.wikipedia.org/wiki?curid=933813" title="Together Alone">
Together Alone

Together Alone – pierwszy album Anouk wydany 16 października 1997 roku.

</doc>
<doc id="933815" url="https://pl.wikipedia.org/wiki?curid=933815" title="Połączenie wyrównawcze">
Połączenie wyrównawcze

Połączenie wyrównawcze (ang. "Equipotential Bonding, EB", wcześniej oznaczane CC) – małooporowe połączenie elektryczne między różnymi częściami przewodzącymi sprawiające, że mają one zbliżony potencjał. Są to połączenia wyrównujące potencjały części przewodzących. Mogą być wykonane celowo, występować jako naturalne (metalowe elementy konstrukcyjne, połączenia przypadkowe i niezamierzone).
Połączenie to służy wyrównaniu potencjałów elektrycznych i jest jednym ze środków ochrony przeciwporażeniowej, odgromowej i przepięciowej.
Klasyfikacja.
Połączenia wyrównawcze klasyfikuje się ze względu na:
Najczęściej mówi się o następujących rodzajach:

</doc>
<doc id="933821" url="https://pl.wikipedia.org/wiki?curid=933821" title="Urban Solitude">
Urban Solitude

Urban Solitude – drugi album Anouk wydany 9 listopada 1999 roku.

</doc>
<doc id="933823" url="https://pl.wikipedia.org/wiki?curid=933823" title="Talamasca">
Talamasca

Talamasca – francuski projekt psytrance Cedrica Dassulle, znanego również jako DJ Lestat.
Cedric promuje muzykę Talamasca w trakcie imprez na całym świecie. Przez ponad 13 lat grał na pianinie, a w 1992 rozpoczął karierę DJ-a. W 1995/96 został rezydentem prestiżowego klubu Rex Club w Paryżu. Zafascynowany muzyką trance, którą grał, jako DJ, zapragnął tworzyć sam. W 1996 poznał innych współzałożycieli - Steve'a Eli oraz Xaviera de Galloy, którzy w tym czasie byli producentami muzyki house i mieli własne studio. Wspólnie zadecydowali, by współpracować w projekcie trance i założyli Talamasca.
Talamasca to po łacinie "zwierzęca maska". Jest to również nazwa sekretnego stowarzyszenia opisanego w książkach Anne Rice, które czytał Cedric - stąd wzięła się nazwa grupy. Nazwał się Lestat, ponieważ było to imię głównego bohatera Kronik wampirów. 
Dassulle podróżuje po całym świecie i ma wielu przyjaciół wśród twórców Psychedelic trance. Często współpracuje z różnymi z nich, w licznych projektach. Wyprodukował wiele udanych utworów z artystami takimi jak Nomad, Oforia, Space Cat, czy Xerox. 
Ostatnio DJ Lestat stworzył swój własny label - Mind Control.

</doc>
<doc id="933840" url="https://pl.wikipedia.org/wiki?curid=933840" title="Kościół Matki Bożej Częstochowskiej w Lubinie">
Kościół Matki Bożej Częstochowskiej w Lubinie

Kościół parafialny pw. Matki Bożej Częstochowskiej w Lubinie – gotycka świątynia rzymskokatolicka usytuowana przy ul. Kołłątaja. Jest kościołem parafialnym salezjańskiej parafii Matki Bożej Częstochowskiej z Lubina.
Architektura.
Świątynia, której budowa, przerywana działaniami wojennymi, trwała od drugiej połowy XIV do początków XVI wieku. Najstarsza część pochodzi z 1352, w latach 1446-1465 rozbudowany o nawy boczne. Kolejne przebudowy trwały do 1511. Odbudowa po zniszczeniach z 1945 miała miejsce w latach 1959-1963. Jest kościołem orientowanym, murowanym z cegły w wątku polskim (gotyckim), trzynawowym (lewa nawa przedłużona). Znajdują się w nim sklepienia: gwiaździste (nawa główna), krzyżowo-żebrowe (prezbiterium, nawy boczne), sieciowe (kaplica północna). W zworniku prezbiterium orzeł piastowski.
Wystrój.
Ołtarz.
XVIII-wieczny, barokowy ołtarz Matki Boskiej Częstochowskiej został przywieziony z kościoła w Legnickim Polu po II wojnie światowej. Ponad tabernakulum, na ołtarzu kościoła znajduje się, otoczony złoconymi motywami roślinnymi, obraz z wizerunkiem Matki Bożej Częstochowskiej – ku niemu zaś skierowane są dwie postacie kobiece, z których każda umieszczona jest pomiędzy dwoma kolumnami. Pierwsza przedstawiona jest w pozie ukazującej zachwyt, podziw – jedną ręką dotyka ona piersi a głowa jej uniesiona jest ku górze. Druga postać przedstawiona jest w modlitewnej pozie orantki – ma ona wzniesione lekko ku górze ręce. Ponad obrazem znajduje się niewielkich rozmiarów rzeźba pelikana karmiącego swą krwią pisklęta, będąca symbolicznym przedstawieniem Eucharystii, wyżej zaś, znak Boga Trójjedynego – trójkąt otoczony promieniami z wpisanym nań Imieniem Bożym.
Dwa inne zachowane ołtarze, pierwotnie umieszczone w lubińskiej świątyni, obecnie znajdują we Wrocławiu. Późnogotycki pentaptyk Zaśnięcia NMP z 1522 roku został przeniesiony do poważnie zniszczonej w 1945 roku podczas oblężenia Wrocławia archikatedry św. Jana Chrzciciela, gdzie stanowi ołtarz główny. Jego twórcę określa się mianem Mistrza Ołtarzy Lubińskich. Natomiast tryptyk św. Seweryna z 1523 znajduje się w Muzeum Narodowym we Wrocławiu.
Sakramentarium.
Znajduje się ono po lewej stronie od ołtarza; zostało wykonane z kamienia. Służyło do umieszczania w nim Najświętszego Sakramentu.
Ambona.
Późnorenesansowa ambona z 1623 roku zdobiona jest w figury Świętych Apostołów i Ewangelistów, tych zaś ostatnich otaczają dodatkowo złote motywy roślinne. Poza postaciami Apostołów i Ewangelistów, które znajdują się na balustradzie kazalnicy (ambony), pojawiają się także figury i płaskorzeźby aniołów oraz rzeźba Chrystusa, którego prawa ręka wzniesiona jest wysoko ku górze, lewa zaś trzyma krzyż.
Stalle.
Poza tradycyjnymi ławkami dla wiernych znajdują się ławy – niegdyś przeznaczone dla duchowieństwa, dziś służące laikatowi – ozdobione w niewielkich rozmiarów obrazki, na których czas odcisnął już swoje piętno. Niewiele na nich zatem zobaczymy, to co widać na jednej ze stall znajdujących się po prawej stronie od wejścia, to na przykład lew spoczywający u podnóża wieży albo dwa węże, czy też skrzyżowane z sobą łopaty.
Witraże.
W prezbiterium kościoła znajduje się pięć witraży. Na pierwszym z nich ukazano księcia Władysława, ojca Kordeckiego wpatrującego się w wizerunek Matki Bożej Częstochowskiej, a także obronę Jasnej Góry. Na drugim witrażu przedstawiono Ukoronowanie NMP, Pokłon Trzech Króli oraz św. Annę wraz z Maryją, na trzecim – Upadek Adama i Ewy, Boga w otoczeniu aniołów oraz stworzenia Boże; na czwartym przedstawiono m.in. Boże Narodzenie i Śmierć Chrystusa, a na piątym – Zesłanie Ducha Świętego, Chrzest Jezusa, Zwiastowanie NMP oraz św. Michała Archanioła.
W prawej południowej nawie znajdują się trzy witraże.
Na pierwszym z nich przedstawiono wydarzenia ewangeliczne, mianowicie: powołanie uczniów; cudowny połów ryb; rozmnożenie chleba. Na drugim ukazano wydarzenia, o których czytamy w Dziejach Apostolskich: uzdrowienie chromego przez Apostołów Piotra i Jana; wystąpienie św. Szczepana oraz męczeńską jego śmierć; na trzecim zaś nawrócenie Szawła oraz udzielanie chrztu i przekazywanie Ducha Świętego przez nakładanie rąk. W lewej północnej nawie, gdzie mieści się kaplica św. Barbary – patronki górników, znajduje się witraż, na którym przedstawiono m.in. wspomnianą świętą, jej nawrócenie i męczeńską śmierć oraz herb górniczego miasta Lubina.
Inne.
W świątyni znajdują się także m.in. epitafia, płyty nagrobne, późnogotycki krucyfiks

</doc>
<doc id="933843" url="https://pl.wikipedia.org/wiki?curid=933843" title="Szyna wyrównawcza">
Szyna wyrównawcza

Szyna wyrównawcza – szyna, przez którą realizowane jest połączenie wyrównawcze w ochronie przeciwporażeniowej. Wyróżnia się szyny główne i lokalne (miejscowe).
Główna szyna wyrównawcza (GSW, GSU, ang. "MEB - Main Equipotential Bonding") nazywana też główną szyną uziemiającą, to szyna pozwalającą na połączenie wyrównawcze pomiędzy zewnętrznym urządzeniem piorunochronnym jak np. uziom a częściami przewodzącymi obcymi jak ekrany, rury, zbrojenie i elementy konstrukcyjne obiektu budowlanego. Z tego powodu zwykle usytuowana jest na najniższej kondygnacji obiektu budowlanego, a same połączenia wykonywane są przewodami o małej impedancji.
Lokalna szyna wyrównawcza (MSW, LSW) - to szyna wyrównawcza umieszczona na granicy kolejnych stref ochrony odgromowej związanych z różnymi stopniami narażeń zainstalowanych tam urządzeń elektrycznych na działanie napięć, prądów udarowych i impulsowych pól elektromagnetycznych.

</doc>
<doc id="933844" url="https://pl.wikipedia.org/wiki?curid=933844" title="Londrina Esporte Clube">
Londrina Esporte Clube



</doc>
<doc id="933846" url="https://pl.wikipedia.org/wiki?curid=933846" title="Liczba kształtu drzewa">
Liczba kształtu drzewa

Liczba kształtu drzewa - iloraz miąższości drzewa do objętości walca porównawczego opartego na określonym przekroju poprzecznym pnia i wysokości drzewa.
Wzór ogólny: formula_1
Wyróżnia się 3 rodzaje liczb kształtu:
Istnieje również wysokość kształtu - jest to iloraz miąższości drzewa i pierśnicowej powierzchni przekroju formula_2formula_3
Wysokość kształtu jest przede wszystkim jednak poziom cieczy w naczyniu o kształcie walca, którego średnica jest równa pierśnicy drzewa, przy założeniu, że objętość cieczy nalanej do naczynia równa się miąższości drzewa. Ma zastosowanie przy obliczaniu miąższości pojedynczego drzewa jak i całych drzewostanów -służą do tego specjalne tablice.

</doc>
<doc id="933848" url="https://pl.wikipedia.org/wiki?curid=933848" title="Lost Tracks">
Lost Tracks

Lost Tracks – trzeci album Anouk wydany 29 marca 2001 roku.

</doc>
<doc id="933855" url="https://pl.wikipedia.org/wiki?curid=933855" title="Graduated Fool">
Graduated Fool

Graduated Fool – czwarty album Anouk wydany 22 listopada 2002 roku.

</doc>
<doc id="933868" url="https://pl.wikipedia.org/wiki?curid=933868" title="Villa Nova AC">
Villa Nova AC

Villa Nova Atlético Clube – brazylijski klub piłkarski z siedzibą w mieście Nova Lima, leżącym w stanie Minas Gerais.
Historia.
Klub Villa Nova założony został 28 czerwca 1908 roku w mieście Nova Lima przez angielskich pracowników i górników firmy "Mineração Morro Velho S.A.". W roku 1971 Villa Nova odniósł swój największy sukces przechodząc do historii jako pierwszy triumfator drugiej ligi brazylijskiej (Campeonato Brasileiro Série B). W 2007 roku w mistrzostwach stanowych Villa Nova zajęła 5 miejsce, które dało prawo do udziału w rozgrywkach trzeciej ligi brazylijskiej w roku 2007 (Campeonato Brasileiro Série C).

</doc>
<doc id="933869" url="https://pl.wikipedia.org/wiki?curid=933869" title="Encamp (miasto)">
Encamp (miasto)

Encamp – miasto w Andorze, stolica parafii o tej samej nazwie. W 2012 roku liczyło 7943 mieszkańców. Czwarte co do wielkości miasto kraju. Miasto położone jest w dolinie rzeki Valira d'Orient i jest połączone koleją linową długości 6,2 km z jeziorem Engolasters. Centrum miejscowości znajduje się na wysokości 1300 m n.p.m. 
Encamp jest stacją narciarską wchodzącą w skład Grandvaliry – największego ośrodka narciarskiego Andory. 
Radiostacja.
Radio Andorra nadawało za pośrednictwem radiostacji w Encamp od sierpnia 1939 do kwietnia 1981 roku. Antena nadawcza stoi tam nadal.
Gospodarka.
Gospodarka miasta i parafii opiera się głównie na przychodach z turystyki (narciarstwo, wspinaczka) i handlu detalicznego. W niedalekiej odległości od miasta, nad jeziorem Engolasters, znajduje się elektrownia wodna.
Transport.
Trwa budowa tunelu drogowego, który ma połączyć Encamp z miejscowością Anyós w sąsiedniej parafii La Massana. Gdy budowa zostanie ukończona – co ma nastąpić w roku 2011 – czas przejazdu między obiema miejscowościami zostanie skrócony z dzisiejszych 30-45 minut do 5 minut.

</doc>
<doc id="933872" url="https://pl.wikipedia.org/wiki?curid=933872" title="Humidor">
Humidor

Humidor – pojemnik do przechowywania cygar. Jego budowa ma zapewnić właściwą wilgotność cygar (65-75%). Wnętrze najczęściej wykonane jest z drewna cedrowego, zaś z zewnątrz funkcję ozdobną pełnią inne gatunki drewna (np. wiśnia).

</doc>
<doc id="933888" url="https://pl.wikipedia.org/wiki?curid=933888" title="Update">
Update

Update – piąty album Anouk wydany 6 stycznia 2004 roku.

</doc>
<doc id="933889" url="https://pl.wikipedia.org/wiki?curid=933889" title="Ulica rtm. Witolda Pileckiego w Warszawie">
Ulica rtm. Witolda Pileckiego w Warszawie

Ulica rtm. Witolda Pileckiego – ulica w warszawskiej dzielnicy Ursynów.
Przebieg.
Ulica biegnie od ul. Puławskiej do ulicy Kazury, krzyżując się m.in. z ulicami Roentgena i Ciszewskiego, Indiry Gandhi oraz – na rondzie Polskich Kryptologów Enigmy – z Filipiny Płaskowickiej. Jest najważniejszą drogą łączącą tzw. Wysoki Ursynów bezpośrednio z ulicą Puławską.
Pierwotnie (od marca 1975) ulica nosiła nazwę działacza robotniczego Pawła Findera. Wcześniej określana była roboczo jako Poleczki-Kwiczołów. Obecną nazwę, upamiętniającą rotmistrza Witolda Pileckiego, nadano w październiku 1995.
W 2015 na odcinku Ciszewskiego – Płaskowickiej została poszerzona do dwóch pasów ruchu. Dodano także cztery sygnalizacje świetlne m.in. na skrzyżowaniu z Indiry Gandhi.
Na całej długości ma status drogi powiatowej (nr 5564W).
Stanowi granicę oddzielającą obszar Miejskiego Systemu Informacji Stary Imielin od Ursynowa Północnego i Ursynowa-Centrum. Południowy odcinek przebiega przez obszar Natolin.

</doc>
<doc id="933890" url="https://pl.wikipedia.org/wiki?curid=933890" title="Dream Team">
Dream Team



</doc>
<doc id="933893" url="https://pl.wikipedia.org/wiki?curid=933893" title="Bitwa pod Batorzem">
Bitwa pod Batorzem



</doc>
<doc id="933894" url="https://pl.wikipedia.org/wiki?curid=933894" title="Hotel New York">
Hotel New York

Hotel New York – szósty album Anouk wydany 3 grudnia 2004 roku.

</doc>
<doc id="933895" url="https://pl.wikipedia.org/wiki?curid=933895" title="Fiutowski">
Fiutowski

Fiutowski (forma żeńska: Fiutowska; liczba mnoga: Fiutowscy) - polskie nazwisko. Na początku lat 90. XX wieku Polskę zamieszkiwało 520 osób o tej nazwie osobowej.

</doc>
<doc id="933896" url="https://pl.wikipedia.org/wiki?curid=933896" title="Siergiej Bodrow">
Siergiej Bodrow

Siergiej Siergiejewicz Bodrow (; ur. 27 grudnia 1971 w Moskwie, zm. 20 września 2002 w Osetii Północnej) – rosyjski aktor i reżyser filmowy, prezenter telewizyjny. Syn reżysera Siergieja Bodrowa starszego, często występujący - dla odróżnienia od swojego ojca - jako Siergiej Bodrow młodszy.
Życiorys.
Z wykształcenia historyk, w latach 1989–1994 studiował historię sztuki na Uniwersytecie Moskiewskim. W 1998 r. obronił pracę kandydacką zatytułowaną: "Architektura w malarstwie weneckim okresu renesansu". W międzyczasie pracował też jako nauczyciel w szkole, cukiernik w fabryce "Udarnica", ratownik na plaży we Włoszech i dziennikarz.
W latach 1997–1999 prowadził program telewizyjny "Wzgliad". Jako pierwszoplanowy aktor zadebiutował w filmie "Jeniec Kaukazu" (1996), który zdobył uznanie krytyków filmowych; film był m.in. nominowany do Oscara i otrzymał Kryształowy Globus na Festiwalu Filmowym w Karlowych Warach. Prawdziwą sławę przyniosła mu jednak rola Daniły Bagrowa w filmach kryminalnych "Brat" (1997) i "Brat 2" (2000), które przeszły do klasyki nowego kina rosyjskiego. Druga edycja filmu "Brat" była znana nie tylko w Rosji i WNP, ale również zdobyła szerokie uznanie w Europie i USA. W Rosji film obejrzało w sumie w kinach ponad 10 milionów ludzi i sprzedano blisko 0,5 miliona kaset nagrań filmu. Siergiej Bodrow był uważany za jednego z najbardziej obiecujących młodych aktorów i reżyserów Rosji. Nadal pozostaje idolem wielu Rosjan młodego pokolenia. Jako reżyser zadebiutował w 2001 r. filmem "Córki mafii". Mimo iż nie był to prawdziwy przebój kasowy, komentatorzy debiut uznali za udany. W latach 2001–2002 prowadził popularny reality show "Poslednij gieroj" na Pierwszym Kanale rosyjskiej telewizji.
Zaginął 20 września 2002 r. w Osetii Północnej podczas kręcenia filmu "Łącznik" w Przełęczy Karmadońskiej na skutek zejścia lawiny. Ze zboczy oderwał się lodowiec i zsunął się 33 km w dół wąwozu. Tragedia wydarzyła się już po drugim dniu pracy na planie. Ciała Siergieja Bodrowa nigdy nie odnaleziono. Miał żonę Swietłanę oraz dwójkę dzieci. Śmierć bożyszcza młodego pokolenia została uznana przez Rosjan za najważniejsze wydarzenie 2002 r. po ataku terrorystycznym na Dubrowce, gdzie zginęło 165 osób.

</doc>
<doc id="933899" url="https://pl.wikipedia.org/wiki?curid=933899" title="Sergiej Bodrow">
Sergiej Bodrow



</doc>
<doc id="933900" url="https://pl.wikipedia.org/wiki?curid=933900" title="Smrek (Góry Złote)">
Smrek (Góry Złote)

Smrek (czes. "Smrk", niem. "Fichtlich") – szczyt o wysokości 1127 m n.p.m. w Górach Złotych (czes. "Rychlebské hory") w Sudetach Wschodnich, na terytorium Czech, w odległości kilkuset metrów od granicy z Polską.
W zależności od tego, gdzie przebiega granica między Górami Złotymi a Bialskimi, co jest od dawna kwestią sporną, Smrek jest najwyższym szczytem albo tych pierwszych, albo drugich. Zgodnie z punktem widzenia preferowanym przez Czechów oraz niektóre polskie opracowania oba te pasma górskie stanowią całość, nazwaną w jęz. czeskim "Rychlebské hory", i w takim przypadku Smrek jest najwyższym szczytem tego pasma.
Szczyt należy do najbardziej płaskich w Sudetach. Nie przebiega przez niego żaden szlak turystyczny, jednak w odległości około 100 m od płaszczyzny wierzchołkowej biegnie czeska ścieżka turystyczna znakowana kolorem czerwonym.
Wzniesienia nie należy mylić ze Smrekiem Trójkrajnym, szczytem o wysokości 1109 lub 1117 m n.p.m., położonym na granicy polsko-czeskiej i oddzielonym od Smreka bardzo płytką Przełęczą u Trzech Granic.

</doc>
<doc id="933902" url="https://pl.wikipedia.org/wiki?curid=933902" title="Magnus II Eriksson">
Magnus II Eriksson



</doc>
<doc id="933906" url="https://pl.wikipedia.org/wiki?curid=933906" title="Anouk Is Alive">
Anouk Is Alive

Anouk Is Alive – album koncertowy Anouk wydany 28 kwietnia 2006 roku.

</doc>
<doc id="933910" url="https://pl.wikipedia.org/wiki?curid=933910" title="Ordino (miasto)">
Ordino (miasto)

Ordino – miasto w Andorze, stolica parafii o tej samej nazwie. W 2012 roku liczyło 2853 mieszkańców.

</doc>
<doc id="933911" url="https://pl.wikipedia.org/wiki?curid=933911" title="Rzemieniewice (gmina Kcynia)">
Rzemieniewice (gmina Kcynia)

Rzemieniewice – wieś w Polsce położona w województwie kujawsko-pomorskim, w powiecie nakielskim, w gminie Kcynia.
W latach 1975–1998 miejscowość administracyjnie należała do województwa bydgoskiego.

</doc>
<doc id="933914" url="https://pl.wikipedia.org/wiki?curid=933914" title="Tolerancja centralna">
Tolerancja centralna

Tolerancja centralna (zwana także tolerancją pierwotną) – zachodzi w centralnych narządach limfatycznych: w grasicy (dotyczy limfocytów T) i w szpiku kostnym oraz w wątrobie płodowej (dotyczy limfocytów B). Proces ten umożliwia usunięcie limfocytów mogących zaszkodzić komórkom organizmu oraz przystosowanie limfocytów do pełnienia przez nie funkcji poprzez wyrobienie zależności od auto-MHC, co skutkuje powstaniem tolerancji immunologicznej dla komórek organizmu.
Los limfocytów.
Losy progenitorowych komórek limfoidalnych określają receptory Notch.
Selekcja limfocytów T.
Edukacja limfocytów T.
Nim limfocyty opuszczą grasicę ulegają bardzo rygorystycznej edukacji. Polega ona najpierw na selekcji pozytywnej, następnie negatywnej.
Miejsce selekcji limfocytów T.
Niedojrzałe limfocyty znajdują się w części korowej. W części zewnętrznej tej kory znajdują się limfocyty niedojrzałe (zdolne do proliferacji), natomiast głębiej usytuowane są limfocyty dojrzalsze, prawdopodobnie ulegające tu selekcji pozytywnej.
Indukcja śmierci limfocytów T.
Zachodzi według mechanizmów:
Wymienione mechanizmy pełnią funkcję kontroli immunologicznej i są niezbędne do utrzymania homeostazy immunologicznej.
Selekcja limfocytów B.
Śmierć limfocytów B.
Zachodzi na drodze apoptozy, gdy są one autoreaktywne.
Miejsce eliminacji limfocytów B.
Miejscem usuwania autoreaktywnych limfocytów B jest śledziona. Proces zachodzi na drodze selekcji negatywnej podobnie jak w przypadku limfocytów T.

</doc>
<doc id="933915" url="https://pl.wikipedia.org/wiki?curid=933915" title="Arrival (album Abby)">
Arrival (album Abby)

Arrival – czwarty album studyjny szwedzkiego zespołu ABBA, wydany w 1976.

</doc>
<doc id="933917" url="https://pl.wikipedia.org/wiki?curid=933917" title="Venni Vetti Vecci">
Venni Vetti Vecci

Venni Vetti Vecci – debiutancki album amerykańskiego rapera Ja Rule. Została wydana w 1999 roku nakładem wytwórni Murder I.N.C. Płyta ta jest zaliczana do klasyków amerykańskiego hip-hopu. Album sprzedał się w nakładzie 1 mln egz. w Stanach Zjednoczonych, a na świecie w 3 milionach. Album uzyskał status platynowej płyty.

</doc>
<doc id="933926" url="https://pl.wikipedia.org/wiki?curid=933926" title="Kościół Garnizonowy w Głogowie">
Kościół Garnizonowy w Głogowie

Kościół Garnizonowy w Głogowie – Kościół, który znajdował się w Głogowie przy obecnej ulicy Smolnej na przedłużeniu skrzydła wschodniego obok kościoła Bożego Ciała. Był to jeden z najmniejszych i najuboższych kościołów pod względem wystroju. Zniszczony podczas II wojny światowej. W miejscu, na którym stał kościół, wybudowano parking samochodowy.
Historia.
Od czasu obsadzenia twierdzy przez wojska pruskie używano do odbywania służby Bożej niewielką salę w zamku książęcym. Gdy sala okazała się zbyt mała, z inicjatywy króla Fryderyka Wilhelma II wybudowano kościół wojskowy. Zbudowano go na ruinach byłej apteki jezuitów i leżącego za nią budynku byłego kolegium jezuickiego, w którym znajdowała się biblioteka. Kościół garnizonowy był dziełem królewskiego nadradcy budowlanego w Głogowie – Johana Schultze. Uroczyste poświęcenie nowo otwartej świątyni odbyło się w pierwszą niedzielę adwentu 28 listopada 1790 r. Nad wejściem umieszczono napis: "Militi pio Fridericus Guilelmus II, Rex Borussorum, pater patriae optimus Anno MDCCLXXXIX" "(pol. "Pobożnemu wojsku Fryderyk Wilhelm II, król pruski, najlepszy ojciec ojczyzny w 1789")."
Ewangelicy reformowani w 1808 roku przenieśli swoje nabożeństwa z domu trębacza do domu ewangelickiego kościoła garnizonowego. W 1842 kościół odwiedził Fryderyk Wilhelm IV Hohenzollern.
W 1854 kościół garnizonowy wraz z kościołami Dominikanów i Jezuitów został przerobiony na magazyny siana i słomy. W 1894 przeprowadzono liczne prace renowacyjne.
Budynek został zniszczony podczas bombardowań w 1945 roku.
Architektura.
Fasada kościoła rozwinięta z wydatnymi gzymsami, ryzalit wyrastał jako występy i zwieńczony był trójkątem szczytowym. Fasada kościoła garnizonowego wzniesionego w elewacji otynkowanej posiadała zrozumiały silny wyraz budowli militarnych doby fryderykowskiej. Pojedyncze powierzchnie ozdobione były płaskorzeźbionymi panopliami. Wnętrze skromne. Po wybudowaniu kościoła przyległa posesja odkupiona została przez króla na instytut szkolny za 2000 talarów i na mieszkanie dla kaznodziei polowego, kustosza oraz jako szkoła garnizonowa. Budowa kościoła kosztowała 11 000 talarów. Po ukończeniu budowy zostały zainstalowane nowe organy mechaniczne. Wykonała je firma głogowskiego organmistrza Andreasa Bayera w 1790 r.

</doc>
<doc id="933929" url="https://pl.wikipedia.org/wiki?curid=933929" title="Queens Of The Stone Age">
Queens Of The Stone Age



</doc>
<doc id="933932" url="https://pl.wikipedia.org/wiki?curid=933932" title="ICMP Echo Request">
ICMP Echo Request

ICMP Echo Request – komunikat protokołu ICMP, który zawiera pakiet danych do hosta oraz żądanie ich odesłania jako ICMP Echo Reply. Host musi odpowiedzieć na każde żądanie echa komunikatem ICMP Echo Reply zawierającym dokładnie te same dane co odebrany pakiet ICMP Echo Request. ICMP Echo Request jest stosowany do diagnostyki sieci, może też posłużyć do ataków takich jak Ping of death lub Ping flood.
Format komunikatu:

</doc>
<doc id="933937" url="https://pl.wikipedia.org/wiki?curid=933937" title="Luna (interfejs)">
Luna (interfejs)



</doc>
<doc id="933941" url="https://pl.wikipedia.org/wiki?curid=933941" title="Guido Ascanio Sforza">
Guido Ascanio Sforza

Guido Ascanio Sforza di Santa Fiora (ur. 26 listopada 1518 w Rzymie, zm. 6 października 1564 w Villa Canedo) – włoski kardynał. Syn Bosio II Sforzy hr. Santa Fiore i Konstancji Farnese, córki papieża Pawła III.
Życiorys.
W 1528 w wieku zaledwie 10 lat został administratorem diecezji Montefiascone e Corneto, którym pozostał do 1548. W grudniu 1534 jego dziadek Paweł III mianował go kardynałem diakonem Santi Vito e Modesto, w 1540 kardynałem diakonem Santa Maria in Cosmedin i jeszcze w tym samym roku kardynałem diakonem Sant'Eustachio. Od roku 1552 do śmierci kardynał diakon Santa Maria in Via Lata. Paweł III powierzył mu szereg ważnych funkcji i beneficjów m.in. był administratorem diecezji Parma (1535-60), legatem w Bolonii i Romanii (1536-40), protektorem Portugalii, Neapolu i Armenii i kamerlingiem Świętego Kościoła Rzymskiego (od 1537). W 1540 przebywał z misją dyplomatyczną na Węgrzech w celu finansowego wsparcia tego kraju w walce z Turkami. W 1541 roku był administratorem Patriarchatu Aleksandrii. W 1542 był administratorem diecezji Anglona. W 1555 został na krótko uwięziony w związku z podejrzeniami o spiskowanie na rzecz Hiszpanii. Zmarł w Villa Canedo i został pochowany w bazylice Santa Maria Maggiore, której był archiprezbiterem.
Jego bratem był Alessandro Sforza.

</doc>
<doc id="933942" url="https://pl.wikipedia.org/wiki?curid=933942" title="HIP-HOP">
HIP-HOP



</doc>
<doc id="933943" url="https://pl.wikipedia.org/wiki?curid=933943" title="Darłowo (przystanek kolejowy)">
Darłowo (przystanek kolejowy)

Darłowo – przystanek kolejowy, a dawniej stacja kolejowa w Darłowie w województwie zachodniopomorskim, w Polsce.
W roku 2017 przystanek obsługiwał 20–49 pasażerów na dobę.
Historia.
Stacja w Darłowie powstała 15 października 1878 roku. Linia ta była stacją końcową łączącą kurort oraz port z południowymi Kaszubami. Przed wojną stacja nazywała się "Rügenwalde", krótko po wojnie Derłów. Pierwsze zawieszenie przewozów (na trasie Sławno – Darłowo) nastąpiło 1 września 1991. Potem do Darłowa dochodziły tylko pociągi kolonijne i towarowe. W 2001 ruch całkowicie zamknięto.
W 2002 roku wojsko wyremontowało linię, lecz potem okazało się, że Darłowo nie może być bazą wojsk NATO ze względu na zbyt wąskie wejście do portu. Po remoncie prędkość szlakowa dla lekkich pojazdów szynowych wzrosła do 100 km/h, co wykorzystał Urząd Marszałkowski w 2005 roku reaktywując linię. W Darłowie jeździło 7 par szynobusów. W roku 2012 połączenie ponownie jednak zlikwidowano, jako przyczynę podając zbyt wysokie koszty utrzymania. Także w 2012 zapowiedziano przejęcie niszczejącego budynku dworca przez miasto.
Od 2017 roku wznowiono kursy wakacyjne połączeń osobowych (szynobus) ze Sławna do Darłowa i z powrotem. Było to możliwe dzięki porozumieniu Przewozów Regionalnych w Szczecinie i lokalnych samorządów: miasta Darłowa, Starostwa Powiatowego w Sławnie, miasta Sławna, gminy Darłowo oraz gminy Sławno. Z uwagi na duże zainteresowanie podróżnych (13 200 pasażerów od początku wakacji do 12.08.2018), we wrześniu 2018 ruch pociągów utrzymano na stałe. 

</doc>
<doc id="933949" url="https://pl.wikipedia.org/wiki?curid=933949" title="Murówka zwyczajna">
Murówka zwyczajna

Murówka zwyczajna, jaszczurka murowa ("Podarcis muralis") – gatunek jaszczurki z rodziny jaszczurkowatych (Lacertidae).
Wygląd.
Długość ciała do 22,5 cm. Smukła, ma długi, ostro zakończony ogon, małą głowę, podstawową barwę ciała brązową lub szarą, bardzo zmienną.
Występowanie.
W najcieplejszych rejonach południowej części Europy Środkowej, a północna granica występowania przebiega na terenie południowo-zachodnich Niemiec, Austrii i Słowacji z izolowanymi stanowiskami w Holandii, Czechach i w Polsce, gdzie notowano pojedyncze populacje od roku 2011 w kamieniołomach na Dolnym Śląsku (w okolicach Strzelina, Przeworna i Gęsińca). Zamieszkuje tereny kamieniste.
Środowisko: kamieniste nieużytki, winnice, widne lasy; w południowej Europie spotykana także na murach budynków.
Tryb życia.
Owadożerny, aktywny przez cały dzień przy ciepłej pogodzie.
Pokarm: owady, pająki, stonogi
Środowisko.
Murówka zwyczajna jest jedną z najbardziej ciepłolubnych, a zarazem najsilniej zagrożonych wyginięciem środkowoeuropejskich jaszczurek. Często dochodzą doniesienia o spotkaniu jej w Polsce, ale prawdopodobnie prawie wszystkie są związane z obserwacjami jaszczurki żyworodnej.

</doc>
<doc id="933953" url="https://pl.wikipedia.org/wiki?curid=933953" title="Naród turecki">
Naród turecki



</doc>
<doc id="933962" url="https://pl.wikipedia.org/wiki?curid=933962" title="Raio Piiroja">
Raio Piiroja

Raio Piiroja (ur. 11 lipca 1979 w Pärnu), piłkarz estoński grający na pozycji środkowego obrońcy.
Kariera klubowa.
Piiroja jest wychowankiem klubu Tervis Pärnu, pochodzącego z jego rodzinnej miejscowości Pärnu. W jego barwach zadebiutował już w 1995 roku w lidze, w wieku 16 lat. W 1997 roku Piiroja przeszedł do Lelle SK, w którym spędził kolejne 2,5 roku piłkarskiej kariery. W 1999 roku w trakcie sezonu przeszedł do Flory Tallinn, jednego z czołowych klubów kraju. Tam szybko wywalczył miejsce na środku obrony w wyjściowej jedenastce i w kolejnych sezonach stał się jednym z najlepszych obrońców ligi estońskiej. Pierwszy sukces z Florą osiągnął w 2001 roku, gdy wywalczył mistrzostwo Estonii. W 2002 roku powtórzył to osiągnięcie i dodatkowo uznano go Piłkarzem Roku w Estonii.
W 2003 roku Piiroja wyjechał z ojczyzny i trafił do norweskiego zespołu Vålerenga Fotball. Rozegrał w niej 11 meczów, zdobył 1 gola i miał swój udział w utrzymaniu drużyny w ekstraklasie Norwegii. W 2004 roku Piiroja wrócił do Flory, a po pół roku wypożyczono go do Fredrikstad FK. W norweskiej drużynie zaprezentował się z dobrej strony i w 2005 roku wykupiono go z tallińskiego klubu. Dwukrotnie pomógł klubowi w uniknięciu degradacji, a w 2006 roku dzięki jego dwóm golom Fredrikstad pokonało w finale Pucharu Norwegii Sandefjord Fotball 3:0. W tym samym roku po raz drugi uznano Piiroję Piłkarzem Roku w Estonii. W 2009 roku spadł z Fredrikstad do Adeccoligaen, a w 2010 roku powrócił do Tippeligaen.
W 2011 roku Piiroja przeszedł do SBV Vitesse. W 2012 roku wrócił do Flory Tallinn, a w 2013 roku został zawodnikiem chińskiego klubu Chengdu Blades.
Kariera reprezentacyjna.
W reprezentacji Estonii Piiroja zadebiutował 21 listopada 1998 roku w przegranym 1:2 towarzyskim meczu z Armenią. Przez lata stał się podstawowym zawodnikiem estońskiej kadry i występował w eliminacjach do Euro 2000, MŚ 2002, Euro 2004, MŚ 2006, Euro 2008 (m.in. w spotkaniu z Rosją otrzymał czerwoną kartkę).

</doc>
<doc id="933963" url="https://pl.wikipedia.org/wiki?curid=933963" title="Honoriusz z Canterbury">
Honoriusz z Canterbury

Honoriusz, Honorius of Canterbury (zm. 30 września 653) - arcybiskup Canterbury od 627 roku.
Pochodził z Rzymu. Na Wyspy Brytyjskie został wysłany w charakterze misjonarza przez papieża Grzegorza I Wielkiego. W 627 roku został piątym arcybiskupem Canterbury. W 634 roku otrzymał paliusz.
Zmarł 30 września 653 roku. Pochowano go w opactwie św. Augustyna.

</doc>
<doc id="933964" url="https://pl.wikipedia.org/wiki?curid=933964" title="Port lotniczy Charlotte">
Port lotniczy Charlotte

Port lotniczy Charlotte – międzynarodowy port lotniczy położony 10 km na zachód od Charlotte. Jest jednym z największych portów lotniczych w regionie. W 2006 obsłużył 29 693 949 pasażerów.

</doc>
<doc id="933969" url="https://pl.wikipedia.org/wiki?curid=933969" title="Język krio">
Język krio

Język krio – język kreolski, oparty w znacznej mierze na języku angielskim i lokalnych językach Afryki Zachodniej, używany przez społeczność Krio – potomków wyzwolonych niewolników ze Sierra Leone. Jako językiem ojczystym posługuje się nim około 716 tys. osób, głównie w stolicy kraju Freetown. Stanowią oni tylko niewielki procent populacji Sierra Leone. Jednak ich język służy także jako środek komunikacji ponadetnicznej (język wehikularny) około 6 milionom Sierraleończyków, a także potomkom Krio w innych częściach Afryki Zachodniej. W wielu częściach Sierra Leone dzieci dorastają ucząc się dwóch języków – swojego własnego i języka krio. W latach 90. XX w. sierraleońskie Ministerstwo Edukacji wprowadziło język krio jako język nauczania w niektórych szkołach podstawowych we Freetown. W języku tym nadaje też kilka stacji radiowych.

</doc>
<doc id="933972" url="https://pl.wikipedia.org/wiki?curid=933972" title="Premierzy Jemenu Południowego">
Premierzy Jemenu Południowego



</doc>
<doc id="933973" url="https://pl.wikipedia.org/wiki?curid=933973" title="Morze Hebrydzkie">
Morze Hebrydzkie

Morze Hebrydzkie (ang. "Sea of the Hebrides") – część Oceanu Atlantyckiego, znajdująca się u wybrzeży zachodniej Szkocji, morze otaczające wyspy Hebrydy.
Morze Hebrydzkie od północy graniczy z cieśniną The Minch i tworzy jeden akwen. Od strony oceanu Morze Hebrydzkie oddziela umowna granica biegnąca od przylądka Bloody Foreland do przylądka Barra na Hebrydach, następnie wzdłuż wysp archipelagu do przylądka Butt of Lewis i do przylądka Wrath, u podnóża Gór Kaledońskich. Na południu granicą oddzielającą od Morza Irlandzkiego jest Kanał Północny.
Powierzchnia Morza Hebrydzkiego wraz z cieśniną The Minch zwynosi 47 tys. km², średnia głębokość 64 m, a maksymalna głębokość 137 m.

</doc>
<doc id="933977" url="https://pl.wikipedia.org/wiki?curid=933977" title="Krzysztof Hildebrandt">
Krzysztof Hildebrandt

Krzysztof Mikołaj Hildebrandt (ur. 6 grudnia 1953 w Wejherowie) – polski działacz samorządowy, od 1998 prezydent Wejherowa – najdłużej urzędujący w historii miasta.
Życiorys.
W 1991 ukończył studia na Wydziale Prawa i Administracji Uniwersytetu Gdańskiego. W tym samym roku objął mandat radnego Rady Miejskiej w Wejherowie oraz członka Zarządu Miasta. W 1998 został po raz pierwszy wybrany prezydentem miasta (przez radnych), uzyskując reelekcję na to stanowisko w I turze wyborów bezpośrednich w 2002, 2006, 2010, 2014 i 2018.
Jest członkiem Zrzeszenia Kaszubsko-Pomorskiego i Stowarzyszenia Przyjaciół Rodziny.
Odznaczenia.
Odznaczony Krzyżem Kawalerskim Orderu Odrodzenia Polski (2009), Złotym Krzyżem Zasługi (2003) oraz Odznaką Honorową za Zasługi dla Samorządu Terytorialnego (2015).

</doc>
<doc id="933978" url="https://pl.wikipedia.org/wiki?curid=933978" title="Roztocze Środkowe">
Roztocze Środkowe

Roztocze Środkowe (343.22) "(Roztocze Tomaszowskie)" – mezoregion fizycznogeograficzny w południowo-wschodniej Polsce, jeden z trzech mezoregionów Roztocza. Roztocze Środkowe graniczy od zachodu z Roztoczem Zachodnim, od północy z Padołem Zamojskim, od wschodu z Grzędą Sokalską i Równiną Bełską a od południa z Roztoczem Wschodnim i Równiną Biłgorajską.
Region jest wyżyną zbudowaną z piaskowców mioceńskich i wapieni litotamniowych, zwykle bez pokrywy lessowej. Osiąga wysokości do 387 m n.p.m. (Wapielnia). Roztocze Środkowe przecinają podłużne doliny górnych odcinków Wieprza, Sołokiji i Tanwi (z wodospadami). Jest to region silnie zalesiony. Na jego obszarze znajduje się Roztoczański Park Narodowy, Krasnobrodzki Park Krajobrazowy oraz pomnik przyrody nieożywionej, tzw. Płaczący Kamień – ostaniec o obwodzie kilkunastu metrów. Roztocze Środkowe jest regionem o wysokiej atrakcyjności turystycznej.
Region leży głównie w granicach woj. lubelskiego, obejmując tylko północno-wschodni fragment woj. podkarpackiego w okolicach Narola. Rozpościera się na terenie czterech powiatów: zamojskiego, biłgorajskiego, tomaszowskiego i lubaczowskiego. Roztocze Środkowe ciągnie się od Szczebrzeszyna do poprzecznego obniżenia między Narolem a Lubyczą Królewską. 
W obrębie regionu leży 6 miast: Tomaszów Lubelski, Szczebrzeszyn, Zwierzyniec, Krasnobród, Józefów i Narol, ponadto miejscowości Bełżec, Lubycza Królewska, Susiec, Guciów, Tarnawatka, Krynice, Adamów i Podlesina.

</doc>
<doc id="933980" url="https://pl.wikipedia.org/wiki?curid=933980" title="Roztocze Tomaszowskie">
Roztocze Tomaszowskie



</doc>
<doc id="933983" url="https://pl.wikipedia.org/wiki?curid=933983" title="Tolerancja obwodowa">
Tolerancja obwodowa

Tolerancja obwodowa – jeden z procesów nabywania tolerancji immunologicznej. Zachodzi w obwodowych narządach limfatycznych (śledziona, węzły chłonne).
Tolerancja obwodowa limfocytów T.
Następuje wówczas, gdy zawiedzie tolerancja pierwotna. Głównym procesem jest tutaj anergia klonalna, czyli inaktywacja autoreaktywnych limfocytów T. Angażuje ona cząsteczki kostymulujące. Śmierć limfocytów T jest indukowana poprzez aktywację Fas/FasL i kończy się apoptozą.
Tolerancja obwodowa limfocytów B.
Głównym procesem jest tutaj również anergia klonalna. Kształtuje się ona poprzez stały kontakt z antygenami własnymi, a także jest wynikiem braku stymulacji ze strony niereagujących na własne antygeny limfocytów T.

</doc>
<doc id="933993" url="https://pl.wikipedia.org/wiki?curid=933993" title="76 mm armata pułkowa wz. 1927">
76 mm armata pułkowa wz. 1927

76 mm armata pułkowa wz. 1927 (ros. "76-мм полковая пушка образца 1927 года") – radzieckie działo piechoty wprowadzone do uzbrojenia w 1928 roku.
W drugiej połowie lat 20. w ZSRR rozpoczęto projektowanie następcy armaty wz. 1913. Początkowo planowano ograniczoną modernizację działa wz. 1913, ale testy prototypu działa wz. 1913/25 wykorzystującego lufę działa wz. 1913 osadzoną w nowym łożu wypadły niepomyślnie. Dalsze modyfikacje projektowane w KB OAT doprowadziły w końcu do powstania w 1927 roku nowej armaty niemającej wiele wspólnego z armatą wz. 1913. W ten sposób armata wz. 1927 stała się pierwszym wzorem broni artyleryjskiej skonstruowanym w Związku Radzieckim.
Po testach nowa armata została w 1928 roku przyjęta do uzbrojenia. 22 grudnia 1928 roku skończono montaż pierwszej seryjnej armaty wz. 1927 w zakładach "Krasnyj Putiłowiec". 1 listopada 1936 Armia Czerwona miała na stanie 1622 działa tego typy. W momencie ataku niemieckiego 22 czerwca 1941 roku 4708, w tym 2296 w okręgach wojskowych graniczących z terenami zajętymi przez siły zbrojne III Rzeszy.
W 1942 roku w związku z postępami armii niemieckiej produkcję armat wz. 1927 przeniesiono do Fabryki Nr 172. W 1943 roku w związku z wprowadzeniem do uzbrojenia armat pułkowych wz. 1943 produkcję dział wz. 1927 po wyprodukowaniu 16 482 szt. zakończono, ale używano ich do końca wojny.
Działo wz. 1927 było zasilane amunicją scaloną, z granatami odłamkowymi, odłamkowo-burzącymi i przeciwpancernymi (kumulacyjnymi). Armata pułkowa wz. 1927 miało łoże kołowe, jednoogonowe, zamek śrubowy, trakcja konna lub motorowa.
Działa wz. 1927 znajdowały się na uzbrojeniu baterii dział piechoty podporządkowanych pułkom piechoty i kawalerii. Także w skład dywizjonów artylerii brygad piechoty wchodziła jedna bateria dział wz. 1927.
Fińska armia zdobyła i używała w latach 1940-1944 około 250 egzemplarzy tego działa, pod oznaczeniami 76 RK/27 i 76 RK/27-39.

</doc>
<doc id="933997" url="https://pl.wikipedia.org/wiki?curid=933997" title="Kenji Doihara">
Kenji Doihara

 – generał Cesarskiej Armii Japońskiej, oficer wywiadu wojskowego w Armii Kwantuńskiej, zbrodniarz wojenny. Po II wojnie światowej postawiony przed Trybunałem Tokijskim i stracony. Nazywany przez zachodnią prasę „Lawrence'em z Mandżurii”.
Służba w Mandżurii.
W latach 1938–1940 służył w Armii Kwantuńskiej. Był uważany za eksperta w sprawach chińskich, co miało pomóc wojskom japońskim w rozpoczęciu działań mających na celu podbój Chin.
Był jednym ze współorganizatorów spisku (w historii znanym pod nazwą incydentu mukdeńskiego), mającego na celu aneksję Mandżurii i przekształcenie jej w państwo zależne od Japonii. Pod pretekstem odwetu na wojskach chińskich, rzekomo odpowiedzialnych za zamach bombowy na odcinku Kolei Północnomandżurskiej z 18 września 1931, oddziały japońskie zajęły pobliskie miasto Mukden. Doihara został później jego burmistrzem.
Tajna służba Doihary – Tokumu-Kikan.
Utworzył w nowo powstałym Cesarstwie Mandżukuo "Tokumu-Kikan" (Organizację Służb Specjalnych), tajną służbę odpowiadającą za wywiad, kontrwywiad i dywersję, której głównym zadaniem było zwalczanie antyjapońskiej opozycji w Mandżukuo. Służba ta miała na swoim koncie wiele niepowodzeń. Kilku chińskich, wyższych dowódców zostało oskarżonych o współpracę z wywiadem Doihary i zlikwidowanych przez siły Czang Kaj-szeka. Innym razem funkcjonariuszka Tokumu-Kikan, Chinka Yoshiko Kawashima, została zatrzymana w listopadzie 1945 przez chiński kontrwywiad i stracona.
Służba na terenie Azji Południowowschodniej.
W kwietniu 1941 otrzymał awans na stopień generała. Od kwietnia 1945 dowodził wojskami na Malajach i w Indonezji. Był odpowiedzialny za zbrodnie na alianckich jeńcach wojennych na Malajach, Sumatrze, Jawie i Borneo, m.in. za ograniczanie żywności oraz artykułów leczniczych. Wskutek tego typu praktyk (powszechnie stosowanych przez Japończyków) śmierć poniosły tysiące żołnierzy alianckich.
Kenji Doihara przed Trybunałem Tokijskim.
W 1948 stanął przed Międzynarodowym Trybunałem Wojskowym dla Dalekiego Wschodu w Tokio. Obrona Doihary wysuwała argument pogarszającej się w latach 1941–1945 sytuacji w rejonie Azji Południowowschodniej oraz zniszczenia linii dowożących zaopatrzenie do obozów jenieckich. W rzeczywistości jeńcom celowo ograniczano żywność. Został skazany na karę śmierci przez powieszenie, wyrok wykonano w grudniu 1948. Ciało zostało poddane kremacji, a prochy rozrzucone nad Pacyfikiem.

</doc>
<doc id="934000" url="https://pl.wikipedia.org/wiki?curid=934000" title="Jerzy Kotula">
Jerzy Kotula

Jerzy Kotula (ur. 1855 w Ipoly-Sagh, zm. 29 lipca 1889 w Cieszynie) – polski księgarz, wydawca.
Syn Andrzeja. Od lat 70. XIX wieku pomocnik księgarski w Cieszynie, od 1883 roku prowadził własną księgarnię. Już od 1879 roku prowadził własną działalność wydawniczą, wydając m.in. broszurę Józefa Ignacego Kraszewskiego zatytułowaną "W sprawie szkół ludowych na Szląsku". Opracowywał bibliografię polską w "Slovanským katalogu bibliografickým", współpracował z redakcją "Słownika Geograficznego Królestwa Polskiego i innych krajów słowiańskich". Członek Macierzy Szkolnej, działacz Towarzystwa Ewangelickiego Oświaty Ludowej.
Pochodzenie i dzieciństwo.
Pochodził z rodziny, która osiedliła się na Śląsku Cieszyńskim w XVI wieku w związku z tzw. kolonizacją wołoską. Jerzy Kotula należał do tzw. "linii młynarskiej" rodu Kotulów, wywodzącej się od Pawła Kotuli (zm. 1732), młynarza w Grodziszczu. Dziad Jerzego, Józef Kotula (zm. 1844), był właścicielem gruntu nr 59 w tej samej wsi.
Jerzy przyszedł na świat jako czwarte dziecko Andrzeja, polskiego notariusza i działacza narodowego na Śląsku Cieszyńskim, i jego żony Anny Zuzanny z Tetlów. Był bratem Bolesława, Ludmiły Anny, Ludomira i Rudolfa. Miał też przyrodnią siostrę Emilię, pochodzącą z pierwszego małżeństwa matki.
Urodził się na Węgrzech, gdzie jego ojciec pracował jako urzędnik ksiąg gruntowych. Później rodzina Kotulów powróciła do Cieszyna; Jerzy w 1867 roku rozpoczął naukę w tamtejszym gimnazjum ewangelickim. Uczył się tam do 1869 lub 1870 roku. Nie wiadomo, gdzie kontynuował naukę (sądzi się, że poza Cieszynem).
Początki działalności.
Około 1875 roku Jerzy został pomocnikiem w księgarni Karola Malika (była to pierwsza polska księgarnia na Śląsku Cieszyńskim).
Działalność publiczną rozpoczął w drugiej połowie lat 70. XIX w. W dniach 26-28 stycznia 1878 roku zorganizował w Czytelni Ludowej w Cieszynie wystawę czasopism polskich, które wyszły na ziemiach polskich w roku poprzednim oraz wśród Polonii amerykańskiej. "Gwiazdka Cieszyńska" określiła wystawę jako ciekawą i pouczającą; zwiedziło ją 110 osób.
W tym czasie nawiązał współpracę z informatorem "Slovanský katalog bibliografický" – opracował dla niego dział bibliografii polskiej za lata 1877, 1878 i 1880. Dwa pierwsze zestawienia przychylnie oceniał Józef Ignacy Kraszewski. Trzecie zostało skrytykowane, a krakowscy bibliografowie zarzucali Kotuli plagiat. Później Kotula nie opracowywał już bibliografii polskiej dla tego informatora, być może z przyczyn finansowych ("polonica" nie przynosiły wydawcom praktycznie żadnego dochodu). Kotula współpracował też ze "Słownikiem Geograficznym Królestwa Polskiego i innych krajów słowiańskich".
W 1879 roku rozpoczął działalność jako wydawca. Opublikował najpierw "Dzieje francuskiego piśmiennictwa od początku aż do nowych czasów" Feliksa Kozubowskiego, później "O czystości obyczajów" Sylvestra Grahama w tłumaczeniu i ze wstępem Kozubowskiego oraz "Przewodnik w wyborze książek dla młodzieży szkolnej" także autorstwa Kozubowskiego.
Kotula zwrócił się również do Józefa Ignacego Kraszewskiego z prośbą o napisanie broszury dla nauczycieli. Cieszyński wydawca zwracał uwagę, że na Śląsku Austriackim dla 260 tysięcy Niemców było 16 szkół średnich, a dla 300 tysięcy Polaków i Czechów nie istniała żadna. Zaznaczał też fakt, że Księstwo Cieszyńskie jest wyłącznie polskie. W odpowiedzi Kraszewski napisał "W sprawie szkół ludowych na Szląsku", wydane w październiku 1879 roku.
Kotula dbał o polską świadomość narodową mieszkańców Śląska Cieszyńskiego – jak sam go określał – "zakątka, zapomnianego od tylu wieków, choć w nim do dziś, tyle serc, dla wspólnej nam wszystkim matki uderza". Nie licząc "W sprawie szkół..." proponował Kraszewskiemu napisanie serii powieści dla młodzieży, które miałyby budzić "miłość ku rzeczom swojskim". Te plany, podobnie jak pomysł napisania "poezyek" przez Władysława Bełzę, nie zostały zrealizowane. W 1881 roku wydał "Niezapominajkę", zbiór wierszy Jana Kubisza, piszącego pod pseudonimem "Ślązak".
Kotula próbował też działać jako historyk; od czerwca 1881 roku zbierał "Notatki do Historyi Szląska". Nie zostały one jednak opublikowane.
Jerzy Kotula jako właściciel księgarni.
W drugiej połowie 1882 roku bezskutecznie starał się o koncesję na drukarnię w Cieszynie od Rządu Krajowego w Opawie. W 1883 roku kupił księgarnię Eduarda Schroedera w Cieszynie i pod własnym nazwiskiem otworzył ją 1 lipca 1883.
Kotula był członkiem Macierzy Szkolnej oraz założonego w 1881 roku Towarzystwa Ewangelickiego Oświaty Ludowej. Współtworzył wydawane przez nie czasopismo "Przyjaciel Ludu".
Utrzymywał się nie tylko z prowadzenia księgarni – od 1884 roku był agentem Towarzystwa Wzajemnych Ubezpieczeń w Krakowie.
Od początku 1889 roku chorował. W kwietniu przestał zajmować się "Przyjacielem Ludu". W maju zrezygnował z działalności agenta ubezpieczeniowego.
Zmarł 29 lipca 1889 roku. Przyczyną śmierci, według metryki zgonu, był "paraliż płuc". Sugestie jakoby popełnił samobójstwo, mimo że znalazły odbicie w literaturze, nie mają potwierdzenia w źródłach. Pogrzeb Kotuli odbył się 31 lipca.
Pozostawione przez Jerzego Kotulę długi przejął jego ojciec Andrzej, z kolei księgarnię nabył Siegmund Stuks, Niemiec żydowskiego pochodzenia.

</doc>
<doc id="934003" url="https://pl.wikipedia.org/wiki?curid=934003" title="Teofilów-Wielkopolska">
Teofilów-Wielkopolska

Teofilów-Wielkopolska – osiedle administracyjne w północno-zachodniej Łodzi, w dawnej dzielnicy Bałuty, zamieszkiwane przez 47 104 osoby. 
Położenie i granice.
Osiedle Teofilów-Wielkopolska jest położone w dawnej dzielnicy Bałuty, w północno-zachodniej części Łodzi. Południowa granica przebiega po granicy dzielnicy Bałuty, mniej więcej równoleżnikowo od ulicy Szczecińskiej na wysokości ulicy Zadraż do linii kolejowej nr 16, którą kieruje się na południe do ulicy Drewnowskiej. Granice wschodnią osiedla stanowi Aleja Włókniarzy, granicę północną ulica Aleksandrowska, a zachodnią Szczecińska. 
Charakter osiedla.
Obejmuje ono mieszkalne części osiedli Teofilów (część przemysłowa - Teofilów Przemysłowy, wchodzi w skład osiedla Bałuty Zachodnie) oraz Żabieniec. Osiedla te rozdziela linia kolejowa nr 15 w relacji Łódź Kaliska - Zgierz.
Żabieniec był małą wsią w gminie Radogoszcz, wchłoniętą do Łodzi podczas okupacji niemieckiej jako część dzielnicy Radegast. Obecnie północna część osiedla wchodzi w skład Teofilowa Przemysłowego, zaś południową, mieszkalną część stanowią dwa blokowiska: osiedle Wielkopolska w rejonie ulic Woronicza, Wielkopolskiej i Turoszowskiej; oraz osiedla im. Mikołaja Reja w rejonie ulicy Żubardzkiej.
Po zachodniej stronie torów kolejowych znajduje się osiedle Teofilów - wielki zespół mieszkaniowy (blokowisko z wielkiej płyty) powstałe w latach 70. XX wieku na terenie dawnej wsi Grabieniec. Osiedle podzielone jest na trzy mniejsze części:
Teofilów A i B to blokowiska z dominującą zabudową bloków mieszkalnych cztero- lub jedenastopiętrowych, zaś na Teofilowie C dominuje zabudowa szeregowa podobnie jak na Smulsku koło Retkinii.
Handel.
Na terenie osiedli Teofilów i Żabieniec znajduje się około 50 pawilonów handlowych w tym markety sieci Stokrotka, Aldi, Carrefour, czy Biedronka oraz rynek przy ulicy Wielkopolskiej.
Oświata.
Na osiedlu Teofilów-Wielkopolska funkcjonuje kilka przedszkoli, trzy żłobki miejskie oraz 5 szkół podstawowych:
Ponadto działają tam inne placówki oświatowe: Akademia Techników Medycznych, Zespół Szkół Specjalnych nr 5, Zespół Szkół Rzemiosła im. Jana Kilińskiego, Zespół Europejskich Szkół Niepublicznych, Ogólnokształcące Liceum Mundurowe, Zespół Szkół Muzycznych im. S. Moniuszki, Zespół Szkół Społecznych ŁSSO nr 4 oraz Zespół Szkół Katolickich im. Jana Pawła II.
Parki.
Osiedle Teofilów z założenia było projektowane na bazie utopijnej koncepcji miasta linearnego (pasmowego) Arturo Soria y Mata, dlatego też nie brakuje w nim obszarów zieleni, przede wszystkim niewielkich parków i skwerów:
Na osiedlu Żabieniec znajduje się zaś park przy Żubardzkiej.
Kultura, sport i rekreacja.
Teofilów-Wielkopolska jest bogatym we wszelkiego rodzaju obiekty kultury, sportu i rekreacji. Znajdują się tam ośrodki sportowo-rekreacyjne, m.in.: kompleks wodno-wypoczynkowy „Wodny Raj”. Ponadto działa Klub Sportowy „Elta” Łódź. Znajdują się tutaj również 2 domy kultury. Ponadto na osiedlu znajduje się kilka kompleksów rodzinnych ogródków działkowych.
Religia.
Na osiedlu Teofilów-Wielkopolska znajdują się cztery kościoły parafialne:
Komunikacja.
Osiedle jest dobrze skomunikowane z resztą miasta dzięki położeniu przy drodze krajowej nr 72 - ulicy Aleksandrowskiej (głównej wylotówce na Aleksandrów Łódzki). Osiedle mieszkalne Żabieniec położone jest między ulicami Aleksandrowską i Włókniarzy, a linią kolejowej nr 15. Jego główną ulicą jest Wielkopolska ze swoim przedłużeniem - ulicą Woronicza oraz ulica Żubardzka. Osiedle Teofilów zaś znajduje się w kwartale ulic Szczecińskiej, Aleksandrowskiej i Rojnej oraz linii kolejowej nr 15. Jest poprzecinane licznymi drogami o osi północ-południe - ulice: Wici, Rydzowa, Kaczeńcowa i Traktorowa. Jedynym połączeniem drogowym między osiedlami jest wiadukt na ulicy Aleksandrowskiej, dlatego postulowano podzielenie osiedla na dwa osobne: "Teofilów" i "Żabieniec". 
Na terenie osiedla znajduje się stacja kolejowa Łódź Żabieniec, na której zatrzymują się m.in. pociągi Łódzkiej Kolei Aglomeracyjnej. Położona jest na linii kolejowej nr 15 w relacji Łódź Kaliska - Zgierz, pomiędzy stacją Łódź Kaliska i przystankiem Łódź Radogoszcz Zachód. 
Na terenie osiedla znajdują się pętle tramwajowe: "Dworzec Łódź Żabieniec" oraz "Teofilów" (dawniej "Szczecińska"). Kursują tutaj tramwaje linii 2, 5, 8, 13 i 16. Do lat 90. XX w. kursował tędy tramwaj do Aleksandrowa (linia podmiejska nr 44), jednak współcześnie torowisko kończy się na pętli "Kochanówka" (na wysokości ulicy Chochoła).
Przez Teofilów kursują liczne linie autobusowe MPK: 76, 78, 83, 84 (warianty A i B), 96 oraz linie nocne: N1 (warianty A i B) i N3 (warianty A i B). Ponadto przez osiedle przebiega trasa linii autobusowej MUK Zgierz nr 6.

</doc>
<doc id="934010" url="https://pl.wikipedia.org/wiki?curid=934010" title="Ulica rtm. Witolda Pileckiego">
Ulica rtm. Witolda Pileckiego



</doc>
<doc id="934021" url="https://pl.wikipedia.org/wiki?curid=934021" title="Mamotrept">
Mamotrept

Mamotrept, mammotrept, mammotrekt (z greki "mammothreptós" – wychowany przez babkę, karmiony piersią) – w średniowieczu słownik biblijny zawierający tłumaczenie trudniejszych wyrazów w Piśmie Świętym z łaciny na język żywy. Czasami również wyjaśnia bardziej skomplikowane formy językowe. 
Mamotrepty układane były alfabetycznie lub według rozdziałów Starego i Nowego Testamentu.
Najstarszy zachowany polski mamotrept pochodzi z 1426 r. (wydany przez Aleksandra Brücknera w 1899 r. z rękopisu znajdującego się w Bibliotece Publicznej w Petersburgu). Zatytułowany jest "Vocabula in s. scriptura rara per ordinem alphabeti" („Wyrazy w Piśmie św. rzadkie w porządku alfabetycznym”). Zawiera tłumaczenie 19 wyrazów. Późniejsze mamotrepty polskie (popularne zwłaszcza w drugiej połowie XV w.) liczą już nawet po kilka tysięcy pozycji.

</doc>
<doc id="934023" url="https://pl.wikipedia.org/wiki?curid=934023" title="Narządy limfatyczne">
Narządy limfatyczne

Narządy limfatyczne, narządy limfoidalne – u ssaków miejsce powstawania, dojrzewania, uzyskiwania własności odpornościowych i współdziałania komórek układu odpornościowego w celu rozpoznawania antygenów drobnoustrojów chorobotwórczych, komórek nowotworowych lub wszystkich komórek i substancji nierozpoznanych jako własne.
Dzielą się na:
Centralne narządy limfatyczne.
W nich powstają i dojrzewają limfocyty T i limfocyty B.
Zalicza się do nich:
Obwodowe narządy limfatyczne.
W tych narządach głównie przebiega odpowiedź immunologiczna. Zalicza się do nich:

</doc>
<doc id="934025" url="https://pl.wikipedia.org/wiki?curid=934025" title="Ewa chce spać">
Ewa chce spać

Ewa chce spać – polska czarno-biała komedia filmowa z 1957 roku w reżyserii Tadeusza Chmielewskiego. Jest to pełnometrażowy debiut reżyserski Chmielewskiego, jak również pierwszy występ siedemnastoletniej Barbary Kwiatkowskiej, odtwórczyni tytułowej roli dziewczyny poszukującej noclegu w osobliwym miasteczku. 
Film został wyprodukowany przez Zespół Filmowy „Syrena”, a po premierze w marcu 1958 roku odniósł sukces artystyczny; na Międzynarodowym Festiwalu Filmowym w San Sebastián zdobył Grand Prix, Złotą Muszlę. Dzięki surrealistycznemu przedstawieniu rzeczywistości wczesnego PRL-u dosłużył się miana filmu kultowego.
Treść.
Młoda dziewczyna Ewa poszukuje noclegu, gdyż nie wpuszczono jej do szkoły dzień przed rozpoczęciem zajęć. Przechadzając się uliczkami przedziwnego miasteczka, poznaje między innymi sympatycznego policjanta Piotra oraz jego kolegów z komisariatu. Samo miasteczko jest groteskową karykaturą rzeczywistości: złodzieje pobierają nauki zawodu na przestępczym uniwersytecie, policjanci ćwiczą grę na flecie dla wywabiania przestępców z melin, prostytutki wyczekują zaś na klientów, robiąc na drutach.
Obsada.
Opracowano na podstawie materiału źródłowego:
Produkcja.
"Ewa chce spać" została zrealizowana w Zespole Filmowym „Syrena” pod kierownictwem Jerzego Zarzyckiego. Pierwotnie reżyser filmu, debiutujący Tadeusz Chmielewski, podlegał pod Zespół Filmowy „Start” pod kierownictwem Wandy Jakubowskiej. Gdy jednak „Start” został odgórnie zlikwidowany, Jakubowska poprosiła Zarzyckiego o przeniesienie projektu do „Syreny”. Chmielewski nadal jednak uzgadniał scenariusz "Ewy" z Jakubowską. Do współpracy nad scenariuszem (gdy został już w połowie ukończony) niebawem reżyser przekonał Andrzeja Czekalskiego, a także Jeremiego Przyborę, który napisał dialogi. Inspiracją dla Chmielewskiego była notka prasowa, w której pewien chłopiec „o dzień za wcześnie przyjechał na studia i nie miał gdzie przenocować […]. Postać chłopca zmieniłem tylko na młodziutką dziewczynę”.
Film początkowo miał być paszkwilem na prawdziwych milicjantów, którzy we wspomnieniach Chmielewskiego jawili się jako „wyniośli i prymitywni”. Pierwotna wersja scenariusza zawierała nawet prowokacyjną dedykację "Panom milicjantom, żeby częściej się uśmiechali." Chmielewski twierdził, że początkowo jego zamysłem była przemiana filmowych policjantów pod koniec filmu – gdy w mieście kończy się noc – w prawdziwych milicjantów. Reżyser stwierdził wszelako, że „to zbyt duże ryzyko. Postanowiłem udawać wariata i nakręcić bajkę”.
Na kolaudacji, mimo sprzeciwu Ludwika Starskiego oraz Aleksandra Forda (który przyznał się, że nawet nie przeczytał scenariusza do końca), film skierowano do produkcji. Chmielewski miał jednak problemy z Zarzyckim, który wbrew zwyczajowi nie pozwalał reżyserowi przejrzeć nakręconego materiału, a nawet próbował storpedować projekt i wymusić na Chmielewskim „przerwanie zdjęć z powodu choroby”. Chmielewskiemu udało się jednak uzależnić swą „chorobę” od decyzji opiekuna artystycznego Antoniego Bohdziewicza, z którym miał dobre relacje. Zarzycki wycofał się ostatecznie ze swych zarzutów wobec filmu. Na Fordzie z kolei Chmielewski zemścił się symbolicznie: w ostatniej scenie filmu ucharakteryzował Henryka Klubę na Forda i poprosił go, „żeby zagrał wszechwładnego reżysera, który rozparty w fotelu wydaje swojej ekipie rozkazy”.
Zdjęcia były kręcone w Piotrkowie Trybunalskim (Rynek Trybunalski, ul. Sieradzka, ul. Rycerska, ul. Pijarska, ul. Grodzka, Krakowskie Przedmieście) oraz we Wrocławiu. Niektórzy zatrudnieni aktorzy byli prawdziwymi przestępcami, których na czas trwania zdjęć przywożono z aresztu. Premiera filmu odbyła się 17 marca 1958 roku.
Odbiór.
Film zdobył Złotą Muszlę na Międzynarodowym Festiwalu Filmowym w San Sebastián, a z upływem czasu dosłużył się miana filmu kultowego. Agnieszka Czarkowska-Krupa z portalu Oldcamera.pl pisała w retrospektywnej recenzji: „Po socrealistycznej nudzie, która oferowała odbiorcy jedynie ideologicznie słuszne obrazy przodowników pracy i amerykańskich szpiegów, publiczność otrzymuje naprawdę solidną porcję dobrego humoru. W dodatku jest to humor inteligentny, z wyraźnym podtekstem krytycznym wobec PRL-u”. Tadeusz Lubelski pisał, że film Chmielewskiego stanowił ostrożny rozrachunek z konwencją filmowego socrealizmu, demaskując jego wpływ na życie zbiorowości: „Socrealistyczne wyobrażenie idealnego miasta, spełniającego wszystkie potrzeby klasy robotniczej, zostaje tu wyszydzone dobrotliwie ale stanowczo […] Infantylizacja życia zbiorowego to jedna z cech totalitarnej utopii; komedia "Ewa chce spać" jako pierwsza uchwyciła to w naszej kulturze popularnej”. Bartosz Staszczyszyn z Culture.pl twierdził, że pomimo upływu lat "Ewa" „wciąż uwodzi bezpretensjonalnością, humorem i elegancją”.

</doc>
<doc id="934029" url="https://pl.wikipedia.org/wiki?curid=934029" title="Mammotrept">
Mammotrept



</doc>
<doc id="934032" url="https://pl.wikipedia.org/wiki?curid=934032" title="Mammotrekt">
Mammotrekt



</doc>
<doc id="934037" url="https://pl.wikipedia.org/wiki?curid=934037" title="Jacques Piccard">
Jacques Piccard

Jacques Piccard (ur. 28 lipca 1922 w Brukseli, zm. 1 listopada 2008 w La Tour-de-Peilz) – szwajcarski inżynier i oceanograf, zbadał dno Rowu Mariańskiego w 1960. Syn Auguste'a, ojciec Bertranda.
Zarys biografii.
Studiował ekonomię, historię i fizykę w Institut de hautes études internationales et du développement w Genewie i na Université de Bâle w Bazylei.
W 1937 jego ojciec zbudował swój pierwszy batyskaf, czyli statek głębinowy. W 1960 w ulepszonym batyskafie, „Trieste”, Jacques wraz z porucznikiem United States Navy, Donem Walshem zanurzył się na dno Rowu Mariańskiego. Za swój wyczyn obaj zostali uhonorowani Legią Zasługi przez prezydenta Stanów Zjednoczonych Dwighta Eisenhowera.

</doc>
<doc id="934038" url="https://pl.wikipedia.org/wiki?curid=934038" title="Floks szydlasty">
Floks szydlasty

Floks szydlasty, płomyk szydlasty ("Phlox subulata" L.) – gatunek rośliny z rodziny wielosiłowatych ("Polemoniaceae"). Zimozielona bylina z wschodniej i północnej części Ameryki Północnej, gdzie rośnie na suchych, otwartych, piaszczystych terenach: na pustkowiach, nieużytkach oraz obrzeżach lasów. W Polsce często uprawiana w ogrodach długowieczna bylina, w dużej liczbie odmian. Kwitnie od kwietnia do maja.
Przydomek „szydlasty” pochodzi od ostro zakończonych, igiełkowatych liści.
Zastosowanie.
Roślina ozdobna. Uznawany jest za jeden z pięciu podstawowych gatunków wiosennych bylin w ogródkach skalnych (pozostałe to ubiorek wiecznie zielony, gęsiówka kaukaska, smagliczka skalna i żagwin ogrodowy). Dzięki temu, że tworzy zwartą darń jest także ważną rośliną okrywową. Tworzenie niskiej, zwartej darni, głęboki system korzeniowy i duża wytrzymałość na wysychanie decydują o jego dużej przydatności do obsadzania skarp i murków. Kwitnie bardzo obficie, w okresie kwitnienia tworząc jaskrawą, barwną plamę w ogrodzie. Floks ten chętnie sadzony jest w ogrodach skalnych. Może służyć też do pokrywania dużych powierzchni zamiast trawnika. Kwiaty floksa szydlastego przyciągną do ogrodu motyle. Również po przekwitnięciu jest ozdobny, dzięki swoim jasnozielonym liściom. Najbardziej rozpowszechnione są odmiany o różowych, białych i fioletowych kwiatach. Kwitnie od połowy maja do początku czerwca. Kwiaty wyrastając na końcach pędów tworzą baldachogrona. 

</doc>
<doc id="934043" url="https://pl.wikipedia.org/wiki?curid=934043" title="Roadhouse Blues">
Roadhouse Blues

Roadhouse Blues – bluesowo-rockowa piosenka amerykańskiego zespołu The Doors wydana na płycie "Morrison Hotel".
Roadhouse Blues był pierwszym wydanym singlem z albumu "Morrison Hotel" w 1970 roku. Utwór został również użyty w filmie The Doors. Roadhouse Blues osiągnął 50 miejsce na liście singli w USA.
Jej pierwszy wers "Keep your eyes on the road, your hands upon the wheel" ("Utrzymuj wzrok na drodze, a ręce na kierownicy") zawiera prostą instrukcję, której Jim Morrison użył podczas nauki jazdy samochodem swojej dziewczyny Pameli Courson.
Wers "Well, I woke up this morning and I got myself a beer" ("Więc wstałem dziś rano i wypiłem sobie piwo") odnosi się do rozmowy Jima z Alice’em Cooperem. Morrison słysząc wypowiedziane przez Coopera zdanie spontanicznie zanotował je na kartce.

</doc>
<doc id="934047" url="https://pl.wikipedia.org/wiki?curid=934047" title="Człowiek na torze">
Człowiek na torze

Człowiek na torze – polski film psychologiczny z 1956 w reżyserii Andrzeja Munka, zrealizowany na podstawie scenariusza Jerzego Stefana Stawińskiego. Fabuła filmu przedstawia śledztwo w sprawie śmierci starego maszynisty Orzechowskiego (Kazimierz Opaliński), który zginął przejechany przez pociąg. Zeznania trzech świadków zdarzenia, mających odmienne opinie na temat osobowości Orzechowskiego, są wzajemnie sprzeczne, lecz prowadzą ku mrocznej prawdzie o toksycznych relacjach pomiędzy kolejarzami.
Zdjęcia do "Człowieka na torze" były kręcone pomiędzy kwietniem a wrześniem 1956 jeszcze przed odwilżą październikową 1956. Dzieło Munka i Stawińskiego, zarówno w Polsce, jak i za granicą, zostało przeważnie pozytywnie przyjęte przez krytyków. Zyskało też miano „pierwszego filmu polskiego Października”. W filmie pojawił się unikatowy w kinematografii polskiej rozrachunek z ówczesnymi dokonaniami kina socrealistycznego, a także z okresem stalinizmu. "Człowiek na torze" jest jednym z pierwszych dzieł polskiej szkoły filmowej.
Fabuła.
Akcja filmu rozpoczyna się od ujęć pędzącego nocą pociągu pospiesznego. Podczas niezakłóconej dotąd niczym jazdy personel pociągu dostrzega w oddali człowieka, który nagle wszedł na tor. Pomimo gwałtownego zahamowania pociągu, mężczyzna zostaje przejechany. Obsada lokomotywy rozpoznaje, że ofiarą jest emerytowany maszynista Orzechowski i dostrzega semafor kształtowy, na którym pali się tylko jedna lampa, oznaczająca wolną drogę bez zmniejszenia prędkości.
W dawnej parowozowni Orzechowskiego, w której pracuje jego dawny pomocnik Zapora, zbiera się komisja, która próbuje ustalić przyczyny zdarzenia. Biorą w niej udział: naczelnik wydziału politycznego okręgowej dyrekcji Warda; inspektor Konarski; naczelnik parowozowni Tuszka; a także przedstawiciel Polskiej Zjednoczonej Partii Robotniczej, instruktor KW Karaś. Przesłuchują oni osoby mające wiedzę o Orzechowskim, z których opowieści wyłaniają się wzajemnie sprzeczne relacje.
W pierwszej opowieści naczelnik Tuszka otwarcie oskarża Orzechowskiego o sabotaż, który mógł być wynikiem zemsty za odesłanie starego maszynisty na emeryturę. Tuszka wspomina go jeszcze z czasów, gdy sam był przed wojną pomocnikiem maszynisty w parowozowni Jarosław. W relacji Tuszki Orzechowski był „wrogiem klasowym”, pedantem oraz człowiekiem z minionej epoki, który z pogardą odnosił się do szybko awansujących młodych kolejarzy. W roku poprzedzającym tragiczne zdarzenia Tuszka został oddelegowany do parowozowni z zadaniem wprowadzenia w niej postępowych zmian i oszczędności. Orzechowski, oskarżany przez Tuszkę o marnotrawstwo węgla, został przezeń poddany wzmożonej obserwacji. Zamierzając rozbić brygadę starego maszynisty, Tuszka wymienił pomocnika Orzechowskiego, Jankowskiego, na innego – Stanisława Zaporę, członka ZMP. Miesiąc później rozpoczęły się przygotowania do współzawodnictwa. Na zebraniu wszystkich brygad Orzechowski jednak zaprotestował przeciwko spalaniu gorszych gatunków węgla, skazując się na ostracyzm otoczenia. W następstwie został zmuszony przez Tuszkę do przejścia na emeryturę.
Pomimo że Tuszka nie potrafi dokładnie odpowiedzieć sceptycznemu inspektorowi Konarskiemu, co skłoniło Orzechowskiego do „sabotażu”, pierwsza wersja zdarzeń zostaje wstępnie zaakceptowana. Karaś jednak domaga się, aby przesłuchać jako drugiego świadka Zaporę. Opowieść, którą przedstawia Zapora, różni się nieco od wersji zdarzeń przedstawianej przez Tuszkę. Cztery lata przed tragedią Zapora, który bezskutecznie po II wojnie światowej próbował znaleźć sobie zajęcie i parał się szabrownictwem, dzięki Tuszce otrzymał pracę w kolei. Początkowo pracował z mechanikiem Krokusem, który nauczył go zawodu. Na polecenie Tuszki Zapora został pomocnikiem mechanika Orzechowskiego (obok palacza Nowaka), mając okazję bliżej poznać maszynistę. Sam Orzechowski dał się poznać jako człowiek surowy i traktujący z góry młodych podwładnych, zarazem pedantyczny w dbaniu o parowóz i nie rezygnujący ze starych nawyków. Początkowo przekorny wobec Orzechowskiego, Zapora powoli uczył się rzetelności w wykonywaniu zawodu i szacunku dla swego przełożonego. Słysząc dialog Orzechowskiego z przyjacielem tegoż Frankiem, Zapora mógł się przekonać, iż oschłość przełożonego wynikała z przywiązania i szacunku do wykonywanego przezeń zawodu (na awans Orzechowski czekał 12 lat), a stary maszynista czuł się nieswojo w klimacie ciągłego współzawodnictwa oraz nieufności młodych, którzy zawiązali przeciwko niemu spisek. Zapora ujawnia, że w chwili zdarzenia pojedyncza lampa na semaforze pokazywała wolną drogę, podczas gdy w rzeczywistości szybko jadący pociąg wykoleiłby się na zwrotnicy, gdyby nie rozpoczął hamowania na widok człowieka na torze. Zapora, czując się odpowiedzialny za śmierć Orzechowskiego – wszak to on jechał pociągiem, który go przejechał – prosi Tuszkę o przeniesienie.
Jako ostatni świadek zostaje wezwany dróżnik przejazdowy Sałata, który wstępnie zostaje oskarżony o zgaszenie lampy w semaforze i rzekome zepchnięcie Orzechowskiego pod semafor. Sałata twierdzi, że zapalił obie lampy przy semaforze, a Orzechowskiego oskarżał o stoczenie się w pijaństwo. Zapora wtedy przerywa zeznanie Sałaty, twierdząc iż Orzechowski nigdy się nie upijał. Dróżnik upiera się w zeznaniach, iż Orzechowski był niespełna rozumu, czemu jednak przeczą badania lekarskie wskazujące na „silne podniecenie” denata. Karaś dopytuje Sałatę w sprawie dnia wypadku. Dróżnik stwierdza, że miał „istny dzień nieszczęść”; jego chora żona Zofia została odwieziona do szpitala, a on sam musiał się zająć dziećmi. Kamera pokazuje, iż w trakcie jego nieuwagi jedna z córek podmieniła kolejność lamp, znajdujących się na ławie, w wyniku czego dolał on do jednej lampy podwójną porcję nafty. Druga z lamp, która posiadała szczątkową ilość nafty, szybko zgasła na semaforze.
Karaś, jako bezstronny sędzia podczas zebrania komisji, rekonstruuje przebieg zdarzeń, który ujawnia szereg nieprawidłowości ze strony kolejarzy. Jak się okazuje, maszynista Orzechowski – który z tęsknoty za dawnym stanowiskiem przyszedł w odwiedziny do Sałaty – zauważył zgaszoną lampę. Na darmo zużywając osiem zapałek przed pojawieniem się pociągu i nie mogąc zapalić lampy, celowo wszedł na tory, dając znaki Zaporze. Dzięki swojej ofierze Orzechowski zapobiegł wykolejeniu się szybko jadącego pociągu i znacznie większej katastrofie. Potem zalega cisza, którą przerywa Tuszka, otwierając okno na oścież ze słowami: „Duszno tu”.
Produkcja.
Prace nad "Człowiekiem na torze" Andrzej Munk rozpoczął jeszcze pod koniec 1955. Reżyser, który miał za sobą realizację licznych dokumentalnych filmów socrealistycznych, zamierzał rozsadzić od środka ulegającą stopniowej kompromitacji konwencję „produkcyjniaka”. Od "Człowieka na torze" rozpoczęła się współpraca Munka ze scenarzystą Jerzym Stefanem Stawińskim, którego opowiadanie "Tajemnica maszynisty Orzechowskiego" posłużyło jako źródło adaptacji filmowej. Biuro Scenariuszowe Centralnego Urzędu Kinematografii, otrzymawszy gotowy scenariusz, zatwierdziło go do realizacji, jednak komisja przestrzegła Munka i Stawińskiego przed „przegięciem pałki”. Tymczasem, jak twierdził Stawiński, „w trakcie realizacji Munk pałkę tę przeginał tak skutecznie, że powstał jedyny w tych czasach film atakujący [...] zło minionych lat”. W późniejszym wywiadzie udzielonym Stanisławowi Janickiemu Munk twierdził, iż w czasach stalinizmu „zbyt łatwo było [...] oskarżać. [...] "Człowiek na torze" był też wyrazem sprzeciwu wobec zrzucania odpowiedzialności za każde zło na «wroga»”.
Operatorem zdjęć był Romuald Kropat, który starał się jak najwiarygodniej oddać obraz codziennego życia na kolei i wprowadzić widza w świat – jak określał to Stanisław Ozimek:
Pod względem estetycznym film Munka był wzorowany na dokonaniach włoskiego neorealizmu, a przy pracach nad nim reżyser wykorzystał doświadczenia ze swojego filmu dokumentalnego "Kolejarskie słowo". Zdjęcia do "Człowieka na torze" zakończyły się we wrześniu 1956.
Plenery.
Pierwsze zdjęcia do "Człowieka na torze" Munk kręcił w kwietniu 1956, we wnętrzach starej parowozowni w Ostrowcu Świętokrzyskim. Za inne plenery posłużyły: Dworzec Wschodni w Warszawie, stacje Wrocław Główny i Łódź Chojny oraz plenery w Zduńskiej Woli. Ponadto sceny kręcono również na tle oraz w budce maszynisty parowozu Polskich Kolei Państwowych – Pt47-38.
Wydania.
W 2005 nakładem wydawnictwa Polart Distribution wydana została edycja "Człowieka na torze" na płytach DVD, o formacie obrazu 1,33:1 oraz ze zremasterowanym dwukanałowym udźwiękowieniem Dolby Stereo. W 2007 dystrybutor Best Film wydał w ramach serii "Klasyka kina polskiego" także edycję z dźwiękiem Dolby Digital 5.1.
Odbiór.
Opinie w chwili premiery.
"Człowiek na torze" miał premierę 17 stycznia 1957, zbierając skrajnie zróżnicowane oceny. Z jednej strony poparcie dla niego wyrazili Jerzy Płażewski, Jerzy Kajetan Zawistowski oraz Jan Józef Szczepański. Płażewski na łamach „Życia Literackiego” uznał dzieło Munka i Stawińskiego za „pierwszy film polskiego Października”; Zawistowski twierdził, że "Człowiek na torze" jest „utworem trafiającym w jeden z najbardziej bolesnych fragmentów naszego życia”, podczas gdy piszący dla „Tygodnika Powszechnego” Szczepański docenił obecność w filmie „ludzi złożonych, wieloznacznych, portretowanych w półtonach [...] zamiast białych i czarnych automacików”. Z drugiej strony trafiały się głosy dezaprobaty. Jerzy Hordyński uznawał "Człowieka na torze" za kolejny film produkcyjny, anachroniczny już w momencie premiery: „Z ekranu wieje śmiertelna nuda. Rok produkcji 1956. Przecieram oczy ze zdumienia...”
Kontrowersje dzieło Munka i Stawińskiego wywołało również za granicą. W Czechosłowacji, na festiwalu w Karlowych Warach film nie otrzymał żadnej z głównych nagród, a Munk został uhonorowany jedynie nagrodą za reżyserię "ex aequo" z Vladimirem Pogačiciem. W prasie przeważały wprawdzie pochlebne oceny, na przykład krytyk gazety „Lidová Demokracie” uważał, że "Człowiek na torze" odznacza się „wyjątkowo wysokim poziomem artystycznym”, natomiast František Vrba dla pisma „Literarné Noviny” chwalił film za zaangażowanie polityczne: „Film Munka z całą żarliwością stawia pytanie: kto odpowiedzialny jest za ludzką tragedię, w której nie było bezpośredniego winowajcy”. Reprezentujący dogmatyzm marksistowski krytyk Jiří Plachetka z „Rudého Práva” wyrażał odmienne stanowisko, krytykując autorów filmu za tendencyjność i bezsensowną bohaterską śmierć protagonisty. Gene Moskowitz z brytyjskiego „Sight &amp; Sound” uznawał "Człowieka na torze" za anachroniczny już w momencie popaździernikowej odwilży, traktując go jako przejaw kina względnej wolności. "Człowieka na torze" wyjątkowo cenił sobie natomiast francuski krytyk Georges Sadoul, uznając go za film nawet lepszy od "Kanału" (1957) Andrzeja Wajdy, wręcz za „odważne i polemiczne [...] arcydzieło młodego polskiego reżysera”. Sadoul pisał, że „film Munka zachwyca wręcz klasyczną lakonicznością”, a „opowiadanie cechuje wielka czytelność”.
Opinie po latach.
W retrospektywnej analizie z 1979 Jan Słodowski stwierdził, iż:
Słodowski zaliczył film Munka do przedstawicieli fabularnej odmiany „czarnej serii”, zauważając, że w porównaniu z filmami dokumentalnymi tego nurtu „Munk odwrócił tylko relacje – po serii inscenizowanych dokumentów zrealizował film, którego siła oddziaływania wynika z sugestii poetyki otwartej na rzeczywistość”. Stopniowo w "Człowieku na torze" odnajdywano inspirację "Obywatelem Kane’em" (1941) Orsona Wellesa oraz "Rashōmonem" (1950) Akiry Kurosawy, a także próbę rozliczenia Munka ze swoją przeszłością spędzoną dotychczas na kręceniu propagandowych filmów dokumentalnych.
Co więcej, zdaniem Tadeusza Lubelskiego "Człowiek na torze" rozsadzał podstawowy schemat utworów socrealistycznych, jednocześnie potępiając istotę stalinowskiego systemu: „rozbijanie naturalnych międzyludzkich więzi”. Stuart Liebman z pisma „Cinéaste” pisał, że końcowa „rehabilitacja wroga klasowego” w momencie zmian politycznych „była względnie rzadka, jakkolwiek pilnie potrzebna”. Zdaniem Stuarta Klawansa z „Film Comment” "Człowiek na torze" nie miałby znaczenia innego niż historyczne, gdyby nie „wspaniale zniuansowana rola Opalińskiego oraz ekscytująca reżyseria”, a dzięki oszczędnej inscenizacji miejsc akcji ich „surowa energia przepełniła opowieść”.
Marek Hendrykowski tak ocenił film po latach:
Natomiast Robert Birkholc w retrospektywnym artykule o filmie podkreślił, że:
Birkholc chwalił również pracę kamery i montaż, „dzięki którym dramat osiąga wysoką temperaturę emocjonalną i – nawet po prawie pięćdziesięciu latach od premiery – wciąga widza w akcję nie gorzej niż dobry kryminał”.
Portal Esensja.pl w 2017 umieścił "Człowieka na torze" na 34. miejscu na liście 50 najlepszych polskich filmów wszech czasów. W uzasadnieniu Sebastian Chociński napisał, że Munk „udowodnił ówczesnym aparatczykom od kinematografii, że bywają sytuacje, kiedy to nie masy, ale jednostka ma rację”. Szczególnie Chociński chwalił rolę Opalińskiego, którego „postać emanuje taką siłą wewnętrzną i charyzmą, że widz nawet przez moment nie ma wątpliwości, komu kibicować w tej rozgrywce”.

</doc>
<doc id="934048" url="https://pl.wikipedia.org/wiki?curid=934048" title="Off-off-Broadway">
Off-off-Broadway

off-off-Broadway (ang. dosł. "poza off-Broadwayem") – nazwa używana na określenie grupy niewielkich, niezależnych teatrów nowojorskich, mniejszych niż broadwayowskie i off-broadwayowskie oraz na określenie wystawianych w nich produkcji obejmujących przede wszystkim sztuki, musicale oraz performance art. Sceny i produkcje off-off-Broadwayu mają głównie charakter eksperymentalny i awangardowy.
Według przepisów związkowych widownie teatrów off-off-Broadway nie mogą liczyć więcej niż 100 miejsc. Przedstawienia zaś to zarówno profesjonalne, odnoszące sukcesy produkcje uznanych artystów (np. Ontological-Hysteric Theater Richarda Foremana w East Village czy The Flea Theater w dzielnicy Tribeca), jak i bardzo kameralne amatorskie występy.
Pierwsze takie teatry pojawiły się pod koniec lat 50. XX wieku jako reakcja nowojorskiego środowiska teatralnego na konwencjonalną estetykę i nadmierny instytucjonalizm off-Broadwayu oraz na zbytnie hołdowanie zasadom komercji przez teatr broadwayowski. Jednymi z pierwszych miejsc, które wkrótce zaczęto określać mianem off-off-Broadway (za twórcę samego terminu uważa się niekiedy krytyka Jerry’ego Tallmera z "Village Voice"), były kawiarnie i sceny klubowe dzielnicy Greenwich Village, w szczególności założona w 1958 Caffé Cino, której właściciel, ekscentryczny Joe Cino, pałając sympatią do aktorów i dramaturgów, udostępniał im scenę w swym lokalu, nie interesując się często wcześniej nawet treścią samej sztuki. Postaciami istotnymi dla powstania i rozwoju off-off-Broadwayu byli również Ellen Stewart i założony przez nią w 1961 teatr La MaMa oraz Al Carmines i jego the Judson Poets' Theater.
Od 2005 roku dla uhonorowania kunsztu artystycznego aktorom scen off-off-Broadwayu przyznawane są dorocznie nagrody The New York Innovative Theatre Awards (w skrócie: The IT Awards).
Istnieją również próby zastąpienia określenia "off-off-Broadway" terminem "Indie Theater" (dosł. "teatr niezależny"), pierwszy raz użytym w 2005 przez Kirka Wooda Bromleya podczas rozdania IT Awards.
Produkcje off-off-Broadwayu, w których biorą udział aktorzy zrzeszeni w Actors' Equity Association (związku zawodowym aktorów teatralnych) noszą nazwę produkcji "Equity Showcase". Związek utrzymuje bardzo surowe zasady dotyczące udziału swoich członków w takich produkcjach, np. dotyczące cen biletów, długości przedstawienia czy czasu prób. Profesjonalni aktorzy pojawiają się jednak w nich często, dla większości stanowią one nawet sporą część pracy scenicznej.

</doc>
<doc id="934049" url="https://pl.wikipedia.org/wiki?curid=934049" title="Leon Pająk">
Leon Pająk

Leon Pająk (ur. 5 października 1909 w Krasnej Dąbrowie, zm. 26 listopada 1990 w Kielcach) – porucznik Wojska Polskiego, obrońca Westerplatte, odznaczony Orderem Virtuti Militari.
Zarys biografii.
Służbę wojskową rozpoczął w 1930 jako szeregowy w 20 pułku piechoty Ziemi Krakowskiej w Krakowie. W 1931 podjął naukę w Szkole Podchorążych Piechoty w Ostrowi-Komorowie. Promocję oficerską uzyskał 15 sierpnia 1934 z 33 lokatą. Pierwszy przydział służbowy otrzymał w 4 pułku piechoty Legionów w Kielcach, w którym objął dowództwo plutonu piechoty. W marcu 1938 został dowódcą kompanii ciężkich karabinów maszynowych. 15 marca 1939 otrzymał awans na stopień porucznika i wraz z utworzonym plutonem wartowniczym został skierowany do Wojskowej Składnicy Tranzytowej na Westerplatte.
Podczas obrony WST dowodził placówką „Prom”. W pierwszym dniu walk został ciężko ranny w brzuch, krocze i nogi, i przetransportowany do koszar, gdzie mimo beznadziejnego stanu, przetrwał do kapitulacji dzięki pomocy kapitana-lekarza Mieczysława Słabego. Do stycznia 1940 przebywał w niemieckim szpitalu. Następnie był osadzony w obozach jenieckich, m.in. w oflagach XII A w Hadamarze i VII A w Murnau.
Po wyzwoleniu z niewoli został przyjęty do 2 Korpusu Polskiego we Włoszech. Dowodził 4 kompanią 9 Bolońskiego Batalionu Strzelców Karpackich. Do kraju wrócił 5 grudnia 1946. Osiedlił się w Kielcach, gdzie pracował w zakładach wyrobów metalowych.
1 września 1971, podczas uroczystości pochowania na Westerplatte prochów Henryka Sucharskiego, złożył swemu dowódcy ostatni raport, w którym wypowiedział słowa: „Panie majorze, Westerplatte jest znowu polskie!”.
Pająk zapoczątkował ewidencjonowanie żyjących westerplatczyków. W 1985 został wpisany do "Honorowej Księgi Czynów Żołnierskich". Został honorowym obywatelem Gdańska i Kielc. W 1989 awansowano go do stopnia komandora Marynarki Wojennej RP. Był także członkiem i wieloletnim prezesem kieleckiego oddziału ZBoWiD.
Zmarł 26 listopada 1990. Został pochowany na Cmentarzu Starym w Kielcach.
Film.
W wyreżyserowanym przez Stanisława Różewicza filmie fabularnym "Westerplatte" postać por. Leona Pająka zagrał Bogdan Niewinowski.

</doc>
<doc id="934052" url="https://pl.wikipedia.org/wiki?curid=934052" title="Adolf Carl Daniel von Auersperg">
Adolf Carl Daniel von Auersperg

Adolf Carl Daniel Fürst von Auersperg (ur. 21 lipca 1821, zm. 5 stycznia 1885) – austriacki polityk, premier Przedlitawii w latach 1871–1879.
Był bratem Karla von Auersperg, również premiera.

</doc>
<doc id="934063" url="https://pl.wikipedia.org/wiki?curid=934063" title="Kate Capshaw">
Kate Capshaw

Kate Capshaw, właściwie Kathleen Sue Nail (ur. 3 listopada 1953 w Fort Worth) – amerykańska aktorka. Żona Stevena Spielberga.
Życiorys.
Wczesne lata.
Urodziła się w rodzinie pochodzenia żydowskiego jako córka Beverley Sue (z domu Simon), agentki biura podróży / kosmetyczki, i Edwina Leona Naila, pracownika linii lotniczej. Kiedy miała pięć lat, rodzina przeprowadziła się do St. Louis, w stanie Missouri. W 1972 ukończyła szkołę średnią Hazelwood Senior High (teraz Hazelwood Central High School). Po ukończeniu z tytułem licencjata wydziału historii na Uniwersytecie Missouri w Columbii, pracowała jako nauczycielka. Prowadziła kursy edukacji specjalnej w Southern Boone County High School w Ashland i Rock Bridge High School w Columbii w Missouri.
Kariera.
Po przeprowadzce do Nowego Jorku, podpisała kontrakt z agencją Former Ford i pracowała jako modelka. Po występie w operze mydlanej CBS "The Edge of Night" ("Krawędź nocy", 1981) jako Jinx Avery Mallory, trafiła na duży ekran w komedii romantycznej "Mały seks" ("A Little Sex", 1982) u boku Tima Mathesona. Została wybrana spośród 120. aktorek do roli Willie Scott w filmie Stevena Spielberga "Indiana Jones i Świątynia Zagłady" ("Indiana Jones and the Temple of Doom", 1984), prequela obrazu "Poszukiwacze zaginionej Arki" ("Raiders of the Lost Ark"). Wystąpiła w miniserialu Hallmarku "Jak to dziewczyny" ("A Girl Thing", 2001) z Elle Macpherson jako jej kochanka.
Życie prywatne.
W latach 1976-1980 była żoną Roberta „Boba” Capshawa, biznesmena, z którym ma córkę Jessicę Brooke (ur. 9 sierpnia 1976), która zagrała m.in. w filmie "Walentynki".
W 1988 związała się z reżyserem Stevenem Spielbergiem. Po trzech latach związku, 12 października 1991 pobrali się zarówno podczas ceremonii cywilnej, jak i judaistycznej. Mają pięcioro dzieci: Sashę (ur. 14 maja 1990), Sawyera (ur. 1992), Destry Allyn (ur. 1 grudnia 1996) oraz adoptowane: Theo (ur. 1998) i Mikaela George’a (ur. 28 lutego 1996). Jest macochą Maxa Spielberga (ur. 13 czerwca 1985).

</doc>
<doc id="934071" url="https://pl.wikipedia.org/wiki?curid=934071" title="Off-Off-Broadway">
Off-Off-Broadway



</doc>
<doc id="934073" url="https://pl.wikipedia.org/wiki?curid=934073" title="Deusdedit z Canterbury">
Deusdedit z Canterbury

Deusdedit lub Adeodatus, imię świeckie: Frithona, Frithuwine lub Frithonas (zm. ok. 664 roku) – średniowieczny anglosaski (Wessex) duchowny chrześcijański, biskup, w latach 655–664 arcybiskup Canterbury, święty Kościoła katolickiego, prawosławnego i wspólnoty anglikańskiej.
W roku 655 Deusdedit jako pierwsza osoba pochodząca z wyspy Wielkiej Brytanii został arcybiskupem Canterbury. Pełnił ten urząd przez ponad dziewięć lat, aż do śmierci ok. 664 roku, prawdopodobnie 14 lipca, w czasie panującej w Anglii epidemii dżumy dymieniczej. Dokładna data zgonu jest jednak nieznana.
Został pierwotnie pochowany w portyku św. Grzegorza w kościele św. Piotra i Pawła, będącego częścią opactwa św. Piotra i Pawła poza murami miasta Canterbury (później przemianowanego na opactwo św. Augustyna). Wkrótce po śmierci Deusdedit został uznany za świętego. W roku 1091 jego relikwie zostały przeniesione do odbudowanego po podboju normańskim kościoła tegoż opactwa. Wkrótce po tym wydarzeniu Goscelin z Saint-Bertin spisał żywot świętego. Jego święto było zgodnie z niektórymi kalendarzami obchodzone 14, a innymi – 15 lipca. Poza tym 12 lub 13 września wspominano przeniesienie relikwii św. Augustyna, a także świętych Wawrzyńca, Mellita, Justusa, Honoriusza i Deusdedita.
Życie.
Tradycja sięgająca czasów następujących krótko po inwazji Normanów na Anglię w 1066 roku, a zapoczątkowana przez Goscelina z Saint-Bertin podaje, że przyszły arcybiskup Canterbury nosił początkowo imię Frithona. Była to prawdopodobnie zniekształcona forma imienia Frithuwine. Historyk Peter Hunter Blake jako prawidłową podaje wersję Frithonas.
Imię Deusdedit oznacza w języku łacińskim zwrot „Bóg dał”. Było to imię ówczesnego papieża, panującego w latach 615–618, znanego także jako Adeodat I (łac. "a Deo datus" oznacza „dany przez Boga”). Przybieranie sobie imion panujących papieży było praktyką stosowaną przez wielu średniowiecznych biskupów saskich.
12 lub 24 marca 655 roku Deusdedit został konsekrowany na biskupa przez biskupa Rochesteru Ithmara. Został szóstym arcybiskupem Canterbury, licząc od momentu przybycia na wyspy brytyjskie misji gregoriańskiej, a pierwszym urodzonym na tej wyspie (był Sasem zachodnim). Jednym z powodów, dla których tak wiele czasu musiało upłynąć od przyjęcia chrześcijaństwa przez Królestwo Kentu ok. 600 roku do ustanowienia po raz pierwszy rodowitego mieszkańca wysp arcybiskupem, był niedostatek szkół, w których poziom nauczania byłby na tyle wysoki, by pozwalał absolwentom ubiegać się o wysokie urzędy kościelne. Sytuacja w tym zakresie polepszyła się dopiero po utworzeniu przez misjonarzy gregoriańskich odpowiedniej liczby placówek. Prawdopodobnie Deusdedit zawdzięczał swoją nominację na arcybiskupa Canterbury współpracy z królem Kentu Earconbertem i królem Wesseksu Cenwalhem. Nie wiadomo, kiedy dokładnie przybrał imię Deusdedit, choć historyk Richard Sharpe przypuszcza, że miało to miejsce w czasie jego konsekracji biskupiej.
Przez dziewięć lat pełnienia przez Deusdedita urzędu arcybiskupa Canterbury wszyscy biskupi angielscy, z wyjątkiem Damiana – następcy Ithamara na urzędzie biskupa Rochesteru – przyjmowali sakrę z rąk biskupów celtyckich lub obcych. Damianowi święceń udzielił Deusdedit. Deusdedit założył klasztor żeński na wyspie Thanet, a także pomógł w założeniu w 657 roku klasztoru w Medeshamstede – późniejszego opactwa w Peterborough. Przez długi czas znajdował się w cieniu biskupa Sasów zachodnich – Agilberta. Władza Deusdedita nie wykraczała poza granice archidiecezji Canterbury oraz tradycyjnie zależnej od niej diecezji Rochester.
Deusdedit nie był obecny na zwołanym w roku 664 synodzie w Whitby, debatującym nad tym, czy Kościół w Nortumbrii powinien stosować rzymską, czy celtycką metodę obliczania daty Wielkanocy. Prawdopodobnie absencja ta była spowodowana zarazą, która wtedy wybuchła w Anglii.
Śmierć.
Beda Czcigodny w swoim dziele "Historia ecclesiastica gentis Anglorum" pod datą 664 pisze: „14 lipca roku podanego powyżej, kiedy krótko po zaćmieniu nastąpiła epidemia dżumy, podczas której biskup Colmán został odwołany jednomyślną decyzją katolików, Deusdedit – szósty arcybiskup Canterbury – zmarł”. Twierdzenie to zdaje się stać w sprzeczności z innym – wcześniejszym fragmentem wspomnianego dzieła Bedy Czcigodnego, w którym autor pisze, że poprzednik Deusdedita – Honoriusz, „zmarł 30 września 653 i po wakacie trwającym 18 miesięcy Deusdedit – Sas Zachodni został wybrany na stolicę arcybiskupią i został szóstym arcybiskupem. Został konsekrowany 26 maja przez Ithmara – biskupa Rochesteru – i rządził stolicą aż do swojej śmierci dziewięć lat, cztery miesiące i dwa dni później”. Jeśli informacja ta jest precyzyjna, to arcybiskup Deusdedit umarł 28 lipca 664 roku. Historycy tłumaczą opisywaną rozbieżność na kilka sposobów. Frank Stenton uważa, że rok u Bedy Czcigodnego rozpoczynał się 1 września i stąd według współczesnego sposobu datowania powinno się uważać za datę śmierci biskupa Honoriusza 30 sierpnia 652 roku. Średniowieczni kopiści popełnili błąd, spisując manuskrypty "Historii". Beda Czcigodny, pisząc o długości rządów arcybiskupa Deusdedita, miał na myśli dziewięć lat i siedem miesięcy, a nie dziewięć lat i cztery miesiące. Uczony wnioskuje z tego, że zgon hierarchy nastąpił między wrześniem 663 a wrześniem 664 roku. Zgadza się to z datą wystąpienia zaćmienia Słońca. Uznaje też, że Beda Czcigodny precyzyjnie podał informację o długości urzędowania arcybiskupa, wobec czego przyjmuje, że Deusdedit zmarł 28 października 663 roku.
Inni historycy, tacy jak Richard Abels, P. Grosjean czy Alan Thacker, twierdzą, że hierarcha zmarł 14 lipca 664 roku. Główny argument przedstawił Grosjean, stwierdzając, że Beda Czcigodny podał złą datę konsekracji Deusdedita na biskupa, jako że 26 maja wypadł w roku 655 w Wielki Czwartek, a więc w dzień, w którym zwykle nie mają miejsca tego rodzaju obrzędy. Uczony sądzi, że najlepszym sposobem na rozwiązanie tego problemu jest uznanie 14 lipca 655 roku za datę śmierci i odliczenie czasu rządów hierarchy podanego przez Bedę Czcigodnego. W ten sposób Grosjean doszedł do wniosku, że sakra biskupia Deusdedita miała miejsce 12 marca 655 roku. Alan Thacker i Richard Abels zgadzają się z tym tokiem rozumowania, choć pierwszy nie opowiada się za konkretną datą święceń. Richard Abels z kolei wskazuje na związek śmierci Deusdedita ze zgonem króla Eorcenberta, który zgodnie z zapisem Bedy Czcigodnego zmarł tego samego dnia, co arcybiskup. Autor "Historii" pisze, że epidemia dżumy wybuchła niedługo po zaćmieniu Słońca 1 maja. Także nic w tym dziele nie podważa faktu, że król Eorcenbert zmarł 14 lipca 664 roku, stąd Richard Abels uważa, że jest to najbardziej prawdopodobna data zgonu Deusdedita. Historyk D. P. Kirby zgadza się z tezą, że arcybiskup zmarł w 664 roku, ale nie podaje dokładnej daty śmierci, która wciąż pozostaje przedmiotem dyskusji naukowców.
Większość historyków uważa, że przyczyną śmierci Deusdedita była szalejąca wtedy w Anglii epidemia. Z tego, iż zapis o śmierci Deusdedita występuje w "Historii" Bedy Czcigodnego zaraz po informacji o wybuchu zarazy, historyk John R. Maddicott wnioskuje, że biskupi Deusdedit i Eorcenbert zmarli nagle w wyniku choroby. Beda Czcigodny nie podaje jednak, o jaką zarazę chodzi, chociaż wspomniany wcześniej uczony sądzi, że była to dżuma dymienicza. Nie są znane objawy choroby, na którą cierpieli Deusdedit i Eorcenbert, lecz Beda Czcigodny napisał, że innej ofierze doskwierał ból uda. Osoba ta ponoć miała na nim guza, będącego zdaniem uczonych dymienicą znajdującą się w pachwinie. Tak nazywa się powiększone węzły chłonne będące jednym z symptomów dżumy dymieniczej.
Dziedzictwo.
Po śmierci Deusdedita niektórzy z kandydatów na biskupów byli wtedy zdania, że obecnie nikt na Wyspach Brytyjskich nie ma ważnych święceń biskupich. Ponadto niewielka liczba wyższych hierarchów pozostałych przy życiu była przyczyną trudności w skompletowaniu wymaganego składu trzech biskupów-konsekratorów. To wszystko doprowadziło do tego, że mianowany na biskupa Yorku Wilfryd udał się w 664 roku po sakrę do biskupa Wesseksu bądź Dorchesteru Agilberta, a konsekrowany został ostatecznie w Compiègne.
Poza kilkoma suchymi faktami niewiele wiadomo o życiu arcybiskupa Deusdedita. Został pochowany w kościele św. Augustyna w Canterbury, ale w roku 1091 jego szczątki zostały przeniesione do nowego kościoła opactwa. Zaraz po śmierci został uznany za świętego, a jego wspomnienie obchodzono 14 lipca, choć pochodzący z przełomu X i XI wieku psałterz powstały w opactwie św. Augustyna w Canterbury (Psałterz z Bosworth) podaje datę 15 lipca. Dzień ten jest w nim opisany jako święto wysokiej rangi, czyli tak, jak ma to miejsce w przypadku innych wczesnych arcybiskupów Canterbury, których wspomnienia znajdują się w tej księdze liturgicznej.
Żywot świętego został napisany przez Goscelina z Saint-Bertin już po translacji relikwii. Autor opierał się przede wszystkim na relacji Bedy Czcigodnego. Manuskrypt tego dzieła zatytułowany "De Sancto Deusdedit Archiepiscopo" przetrwał jako część manuskryptu ms. Cotton Vespasian B.xx przechowywanego w Bibliotece Brytyjskiej. Ze względu na to, że ów żywot jest dziełem dość późnym, "Historia" Bedy Czcigodnego pozostaje głównym źródłem informacji o życiu św. Deusdedita. Poza "De Sancto" mało jest dowodów kultu jego osoby. Świątynia pod jego wezwaniem przetrwała aż do kasaty zakonów w latach trzydziestych XVI wieku.
Następcą Deusdedita na urzędzie arcybiskupa Canterbury był jeden z podległych mu duchownych – Wighard.

</doc>
<doc id="934074" url="https://pl.wikipedia.org/wiki?curid=934074" title="Off-off Broadway">
Off-off Broadway



</doc>
<doc id="934080" url="https://pl.wikipedia.org/wiki?curid=934080" title="76 mm armata pułkowa wz. 1943">
76 mm armata pułkowa wz. 1943

76 mm armata pułkowa wz. 1943 (ros. "76-мм полковая пушка образца 1943 года") – radzieckie działo piechoty wprowadzone do uzbrojenia w 1943 roku.
Armata pułkowa wz. 1943 była następczynią armaty wz. 1927. Została skonstruowana przez biuro konstrukcyjne fabryki Nr 172. Zespołem konstruktorów kierował M. J. Ciriulnikow. Jej konstrukcja łączyła łoże działa przeciwpancernego M-42 z wydłużoną lufą armaty wz. 1927 (z zamkiem śrubowym). Dzięki temu ułatwieniu uległa produkcja dział i zaopatrzenie jednostek piechoty. Łoże armaty M-42 było także nowocześniejsze od łoża działa wz. 1927. Było lżejsze, a dzięki zastosowaniu dwóch ogonów, kąt ostrzału w poziomie wzrósł z 6° do 60°. Działo wz. 1943 było zasilane amunicją scaloną, z granatami odłamkowymi (O-350A), odłamkowo-burzącymi (OF-350) i przeciwpancernymi kumulacyjnymi (BP-350P). Były to takie same naboje jak stosowane do zasilania armaty wz. 1927.
Prototyp działa był gotowy w lutym 1943 roku. Pod koniec tego roku zostało przyjęte do uzbrojenia. Armaty pułkowe wz. 1943 były produkowane tylko do 1945 roku. Później ich produkcję wstrzymano ponieważ nie spełniały już wymagań pola walki (niska zdolność zwalczania pojazdów opancerzonych). Działa wz. 1943 nigdy nie wyparły starszych wz. 1927 z uzbrojenia i oba typy dział piechoty był używane równolegle.
Działa wz. 1943 znajdowały się na uzbrojeniu baterii dział piechoty podporządkowanych pułkom piechoty i kawalerii. Także w skład dywizjonów artylerii brygad piechoty wchodziła jedna bateria dział wz. 1943.
Armaty wz. 1943 znajdowały się na uzbrojeniu Wojska Polskiego.

</doc>
<doc id="934085" url="https://pl.wikipedia.org/wiki?curid=934085" title="Adolf von Auersperg">
Adolf von Auersperg



</doc>
<doc id="934086" url="https://pl.wikipedia.org/wiki?curid=934086" title="Running Blue">
Running Blue



</doc>
<doc id="934090" url="https://pl.wikipedia.org/wiki?curid=934090" title="Runnin’ Blue">
Runnin’ Blue

Runnin’ Blue – piosenka amerykańskiego zespołu The Doors, zamieszczona na płycie "The Soft Parade", nagrana w hołdzie afroamerykańskiemu muzykowi Otisowi Reddingowi. Utwór stylowo jest bardzo podobny do twórczości Reddinga.

</doc>
<doc id="934094" url="https://pl.wikipedia.org/wiki?curid=934094" title="Wighard">
Wighard

Wighard (zm. 664) – arcybiskup-nominat Canterbury.
Był anglosaskim duchownym. W 664 roku po śmierci Deusdedita został wyznaczony na arcybiskupa Canterbury przez królów Oswiu z Northumbrii i Egberta z Kentu.
Wyruszył do Rzymu, aby uzyskać potwierdzenie od papieża Witaliana. Ostatecznie nie został konsekrowany, ponieważ wcześniej zmarł na dżumę.

</doc>
<doc id="934096" url="https://pl.wikipedia.org/wiki?curid=934096" title="Józef Para">
Józef Para

Józef Para (ur. 1 lipca 1922 w Wojakowej, zm. 9 listopada 2020 w Warszawie) – polski aktor i reżyser teatralny.
Życiorys.
Studia.
Absolwent Państwowej Wyższej Szkoły Aktorskiej w Krakowie (1949). Jako student współpracował w latach 1947–1949 z Teatrem Słowackiego, Teatrem Starym i Teatrem Rapsodycznym. Członek Związku Artystów Scen Polskich.
Działalność artystyczna i naukowa.
Dyrektor teatrów: Polskiego w Bielsku–Białej (1967–1973), Współczesnego we Wrocławiu (1973–1975), Śląskiego w Katowicach (1975–1977). Od 1982 do 2009 profesor nadzwyczajny w Państwowej Wyższej Szkole Filmowej i Teatralnej w Łodzi.
Ma w swoim dorobku aktorskim i reżyserskim na deskach teatrów, planach filmowych i w produkcjach telewizyjnych ponad 100 prac twórczych. Największą popularność przyniosła mu rola komisarza Przygody w filmach "Vabank" i "Vabank II, czyli riposta".
Jest autorem książki wspomnieniowej "Salony i kulisy", opublikowanej w 1998 nakładem Wydawnictwa Śląsk.
25 listopada 2020 po mszy pogrzebowej w kaplicy cmentarnej został pochowany w grobie rodzinnym na Cmentarzu Rakowickim w Krakowie (kwatera PAS AC, rząd południowy).

</doc>
<doc id="934099" url="https://pl.wikipedia.org/wiki?curid=934099" title="Natalia Szeremietjewska">
Natalia Szeremietjewska

Natalia Szeremietjewska, Natalia Brasowa, Natalia Romanowska-Brasowa, ros. Княгиня Наталья Брасова (ur. 9 lipca 1880, zm. 26 stycznia 1952 w Paryżu) – księżna, morganatyczna żona niedoszłego cara Rosji - Michała II Romanowa.
Urodziła się jako Natalia Siergiejewna Szeremietjewska - córka moskiewskiego adwokata, nie pochodziła z arystokracji. W wieku 16 lat poślubiła Siergieja Mamontowa, dyrektora teatru, z którym miała córkę, również o imieniu Natalia (nazywaną "Tata"). Natalia szybko rozwiodła się i wyszła ponownie za mąż. Jej drugim mężem został kapitan Włodzimierz Wulffert (ros. Вульферт), oficer służący w regimencie pod dowództwem wielkiego księcia Michała Aleksandrowicza Romanowa (1878–1918), brata cara Mikołaja II.
Natalia miała 27 lat, kiedy poznała wielkiego księcia Michała, i podobno oboje zakochali się w sobie od pierwszego wejrzenia. Wkrótce stali się kochankami i byli nierozłączni. Wielki książę napisał list do swojego brata-cara (jak było to wtedy w zwyczaju), w którym prosił o zgodę na poślubienie Natalii. Zgody tej jednak nie otrzymał, ponieważ Natalia była dwukrotną rozwódką, a w jej żyłach nie płynęła królewska krew. Michał, który w razie śmierci chorowitego następcy tronu - księcia Aleksego, zostałby kolejnym następcą tronu, straciłby wszelkie prawa do korony, żeniąc się bez carskiego pozwolenia. Michał i Natalia przez jakiś czas żyli więc ze sobą bez ślubu. 24 lipca 1910 urodził się ich syn - Jerzy (nazwany tak na cześć Jerzego Aleksandrowicza, starszego, zmarłego brata Michała).
Ostatecznie Michał zignorował zakaz cara i 15 października 1912 w Wiedniu poślubił w sekrecie Natalię. W efekcie oboje popadli w niełaskę i zostali wygnani do Wielkiej Brytanii.
I wojna światowa.
Po wybuchu wojny Michał zwrócił się do brata o pozwolenie powrotu do ojczyzny (z żoną i synem) i wstąpienia do rosyjskiej armii. Mianowany rosyjskim generałem poprowadził dywizję złożoną z Czeczenów i Dagestańczyków. Przyznanie mu niskiego jak dla wielkiego księcia stopnia generalskiego było karą za jego nieposłuszeństwo. Michał jednak wsławił się podczas walk i otrzymał najwyższe wojskowe odznaczenie - krzyż św. Jerzego. W przeciwieństwie do Mikołaja II Michał był bardzo popularnym dowódcą. 
W marcu 1917 Mikołaj II abdykował na korzyść Michała, ale ten odmówił przyjęcia korony, dopóki nie pozna woli swoich poddanych. Po rewolucji Michał razem z rodziną został umieszczony w areszcie domowym w Gatczynie, następnie przeniesiono go do miasta Perm. Udało mu się wysłać Jerzego i Tatę do rodziny swojej matki, do Danii. Natalia również opuściła Rosję na rozkaz męża i udała się do Londynu, używając duńskiego paszportu. W lipcu 1918 w Permie Michał został zamordowany przez CzeKa.
Emigracja.
Początkowo żyła z dziećmi w Wielkiej Brytanii, potem przeniosła się do Francji. Na emigracji w 1928 uzyskała tytuł księżnej Romanowskiej-Brasowej.
W latach 20. i 30. Natalia próbowała sądownie dochodzić swoich praw do dawnego majątku Romanowów w Polsce, m.in. wystąpiła z roszczeniem dotyczącym tzw. Domu Księcia i „willi generalskiej” w Częstochowie. Do procesu jednak nie doszło, bo nie było jej stać na wpłacenie wadium. 
Natalia zmarła na raka w Paryżu 26 stycznia 1952 w strasznej biedzie. Została pochowana na Cimetière de Passy, obok syna Jerzego, który zginął w wypadku samochodowym 21 lipca 1931 w wieku 20 lat. 
Jej córka Tata (1903-1969), podobnie jak sama Natalia wychodziła za mąż kilka razy. W roku 1921, w wieku 18 lat mimo sprzeciwu matki poślubiła Vala Gielguda, przyszłego dziennikarza BBC. Rozwiodła się z nim w 1923, a w 1929 wyszła za mąż za Cecila Graya, kompozytora i krytyka muzycznego, któremu urodziła córkę Paulinę. Po kolejnym rozwodzie jej trzecim mężem został Michael Majolier, z którym miała drugą córkę - Aleksandrę (ur. 1934).

</doc>
<doc id="934108" url="https://pl.wikipedia.org/wiki?curid=934108" title="Agent nr 1">
Agent nr 1

Agent nr 1 – polski film fabularny, wojenny dramat sensacyjny, zrealizowany w 1971 roku przez Zbigniewa Kuźmińskiego na motywach powieści Stanisława Strumph-Wojtkiewicza.
Fabuła.
Jest to oparta na faktach historia działalności polskiego pochodzenia agenta brytyjskiego wywiadu w Grecji, Jerzego Iwanowa-Szajnowicza, podczas II wojny światowej.
Obsada.
Pozostałe role.
"w kolejności alfabetycznej"

</doc>
<doc id="934109" url="https://pl.wikipedia.org/wiki?curid=934109" title="Gena Rowlands">
Gena Rowlands

 
Gena Rowlands; właśc. Virginia Cathryn Rowlands (ur. 19 czerwca 1930 w Madison w stanie Wisconsin) – amerykańska aktorka filmowa, teatralna i telewizyjna. Dwukrotnie nominowana do Oscara za pierwszoplanowe role w filmach: "Kobieta pod presją" (1974) i "Gloria" (1980). Laureatka Oscara za całokształt twórczości. Dwa razy otrzymała nagrodę Złotego Globu (ponadto była do niej 6 razy nominowana). Była żoną aktora i reżysera Johna Cassavetesa. Zagrała w 8 filmach wyreżyserowanych przez męża. Matka Nicka Cassavetesa.

</doc>
<doc id="934121" url="https://pl.wikipedia.org/wiki?curid=934121" title="Trał kontaktowy">
Trał kontaktowy



</doc>
<doc id="934124" url="https://pl.wikipedia.org/wiki?curid=934124" title="Syrnena gora">
Syrnena gora



</doc>
<doc id="934125" url="https://pl.wikipedia.org/wiki?curid=934125" title="Sysztinska Sredna gora">
Sysztinska Sredna gora



</doc>
<doc id="934126" url="https://pl.wikipedia.org/wiki?curid=934126" title="Staś Tarkowski">
Staś Tarkowski

Staś Tarkowski, właśc. Stanisław Tarkowski – fikcyjna postać, główny bohater powieści "W pustyni i w puszczy" (1911) Henryka Sienkiewicza i jej filmowych adaptacji.
Charakterystyka postaci.
Bohater powieści był 14-letnim chłopcem, synem polskiego inżyniera zatrudnionego przy budowie i konserwacji Kanału Sueskiego. Jego matka, z pochodzenia Francuzka, zmarła przy jego porodzie. Na tle swoich rówieśników wyróżniał się zarówno zręcznością i siłą, jak i zdolnością do łatwego uczenia się, w tym nauki języków obcych. Dobrze jeździł konno i pływał. Był on także wyższy od rówieśników. Zdawał sobie sprawę ze swych zdolności, zdarzało mu się więc popadać w zarozumiałość. Postawa Stasia uległa stopniowej przemianie po porwaniu jego oraz jego towarzyszki, Nel Rawlison, przez derwiszów. Do wychodzenia z kolejnych opresji i przezwyciężania problemów przydaje mu się zręczność i mądrość, jednakże wykazuje się też opiekuńczością w stosunku do swej młodszej towarzyszki. Początkowo wynika to bardziej z wpojonego mu przez ojca honoru, Staś uważa za swój obowiązek dotrzymanie danego słowa, iż będzie opiekował się dziewczynką. Później jego postawa staje się coraz bardziej bezinteresowna. Nie bez znaczenia są także ukazane w powieści patriotyzm chłopca oraz wierność wyznawanej religii. Staś wykazał się sprytem, odwagą i pomysłowością, dzięki której najpierw zbiegł z niewoli u zwolenników Mahdiego, a następnie powrócił z Nel bezpiecznie do rodziny, by po latach ożenić się z nią.
Geneza imienia bohatera.
Gdy w 1908 Sienkiewicz wraz z żoną mieszkał w rudawskim "domu z wieżyczką", codziennie rano przynosił mu świeże mleko lubiany przez niego miejscowy chłopiec Staś Tarkowski (ur. 5 listopada 1905 – zm. 27 września 1970). Jego imię i nazwisko otrzymał później główny bohater powieści "W pustyni i w puszczy" (1911). Na miejscowym cmentarzu na grobie Stanisława Tarkowskiego znajduje się owa informacja.
Na rynku w Rudawie od listopada 2021 znajduje się odlany w metalu pomnik przedstawiający chłopca niosącego bańkę z mlekiem. Na płycie pomnika napisano: „Stasiu, uczynię cię sławnym – Henryk Sienkiewicz”. Rzeźba została odsłonięta w 110. rocznicę pierwszego wydania książki "W pustyni i w puszczy".

</doc>
<doc id="934128" url="https://pl.wikipedia.org/wiki?curid=934128" title="Ichtimanska Sredna gora">
Ichtimanska Sredna gora



</doc>
<doc id="934129" url="https://pl.wikipedia.org/wiki?curid=934129" title="Jan Tataj">
Jan Tataj

Jan Tataj (ur. 14 czerwca 1907 w Warszawie, zm. 26 września 1996 w Warszawie) – podpułkownik, oficer aparatu bezpieczeństwa PRL.
Życiorys.
Był synem Filipa i Marii Tatajów. Członek Polskiej Partii Robotniczej i Polskiej Zjednoczonej Partii Robotniczej. Kierownik Sekcji „A” Wydziału II Samodzielnego MBP, szef Wojewódzkiego Urzędu Bezpieczeństwa Publicznego w Kielcach następnie WUBP w Lublinie. Nadzorował początkowy etap operacji „Cezary”, która doprowadziła do rozbicia resztek antykomunistycznego podziemia. Brał udział w operacji osaczenia i ujęcia Zdzisława Brońskiego "Uskoka" prowadząc z nim pertraktacje poprzez właz bunkra. W latach 1947–1949 dyrektor Departamentu III Ministerstwa Bezpieczeństwa Publicznego. Po 1949 zwolniony ze służby. W 1953 skazany na karę 15 lat więzienia.
W 1947 odznaczony Złotym Krzyżem Zasługi. Został pochowany na Cmentarzu Północnym w Warszawie.

</doc>
<doc id="934130" url="https://pl.wikipedia.org/wiki?curid=934130" title="Harmen Jonkman">
Harmen Jonkman

Harmen Jonkman (ur. 30 maja 1975 w Beverwijk) – holenderski szachista, arcymistrz od 2002 roku.
Kariera szachowa.
W roku 1991 zdobył tytuł mistrza Holandii juniorów do lat 16. W 1995 osiągnął jeden z pierwszych sukcesów międzynarodowych, zajmując II miejsce (za Stefanem Löfflerem) w turnieju "Sonnevanck-B" w Wijk aan Zee. Zdobył również w Gausdal tytuł mistrza NATO. W 1998 zwyciężył (wraz z Michaiłem Gołubiewem) w otwartym turnieju w Chemnitz, w 2000 podzielił I miejsce w kolejnym "openie" w Soest, natomiast w 2001 zajął III miejsce (za Andrijem Maksymenką i Witalijem Gołodem, a przed m.in. Olegiem Romaniszynem, Andriejem Wołokitinem i Zacharem Jefimienko) we Lwowie. W 2003 zanotował bardzo udany występ w festiwalu "Aeroflot" w Moskwie, dzieląc II miejsce w turnieju B. Podobny wynik uzyskał również w kołowym turnieju w Kairze. W 2004 zajął II miejsce (za Rafałem Antoniewskim) w otwartych młodzieżowych mistrzostwach Niemiec rozegranych w Deizisau. W następnym roku podzielił I miejsce w Banyoles oraz zajął II miejsce (za Noną Gaprindaszwili) w Haarlem.
Najwyższy ranking w karierze osiągnął 1 kwietnia 2002 r., z wynikiem 2520 punktów zajmował wówczas 9. miejsce wśród holenderskich szachistów.

</doc>
<doc id="934131" url="https://pl.wikipedia.org/wiki?curid=934131" title="Florian Szary">
Florian Szary

Florian Szary – legendarna postać rycerza polskiego z XIV wieku, spopularyzowana przez Józefa Ignacego Kraszewskiego w powieści Jelita.
Według legendy, wzmiankowanej przez Jana Długosza, Florian Szary pochodził z niewielkiego grodu Surdęga (obecnie wieś Majkowice), leżącego 8 km na północ od Przedborza, będącego wówczas grodem królewskim. Był rycerzem w służbie wojewody sieradzkiego i uczestniczył wraz z drużyną w wojnach toczonych przez Władysława Łokietka. Pochodził ze szlachty posługującej się herbem Koźlarogi – w pierwotnej wersji na tarczy herbowej umieszczone było w polu czerwonym pół rogatego kozła. Florian wsławił się podczas bitwy pod Płowcami w 1331, kiedy to broniąc zagrożonego króla został przebity trzema krzyżackimi kopiami. Po bitwie król, objeżdżając pobojowisko, ujrzał Floriana Szarego wtłaczającego z powrotem w brzuch swoje wnętrzności. Medycy królewscy zdołali uratować mu życie, a król w uznaniu postawy nadał rycerzowi nowe włości oraz nowy herb: Jelita, w którym pół kozła przeniesiono do klejnotu herbowego, a w polu herbowym umieszczono trzy złote kopie rycerskie.
Lepiej potwierdzone w źródłach są postacie domniemanych potomków legendarnego rycerza. Floriana Szarego za jednego z protoplastów rodu uważali Kamoccy, Borzobohaci, Myśliborscy, Żeromscy, Fabiccy, Nowosieleccy, Słowińscy a szczególna pamięć o walecznym przodku przetrwała w rodzie Zamoyskich.
Zamoyscy założyli szereg miast i wsi nazwanych od imienia Floriana lub jego herbów, m.in. Szarogród, Koźlerogi i niegdysiejsze miasto Jelitów, a także osadę leśną Florianka w Ordynacji Zamojskiej.
Nie istnieją dokumenty historyczne potwierdzające udział Floriana Szarego w bitwie pod Płowcami. Jednakże członkowie rodów szlacheckich podających tę postać za swego protoplastę pozostawili szereg materialnych śladów legendy. Są to między innymi murowane dwory w Majkowicach (oraz krzyż z datą 1331 w miejscu nazywanym Boża Męka koło „castrum Surdęga”) i Bąkowej Górze, dąb Florian w miejscowości Florianka, oraz dzieła literackie, m.in. panegiryki pisane przez Tiedemanna Giesego i Walentego Schreckiusa, wywodzące ród Zamoyskich od Floriana Szarego.
W rodach tych imię Florian przechodziło z pokolenia na pokolenie. Nosił je m.in. biskup krakowski Florian z Morska z rodu Koźlerogów. Kluczową scenę z legendy o Florianie Szarym przedstawił w 1909 r. Wojciech Kossak w obrazie "Łokietek i Florian Szary po bitwie pod Płowcami".

</doc>
<doc id="934133" url="https://pl.wikipedia.org/wiki?curid=934133" title="Kościół Pokoju w Głogowie">
Kościół Pokoju w Głogowie

Kościół Pokoju w Głogowie – kościół wzniesiony w 1652, prawdopodobnie na terenie obecnego ronda Konstytucji 3 Maja. Była to pierwsza świątynia ewangelicka na terenie Głogowa. Zniszczony podczas pożaru w 1758 roku.
Historia.
Jednym z warunków zawartego w 1648 pokoju westfalskiego była, wymuszona na cesarzu austriackim, zgoda na wybudowanie na Śląsku trzech świątyń ewangelickich: w Jaworze, Świdnicy i Głogowie. Od traktatu pokojowego do uzyskania zgody na budowę świątyni była jednak długa droga. Katolickie władze głogowskiej twierdzy nie chciały wyrazić zgody na budowę kościoła. Zamknięto nawet prowizoryczny dom modlitwy urządzony przez protestantów w jednym z domów mieszkalnych. Dopiero po długich staraniach 21 kwietnia 1651 uzyskano reskrypt cesarza zezwalający na budowę świątyni.
Kościół Pokoju w Głogowie oddalony miał być 300 kroków na południe od Bramy Brzostowskiej, przy drodze do Ruszowic. Zbudowany miał być z gliny i drewna, bez użycia gwoździ. Do nadzorowania tego zobowiązany został starosta; jego uwagi nie miały ujść nawet takie szczegóły, jak konsystencja zaprawy. Pierwszego grudnia 1651 reprezentanci władz, a wraz z nimi mieszczaństwo, udali się na miejsce. Żołnierz odmierzył nakazaną odległość. Na pustym przedpolu twierdzy wyznaczono plac pod kościół o długości 90 i szerokości 50 łokci (około 54 × 30 m). Społeczność ewangelicka, po raz pierwszy odprawiła nabożeństwo w niedzielę 10 grudnia. Zgromadziła się ona wokół skleconej budy z prowizorycznym ołtarzem. Historyczny moment zainaugurował uroczystą mową syndyk stanów księstwa Andreas Gryphius.
W ciągu niespełna roku wybudowano kościół według projektu wrocławskiego inżyniera Albrechta Sabischa. Tempo budowy, prowadzonej zapewne przez miejscowych cieśli, musiało być szybkie – zbyt szybkie, jak się miało niebawem okazać – zważywszy, że projekt musiał uzyskać zatwierdzenie, a samo wdrożenie inwestycji wymagało pozyskania funduszy. Jej koszty były bowiem zupełnie niewspółmierne do możliwości zdziesiątkowanej wojną gminy. Przeprowadzono kwesty wśród stanów księstwa, na Śląsku i poza granicami, głównie w Saksonii (dokąd udał się pewien głogowski chirurg i namówił księcia elektora do publicznej zbiórki w całym kraju).
W 1652 na Boże Narodzenie w dopiero co zadaszonym kościele odbyło się pierwsze uroczyste nabożeństwo. Trzecia zbiórka przeprowadzona przez dwóch mieszczan w następnym roku umożliwiła budowę pastorówki. Ledwo co obydwaj kaznodzieje wprowadzili się do swoich mieszkań; 24 sierpnia 1654 huragan spowodował zawalenie się świątyni. Katastrofa musiała być zupełna, skoro rada miejska chcąc storpedować odbudowę kościoła, argumentowała, odwołując się do literalnej treści cesarskiego reskryptu, że monarcha zezwolił wprawdzie na budowę kościoła, ale nie "kościoła przewróconego". Choć nie bez perturbacji, budowa mogła być podjęta na nowo. Tym razem pozyskano przychylność elektora Brandenburgii, otrzymano też zapomogę od stanów księstwa głogowskiego. Zakończenie odbudowy przypadło na koniec 1655. Kościół od początku nazywano "die Hütte Gottes" (w dowolnym tłumaczeniu "Boża Strzecha"), co odnosiło się także do jego kształtu, a zwłaszcza małej wysokości.
W następnych dziesięcioleciach, które charakteryzowały się dużym naciskiem kontrreformacji, nierzadko utrudniano w Głogowie ewangelikom dostęp do ich kościoła. Starosta von Knigge w 1669 nakazał w niedziele zamykać Bramę Brzostowską. Po trzech kwartałach ewangelicy wykupili przejście przez małą furtę (ponieważ musieli przez nią przechodzić pojedynczo, notorycznie spóźniali się do kościoła). W maju 1710 obok kościoła stanęła wieża – dzwonnica, wciągnięto na nią trzy duże dzwony. Powiększona została również sama świątynia.
Kościół Pokoju spłonął w 1758, podczas ostatniego wielkiego pożaru miasta. W następnym dziesięcioleciu protestanci wybudowali, z finansowym wsparciem króla Fryderyka II, obszerny, dwuwieżowy kościół w obrębie miasta. Zgodnie z tradycją nadano mu nazwę Schifflein Christi. Miejsce po "Bożej Strzesze" i pozostałych zabudowaniach zajął powiększony cmentarz, z wybudowaną na nim drewnianą kaplicą (od lat 20. XIX wieku była to kaplica murowana). Funkcjonował on do końca II wojny światowej jako "stary cmentarz".
Architektura.
Trudno cokolwiek powiedzieć o pierwszej realizacji bryły głogowskiego kościoła, który, jak to przekazano, "przewrócił się" niedługo po zakończeniu budowy. Pierwsze wyobrażenie świątyni pochodzi dopiero z planu widokowego Głogowa z 1698 i daje jedynie orientacyjny pogląd. Na podstawie tego planu nieznany autor sporządził rysunek kościoła. Z tamtego czasu pochodzi plan twierdzy Głogów, datowany na oryginale: 1700, na którym autor w sposób nieporadny ale "inwentarski" ukazał kościół i całą posesję.
Archiwalne rysunki zgodnie przedstawiają budowlę prostokątną lub zbliżoną do kwadratu, orientowaną, o układzie halowym, dwukondygnacyjną. Halowe wnętrze nakrywają cztery niskie, dwuspadowe dachy w układzie szczytowym. Szczyty dachów wraz z dużymi oknami w fasadzie zachodniej sugerują osie podziału wnętrza. Rozczłonkowanie części dachowej i dysproporcja jej wysokości do wysokości wnętrza wypływać musiały z narzuconego przez warunki twierdzy ograniczenia wysokości całkowitej. Rozwiązanie (ściany o znacznej wysokości, dachy o małej połaci) było optymalne ze względu na małą powierzchnię przeznaczoną pod zabudowę kościoła i konieczność pomieszczenia dużej liczby wiernych (z tej samej przyczyny oczywiste wydaje się wyposażenie kościoła w empory).
Inną sprawą jest, że takie rozwiązanie nie było korzystne dla stabilności całej budowli. Jej konstrukcję stanowiły zewnętrzne ściany szkieletowe (wypełnione one zostały gliną ze słomą na ruszcie drewnianym i zabezpieczone od zewnątrz deskowaniem pionowym) oraz rzędy filarów usytuowanych we wnętrzu na liniach zetknięcia się połaci dachów. Założenie, że elementy konstrukcji musiały być solidnej grubości. We wnętrzu układ filarów warunkował podział przestrzeni: na część centralną i dwie nawy boczne, zabudowane emporami. Jeśli przyjąć, że ilość dachów wynosiła cztery, jak na wspomnianych rysunkach (na późniejszych ilustracjach nie są widoczne więcej niż trzy), to część centralna, z rzędem słupów pośrodku, była w przybliżeniu dwukrotnie szersza od naw bocznych. Hipotetycznie część tę na pierwszym rysunku anonsują w obu kierunkach krzyże wieńczące oba środkowe szczyty. Część centralna jest wyraźnie wydłużona w stosunku do bocznej nawy północnej, a być może dotyczyło to również nawy południowej, co sugerowałoby lokalizację prezbiterium i ołtarza. O umiejscowieniu ambony trudno wnioskować, ponieważ warunkowały to względy akustyczne. Dla podtrzymania stropu należało zastosować układ elementów w postaci płatwi, mieczy i zastrzałów.
Do części centralnej wchodziło się przez podwójną (dwudrzwiową) kruchtę przy fasadzie zachodniej. Analogiczna kruchta znajdowała się przy fasadzie północnej. Takie rozwiązanie wejść miało związek z rozdziałem ruchu wiernych. Kruchta przy fasadzie północnej mogła łączyć się z wejściem na górne empory, na co wskazywałby usytuowany w ścianie ryzalit, przy założeniu, że mieścił on służącą temu celowi klatkę schodową. Kruchty przy fasadzie północnej zostały w XVIII wieku rozbudowane wzdłużnie i zaopatrzone zostały w szereg dalszych drzwi wejściowych. Te dodatkowe drzwi prowadzić mogły do poszczególnych lóż. Fasada północna, zwrócona bezpośrednio w stronę miasta oraz zaakcentowana szeregiem wejść i ryzalitem, miała bez wątpienia największe znaczenie. Została ona z czasem, jak to wynika z ikonografii, przedłużona do wspólnej długości z pozostałymi nawami kościoła.

</doc>
<doc id="934137" url="https://pl.wikipedia.org/wiki?curid=934137" title="Józef Maciasz">
Józef Maciasz

Józef Maciasz (ur. 17 marca 1888 w Łopusznej koło Nowego Targu, zm. 5 maja 1948 tamże) – polski konstruktor i przedsiębiorca ludowy.
Po odbyciu służby w wojsku austriackim (1909–1911) założył (razem z bratem Franciszkiem) w rodzinnej wsi zespół produkcyjny, w którego skład wchodziły: młyn, tartak i folusz, a także dobudowane później: heblarnia, gonciarnia, olejarnia, wiertarka mechaniczna, prasa ręczna do uzyskiwania moszczu i przecieru jabłkowego oraz wędzarnia serów. Część urządzeń (młyn, gonciarki, wiertarki i heblarki) napędzana była energią elektryczną uzyskiwaną z własnej elektrowni wodnej (zapora na potoku Łopuszna i turbina Francisa napędzająca generator prądu elektrycznego).
Tartak i folusz przeniesione zostały do skansenu w Zubrzycy Górnej na Orawie.

</doc>
<doc id="934142" url="https://pl.wikipedia.org/wiki?curid=934142" title="Leon Andrzejewski">
Leon Andrzejewski

Leon Andrzejewski właściwie Leon Ajzef vel Lajb Wolf Ajzen (ur. 25 grudnia 1910 w Sawinie, zm. 18 stycznia 1978 w Warszawie) – działacz komunistyczny, uczestnik II wojny światowej, funkcjonariusz aparatu bezpieczeństwa PRL.
Życiorys.
Urodzony w kupieckiej rodzinie pochodzenia żydowskiego. Syn Bencjona (Stefana) i Geni (Jadwigi). Ukończył trzy klasy gimnazjum w Łodzi. Był członkiem Komunistycznej Partii Polski (od 1928), Polskiej Partii Robotniczej i Polskiej Zjednoczonej Partii Robotniczej.
W latach 1929–1933 i 1934–1939 przebywał w więzieniu za przekonania. W czasie agresji III Rzeszy na Polskę służył w cywilnej obronie Warszawy. Następnie przebywał na terenach okupowanych przez ZSRR. We Lwowie działał w MOPR. Od połowy 1940 był kierownikiem wydziału w fabryce mydła, a w 1941 został przewodniczącym Komitetu Obwodowego Związku Zawodowego Pracowników Przemysłu Olejarsko-Mydlarskiego. Od sierpnia 1941 do maja 1942 służył w batalionie budowlanym (strojbatalionie), następnie był dyrektorem fabryki zapałek. Od maja 1943 oficer polityczny 1 DP im.Tadeusza Kościuszki. Szef Wydziału Polityczno-Wychowawczego w Centralnej Szkole Podchorążych w Riazaniu. Był wykładowcą na kursie NKWD w Kujbyszewie. Od 22 sierpnia 1944 był kierownikiem ochrony PKWN. Od 12 października 1944 do 19 czerwca 1946 był zastępcą kierownika Wydziału Personalnego Resortu Bezpieczeństwa Publicznego, jednocześnie dowódcą Szkoły Oficerskiej Urzędu Bezpieczeństwa.
W latach 1946–1948 pełnił funkcję dyrektora Gabinetu Ministra Bezpieczeństwa Publicznego, w okresie 1948–1949 zastępcy komendanta Centrum Wyszkolenia Ministerstwa Bezpieczeństwa Publicznego (MBP) w Legionowie, 1949–1953 wicedyrektora Departamentu IV MBP. Razem z Józefem Czaplickim nadzorował operację Cezary, która doprowadziła do zniszczenia podziemia antykomunistycznego.
W latach 1953-1954 p.o. dyrektora Departamentu III MBP. Następnie, do 1955 był jego wicedyrektorem. Od 1955 do 1956 pełnił taką funkcję w Departamencie IV Komitetu ds. Bezpieczeństwa Publicznego, a w latach 1956–57 w Departamencie I Komitetu ds. BP.
30 stycznia 1957 został odwołany z funkcji. W MSW pracował do 1960. W 1962 objął funkcję Pełnomocnika Rządu ds. Wykorzystania Energii Jądrowej.
W związku małżeńskim z pisarką Krystyną Żywulską został ojcem Tadeusza.
Pochowany na Cmentarzu Komunalnym Północnym na Wólce Węglowej (kwatera E-IV-2-3-4).

</doc>
<doc id="934143" url="https://pl.wikipedia.org/wiki?curid=934143" title="Królestwo Maciusia">
Królestwo Maciusia

Królestwo Maciusia – program telewizyjny dla dzieci emitowany w TVP1 od 17 kwietnia 2005 do 4 marca 2007 roku.
Autorem scenariusza programu był Cezary Rossa.
Charakterystyka programu.
Program składał się z trzech gier rozgrywanych w tzw. "Sali Turniejowej" przez trzy zespoły: czerwony, żółty i zielony. Zwycięzcy poszczególnych odcinków przechodzili do finału (rozgrywanego raz na trzy odcinki), w którym walczyli o tytuł Króla Gier Królestwa Maciusia. Pomiędzy grami nadawane były wejścia ze "Studia Wiadomości" (które przypominało studio "Wiadomości" telewizyjnej Jedynki z okresu 2002–2004 i Teleexpressu z lat 2003–2006), podczas których można było dodzwonić się do studia i zagrać w grę za pomocą klawiszy telefonu – podobnie, jak w polsatowskim „Hugo”.
Część programu nagrywano wcześniej, część pokazywano na żywo.
Spis serii.
Na podstawie archiwalnych przewodników telewizyjnych.

</doc>
<doc id="934144" url="https://pl.wikipedia.org/wiki?curid=934144" title="Leon Ajzef">
Leon Ajzef



</doc>
<doc id="934146" url="https://pl.wikipedia.org/wiki?curid=934146" title="76 mm armata górska wz. 1938">
76 mm armata górska wz. 1938

76 mm armata górska wz. 1938 (ros. "76-мм горная пушка образца 1938 года") – sowiecka armata górska skonstruowana w zespole Lwa Gorlickiego.
W latach 30. uzbrojeniem jednostek artylerii górskiej Armii Czerwonej była 76 mm armata górska wz. 1909. Jej główną wadą była duża masa zespołów na które była rozkładana do transportu (najcięższy ważył 240 kg). Dlatego w połowie lat 30. rozpoczęto prace nad następcą armaty wz. 1909. Konstruktorzy działa z zespołu Lwa Gorlickiego wzorowali się na czechosłowackiej armacie górskiej Skoda C-5. Po testach prototypów ich armata została w maju 1939 roku przyjęta do uzbrojenia.
1 czerwca 1941 roku na uzbrojeniu armii sowieckiej znajdowało się 800 dział wz. 1938, z czego 234 w pobliżu zachodniej granicy. W czasie wojny działa wz. 1938 znajdowały się na uzbrojeniu dywizjonów artylerii górskiej wchodzących w skład brygad piechoty górskiej. Wyposażono w nie także jednostki powietrznodesantowe, a czasami były uzbrojeniem pułków artylerii piechoty.
Armata górska wz. 1938 miała łoże kołowe, jednoogonowe. Strzelała amunicją scaloną. Armata wz. 1938 mogła być szybko rozbierana na podzespoły transportowane w jukach lub przez obsługę. Trakcja konna, motorowa lub juczna. Działo było rozkładane na 6 (transport na wózkach) lub 23 (transport w jukach) zespoły.
Działo mogło wystrzeliwać pociski odłamkowo-burzące o masie 6,23 kg, oraz przeciwpancerne o masie 6,3 kg. Pociski przeciwpancerne były w stanie przebić 39 mm pancerza z odległości 500 m lub 34 mm pancerza z odległości 1000 m.

</doc>
<doc id="934149" url="https://pl.wikipedia.org/wiki?curid=934149" title="Captain Jack (zespół muzyczny)">
Captain Jack (zespół muzyczny)

Captain Jack – niemiecki zespół eurodance powstały w Niemczech w 1995 roku.
Jego członkami (od 2000) byli Francisco Alejandro Gutierrez (pseudonim: Franky Gee) oraz Sunny. Pierwotnie, podczas debiutu w 1995, wokalistką była Liza da Costa, zastąpiona w 1999 przez Marię Lucię „Maloy” Lozanes, którą w 2001 roku zastąpiła Ilka-Anna-Antonia Traue (pseudonim: Illi Love).
Muzyka oraz postać Captain Jacka była stylizowana na wzór treningu wojskowego. Kostium Franky’ego składał się z munduru wojskowego, z czerwonym nakryciem głowy, jaki noszą amerykańscy Marines. Franky wybrał ten styl ze względu na służbę w Armii Stanów Zjednoczonych. Gdy jego armia zakończyła stacjonowanie w Niemczech, Franky postanowił zostać i rozpoczął solową karierę pod pseudonimem Westside.
Grupa zdobyła 19 złotych i platynowych płyt w Europie.
Grupa zawiesiła działalność w wyniku śmierci Frankiego spowodowanej krwotokiem śródmózgowym, która nastąpiła po 5 dniach przebywania w śpiączce, 22 października 2005 roku.
Po śmierci Frankie’go zespół wydał składankę Greatest Hits w 2005 roku, którą promował utwór "Capitano", a później zawiesił działalność. Powrócili w 2008 roku z singlem "Turkish Bazar", który promuje ich nowy album "Captain Jack Is Back" oraz ukazała się nowa wersja utworu "Captain Jack" w wykonaniu Johna Le DJ. W maju 2010 wydano singel "Deutschland Schiess Ein Tor" jako niemiecki hymn Mistrzostw świata w piłce nożnej w RPA 2010. 22 kwietnia 2011 roku ukazał się nowy album grupy "Back To The Dancefloor" album jest promowany przez singel "People Like To Party", który został wydany jeszcze w 2010 roku.

</doc>
<doc id="934152" url="https://pl.wikipedia.org/wiki?curid=934152" title="Drużynowe Mistrzostwa Świata na Żużlu 1962">
Drużynowe Mistrzostwa Świata na Żużlu 1962

Drużynowe Mistrzostwa Świata na Żużlu 1962 – 3. edycja drużynowych mistrzostw świata na żużlu. Zawody finałowe odbyły się 29 lipca 1962 roku w czechosłowackim Slaným.
Tytułu mistrzowskiego, wywalczonego w 1961 roku we Wrocławiu, broniła reprezentacja Polski.
Eliminacje.
Runda brytyjska.
Wielka Brytania automatycznie w finale.

</doc>
<doc id="934153" url="https://pl.wikipedia.org/wiki?curid=934153" title="Kira Gałczyńska">
Kira Gałczyńska

Kira Gałczyńska-Kilańska, ps. „Konstancja Janowa” (ur. 26 kwietnia 1936 w Wilnie, zm. 20 grudnia 2022 w Warszawie) – polska dziennikarka i pisarka.
Życiorys.
Była córką Konstantego Ildefonsa i Natalii Gałczyńskich. Urodziła się w Wilnie, na Zarzeczu, gdzie w latach 1934–1936 mieszkali jej rodzice. W 1936 Gałczyńscy przenieśli się do Warszawy i osiedli w pobliskim Aninie, następnie w Warszawie w Alei Róż.
W młodości należała do ZMP. Ukończyła filologię rosyjską Uniwersytetu Warszawskiego (1956). Jako redaktorka pracowała w: „Nowej Kulturze” (1957), warszawskim „Kurierze Polskim” (1958–1965) za dyr. Włodzimierza Lechowicza, Telewizji Polskiej (1965–1972) (z polecenia Włodzimierza Sokorskiego), „Trybunie Ludu” (1972–1980) (u Józefa Bareckiego) i „Kontrastach” (1982–1984).
Założyła muzeum imienia ojca w Praniu, była redaktorką i edytorką większości edycji jego dzieł. W latach 2007–2010 była członkiem Zarządu Fundacji Zielona Gęś imienia Konstantego Ildefonsa Gałczyńskiego. Należała do Związku Literatów Polskich (po 1983) i Stowarzyszenia Dziennikarzy Polskich.
W 2009 w uznaniu zasług dla Stolicy Rzeczypospolitej Polskiej uhonorowana została Nagrodą Miasta Stołecznego Warszawy.
Dwukrotnie zamężna: z Januszem Bylczyńskim (1920–1990) – aktorem teatralnym i filmowym (z którym miała syna, Mikołaja Gałczyńskiego) oraz z Januszem Kilańskim (ur. 27 grudnia 1915, zm. 12 grudnia 2002) – wieloletnim spikerem Polskiego Radia, kierownikiem Działu Realizacji i Emisji, współtwórcą Redakcji Językowej oraz inicjatorem wprowadzenia w radiu kart mikrofonowych uprawniających do występowania na antenie.
Mieszkała w Warszawie.

</doc>
<doc id="934159" url="https://pl.wikipedia.org/wiki?curid=934159" title="Magdalena Kemnitz">
Magdalena Kemnitz

Magdalena Kemnitz (ur. 13 marca 1985 w Poznaniu) – polska wioślarka, mistrzyni świata w czwórce podwójnej kategorii lekkiej (2012), wicemistrzyni świata w dwójce podwójnej wagi lekkiej (2009), (razem z Agnieszką Renc).
Zawodniczka Posnanii Poznań, a od 9 marca 2012 LOTTO-Bydgostia Bydgoszcz.
Ukończyła X Liceum Ogólnokształcące im. Przemysła II w Poznaniu. Jest absolwentką Uniwersytetu im. Adama Mickiewicza na kierunku psychologia.
Multimedalistka Mistrzostw Polski. Najmłodsza w historii wioślarstwa uczestniczka Igrzysk Olimpijskich w Atenach (2004), gdzie wspólnie z Iloną Mokronowską zajęła szóste miejsce.
W 2009 "za osiągnięcia sportowe" została odznaczona Złotym Krzyżem Zasługi.
Zajmuje się psychologią sportu, jest właścicielką Strefy Psychologii Sportu. W 2015 została mistrzynią Polski amatorów w triathlonie na dystansie ironman.

</doc>
<doc id="934162" url="https://pl.wikipedia.org/wiki?curid=934162" title="SimCity">
SimCity

SimCity, SimCity Classic – symulacja budowy miasta, wydana na komputery PC. Gra po raz pierwszy została wydana w lutym 1989 na platformy Amiga i Mac, natomiast wersja na PC pojawiła się w październiku 1989. Została zaprojektowana przez Willa Wrighta.
"SimCity" było pierwszą produkcją studia Maxis, która została przygotowana na tak wiele platform. "SimCity" doczekało się już 6 sequeli: "SimCity 2000" w 1993, "SimCity 3000" w 1999, "SimCity 4" w 2003, "SimCity DS" i "" w 2007 oraz "SimCity" w 2013, Oryginalna nazwa "SimCity" została później przemianowana na "SimCity Classic". Do czasu wydania "The Sims" w 2000, "SimCity" była najlepiej sprzedającą się serią gier wydaną przez Maxis.
"SimCity" zapoczątkowało całą serię gier z gatunku "Sim". Od czasu wydania "SimCity", tworzone były podobne symulacje koncentrujące się na różnych aspektach rzeczywistości, tak jak symulacja biznesu w grze "Capitalism".
10 stycznia 2008 kod źródłowy "SimCity" został opublikowany jako wolne oprogramowanie na licencji GPL 3 pod nazwą Micropolis.
Opis rozgrywki.
W grze wcielamy się w burmistrza, którego zadaniem jest zwykła rozbudowa miasta lub osiąganie celów w wybranym scenariuszu rozgrywki. W zależności od wybranego poziomu trudności gracz na początku dysponuje odpowiednią ilością gotówki, którą może przeznaczać na kupno działek, budowę domów mieszkalnych, fabryk itp. Gracz poprzez zaspokajanie podstawowych potrzeb (dostęp do prądu, miejsca pracy) oraz eliminacje przestępczości czy niwelowanie korków ulicznych ma wpływ na zadowolenie mieszkańców co z kolei przekłada się na możliwość ściągania podatków.
Odbiór gry.
"SimCity" zostało ciepło przyjęte przez krytyków i zdobyło znaczące uznanie w ciągu roku od daty wydania. W grudniu 1990 (na podstawie dokumentów Maxis przedstawionych przez Sally Vandershaf, Koordynatora Maxis ds. PR) gra otrzymała następujące nagrody:
Ponadto, "SimCity" wygrało w 1990 Origins Award w kategorii „Najlepsza gra wojenna lub strategiczna roku 1989”, a tryb gry wieloosobowej na platformę X11 został nominowany w 1992 w kategorii Najlepszy produkt roku w "Unix World".

</doc>
<doc id="934163" url="https://pl.wikipedia.org/wiki?curid=934163" title="Katastrofa lotnicza w Monachium 1958">
Katastrofa lotnicza w Monachium 1958



</doc>
<doc id="934165" url="https://pl.wikipedia.org/wiki?curid=934165" title="Rafah">
Rafah

Rafah (; ) – miasto w muhafazie Rafah w Autonomii Palestyńskiej.
Położenie.
Miasto jest położone w południowej części Okręgu Gazy, w odległości 30 kilometrów na południe od miasta Gaza i 2 km na południowy wschód od wybrzeża Morza Śródziemnego. W bezpośrednim sąsiedztwie miasta przebiega granica z Egiptem. Graniczy z bliźniaczym egipskim miastem Rafah. Na południowy wschód od miasta jest przejście graniczne Rafah.
W otoczeniu miasta znajdują się miejscowości al-Bajuk i Szokat as-Sufi oraz wioski al-Mawasi i al-Karja as-Suwajdija. W granicach miasta znajdują się dwa obozy palestyńskich uchodźców Rafah i Tall as-Sultan.
Demografia.
Zgodnie z danymi Palestyńskiego Centrum Danych Statystycznych w 2007 w mieście żyło 190 616 mieszkańców.
Historia.
Najstarsze wzmianki o Rafah pochodzą z czasów faraona Seti I: w 1303 p.n.e. jest wymieniane pod nazwą "RPH". W 925 p.n.e. zatrzymał się w nim faraon Szeszonk I podczas swojej kampanii w Lewancie. W 720 p.n.e. w pobliżu Rafah asyryjski król Sargon II pokonał Egipcjan, a w 217 p.n.e. doszło do bitwy pod Rafią między wojskami egipskimi Ptolemeusza IV a wojskami Seleucydów pod wodzą Antiocha III.
W I wieku p.n.e. miasto zostało zdobyte przez Aleksandra Jannaja i weszło w skład państwa Machabeuszy. Następnie, będąc pod panowaniem rzymskim, Rafah przeszło całkowitą przebudowę.
Na południowy wschód od miasta znajduje się Międzynarodowy Port Lotniczy im. Jasera Arafata, który funkcjonował w latach 1998–2001. Następnie został zniszczony przez Siły Obronne Izraela.

</doc>
<doc id="934168" url="https://pl.wikipedia.org/wiki?curid=934168" title="Mieczysław Pawela">
Mieczysław Pawela

Mieczysław Pawela (ur. 4 maja 1923, zm. 13-14 października 2013 - pochowany na cmentarzu w Przeciszowie) – członek ZWZ, AK, pomagał więźniom Auschwitz-Birkenau, po zakończeniu wojny członek antykomunistycznego podziemia, ofiara represji. Od 1980 członek NSZZ Solidarność. Autor "Dziejów Przejcowa".
Działalność podczas II wojny światowej.
W czasie II wojny światowej działał w organizacjach konspiracyjnych. Do 1942 roku pomagał wujkowi Józefowi Paweli ps. „Powróz”, który posiadał stopień starszego sierżanta. Robił 5 kg paczki żywnościowe, które przez Caritas były przesyłane jeńcom do oflagów. Później przestali wysyłać paczki, ponieważ Niemcy je rekwirowali. Pomagał w przerzucaniu nielegalnie ludzi przez granice między Generalnym Gubernatorstwem a III Rzeszą w Spytkowicach. Wśród nich byli członkowie AK, powstańcy śląscy i aktorzy. Przewozili też dokumenty i pieniądze. W 1942 roku został żołnierzem Związku Walki Zbrojnej Armii Krajowej. Pełnił w nim funkcję łącznika. Przede wszystkim pomagał więźniom pracującym przy torach kolejowych między Oświęcimiem a Dworami – rzucał im chleb z pociągu.
Działalność w epoce stalinowskiej.
Po zakończeniu wojny długi czas pracował na kolei wraz z kolegami z partyzantki. Nie godząc się na sytuację w kraju, wraz z kolegami założył swoją organizację, gdzie był zwiadowcą. Jeden z nich przekazał informacje na UB i rozpoczęły się aresztowania. Komendant i zastępca zostali osadzeni we Wronkach. Pięciu kolegów uciekło przez granicę. Pawela wraz z kolegą również planował to zrobić, ale 3 stycznia 1947 został aresztowany w Jeleniej Górze za działalność partyzancką. Podczas śledztwa był torturowany. Dzięki wstawiennictwu komendanta u sekretarza PPS, udało się go wyciągnąć z aresztu.
Po powrocie do zdrowia dalej pracował na kolei jako konduktor w pociągu osobowym. Obsługiwał dwa pociągi i rozpoczął naukę w gimnazjum dla pracujących. W 1949 zrobił kurs dla kierowników pociągu. Następnie został kierownikiem pociągu Jelenia Góra – Świeradów. 28 czerwca 1950 został ostrzeżony przez pracownika UB, że zostanie aresztowany. Złożył wówczas podanie do Szkoły Felczerskiej do Wrocławia, gdzie został przyjęty. Po kilku miesiącach został jednak aresztowany. 12 listopada 1950 odbył się sąd wojenny. Skazano go na 5 lat, jednak ostatecznie, po ponownym przesłuchaniu nie trafił do więzienia. Dostał 3 lata urlopu na skończenie szkoły, a potem miał 2 lata odpracować na kolei.
Lekarz.
W 1953 ukończył szkołę i aby uciec od prześladowań przeniósł się do Tarnowa. Tam się ożenił, po czym wraz z żoną wrócił do Przeciszowa. W 1954 zaczął pracować jako doktor w RSP w Przeciszowie. Znajdował się tam punkt felczerski i był pierwszym bezpośrednio obsługującym go. W 1970 został przewodniczącym budowy ośrodka zdrowia w Przeciszowie, w którym następnie przyjmował. Pracował również przez osiem lat jako oświatowiec w Poradni Przeciwgruźliczej, a także w ośrodkach zdrowia, m.in. w Zatorze, Polance Wielkiej, Witkowicach, Jawiszowicach. Poza tym organizował różne imprezy kulturalne w domu kultury w Przeciszowie.
Od 1980 jest członkiem NSZZ Solidarność.
Czasy obecne.
Mieczysław Pawela zmarł w październiku 2013 roku. Przepracował 37 lat w służbie zdrowia i 5 lat na kolei. Posiadał odznaczenie wzorowego pracownika służby zdrowia.
Od kilku lat starał się, aby nie zaprzepaścić dorobku historycznego i kulturalnego mieszkańców Przeciszowa. Jest autorem "Dziejów Przejcowa", z których można dowiedzieć się o początkach wsi, historii jej kościołów a także ludzi. Szczególnie obszernie opisany jest okres międzywojenny. To kilkustronicowe dzieło powstało na podstawie opowieści zmarłych już mieszkańców Przeciszowa, którzy z pokolenia na pokolenia przez tradycję ustną przekazywali sobie historię wsi. Pawela był również autorem artykułów w czasopiśmie „Życie Zatora”. Działał w Klubie Ochrony Zabytków. Jest pochowany na cmentarzu w Przeciszowie.
Odznaczenia.
Jego dewiza życiowa brzmiała: "Nie bać się i zawsze wypowiadać prawdę". 1 września 1992 na uroczystości w Węgierskiej Górce za działalność konspiracyjną w latach 1939–1945 otrzymał Krzyż Partyzancki. Poza tym posiadał Złoty Krzyż Zasługi oraz odznaczenia przyznawane więźniom politycznym i osobom represjonowanym.

</doc>
<doc id="934170" url="https://pl.wikipedia.org/wiki?curid=934170" title="Biblioteka Pedagogiczna w Sochaczewie">
Biblioteka Pedagogiczna w Sochaczewie

Pedagogiczna Biblioteka w Sochaczewie - filia Pedagogicznej Biblioteki Wojewódzkiej im. Komisji Edukacji Narodowej w Warszawie
Historia.
Biblioteka powstała w 1945 roku staraniem Inspektoratu Oświaty i Kultury. Pierwsze zbiory przekazano w 1947 roku - było to 1897 woluminów. Do 1961 roku biblioteka nie miała własnego lokum - wtedy przyznano jej 26 metrów kwadratowych na poddaszu Prezydium Powiatowej Rady Narodowej. W 1965 roku nastąpiła przeprowadzka do większego pomieszczenia na parter tego samego budynku przy ulicy 1 Maja. W latach 1975-77 biblioteka mieściła się w zabytkowym Ratuszu Miejskim przy pl. Kościuszki 2. W 1977 r. przeniesiono zbiory do budynku przy ul. Żeromskiego 12. Od 2006 roku biblioteka ma siedzibę przy ul. Żeromskiego 39a. 
Zbiory.
Co roku przybywa ok. 1000 woluminów.

</doc>
<doc id="934172" url="https://pl.wikipedia.org/wiki?curid=934172" title="Soldeu">
Soldeu

Soldeu – miasto w Andorze, w parafii Canillo. Według danych na rok 2012 liczy 588 mieszkańców. Znany ośrodek narciarski.

</doc>
<doc id="934179" url="https://pl.wikipedia.org/wiki?curid=934179" title="Kelly Preston">
Kelly Preston

Kelly Preston, właśc. Kelly Kamalelehua Smith (ur. 13 października 1962 w Honolulu, zm. 12 lipca 2020 w Houston) – amerykańska aktorka filmowa i modelka. 
Życiorys.
Wczesne lata.
Urodziła się i wychowała na Hawajach, a jej drugie imię, Kamalelehua, po hawajsku oznaczało „ogród Lehuy”. Jej ojciec, Ken Smith, pracował w firmie rolniczej i utonął, gdy Kelly miała trzy lata. Jej matka, Linda (z domu Reynolds) Carlson, była administratorką ośrodka zdrowia psychicznego, ponownie wyszła za mąż za Petera Lynna Palzisa (1937-2004), który następnie adoptował Kelly. Miała przyrodniego młodszego brata Christophera. 
Uczyła się w Punahou School w Honolulu. Ukończyła University of Southern California, gdzie studiowała aktorstwo.
Kariera.
Kiedy mieszkała w Australii, pod nazwiskiem Kelly Palzis została odkryta w wieku 16 lat przez fotografa mody, który pomógł jej zdobyć pracę w reklamach. Zaaranżował jej pierwsze przesłuchanie do roli Emmeline w filmie przygodowym "Błękitna Laguna" (1980), którą ostatecznie otrzymała młodsza Brooke Shields. Jednak wystąpiła gościnnie jako Wendy w serialu CBS "Hawaii Five-O" (1980) i od tego czasu zaczęła myśleć o karierze aktorskiej, zmieniając nazwisko na Preston. 
Zadebiutowała w dreszczowcu "Za dziesięć minut północ" (1983) z Charlesem Bronsonem. Grywała w komediach romantycznych dla nastolatków - "Figiel" ("Mischief", 1985) jako Marilyn McCauley z Catherine Mary Stewart i "Tajemniczy wielbiciel" ("Secret Admirer", 1985) u boku C. Thomasa Howella. W familijnym filmie przygodowym Harry’ego Winera "Kosmiczny obóz" ("SpaceCamp", 1986) z udziałem Kate Capshaw i Leafa Phoenixa wystąpiła jako Tish Ambrosei. Przełomem w karierze filmowej była rola Marnie Mason w komedii Ivana Reitmana "Bliźniacy" (1988) u boku Arnolda Schwarzeneggera i Danny’ego DeVito. W komediodramacie sportowym Camerona Crowe’a "Jerry Maguire" (1996) zagrała niezadowoloną narzeczoną tytułowego bohatera (Tom Cruise). Jednak rola Chirk, przyjaciółki szefa bezpieczeństwa Terla (John Travolta) w filmie sensacyjnym science fiction "Bitwa o Ziemię" ("Battlefield Earth: A Saga of the Year 3000", 2000) przyniosła jej Złotą Malinę dla najgorszej aktorki drugoplanowej. Wystąpiła w wideoklipie Maroon 5 „She Will Be Loved” (2004).
Życie prywatne.
W latach 1985–1987 jej mężem był aktor Kevin Gage. Spotykała się z George’em Clooneyem i Charlie Sheenem (1988–90), który niechcący postrzelił ją w ramię. 12 września 1991 roku w Paryżu wyszła za mąż za aktora Johna Travoltę, z którym miała troje dzieci: dwóch synów – Jetta (ur. 13 kwietnia 1992, zm. 2 stycznia 2009) i Benjamina (ur. 23 listopada 2010) oraz córkę Ellę Bleu (ur. 3 kwietnia 2000).
Zmarła 12 lipca 2020 w Houston w Teksasie w wieku 57 lat, po dwuletniej walce z rakiem piersi.

</doc>
<doc id="934181" url="https://pl.wikipedia.org/wiki?curid=934181" title="Kriwa reka">
Kriwa reka



</doc>
<doc id="934184" url="https://pl.wikipedia.org/wiki?curid=934184" title="Michał Drzewiecki">
Michał Drzewiecki

Michał Drzewiecki, właściwie Maurycy Aron Holzer (ur. 4 maja 1912 w Krakowie, zm. 31 stycznia 2004 w Sztokholmie) – funkcjonariusz organów bezpieczeństwa Polski Ludowej.
Życiorys.
Urodzony w rodzinie pochodzenia żydowskiego w Krakowie. 15 IV 1941 - 24 XII 1943 żołnierz Armii Czerwonej, następnie żołnierz 3 Dywizji Piechoty. Należał do Polskiej Partii Robotniczej i Polskiej Zjednoczonej Partii Robotniczej. W 1944 zrzucony na tyły niemieckich wojsk w okolicach Lidy z zadaniem organizowania partyzantki.
W sierpniu 1944 został starostą na powiat Bielsk Podlaski. Od lutego 1945 do sierpnia 1946 I sekretarz Komitetu Miejskiego PPR w Krakowie. Od 3 maja 1945 był posłem do Krajowej Rady Narodowej, reprezentując Polską Partię Robotniczą. Był pułkownikiem Wojska Polskiego. W 1946 został zastępcą naczelnika Wydziału I Departamentu V MBP, a następnie dyrektorem Gabinetu Przewodniczącego Komitetu do spraw Bezpieczeństwa Publicznego. W listopadzie 1956 objął funkcję dyrektora Biura "B" MSW. W grudniu 1957 delegowany służbowo do ZSRR.
Został zwolniony w 1964 w trakcie antyżydowskich czystek prowadzonych przez ministra Mieczysława Moczara. W 1973 wyjechał do Szwecji, gdzie wrócił do nazwiska Michał Holzer. Pracował na Wydziale Stosunków Międzynarodowych Uniwersytetu Sztokholmskiego. W grudniu 1983 znalazł się na publikowanej w ogólnopolskiej prasie liście byłych członków KRN wyróżnionych Pamiątkowym Medalem z okazji 40 rocznicy powstania Krajowej Rady Narodowej (1983).

</doc>
<doc id="934188" url="https://pl.wikipedia.org/wiki?curid=934188" title="Dagstuhl">
Dagstuhl

Dagstuhl to placówka naukowa znajdująca się w pobliżu miejscowości Wadern w Kraju Saary w Niemczech. Kompleks składa się z dwóch skrzydeł – zabytkowego, barokowego pałacyku i nowoczesnego budynku wielofunkcyjnego – które połączone są przeszklonym przejściem.
Centrum Informatyki im. Leibniza (niem. "Leibniz-Zentrum für Informatik") zostało założone w 1989 roku. Placówka jest organizacją non-profit sponsorowaną przez wiele europejskich instytucji naukowych. W 1993 roku dobudowany został nowoczesny obiekt, w którym urządzono bibliotekę i pomieszczenia mieszkalne. Od 1 stycznia 2005 roku centrum jest częścią Towarzystwa Naukowego im. Leibniza. Do kwietnia 2008 roku centrum funkcjonowało pod nazwą Międzynarodowe Centrum Spotkań i Badań nad Informatyką (niem. "Internationales Begegnungs- und Forschungszentrum für Informatik").
Placówkę celowo umiejscowiono z dala od większych miejscowości, a organizatorzy seminariów zapewniają uczestnikom nie tylko pełne wyżywienie, ale również zaopatrzenie w przedmioty codziennego użytku. Seminaria trwają zazwyczaj tydzień: uczestnicy przybywają na miejsce w niedzielę wieczorem i wyjeżdżają w piątek wieczorem bądź w sobotę rano.
Na terenie centrum znajduje się czteropiętrowa biblioteka z bogatym zbiorem publikacji z zakresu informatyki (m.in. kompletna seria Lecture Notes in Computer Science (LNCS)) oraz z dostępem do elektronicznych wersji ponad 450 czasopism naukowych. Naukowcy przybywający do Dagstuhl proszeni są również o złożenie autografu na swoich publikacjach.

</doc>
<doc id="934190" url="https://pl.wikipedia.org/wiki?curid=934190" title="Klitzing (ujednoznacznienie)">
Klitzing (ujednoznacznienie)



</doc>
<doc id="934191" url="https://pl.wikipedia.org/wiki?curid=934191" title="Pas de la Casa">
Pas de la Casa

Pas de la Casa – miejscowość w Andorze, w parafii Encamp, przy granicy z Francją w Pirenejach. 
W 2014 roku liczyło 2434 mieszkańców. Znany ośrodek narciarski.

</doc>
<doc id="934195" url="https://pl.wikipedia.org/wiki?curid=934195" title="Aleja Sybiraków w Olsztynie">
Aleja Sybiraków w Olsztynie

Aleja Sybiraków w Olsztynie rozciąga się od placu Powstańców Warszawy (skrzyżowanie ulic Jagiellońskiej i Limanowskiego) do skrzyżowania z Aleją Wojska Polskiego.
Historia alei.
Pierwotnie stanowiła wraz z obecną ulicą Limanowskiego jeden ciąg noszący nazwę Hohenzollern-Damm (Wał Hohenzollernów) – na cześć dynastii panującej w Prusach i potem w Niemczech. W czasie rządów nazistów na krótko zmieniono nazwę ulicy na Hermann-Göring-Straße (ulica Hermanna Goeringa).
Po 1945 roku całości ciągu nadano imię Bolesława Limanowskiego. W roku 1950 zmieniono jej nazwę na ulicę Róży Luksemburg, lecz w 1956 roku powrócono do poprzedniej nazwy. Na początku lat 60. XX wieku odcinkowi ulicy Limanowskiego nadano imię radzieckiego kosmonauty Jurija Gagarina.
Od 1 grudnia 1993 roku aleja nosi nazwę Sybiraków, upamiętniając w ten sposób Polaków zsyłanych przez carską Rosję i Związek Radziecki na zesłanie i katorgę na Syberię (ros. "Sybir").
Obiekty.
Przy alei Sybiraków znajdują się m.in.:
Komunikacja.
Aleją Sybiraków przebiegają trasy trzech linii autobusowych (w tym jednej nocnej). Są to linie numer 107, 309 oraz N02.

</doc>
<doc id="934196" url="https://pl.wikipedia.org/wiki?curid=934196" title="Bertwald">
Bertwald



</doc>
<doc id="934197" url="https://pl.wikipedia.org/wiki?curid=934197" title="El Serrat">
El Serrat

El Serrat – miasto w Andorze, w parafii Ordino, ośrodek narciarski.

</doc>
<doc id="934201" url="https://pl.wikipedia.org/wiki?curid=934201" title="Inaczej niż inni">
Inaczej niż inni

Inaczej niż inni (niem. "Anders als die Andern") – niemiecki dramat filmowy w reżyserii Richarda Oswalda z 1919 r. Film uważany jest za pierwszy film fabularny z homoseksualnymi bohaterami. Jego premiera wywołała skandal. Wkrótce po premierze zakazano jego dystrybucji, a projekcje dozwolone były jedynie dla specjalistów w dziedzinie medycyny. W 1920 r. zniszczono kopie. Film znany jest również z tego, że wystąpił w nim Magnus Hirschfeld, prekursor seksuologii, grający samego siebie. Część materiału filmowego przetrwała w zbiorach Hirschfelda i została wmontowana do kolejnego filmu "Prawa miłości" (1927).
W 2004 r. Stefan Drössler wykonał rekonstrukcję filmu z zachowanych materiałów. Film jest dostępny na nośnikach DVD.
"Inaczej niż inni" należał do gatunku tzw. "Sittenfilme"
Fabuła.
Film opowiada historię muzyka Paula Körnera (Conrad Veidt), który z powodu podejrzeń o skłonności homoseksualne relegowany jest ze szkoły. Podczas karnawałowego balu, poznaje młodego mężczyznę i zabiera go do domu, przez co pada ofiarą szantażu.

</doc>
<doc id="934204" url="https://pl.wikipedia.org/wiki?curid=934204" title="Anders als die Andern">
Anders als die Andern



</doc>
<doc id="934205" url="https://pl.wikipedia.org/wiki?curid=934205" title="Piunik Erywań">
Piunik Erywań

Piunik Erywań (orm. «Փյունիկ» Ֆուտբոլային Ակումբ Երեւան, ""Piunik" Futbolajin Akumby Jerewan") – ormiański klub piłkarski z siedzibą w stolicy kraju, Erywaniu.
Historia.
Chronologia nazw:
Klub Piłkarski "Armenikum Erywań" został założony w 1996 roku. Na początku 2000 prezesem został Choren Howhannisjan, a klub zajął 1. miejsce w drugiej lidze (Aradżin chumb). W 2001 zmienił nazwę na "Piunik Erywań" (nie mylić z wcześniejszą nazwą klubu Kilikia Erywań "Piunik") i debiutował w najwyższej lidze Armenii, w której występuje do dziś. Piunik w języku ormiańskim to mityczny ptak Feniks. Właścicielem klubu do stycznia 2009 był Prezes Ormiańskiego Związku Piłki Nożnej Ruben Ajrapetian, który sprzedał go Samwelowi Aleksanianowi. Klub począwszy od 2001 roku zdobywał dziesięć razy z rzędu mistrzostwo Armenii.

</doc>
<doc id="934208" url="https://pl.wikipedia.org/wiki?curid=934208" title="Emil i detektywi">
Emil i detektywi

Emil i detektywi (tytuł oryginalny "Emil und die Detektive") – powieść niemieckiego pisarza Ericha Kästnera. Po raz pierwszy wydano ją w 1928 roku w Niemczech, a w Polsce wydano ją pierwszy raz w 1933 roku. Ośmiokrotnie sfilmowana.
Akcja książki rozgrywa się w bliżej nieokreślonym czasie w Niemczech. Uczeń Emil Tischbein (w dosłownym tłumaczeniu – "noga stołowa") mieszka wraz z matką w prowincjonalnym miasteczku Neustadt. W czasie ferii szkolnych jedzie pociągiem do Berlina do babci, wioząc jej przy okazji 140 marek. Niestety, zasypia w przedziale i zostaje okradziony przez „pana w meloniku”. Emil boi się zwrócić o pomoc do policji, gdyż uważa, błędnie zresztą, że jest poszukiwany za pewne drobne przewinienie. Wysiada w Berlinie i sam rozpoczyna śledzenie podejrzanego osobnika. Przypadkiem spotyka grupę berlińskich chłopców, z pomocą których, po wielu perypetiach i przygodach, udaje się złapać złodzieja. Przestępca okazuje się być poszukiwanym złodziejem bankowym, za schwytanie którego wyznaczono wysoką nagrodę. Emil otrzymuje tę nagrodę i przy okazji – za sprawą artykułu w gazecie – staje się sławny.
W książce zawartych jest wiele ponadczasowych myśli na temat rodziny, przyjaźni, odpowiedzialności, różnic w życiu na prowincji i w stolicy. Jest też kilka zgrabnych powiedzeń (np. „Nie kłóćcie się, wydrapcie sobie lepiej oczy” albo „Pan chyba właśnie zastawił swój mózg”). Puentę książki stanowi złota myśl babci Emila: „Pieniądze należy przesyłać pocztą".
Pierwotne polskie tłumaczenia zostały dostosowane do polskich realiów: bohater nazywał się Emil Nodzyński, jechał z Nowego Miasta do Krakowa i wiózł 140 złotych, babcia zaś mieszkała przy ulicy Topolowej 15.
Przygody Emila Erich Kästner kontynuował w tomie "". Wydano go przed wojną w Polsce pod tytułem "Emil nad morzem" (również w wersji spolszczonej) i już nigdy później nie został wznowiony.

</doc>
<doc id="934210" url="https://pl.wikipedia.org/wiki?curid=934210" title="Niemcy krymscy">
Niemcy krymscy

Niemcy krymscy (niem. "Krimdeutsche") – mniejszość narodowa, zamieszkała na terytorium Półwyspu Krymskiego począwszy od 1783 roku.
W 1783 Krym został zaanektowany przez Rosję, po czym był systematycznie zasiedlany przez Rosjan, Ukraińców i Niemców, aby osłabić tamtejszą populację krymskich Tatarów. W 1939 na Krymie żyło około 60 000 Niemców z 1,1 miliona mieszkańców Krymu. W 1941 nastąpiło wysiedlenie Niemców krymskich do Azji Środkowej.
Od 1994 mają oni małą reprezentację w krymskim parlamencie.

</doc>
<doc id="934214" url="https://pl.wikipedia.org/wiki?curid=934214" title="Boris Diaw">
Boris Diaw

Boris Babacar Diaw-Riffiod (ur. 16 kwietnia 1982 w Cormeilles-en-Parisis) – francuski koszykarz, mogący grać na wszystkich pozycjach.
Mierzący 203 cm wzrostu koszykarz w ojczyźnie grał w Pau Orthez (mistrzostwo Francji 2001, 2003). Do NBA został wybrany z 21 numerem w drafcie 2003 i trafił do Atlanta Hawks. W Atlancie grał przez dwa sezony, w 2005 został oddany do Phoenix w zamian za Joego Johnsona. W Suns stał się ważnym ogniwem zespołu, wobec kontuzji Amar’e Stoudemire’a grał nawet jako center (jego naturalną pozycją jest niski skrzydłowy). Po sezonie otrzymał nagrodę NBA Most Improved Player Award, przyznawaną zawodnikowi, który uczynił największe postępy.
Od lat występuje w reprezentacji Francji, wcześniej grał w juniorskich drużynach tego kraju. Znalazł się w składzie brązowych medalistów Mistrzostw Europy 2005.
8 lipca 2016 został wysłany wraz z wyborem II rundy draftu 2022 roku oraz gotówką do Utah Jazz, w zamian za prawa do Oliviera Hanlana. 13 lipca 2017 został zwolniony przez klub z Salt Lake City. W październiku 2017 dołączył do francuskiej drużyny Levallois Metropolitans.
6 września 2018 ogłosił zakończenie kariery sportowej.

</doc>
<doc id="934216" url="https://pl.wikipedia.org/wiki?curid=934216" title="Boris Diaw-Riffiod">
Boris Diaw-Riffiod



</doc>
<doc id="934217" url="https://pl.wikipedia.org/wiki?curid=934217" title="Przeciwciała przeciwko cyklicznemu cytrulinowanemu peptydowi">
Przeciwciała przeciwko cyklicznemu cytrulinowanemu peptydowi



</doc>
<doc id="934221" url="https://pl.wikipedia.org/wiki?curid=934221" title="Herszel Jehuda">
Herszel Jehuda



</doc>
<doc id="934223" url="https://pl.wikipedia.org/wiki?curid=934223" title="ACCP">
ACCP



</doc>
<doc id="934224" url="https://pl.wikipedia.org/wiki?curid=934224" title="Wzgórza Dylewskie">
Wzgórza Dylewskie

Wzgórza Dylewskie (in. "Garb Lubawski") – wzniesienia morenowe leżące w pn.-wsch. części Pojezierza Chełmińsko-Dobrzyńskiego na wschód od doliny Drwęcy; pow. 1900 km².
Najwyższym wzniesieniem obszaru jest Dylewska Góra o wys. 312 m n.p.m., górująca ponad 100 m nad otoczeniem
Charakterystyka regionu.
Jest to łuk wzniesień morenowych, zwrócony wypukłością ku północy poprzerywany obniżeniami. W podłożu znajdują się zdyslokowane iły trzeciorzędowe. W czasie ostatniego zlodowacenia region rozdzielał wiślański i mazurski płat lodowca skandynawskiego. Są tu nieliczne jeziora, największe występują na pd. skłonie obszaru: Dąbrowa Wielka, Rumian. Dominują tu gleby brunatne wytworzone z glin na północy i piaszczyste w centrum oraz na południu regionu. 
Zadrzewienie.
Wzgórza pokryte bujnym lasem mieszanym, przez region przebiega północno-wschodnia granica występowania buka.

</doc>
<doc id="934226" url="https://pl.wikipedia.org/wiki?curid=934226" title="Arinsal">
Arinsal

Arinsal – miasto w Andorze, w parafii La Massana. Według danych na rok 2007 liczy 1590 mieszkańców. Znany ośrodek narciarstwa.
W pobliżu miasta znajduje się szczyt górski Pic del Port Vell.

</doc>
<doc id="934228" url="https://pl.wikipedia.org/wiki?curid=934228" title="Lew Rozenfeld">
Lew Rozenfeld



</doc>
<doc id="934229" url="https://pl.wikipedia.org/wiki?curid=934229" title="Bertwald z Canterbury">
Bertwald z Canterbury

Bertwald (zm. w 731) – arcybiskup Canterbury od 693 roku.
W 667 roku został pierwszym anglosaskim opatem Glastonbury; na to stanowisko powołał go Cenwalh, król Wesseksu. Około 676 roku został opatem w Reculver. W 693 roku udał się do Francji, gdzie został konsekrowany na arcybiskupa Canterbury przez Godwina, arcybiskupa Lyonu.
Był obecny na synodzie w Easterfieldzie w 702 roku.

</doc>
<doc id="934232" url="https://pl.wikipedia.org/wiki?curid=934232" title="Pjunik Erewan">
Pjunik Erewan



</doc>
<doc id="934233" url="https://pl.wikipedia.org/wiki?curid=934233" title="Joey Barton">
Joey Barton

Joseph Anthony "Joey" Barton (ur. 2 września 1982 r. w Liverpoolu) – angielski piłkarz i trener piłkarski. Występował na pozycji pomocnika.
Kariera klubowa.
Barton jest wychowankiem Evertonu. Następnie grał w Manchesterze City, w którym we wszystkich rozgrywkach rozegrał 142 mecze i strzelił 16 goli.
2 września 2012 roku, przeszedł na zasadzie wypożyczenia do Olympique Marsylia. 26 kwietnia 2017 FA zawiesiła go na 18 miesięcy za obstawienie 1260 meczów, w latach 2006-2016. Zawodnik w związku z tym ogłosił zakończenie kariery.
Kariera reprezentacyjna.
W reprezentacji Anglii zagrał dotychczas 1 mecz; 7 lutego 2007 roku wystąpił w przegranym 0:1 meczu z Hiszpanią (zmienił w 78. minucie Franka Lamparda).

</doc>
<doc id="934234" url="https://pl.wikipedia.org/wiki?curid=934234" title="Pyunik Erewan">
Pyunik Erewan



</doc>
<doc id="934239" url="https://pl.wikipedia.org/wiki?curid=934239" title="Hipoplazja">
Hipoplazja

Hipoplazja (łac. "hypoplasia", z , "hipo" – pod, tu: mało + , "plasis" – kształtować, formować, por. "plastyczny"), niedorozwój – typ niecałkowitej morfogenezy, polegający na zbyt słabym wykształceniu się narządu przebiegającym ze zmniejszeniem ilości komórek. Hipoplazji narządu często towarzyszy upośledzenie jego czynności. Hipoplazja narządów nierzadko wchodzi w skład obrazu klinicznego zespołów wad wrodzonych, może też stanowić wadę izolowaną. Termin wprowadzony przez Rudolfa Virchowa w 1870 roku.

</doc>
<doc id="934240" url="https://pl.wikipedia.org/wiki?curid=934240" title="Tatwin">
Tatwin

Tatwin (zm. 30 lipca 734) – arcybiskup Canterbury od 731.
Nosił germańskie imię, składające się z wyrazów "tat-" (czyn) i "-win" (przyjaciel). Był mnichem w Brendon, kiedy Etelbald, król Mercji, powołał go w 731 roku na arcybiskupa Canterbury.
Jako taki konsekrował biskupów Lindsey i Selsey.

</doc>
<doc id="934251" url="https://pl.wikipedia.org/wiki?curid=934251" title="René Fonck">
René Fonck

René Paul Fonck (ur. 27 marca 1894, zm. 18 czerwca 1953) – francuski lotnik. Największy aliancki as myśliwski okresu I wojny światowej, nieoficjalnie także największy as myśliwski całej wojny. Oficjalnie zestrzelił 75 maszyn, nieoficjalnie jednak było to ponad sto.
Życiorys.
Urodzony w wiosce Saulcy-sur-Meurthe w departamencie Vosges we wschodniej Francji. Fonck od bardzo młodego wieku interesował się lotnictwem, i uczył się latać już przed wojną. Na początku wojny pracował jako mechanik, w lutym 1915 dostał się do szkoły lotniczej.
1 maja 1917, po kilkumiesięcznych lotach obserwacyjnych oraz bombowych, Fonck został przeniesiony do myśliwskiej jednostki Escadrille "Les Cigognes" ("Bociany"). Kariera Foncka jako pilota myśliwca była spektakularna. Był najbardziej skutecznym pilotem myśliwskim I wojny światowej, nigdy nie był zestrzelony, jego samolot miał tylko raz przestrzelone skrzydło. Największe sukcesy osiągnął na francuskim samolocie SPAD XIII. Był świetnym strzelcem, doskonałym akrobatą powietrznym, wybitnym taktykiem. Nie ryzykował niepewnych akcji, gdy zdecydował się na atak to czynił to pewnie i zdecydowanie. Często zestrzeliwał w krótkim czasie wiele samolotów, dwa razy zniszczył 6 wrogich maszyn jednego dnia, raz zestrzelił 3 samoloty w ciągu dziesięciu sekund. Zaliczono mu 75 zwycięstw powietrznych jako "pewnych" (pierwszy na liście asów alianckich). Fonck nie był szczególnie lubiany, gdyż uważano go niebezzasadnie za zarozumiałego pyszałka. Stąd też francuska opinia publiczna bardziej ceniła skromnego Guynemera.
Fonck po wojnie chciał spróbować swoich sił w polityce, niechlubna była jego rola w rządzie Vichy. René Fonck zmarł 18 czerwca 1953 roku na zawał i został pochowany w rodzinnej Saulcy-sur-Meurthe.

</doc>
<doc id="934253" url="https://pl.wikipedia.org/wiki?curid=934253" title="Środki chwastobójcze">
Środki chwastobójcze



</doc>
<doc id="934254" url="https://pl.wikipedia.org/wiki?curid=934254" title="Gabriela Vergara">
Gabriela Vergara

Gabriela Vergara, a właściwie Gabriela Vergara Aranguren (ur. 29 maja 1974 roku w Caracas, Wenezuela) – kolumbijska aktorka.
Gabriela Vergara znana jest z telenoweli kolumbijskiej "Kobieta w lustrze", w której zagrała Barbarę Montesinos de Mutti, żonę Gabriela Mutti.

</doc>
<doc id="934258" url="https://pl.wikipedia.org/wiki?curid=934258" title="Campeonato Brasileiro Série C">
Campeonato Brasileiro Série C

Campeonato Brasileiro Série C – trzecia, do 2009 roku najniższa liga brazylijska.
Do 2009 roku liga składała się z 64 klubów, które wyłaniane były każdego roku na podstawie mistrzostw stanowych. Obecnie w rozgrywkach biorą udział zespoły, które w poprzednim sezonie grały w III lidze, spadły z drugiej ligi (Campeonato Brasileiro Série B) i awansowały z czwartej ligi (Campeonato Brasileiro Série D). Do 2009 roku skład trzeciej ligi brazylijskiej zmieniał się w sposób bardzo radykalny, a stał się znacznie stabilniejszy z chwilą powołania czwartej ligi.
W odróżnieniu od pierwszej i drugiej ligi, rozgrywki trzeciej ligi prowadzone są w geograficznych grupach. Spowodowane to jest znacznymi odległościami i związanymi z tym wysokimi kosztami podróży. Obecnie trzecia liga liczy 20 klubów.
Lista mistrzów trzeciej ligi brazylijskiej.
Mistrzostwa całej Brazylii rozgrywane są od roku 1971, jednak początkowo były tylko dwie ligi. Rozgrywki trzeciej ligi brazylijskiej rozpoczęły się dopiero w 1981 roku i z początku nie były rozgrywane każdego roku.
1 Associação Atlética Santo Amaro zmienił później nazwę na Manchete.
2 Etti Jundiaí zmienił później nazwę na Paulista.
3 Ituiutaba zmieniła później nazwę na Boa.

</doc>
<doc id="934259" url="https://pl.wikipedia.org/wiki?curid=934259" title="Tulkarm">
Tulkarm

Tulkarm (arab. طولكرم, "Ṭūlkarm"; hebr. טול כרם; oficjalna pisownia w ang. Tulkarem) – miasto położone w muhafazie Tulkarm w Autonomii Palestyńskiej.
Położenie.
Miasto jest położone w zachodniej części Samarii, w otoczeniu miast Kafr al-Labad, Anabta, Bala i Dajr al-Ghusun, wiosek Farun, Izbat Szufa i Iktaba, oraz osiedla żydowskiego Awne Chefec. Na północ, zachód i południe od miasta przebiega mur bezpieczeństwa oddzielający Izrael od Autonomii Palestyńskiej. Po stronie izraelskiej znajduje się miasto At-Tajjiba, miasteczko Zemer, moszawy Sza’ar Efrajim, Niccane Oz i Be’erotajim, kibuce Jad Channa i Bachan, oraz wioska Bat Chefer.
Demografia.
Według danych "Palestyńskiego Centrum Danych Statystycznych", w 2007 w mieście żyło 46 288 mieszkańców.
Historia.
Początki miasta sięgają co najmniej III wieku p.n.e. Początkowo nazywało się ono Berat Soreka, ale kilka wieków później zmieniono je na Tur Karma. Miasto znajdowało się na skrzyżowaniu trzech ważnych szlaków handlowych wchodzących w skład historycznego szlaku Via Maris łączącym Afrykę Północną z krajami Lewantu na północy. Jedna droga biegła z rejonu dzisiejszego Latrun na północ w kierunku Galilei. Druga droga wiła się dolinami Samarii w kierunku Doliny Jezreel. Trzecia droga prowadziła z równiny nadmorskiej na wschód do miasta Nablus.
W czasach panowania arabskiego miasto nazwano Tulkarm. Przez długie wieki Tulkarm pozostawało jednak zapomniane i zacofane gospodarczo.
Pewne ożywienie nastąpiło dopiero po 1900, kiedy to wybudowano tutaj odnogę linii kolejowej "Hejaz", która łączyła Damaszek z Medyną. Odnoga przebiegająca przez Tulkarm łączyła główną linię kolejową z miastem Hajfą. Powstanie stacji kolejowej spowodowało niewielkie ożywienie gospodarcze okolicy, w której uprawiano wówczas oliwki, winogrona, figi, migdały, morele i jabłka.
29 listopada 1947 roku Zgromadzenie Ogólne Organizacji Narodów Zjednoczonych przyjęło "rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
W 1950 w mieście utworzono obóz uchodźców palestyńskich Tulkarm, a w 1952 drugi obóz uchodźców Nur Szams.
Podczas wojny sześciodniowej w 1967 ziemie te zajęły wojska izraelskie. Po zawarciu w 1994 porozumień z Oslo Tulkarm znalazło się w Autonomii Palestyńskiej w obszarze o statusie „A” (są to tereny pozostające pod kontrolą palestyńską). Całkowite przekazanie tych ziem administracji palestyńskiej odbyło się w 22 marca 2005.
W styczniu 2002 Izraelczycy rozpoczęli budowę muru bezpieczeństwa, którego budowę ukończono w 2003.
Etymologia nazwy.
Nazwa miasta wywodzi się od arabskiego słowa „"Kerem"”, oznaczającego „"Winnicę"”. Nazwa Tulkarm oznacza „"Góra Winnic"”.
Słowo „"Kerem"” występuje zarówno w języku arabskim i hebrajskim - wywodzi się z Księgi Jeremiasza 31:5
Kultura.
Tulkarm posiada trzy prywatne stacje telewizyjne "Al-Salam", "Al-Fajir" i "Al-Bilad".
Edukacja.
W mieście znajduje się dwuletni college "Khodori Institute" oraz cztery szkoły średnie.
Gospodarka.
Gospodarka miasta opiera się na rolnictwie, sadownictwie i hodowli owiec. Tutejsi rolnicy uprawiają owoce cytrusowe, melony, oliwki, olej z oliwek, pomidory, ziemniaki, sezam, orzeszki ziemne i inne.
Komunikacja.
Na zachód od miasta przebiega autostrada nr 6, brak jednak możliwości bezpośredniego wjazdu na nią. Przez miasto przebiega droga nr 574, którą jadąc na południe dojeżdża się do wioski Izbat Szufa, lub jadąc na północny wschód dojeżdża się do wioski Al-Dżaruszija. Lokalna droga prowadzi na wschód do wioski Iktaba.

</doc>
<doc id="934261" url="https://pl.wikipedia.org/wiki?curid=934261" title="Pole elektrostatyczne">
Pole elektrostatyczne



</doc>
<doc id="934270" url="https://pl.wikipedia.org/wiki?curid=934270" title="Czaplice (powiat gryficki)">
Czaplice (powiat gryficki)

Czaplice – osada w północno-zachodniej Polsce położona w województwie zachodniopomorskim, w powiecie gryfickim, w gminie Karnice.
Według danych pod koniec 2004 roku osada miała 34 mieszkańców.
W latach 1946–1998 miejscowość administracyjnie należała do województwa szczecińskiego.

</doc>
<doc id="934273" url="https://pl.wikipedia.org/wiki?curid=934273" title="Cukier pektynowy">
Cukier pektynowy



</doc>
<doc id="934276" url="https://pl.wikipedia.org/wiki?curid=934276" title="Are You Listening?">
Are You Listening?

Are You Listening? – pierwszy solowy album Dolores O’Riordan wokalistki zespołu The Cranberries. Premierę miał 7 maja 2007. 

</doc>
<doc id="934277" url="https://pl.wikipedia.org/wiki?curid=934277" title="1132 Brygada Grenadierów">
1132 Brygada Grenadierów

1132 Brygada Grenadierów, niem. "Grenadier-Brigade 1132" – jedna z niemieckich brygad grenadierów utworzona w lipcu 1944 roku. 
Działała ona w rejonie Warki w składzie VIII Korpusu SS 9 Armii z Grupy Armii Środek. We wrześniu 1944 roku włączona została do 45 Dywizji Piechoty.

</doc>
<doc id="934278" url="https://pl.wikipedia.org/wiki?curid=934278" title="Drozdówko">
Drozdówko



</doc>
<doc id="934282" url="https://pl.wikipedia.org/wiki?curid=934282" title="Leslie Easterbrook">
Leslie Easterbrook

Leslie Easterbrook (ur. 29 lipca 1949 w Los Angeles) – amerykańska aktorka.

</doc>
<doc id="934283" url="https://pl.wikipedia.org/wiki?curid=934283" title="Jeffrey Hammond">
Jeffrey Hammond



</doc>
<doc id="934287" url="https://pl.wikipedia.org/wiki?curid=934287" title="Zez rozbieżny">
Zez rozbieżny



</doc>
<doc id="934290" url="https://pl.wikipedia.org/wiki?curid=934290" title="Drozdówko (Drozdowo)">
Drozdówko (Drozdowo)

Drozdówko – przysiółek wsi Drozdowo w Polsce, położony w województwie zachodniopomorskim, w powiecie gryfickim, w gminie Karnice.
W latach 1975–1998 przysiółek administracyjnie należał do województwa szczecińskiego.

</doc>
<doc id="934296" url="https://pl.wikipedia.org/wiki?curid=934296" title="388 Brygada Grenadierów">
388 Brygada Grenadierów

388 Brygada Grenadierów, niem. "Grenadier-Brigade 388" – jedna z niemieckich brygad grenadierów utworzona w maju 1944 roku z przekształcenia wzmocnionego 388 Pułku Grenadierów. 
Użyta została na terenie Norwegii i Finlandii. Składała się z dwóch batalionów i dwóch kompanii grenadierów, kompanii pionierów i batalionu artylerii.

</doc>
<doc id="934300" url="https://pl.wikipedia.org/wiki?curid=934300" title="Niwy (województwo zachodniopomorskie)">
Niwy (województwo zachodniopomorskie)

Niwy – osada w Polsce położona w województwie zachodniopomorskim, w powiecie gryfickim, w gminie Karnice.
W latach 1975–1998 miejscowość administracyjnie należała do województwa szczecińskiego.
Zobacz też: Niwy

</doc>
<doc id="934305" url="https://pl.wikipedia.org/wiki?curid=934305" title="503 Brygada Grenadierów">
503 Brygada Grenadierów

503 Brygada Grenadierów, niem. "Grenadier-Brigade 503" – jedna z niemieckich brygad grenadierów. Utworzona w czerwcu 1944 roku z 503 Regimentu Polowego (Luftwaffe) dla 20 Armii Górskiej, w celu użycia na terenie Finlandii i Norwegii. Brak dalszych informacji.

</doc>
<doc id="934306" url="https://pl.wikipedia.org/wiki?curid=934306" title="Pisa Barczewo">
Pisa Barczewo



</doc>
<doc id="934309" url="https://pl.wikipedia.org/wiki?curid=934309" title="Łachdienpochia">
Łachdienpochia



</doc>
<doc id="934316" url="https://pl.wikipedia.org/wiki?curid=934316" title="Żabin Graniczny">
Żabin Graniczny

Żabin Graniczny – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Żabin. Wieś ta znajduje się w odległości 200 m od granicy z Rosją (obwodem kaliningradzkim).
W latach 1975–1998 miejscowość administracyjnie należała do województwa suwalskiego.

</doc>
<doc id="934319" url="https://pl.wikipedia.org/wiki?curid=934319" title="Stary Żabin">
Stary Żabin

Stary Żabin (niem. "Königlich Szabienen", 1931–1938 "Alt Schabienen", 1938–1945 "Altlautersee") – kolonia w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Żabin.
W latach 1975–1998 miejscowość administracyjnie należała do województwa suwalskiego.

</doc>
<doc id="934321" url="https://pl.wikipedia.org/wiki?curid=934321" title="Prąd Północnorównikowy">
Prąd Północnorównikowy

Prąd Północnorównikowy – ciepły prąd morski na Oceanie Atlantyckim i Spokojnym, wywołany pasatem. Płynie na półkuli północnej, na zachód, równolegle do równika i zwrotnika Raka, między 10°N a 20°N. Na Oceanie Atlantyckim wraz z odnogą Prądu Południoworównikowego daje początek Prądowi Zatokowemu, a na Oceanie Spokojnym – prądowi Kuro-siwo. Wywołany jest rotacją Ziemi na wschód.
Płynie z prędkością średnią ok. 2 km/h, a temperatura wody, jaką niesie, wynosi więcej niż 25 °C.

</doc>
<doc id="934325" url="https://pl.wikipedia.org/wiki?curid=934325" title="Las mieszany świeży">
Las mieszany świeży

Las mieszany świeży (LMśw) – siedlisko średnio żyzne, dość wilgotne, będące pod wpływem słabym wód opadowych i gruntowych. Najczęściej występuje na glebach rdzawych właściwych i rdzawych bielicowych utworzonych na piaskach luźnych i słabogliniastych, niekiedy podścielone pyłem piaszczystym lub piaskiem gliniastym.
Najczęściej są one pochodzenia wodnolodowcowego, zwałowego i trzeciorzędowego o niewielkiej zawartości węglanu wapnia.
Niekiedy jednak ten typ lasu odróżnia się większą żyznością występującą na glebach opadowo-glejowych.
Charakterystyczną formą próchnicy jest moder świeży lub moder-mull świeży.
W drzewostanie gatunkami dominującymi w pułapie lasu są dąb bezszypułkowy III–IV bonitacji oraz sosna zwyczajna I–II bonitacji. Natomiast w niższych warstwach występuje często dąb szypułkowy. Gatunkami domieszkowymi są: brzoza brodawkowata, jarząb, kruszyna pospolita, trzmielina brodawkowata oraz często leszczyna.
Gatunki różnicujące LMśw od BMśw:
Gatunki częste:

</doc>
<doc id="934330" url="https://pl.wikipedia.org/wiki?curid=934330" title="Portlet">
Portlet

Portlet jest to niezależny komponent stworzony najczęściej w języku Java do umieszczenia na stronie www. Są to programy wyświetlające jedną funkcjonalność na stronie. Portlet jest umieszczany w kontenerze portletów, który agreguje zawartość prezentowanej strony. Celem portletów jest stworzenie programu, który będzie uniezależniony od kontenera, na którym będzie uruchamiany, co stwarza możliwość jego wielokrotnego użycia. Specyfikacja portletów jest opracowywana przez Java Community Process i nosi numery JSR-168 i JSR-286.
Portlety są wspierane przez wszystkich największych dostawców oprogramowania w technologii Java, takich jak IBM, Oracle, BEA Systems, JBoss i Sun Microsystems.
Społeczność Apache również stworzyła open-sourcowy kontener JetSpeed.
Np. IBM WebSphere Portal jest nakładką (dodatkową instalacją) na IBM Websphere Application Server.

</doc>
<doc id="934340" url="https://pl.wikipedia.org/wiki?curid=934340" title="Monolith Films">
Monolith Films

Monolith Films – polska firma produkcyjna i dystrybucyjna, założona w 1998 roku. Obecnie jest oficjalnym polskim dystrybutorem filmów wytwórni DreamWorks SKG, Lions Gate Entertainment, Summit Entertainment, STX i Ghibli, w przeszłości zaś m.in. 20th Century Fox, Sony Pictures, Metro-Goldwyn-Mayer, Warner Bros i Buena Vista.
Do firmy należą również następujące oddziały: Monolith Video (dystrybucja DVD/Blu-ray), Cineman (usługa VOD) oraz Victonex, prowadzące Kino Atlantic w Warszawie, a dawniej również Monolith Plus specjalizujący się w dystrybucji kina artystycznego. Od września 2013 roku Monolith realizuje program „Kino klasa”, mający na celu promocję kultury kinowej wśród najmłodszych Polaków. W ramach projektu organizowane są pokazy filmowe dla nauczycieli oraz tworzone są materiały edukacyjne powiązane z wybranymi filmami.
Filmy wyprodukowane lub współprodukowane przez Monolith Films zdobyły liczne nagrody, w tym m.in. 9 Złotych Lwów (21 nominacji), trzy Orły (24 nominacje), Złotą Żabę (2 nominacje), 29 nominacji do Złotych Kaczek oraz antynagrodę
Węża (2 nominacje; 5 kolejnych nominacji otrzymały filmy dystrybuowane przez Monolith Films). Współprodukowany przez wytwórnię film Romana Polańskiego "Wenus w futrze" otrzymał ponadto 6 Cezarów oraz nominację do Złotej Palmy.

</doc>
<doc id="934343" url="https://pl.wikipedia.org/wiki?curid=934343" title="Elymo-Ammophiletum arenariae">
Elymo-Ammophiletum arenariae

Zespół wydmuchrzycy i piaskownicy zwyczajnej, "Elymo-Ammophiletum arenariae" – jedyny zespół roślinności związku "Ammophilion borealis". Zbiorowisko typowe dla nadmorskich wydm białych.
Charakterystyka.
Zbiorowiska wydmuchrzycy piaskowej "Elymus arenarius" i piaskownicy zwyczajnej "Ammophila arenaria" występują w Polsce w wąskim pasie wybrzeża Bałtyku Zasiedlają luźne piaszczyste podłoże, o zasoleniu malejącym wraz ze wzrostem wydmy na wysokość i wymywaniem soli przez wody opadowe.
Zespół tworzą luźne płaty okazałych traw. Rośliną pionierską zbiorowiska jest wydmuchrzyca piaskowa "Elymus arenarius" ze względu na większą od piaskownicy tolerancję zasolenia. Oprócz wyżej wymienionych gatunków traw pojawiają się także nieliczne rośliny roczne.

</doc>
<doc id="934344" url="https://pl.wikipedia.org/wiki?curid=934344" title="Odra 1002">
Odra 1002

Odra 1002 – prototyp lampowo-tranzystorowego komputera wykonany w Zakładach Elektronicznych Elwro w 1962.
Była rozwinięciem Odry 1001, ale nie uzyskała zadowalającej niezawodności i nie weszła do produkcji. Wykonana została tylko w jednym egzemplarzu (obecnie w Muzeum Techniki w Warszawie).
Historia.
Nazwa komputera, którego model opracowały Wrocławskie Zakłady Elektroniczne ELWRO, nawiązywała do rzeki przepływającej przez Wrocław oraz do obchodów tysiąclecia państwa polskiego. Prototyp komputera Odra 1002 opracował zespół w składzie: Jan Markowski (kierownik), Ryszard Wrona, Ryszard Nowakowski, Alfred Florianowicz, Henryk Matuszewski, Heliodor Stanek, Janusz Łakomski, Adam Początek, Kandyt Strużak (główny technolog Elwro), Władysław Bara, Stanisław Stefańczak. Współpracowali z nimi profesor Thanasis Kamburelis oraz konstruktorzy: dr inż. Andrzej Zasada (odpowiedzialny za techniczną realizację układów logicznych) i mgr inż. Janusz Książek. W modelu Odra 1002 użyto lamp półprzewodnikowych. Egzemplarz Odry 1002 powstał tylko w jednym egzemplarzu i jest przechowywany w Muzeum Techniki w Warszawie.

</doc>
<doc id="934348" url="https://pl.wikipedia.org/wiki?curid=934348" title="Jeglewo">
Jeglewo

Jeglewo (niem. "Tannenberg") – kolonia w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Dąbrówka Polska.
W latach 1975–1998 miejscowość administracyjnie należała do województwa suwalskiego.

</doc>
<doc id="934351" url="https://pl.wikipedia.org/wiki?curid=934351" title="Różanka-Dwór">
Różanka-Dwór

Różanka-Dwór (niem. "Rosental Gut") – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Dąbrówka Polska.
W latach 1975–1998 miejscowość administracyjnie należała do województwa suwalskiego.

</doc>
<doc id="934356" url="https://pl.wikipedia.org/wiki?curid=934356" title="Pierre Dubois">
Pierre Dubois

Pierre Dubois (ur. ok. 1250, zm. ok. 1312) – francuski publicysta, doradca króla Filipa IV Pięknego.
W dziele "O odzyskaniu Ziemi Świętej" z 1306 roku proponował utworzenie Republiki Chrześcijańskiej. Najważniejsze założenia powstania "Res Publica Christiana" to możliwość sankcji wojskowych wobec agresorów oraz powstanie Trybunału Rozjemczego, a także nienaruszalność praw suwerennych państw.

</doc>
<doc id="934357" url="https://pl.wikipedia.org/wiki?curid=934357" title="Flavius Cresconius Corippus">
Flavius Cresconius Corippus

Flavius Cresconius Corippus - urodzony w Afryce epicki poeta rzymski z VI wieku n.e.; autor dwóch poematów: 

</doc>
<doc id="934358" url="https://pl.wikipedia.org/wiki?curid=934358" title="Pogorzelica (gmina Karnice)">
Pogorzelica (gmina Karnice)

Pogorzelica (potocznie Pogorzelica II) – wieś w północno-zachodniej Polsce, położona w województwie zachodniopomorskim, w powiecie gryfickim, w gminie Karnice.
Według danych pod koniec 2004 roku wieś miała 27 mieszkańców.
Wieś leży w pobliżu południowo-zachodniego brzegu jeziora Konarzewo i w całości znajduje się w obrębie geodezyjnym Konarzewo. W północnej części sąsiaduje z drugą wsią Pogorzelica w gminie Rewal.

</doc>
<doc id="934360" url="https://pl.wikipedia.org/wiki?curid=934360" title="Witomierz">
Witomierz

Witomierz – przysiółek wsi Cerkwica w Polsce, położony w województwie zachodniopomorskim, w powiecie gryfickim, w gminie Karnice.
W latach 1946–1998 przysiółek administracyjnie należał do województwa szczecińskiego.
Według danych pod koniec 2004 roku przysiółek miał 6 mieszkańców.

</doc>
<doc id="934363" url="https://pl.wikipedia.org/wiki?curid=934363" title="Sanktuarium Maryjne w Grodowcu">
Sanktuarium Maryjne w Grodowcu

Sanktuarium Matki Bożej Grodowieckiej - Jutrzenki Nadziei – pielgrzymkowy zespół kościelny położony w parafii św. Jana Chrzciciela w Grodowcu, w województwie dolnośląskim, w powiecie polkowickim, w gminie Grębocice. Kościół jest jednym z jedenastu sanktuariów diecezji zielonogórsko–gorzowskiej.
Skład zespołu.
W skład zespołu kościelno–pielgrzymkowego wchodzi kościół parafialny pod wezwaniem św. Jana Chrzciciela (wzmiankowany w XIII wieku), kaplica Góry Oliwnej, Kalwaria z XIX wieku, oddalona ok. 500 m od świątyni, monumentalne schody wraz z tarasami, murem oraz rzeźbą figuralną z XVIII/XIX wieku. 
Architektura.
Obecny barokowy kościół parafialny wybudowano w latach 1702–24, wykorzystując mury starszego kościoła z lat 1591–1602. Najstarszą częścią jest środkowa nawa chóru. Kościół jest budowlą halową wzniesioną na planie prostokąta, 3–nawową, z wąskim prezbiterium. Monumentalna neogotycka wieża pochodzi z 1856, wzniesiona jest na planie ośmioboku, jej wysokość wynosi 40 metrów. Wieża wzniesiona została w miejscu wcześniejszej, rozebranej w 1835. Bryłę kościoła pokrywa dwuspadowy dach o połaciach z blachy miedzianej. 
Wnętrza.
Budowla ma prostokątną przybudówkę od strony wschodniej, w której mieści się zakrystia. Od strony południowej, na drugiej osi od wschodu oraz na osi piątej znajdują się dwie kruchty. W kruchcie zachodniej (tzw. baptysterium), w narożach balustrad, znajdują się figury Najświętszej Marii Panny i św. Jana Nepomucena z około 1749. W niszy piwnicznej pod schodami znajduje się kaplica pod wezwaniem św. Aleksego z połowy XVIII wieku. Nawę główną nakrywa 6–przęsłowe sklepienie kolebkowe z lunetami, a nawy boczne sklepienia żaglowe. Wnętrze kościoła jest późnobarokowe, pochodzi z pierwszej połowy XVIII wieku. 
Wyposażenie.
W świątyni znajduje się 8 ołtarzy.
Przy ołtarzu głównym znajduje się cudowna figura Matki Bożej Grodowieckiej (Matka Boża przedstawiona jest jako dziecko). Rzeźba ta mierzy ok. 100 cm wysokości. Można w niej odnaleźć cechy późnogotyckie.
Po lewej stronie ołtarza głównego mieści się ołtarz boczny, poświęcony zaślubinom Najświętszej Marii Panny ze św. Józefem, po prawej zaś ołtarz Dobrej Śmierci, zwany także Umarłych. 
Pozostałe ołtarze boczne to: 
Ambona z przełomu XVII i XVIII wieku jest unikalnym dziełem snycerskim. Przedstawia ona sceny z życia Chrystusa: rozmnożenie chleba oraz Przemienienie Pańskie na górze Tabor.
Przy wejściu na schody południowe z połowy XVIII wieku, po obu stronach umieszczono figury św. Jana Nepomucena i Mikołaja z ok. 1736. W centrum placu usytuowana jest rzeźbiona w kamieniu Grupa Ukrzyżowania. Zamknięcie podejścia zwieńczone jest bramą architektoniczną, która łączy się z Kaplicą Góry Oliwnej. W 1999 rozbudowano pobliskie schody zachodnie. Schody te wraz z wejściem były założeniem powstałym na przełomie XIX i XX wieku.

</doc>
<doc id="934365" url="https://pl.wikipedia.org/wiki?curid=934365" title="Zapole (Paprotno)">
Zapole (Paprotno)

Zapole – przysiółek wsi Paprotno w Polsce, położony w województwie zachodniopomorskim, w powiecie gryfickim, w gminie Karnice.
W latach 1975–1998 przysiółek administracyjnie należał do województwa szczecińskiego.

</doc>
<doc id="934369" url="https://pl.wikipedia.org/wiki?curid=934369" title="Thero-Salicornietalia">
Thero-Salicornietalia

Silnie halofilne zbiorowiska solirodu (Thero-Salicornietalia) – zbiorowisko roślinne halofitów w randze rzędu, jedyne w obrębie klasy "Thero-Salicornietea".
Charakterystyka.
Zbiorowiska typowe dla obszarów nadmorskich i solnisk śródlądowych.
Zespół tworzą luźno rosnące, słabo okrywające ziemię rośliny. Zbiorowiska ubogie w gatunki roślin naczyniowych. Identyfikacja zespołu roślinego wymaga identyfikacji drobnych gatunków (lub podgatunków) w obrębie gatunku zbiorowego soliroda zielnego "Salicornia europaea".

</doc>
<doc id="934374" url="https://pl.wikipedia.org/wiki?curid=934374" title="Wzgórza Krzyżowe">
Wzgórza Krzyżowe

Wzgórza Krzyżowe – wzgórza w południowo-zachodniej Polsce, na Przedgórzu Sudeckim, w województwie dolnośląskim. Zgodnie z podziałem fizycznogeograficznym (według Kondrackiego i Walczaka) jest to mikroregion należący do mezoregionu Wzgórza Niemczańsko-Strzelińskie.
Położenie.
Wzgórza położone są w środkowo-zachodniej części Wzgórz Niemczańsko-Strzelińskich, na północny wschód od miejscowości Dzierżoniów, między miejscowościami Stoszów na północnym zachodzie i Gola Dzierżoniowska na południowym wschodzie. Od strony północno-wschodniej oddzielone są Doliną Krzywuli od Wzgórz Łagiewnickich, od północnego zachodu, od Masywu Ślęży oddzielone są doliną Oleszny, a od południowo-zachodniej strony zbocza opadają w kierunku Kotliny Dzierżoniowskiej, od południowego wschodu graniczą ze wzgórzami: Guminskimi, Gilowskimi. Obszar Wzgórz objęty jest obszarem chronionego krajobrazu.
Opis.
Wzgórza Krzyżowe są podjednostką Wzgórz Niemczańsko-Strzelińskich, stanowiącą teren o podobnym charakterze. Są to niewielkie wzniesienia przekraczające wysokość nieco ponad 400 m n.p.m., jednak ze względu na kształt zboczy, nabrało charakteru małego pasma górskiego. Pasmo ma kształt soczewki o długości ok. 6 kilometrów i rozciąga się w kierunku południowo-wschodnim, od Stoszowa do miejscowości Gola Dzierżoniowska, największą szerokość osiąga w środkowej części pasma. Najwyższym szczytem pasma jest Zamkowa Góra (407 m).

</doc>
<doc id="934379" url="https://pl.wikipedia.org/wiki?curid=934379" title="Ann-Margret">
Ann-Margret

Ann-Margret, właśc. Ann-Margret Olsson (ur. 28 kwietnia 1941 w Sztokholmie) – amerykańska aktorka pochodzenia szwedzkiego. Dwukrotnie nominowana do Oscara; za pierwszoplanową rolę w musicalu "Tommy" (1975; reż. Ken Russell) oraz drugoplanową w komediodramacie "Porozmawiajmy o kobietach" (1971; reż. Mike Nichols). 5-krotnie nagrodzona Złotym Globem za role w filmach: "Arystokracja podziemi" (1961), "Porozmawiajmy o kobietach" (1971), "Tommy" (1975), "Kto pokocha moje dzieci?" (1983) oraz "Tramwaj zwany pożądaniem" (1984).
Życiorys.
Urodziła się w Sztokholmie jako córka Anny i Carla Olssonów. Wczesne dzieciństwo spędziła w miasteczku Valsjöbyn w prowincji Jämtland. W 1946 rodzina wyemigrowała do Stanów Zjednoczonych. Osiedlili się w Wilmette na przedmieściach Chicago. Pod koniec lat 50. trafiła do Los Angeles, gdzie jej talent odkrył George Burns. W 1961 podpisała 7-letni kontrakt z wytwórnią 20th Century Fox i w tym samym roku zadebiutowała w filmie rolą w komediodramacie Franka Capry pt. "Arystokracja podziemi". Otrzymała za nią nagrodę Złotego Globu w kategorii "Najbardziej obiecująca nowa aktorka". W 1964 wystąpiła i zaśpiewała z Elvisem Presleyem w filmie "Miłość w Las Vegas". W kolejnych latach zagrała m.in. u boku Steve’a McQueena w filmie "Cincinnati Kid" (1965) i Binga Crosby’ego w westernie "Ringo Kid" (1966). Pod koniec lat 60. wystąpiła także w 2 włoskich produkcjach w reżyserii Dino Risiego; w których partnerował jej Vittorio Gassman. Drugoplanowa rola w filmie "Porozmawiajmy o kobietach" (1971) w reżyserii Mike’a Nicholsa przyniosła jej pierwszą nominację do Oscara; drugą otrzymała za pierwszoplanową rolę w musicalu Kena Russella pt. "Tommy" (1975). W międzyczasie pojawiła się u boku Johna Wayne’a w westernie "Rabusie pociągów" (1973). W latach 70. inne znaczące kreacje stworzyła także w filmach: "Joseph Andrews" (1977), "Ostatni film o Legii Cudzoziemskiej" (1977), "Magia" (1978), "Kaktus Jack" (1979). W latach 90. dużą popularność przyniosła jej rola w komediach: "Dwaj zgryźliwi tetrycy" (1993) oraz "Jeszcze bardziej zgryźliwi tetrycy" (1995) z udziałem Waltera Matthaua i Jacka Lemmona. W kolejnych dekadach nadal pozostawała aktywna zawodowo; zagrała m.in.: u Olivera Stone’a w filmie "Męska gra" (1999), w komedii romantycznej "Sztuka zrywania" (2006) czy komedii "W starym, dobrym stylu" (2017) z Morganem Freemanem, Alanem Arkinem i Michaelem Caine’em w rolach głównych.
Już w 1973 otrzymała swoją gwiazdę na Alei Gwiazd w Los Angeles.
Jej małżeństwo z aktorem Rogerem Smithem trwało 50 lat (od 8 maja 1967 do jego śmierci 4 czerwca 2017). Aktorka nie ma własnych dzieci, ale była macochą dla trójki dzieci Smitha z poprzedniego małżeństwa.
Filmografia.
Filmy:
Seriale TV:

</doc>
<doc id="934381" url="https://pl.wikipedia.org/wiki?curid=934381" title="Chan Junus">
Chan Junus

Chan Junus (arab. خان يونس; oficjalna pisownia w ang. Khan Yunis; pol. "Karawanseraj Jonasza") - miasto w muhafazie Chan Junus w Autonomii Palestyńskiej.
Położenie.
Miasto jest położone w południowej części Strefy Gazy, w odległości 4 kilometrów na wschód od wybrzeża Morza Śródziemnego i 14 km na południowy zachód od miasta Gaza.
W jego otoczeniu znajdują się miasta Bani Suhajla, Abasan al-Kabira i Rafah, miasteczko Al-Karara, oraz wioska al-Fukhari.
Demografia.
Według danych szacunkowych na rok 2009 liczy 250 817 mieszkańców. Znajduje się tu duży obóz uchodźców palestyńskich. Drugie co do wielkości miasto Autonomii Palestyńskiej.
Historia.
Przed XIV wiekiem wieś Chan Junus była znana jako Salka. W 1387 wybudowano tutaj karawanseraj dla ochrony karawan kupieckich i podróżnych.
Podczas I wojny izraelsko-arabskiej w maju 1948 Chan Junus zostało zajęte przez wojska egipskie. Po wojnie miasto pozostało w Egipcie. Według danych UNRWA w mieście schroniło się około 35 tys. palestyńskich uchodźców, dla potrzeb których utworzono obóz uchodźców Chan Junus.

</doc>
<doc id="934383" url="https://pl.wikipedia.org/wiki?curid=934383" title="Malinka (Wisła)">
Malinka (Wisła)

Malinka – jednostka pomocnicza miasta Wisła, osiedle nr 5. Jedna z najbardziej rozległych dolin miasta Wisła. Zajmuje północno-wschodnią część miasta i jest położona po obu stronach potoku Malinka. Północna jej część położona jest na łagodnych i mocno nasłonecznionych zboczach Czupla i Malinowa. W tej części znajdują się najlepsze tereny zajęte pod uprawę rolną. Południowy obszar na stromo opadających zboczach Cienkowa jest bardziej zalesiony.
Położenie geograficzne.
Dolina Malinki zamknięta jest z trzech stron (wschód, południe, północ) pasmami górskimi. Granica północna przebiega od Nowej Osady poprzez Czupel (882 m), Jawierzny (799 m) do Przełęczy Salmopolskiej. Częściowo na tym odcinku graniczy z gminą Brenna. Następnie biegnie w kierunku Malinowa (1117 m), gdzie graniczy z miastem Szczyrk. Wschodnia granica ciągnie się od Malinowa poprzez Malinowską Skałę (1152 m) do Zielonego Kopca (1152 m). Odcinek między Malinowską Skałą a Zielonym Kopcem jest częścią głównego pasma Beskidu Śląskiego łączącego Baranią Górę (1220 m) ze Skrzycznem (1257 m). Tędy przebiega granicą pomiędzy Wisłą-Malinką a należącą już do Żywiecczyzny gminą Lipowa. W rejonie Zielonego Kopca pasmo to łączy się z pasmem Cienkowa oddzielającym od południowej strony Malinkę od Czarnego. Obszar ten jest najwyżej położoną częścią Malinki. Pasmo Cienkowa łagodnie opada w kierunku zachodnim, począwszy od Zielonego Kopca poprzez Cieńków Wyszni (957 m), Cieńków Średni (717 m), Cieńków Niźni (720 m), kończąc na Nowej Osadzie. Od strony zachodniej dolina Malinki połączona jest z Wisłą wąskim przesmykiem znajdującym się między szczytami Czupla i Kozińców. W tym miejscu potok Malinka wpada do Wisły. Przebiega tędy jedyna droga łącząca dolinę z pozostałą częścią miasta. Droga ta łączy jednocześnie Wisłę ze Szczyrkiem.
Najniżej położonym punktem Malinki jest osiedle Bajcary (ok. 480 m), a najwyższym szczytem jest Malinowska Skała. Tereny zabudowane znajdują się na wysokości 480–800 m (osiedle Sadowy). 
Wspólnoty wyznaniowe.
Na terenie Malinki działalność duszpasterską prowadzą następujące Kościoły i związki wyznaniowe:
Turystyka.
Malinka ma ważne znaczenie dla turystyki tego regionu. W Malince występują również źródła wód mineralnych, na które natrafiono podczas wierceń prowadzonych pod projektowany zbiornik retencyjny. Projekt budowy został zaniechany, jednak plan zagospodarowania przestrzennego miasta Wisły przewiduje rozpoznanie zasobów wód mineralnych, a po dokładnym ich oszacowaniu Malinka może stać się miejscowością sanatoryjno-klimatyczną.
Dolina ma dość luźną zabudowę mieszkalną. Znajduje się tutaj kilka większych domów wypoczynkowych, a w domach prywatnych kwatery dla turystów i wczasowiczów. Na terenach nadających się do uprawiania sportów narciarskich zbudowano wyciągi narciarskie. Ze szczytu Cieńkowa Niźniego prowadzi najdłuższa w Malince trasa narciarska o łącznej długości ok. 900 m i 200 m różnicy wzniesień. Nieco poniżej tego szczytu, na szlaku turystycznym w kierunku Zielonego Kopca, znajduje się Postrzedniańsko Polana. Należy ona do ostatnich w Beskidzie Śląskim, gdzie prowadziło się gospodarkę sałaszniczo-pasterską, charakterystyczną w przeszłości dla tych terenów.
W pobliżu Malinowa znajduje się Jaskinia Malinowska – jedyna w polskiej części Beskidu Śląskiego udostępniona dla ruchu turystycznego. W 2004 r. kilku mieszkańców Malinki przypadkowo odkryło wejście do największej obecnie znanej jaskini w Beskidzie Śląskim, nazwanej Miecharską. Jak na razie obiekt jest zamknięty dla samodzielnego zwiedzania, jednakże istnieje taka możliwość dla grup zorganizowanych.
Sport.
W dolnej części pasma Cienkowa zlokalizowana jest skocznia narciarska im. Adama Małysza, wybudowana w latach 2003–2008, w miejscu istniejącej tam wcześniej skoczni „Malinka”.
W styczniu 2014 r. oddano do użytku ośrodek narciarski o nazwie „Wyciągi Narciarskie Klepki Wisła Malinka” około 500 m na wschód od skoczni po północnej stronie Malinki, na południowych zboczach Czupla. Ośrodek ten dysponuje m.in. czteroosobowym wyciągiem krzesełkowym.

</doc>
<doc id="934384" url="https://pl.wikipedia.org/wiki?curid=934384" title="Czupowo">
Czupowo

Czupowo (niem. "Schupowen") – kolonia w Polsce, w województwie warmińsko-mazurskim, w powiecie gołdapskim, w gminie Banie Mazurskie, w sołectwie Gryżewo.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Czupowo, określając drugi przypadek jako Czupowa, a przymiotnik – czupowski.

</doc>
<doc id="934385" url="https://pl.wikipedia.org/wiki?curid=934385" title="Szarek (powiat gołdapski)">
Szarek (powiat gołdapski)

Szarek (niem. "Zargen") – osada leśna w Polsce, w województwie warmińsko-mazurskim, w powiecie gołdapskim, w gminie Banie Mazurskie, w sołectwie Gryżewo.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Szarek, określając drugi przypadek jako Szarka, a przymiotnik – szarecki.

</doc>
<doc id="934387" url="https://pl.wikipedia.org/wiki?curid=934387" title="Ustronie (województwo warmińsko-mazurskie)">
Ustronie (województwo warmińsko-mazurskie)

Ustronie – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Gryżewo.
W latach 1975–1998 miejscowość należała administracyjnie do województwa suwalskiego.
Zobacz też: Ustronie

</doc>
<doc id="934388" url="https://pl.wikipedia.org/wiki?curid=934388" title="Žydrūnas Ilgauskas">
Žydrūnas Ilgauskas

Žydrūnas Ilgauskas (ur. 5 czerwca 1975 w Kownie) – litewski koszykarz grający na pozycji środkowego.
Życiorys.
Mierzący 221 cm wzrostu koszykarz w ojczyźnie grał w Žalgirisie i Atletas, klubach z rodzinnego miasta. Do NBA został wybrany z 20 numerem w drafcie 1996 przez Cleveland, do Stanów Zjednoczonych wyjechał po roku. Od początku uchodził za spory talent, jednak rozwój jego kariery hamowały liczne kontuzje. W pierwszym roku rozegrał co prawda wszystkie 82 spotkania w sezonie regularnym i został wybrany do pierwszej piątki debiutantów, jednak już w następnym tylko pięciokrotnie wybiegał na parkiet. Od kilku lat uchodzi jednak za jednego z najlepszych środkowych NBA, dwukrotnie był wybierany do meczu gwiazd (2003, 2005). 17 lutego 2010, po 14 latach gry w Cavaliers, przeszedł do Washington Wizards, nie rozegrał jednak ani jednego spotkania w barwach klubu ze stolicy i rozstał się z ekipą z Wizards za porozumieniem stron, wykupując kontrakt, po czym ponownie podpisał kontrakt z Cavaliers. Miejsce dla Ilgauskasa znalazło się ponownie po tym jak władze zwolniły Darnella Jacksona. 30 września 2011 roku oficjalnie zakończył karierę.

</doc>
<doc id="934389" url="https://pl.wikipedia.org/wiki?curid=934389" title="Suplika">
Suplika

Suplika (z łac. "supplicare" „błagać, prosić”) – pisemna prośba, skarga lub zapytanie kierowane do seniora przez wasala, rozpowszechnione głównie w XVIII w., kierowane do właściciela dóbr ziemskich przez chłopów, ale także mieszczan, Żydów, cechy, niekiedy niższych oficjalistów.
Znaczące supliki chłopów polskich poruszające sprawy wyzysku pańszczyźnianego w okresie Polski przedrozbiorowej, to: suplika torczyńska z 1767 roku i suplika płaczliwa z 1789 roku.
Supliki musiały posiadać odpowiednią formę i przechodziły przez skomplikowany proces kancelaryjny. Zgodę papieża na daną prośbę sygnowano słowem "fiat" (łac. „niech będzie”).

</doc>
<doc id="934394" url="https://pl.wikipedia.org/wiki?curid=934394" title="Zydrunas Ilgauskas">
Zydrunas Ilgauskas



</doc>
<doc id="934395" url="https://pl.wikipedia.org/wiki?curid=934395" title="Kruki (województwo warmińsko-mazurskie)">
Kruki (województwo warmińsko-mazurskie)

Kruki (niem. do 1938 "Krugken", 1938–1945 "Krucken") – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Jagiele.
W latach 1975–1998 miejscowość administracyjnie należała do województwa suwalskiego.
We wsi dwór neoklasycystyczny z XIX wieku oraz pozostałości zabudowy folwarcznej.
Zobacz też: Kruki

</doc>
<doc id="934397" url="https://pl.wikipedia.org/wiki?curid=934397" title="Żabin Rybacki">
Żabin Rybacki

Żabin Rybacki – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Jagiele. Wieś ta położona jest nad Jeziorem Jagielskim, stąd też jego nazwa. Miejscowość znajduje się w odległości 500 m od granicy z Rosją (obwodem kaliningradzkim).
W latach 1975–1998 miejscowość administracyjnie należała do województwa suwalskiego.

</doc>
<doc id="934400" url="https://pl.wikipedia.org/wiki?curid=934400" title="Dom Talmudyczny w Tykocinie">
Dom Talmudyczny w Tykocinie



</doc>
<doc id="934414" url="https://pl.wikipedia.org/wiki?curid=934414" title="Borek (powiat gołdapski)">
Borek (powiat gołdapski)

Borek – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Kierzki.
W latach 1975–1998 miejscowość administracyjnie należała do województwa suwalskiego.

</doc>
<doc id="934416" url="https://pl.wikipedia.org/wiki?curid=934416" title="Playing The Angel">
Playing The Angel



</doc>
<doc id="934418" url="https://pl.wikipedia.org/wiki?curid=934418" title="Songs Of Faith And Devotion Live">
Songs Of Faith And Devotion Live



</doc>
<doc id="934419" url="https://pl.wikipedia.org/wiki?curid=934419" title="Nowiny (powiat gołdapski)">
Nowiny (powiat gołdapski)

Nowiny (niem. "Neuengrund", do 1938 "Naujehnen") – wieś w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Kierzki.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych historyczna nazwa niemiecka "Naujehnen" została w 1938 r. zastąpiona przez administrację nazistowską sztuczną formą "Neuengrund".

</doc>
<doc id="934427" url="https://pl.wikipedia.org/wiki?curid=934427" title="Szarek">
Szarek



</doc>
<doc id="934431" url="https://pl.wikipedia.org/wiki?curid=934431" title="Erin Gray">
Erin Gray

Erin Gray (ur. 7 stycznia 1950 w Honolulu) – amerykańska aktorka, modelka i pisarka. Zdobywczyni nagrody Entertainer Award na Festiwalu Filmowym w San Diego (2002).
Wystąpiła m.in. w horroru "Piątek 13." zatytułowanej "Jason idzie do piekła" ("Jason Goes to Hell: The Final Friday", 1993) i w filmie "Syrena" ("Siren", 2006).

</doc>
<doc id="934432" url="https://pl.wikipedia.org/wiki?curid=934432" title="Szeszonk V">
Szeszonk V

Szeszonk V – faraon, władca starożytnego Egiptu z XXII dynastii libijskiej, prawdopodobnie panował w latach 774–736 p.n.e.
Ośrodkiem jego władzy było Tanis. Był synem Pimaja. Mówi o tym stela roku 11. jego panowania, z Serapeum w Sakkarze. W czasie jego panowania odbyły się dwa pogrzeby świętych byków Apisów; jeden w 11 roku, drugi w 37. roku. Szeszonk V panował prawdopodobnie 38 lat. Prawdopodobnie to jego 38 rok panowania wspomina stela z Buto, wystawiona przez Tefnachta, władcę Sais. Tekst mówi: „"38. rok panowania Jego Wysokości, Króla Górnego i Dolnego Egiptu, Pana Obu Krajów...,Syna Re..."”. Wraz ze śmiercią Szeszonka V nastąpił dalszy podział Delty na niewielkie księstwa i strefy wpływów. Szczególnie wzrosło znaczenie władcy Sais – Tefnachta. Być może to Tefnacht zdetronizował Szeszonka, lub, według innych ocen, dokonał tego Osorkon III.
W czasie panowania Szeszonka w Tebach władzę wielkiego kapłana Amona sprawował Takelot, a w Memfis władzę kapłana w świątyni Ptaha sprawował Harsiese.
W różnych częściach Egiptu władzę sprawowali:
Jak wyglądał podział władzy w Egipcie w Trzecim Okresie Przejściowym .

</doc>
<doc id="934436" url="https://pl.wikipedia.org/wiki?curid=934436" title="Liski (powiat gołdapski)">
Liski (powiat gołdapski)

Liski (niem. "Klein Lissen") – osada w Polsce, w województwie warmińsko-mazurskim, w powiecie gołdapskim, w gminie Banie Mazurskie, w sołectwie Lisy.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Liski, określając drugi przypadek jako Lisek, a przymiotnik – lisecki.

</doc>
<doc id="934438" url="https://pl.wikipedia.org/wiki?curid=934438" title="Stadion im. Mariana Paska w Koninie">
Stadion im. Mariana Paska w Koninie

Stadion im. Mariana Paska w Koninie przy ulicy Dmowskiego może pomieścić 2000 osób, z czego 1850 na miejscach siedzących. Stadion nie posiada oświetlenia.
W czasie gdy klub Aluminium Konin grał w II lidze, rozgrywał on swoje mecze na największym w mieście Stadionie im. Złotej Jedenastki Kazimierza Górskiego, zaś na stadionie przy ulicy Dmowskiego mecze grały rezerwy klubu i drużyny juniorskie. W związku ze spadkiem klubu do niższych lig, przeniesiono rozgrywanie jego meczów na stadion przy ulicy Dmowskiego, zaś na stadionie Złotej Jedenastki zaczęła grać pierwszoligowa drużyna kobiet Medyk Konin.
Linki zewnętrzne.
Stadion Piłkarski im. M. Paska - ul. Dmowskiego 4

</doc>
<doc id="934439" url="https://pl.wikipedia.org/wiki?curid=934439" title="Bomba Cara">
Bomba Cara



</doc>
<doc id="934443" url="https://pl.wikipedia.org/wiki?curid=934443" title="Amsterdamsche Football Club Ajax">
Amsterdamsche Football Club Ajax



</doc>
<doc id="934444" url="https://pl.wikipedia.org/wiki?curid=934444" title="Śluza (województwo warmińsko-mazurskie)">
Śluza (województwo warmińsko-mazurskie)

Śluza (niem. "Schleuse") – osada w Polsce, w województwie warmińsko-mazurskim, w powiecie gołdapskim, w gminie Banie Mazurskie, w sołectwie Miczuły.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Śluza, określając drugi przypadek jako Śluzy, a przymiotnik – śluski.

</doc>
<doc id="934450" url="https://pl.wikipedia.org/wiki?curid=934450" title="Walery Jastrzębiec- Rudnicki">
Walery Jastrzębiec- Rudnicki



</doc>
<doc id="934454" url="https://pl.wikipedia.org/wiki?curid=934454" title="Zakałcze Wielkie">
Zakałcze Wielkie

Zakałcze Wielkie (niem. "Großsackau", do 1938 r. "Groß Sakautschen") – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie, w sołectwie Miczuły.
W latach 1975–1998 miejscowość administracyjnie należała do województwa suwalskiego.
We wsi okazały dwór neoklasycystyczny z końca XIX w., parterowy z niesymetrycznie nadwieszoną facjatką wspartą na kolumnach. Na leśnym cmentarzu neogotycka kaplica z 1860, służąca jako grobowiec rodziny Steinertów.

</doc>
<doc id="934456" url="https://pl.wikipedia.org/wiki?curid=934456" title="Kompania Forteczna „Węgierska Górka”">
Kompania Forteczna „Węgierska Górka”

151 kompania forteczna „Węgierska Górka” – pododdział Wojska Polskiego, sformowany 28 sierpnia 1939, dowodzony przez kpt. Tadeusza Semika.
151 kompania forteczna weszła w skład 1. Brygady Górskiej płk. Janusza Gaładyka. Wzięła udział w bitwie pod Węgierską Górką. Została rozbita 3 września 1939.
Dowódca kompanii.
kpt. Tadeusz Semik
Skład.
Schron „Waligóra”.
Charakterystyka.
Duży jednokondygnacyjny tradytor artyleryjski (czyli schron o uzbrojeniu artyleryjskim) o odporności C, służący do ostrzeliwania podejść pod punkt oporu. Załogę schronu stanowił 1 oficer, 3 podoficerów i 17 szeregowych.
W czasie okupacji, jak i po wojnie schron nie był wykorzystywany. W latach 60. służył wojsku polskiemu w czasie dorocznych manewrów jako punkt dowodzenia. Istnieje projekt stworzenia w nim drugiej części muzeum poświęconemu bitwie. Jednakże z uwagi na skromne środki, a także trudności w adaptacji (częściowo zalany wodą, brak instalacji elektrycznej) mamy okazję swobodnie go zwiedzać.
Obiekt wpisano do rejestru zabytków 28 września 2021 (nr rej. A/881/2021).
Przebieg walk.
Załoga późnym wieczorem 2 września wycofała się wraz z żołnierzami Batalionu KOP „Berezwecz” do Oczkowa. W czasie walk, w wyniku ostrzału artyleryjskiego został lekko uszkodzony. Jesienią 1939 w czasie kręcenia przez Niemców filmu propagandowego został ostrzelany z małej odległości z armaty. Po zakończeniu walk Niemcy zdemontowali całe wyposażenie, drzwi gazoszczelne i pancerne.
Schron „Wąwóz”.
Charakterystyka.
Schron bojowy został wybudowany na wzniesieniu górującym nad drogą Węgierska Górka–Żabnica. Jego działo 37 mm i jeden ckm były skierowane na „Wędrowca” a pozostałe dwa ckm-y na wieś Żabnica. Przed rozpoczęciem zmagań obsadził go 151 batalion forteczny. Załogę schronu stanowił 1 oficer, 4 podoficerów i 13 szeregowych.
Schron bojowy „Wąwóz” to obiekt jednokondygnacyjny dla armaty ppanc. i broni maszynowej o odporności D. Wnętrze schronu składało się z czterech izb bojowych (armaty ppanc. i 3 ckm), szybu kopuły pancernej oddzielonego od pomieszczenia bojowego ckm wewnętrzna śluzą, korytarza, izby dowódcy, izby załogi, izby łączności i toalety. Część techniczna schronu składała się z pomieszczenia akumulatorni z wyjściem awaryjnym, izby filtra przeciw kurzowego i maszynowni.
W czasie okupacji zdemontowano całe wyposażenie, drzwi pancerne i gazoszczelne. Po wojnie obiekt prowizorycznie wyremontowano, zabezpieczono wejście i otwory strzelnic, służył jako magazyn materiałów wybuchowych dla pobliskiego kamieniołomu. Obecnie „Wąwóz” jest nie użytkowany i ulega ciągłemu procesowi niszczenia, jest zagruzowany i zaśmiecony.
Przebieg walk.
W trakcie działań wojennych obiekt nie został zdobyty pomimo zaciekłych ataków piechoty niemieckiej i ostrzału artyleryjskiego. Po poddaniu się 3 września załogi „Wędrowca” żołnierze walczący w „Wąwozie” wycofali jako ostatni obrońcy w nocy z 3 na 4 września.
Pod koniec 1939 saperzy niemieccy wykorzystali schron do zdetonowania min i amunicji pozostałych po walkach. Wybuch silnie uszkodził zachodnią część schronu niszcząc izby bojowe armaty ppanc. 37 mm i ckm.
Schron „Wędrowiec”.
Charakterystyka.
Ciężki schron piechoty, pełniący funkcje schronu dowodzenia oraz schronienia dla drużyny piechoty. Ostróg ten został wybudowany w dolinie rzeki Żabnica nad jedną z dwóch jej odnóg. Teren wokół był zupełnie płaski więc jedyną przeszkodę mogła stanowić rzeczka lub wybudowane przeszkody. Od strony przedpola schron został osłonięty płaszczem ziemnym i miał być broniony z (nie zamontowana) kopuły pancernej ckm. Załogę schronu stanowił 1 oficer, 3 podoficerów i 15 szeregowych.
Schron bojowy „Wędrowiec” to obiekt jednokondygnacyjny dla armaty ppanc. i broni maszynowej o odporności D. Wnętrze schronu składało się z trzech izb bojowych (armaty ppanc. i 2 ckm), szybu kopuły pancernej, korytarza pełniącego zadanie wewnętrznej śluzy powietrznej łączącej część bojową z częścią socjalną, izby dowódcy, izby załogi i toalety. Część techniczna schronu składała się z pomieszczenia akumulatorni z wyjściem awaryjnym, izby filtra przeciw kurzowego i maszynowni.
Obecnie w obiekcie mieści się muzeum, czynne w okresie wakacyjnym od godz. 10:00.
Obiekt wpisano do rejestru zabytków 4 sierpnia 2021 (nr rej. A/864/2021).
Przebieg walk.
W trakcie początkowej fazy walk spełniał on rolę schronu dowódcy odcinka – kpt. T. Semika, który nie posiadając łączności telefonicznej porozumiewał się z resztą swojej 151 kompanii fortecznej za pomocą kurierów. Kiedy walki nabrały na sile i niemożliwością stało się wysyłanie kurierów, dowódca kazał zabarykadować drzwi wejściowe. Od tego czasu załoga walczyła bez kontaktu z sąsiednimi punktami oporu. Kiedy jednostki Wehrmachtu okrążyły schron i podtoczyły małokalibrowe działa przeciwpancerne dowódca wraz z załogą schronił się w pomieszczeniach nie narażanych na ogień nieprzyjaciela. Schron ten podobnie jak i inne był celem artylerii przeciwnika oraz zaciekłych i wielokrotnie podejmowanych szturmów.
Załoga aż do uszkodzenia działa 37 mm skutecznie powstrzymywała próby przedarcia się pojazdów pancernych osiągając według kpt. T. Semika 8 trafień. Kiedy trafione zostało działo przeciwpancerne ostrogu, rany odniosło dwóch żołnierzy (w tym kpt. Semik), a jeden zginął. Od tego momentu los załogi został przypieczętowany. W międzyczasie zamilkł „Włóczęga”, który do tej pory flankował dojście do „Wędrowca”. O godzinie 17:00, po trzech dniach walk, po wyczerpaniu amunicji dowódca kpt. Tadeusz Semik poddał schron. Obrońcy po opuszczeniu schronu zostali pobici przez rozwścieczonych żołnierzy niemieckich. Zginął wtedy też stawiający opór st. strz. Jan Szprycha. Dopiero interwencja dowódcy Pułku pułk. Kunke zapobiegła dalszemu rozlewowi krwi.
Schron „Włóczęga”.
Charakterystyka.
Jednokondygnacyjny schron bojowy „Włóczęga” dla armaty ppanc. i broni maszynowej o odporności D. Wybudowany na wschodnich zboczach góry Glinne, około 100 metrów na południe od „Waligóry”. Przed wybuchem wojny systemem okopów został połączony z tradytorem.
Wnętrze schronu składało się z dwóch izb bojowych (armaty ppanc. i ckm), szybu kopuły pancernej, wewnętrznej śluzy powietrznej łączącej część bojową z częścią socjalną, izby dowódcy, dwóch izb załogi, ubikacji, śluzy i załamanego przedsionka wejściowego. Część techniczna schronu składała się pomieszczenia akumulatorni z wyjściem awaryjnym, izby filtra przeciw kurzowego i maszynowni. Załogę schronu stanowił 1 oficer, 3 podoficerów i 13 szeregowych.
Przebieg walk.
Walka trwała przez cała noc z 2 na 3 września. Do załogi nie dotarł rozkaz o wycofaniu się, stąd stawiała mężny opór aż do wyczerpania zapasów amunicji. Kres obrony nastąpił 3 września w godzinach rannych po wyczerpaniu wszystkich możliwości i środków obrony. Kapitulacja nastąpiła o godz. 8:30 rano, 3 września. Upadek „Włóczęgi” przypieczętował los załogi „Wędrowca”, gdyż powstały na przedpolu martwe pola, nie ostrzeliwane ze schronu kpt. T. Semika. W trakcie walk „Włóczęga” był zalany wodą gruntową. Nie dość, że załoga musiała walczyć przy słabym świetle lamp, latarek, a później w ciemnościach to jeszcze brodząc w wodzie.
W trakcie bohaterskiej obrony zdarzył się też niemiły wypadek: żołnierz KOP Edmund Staruch w trakcie obrony namawiał kolegów do poddania się, chwaląc ustrój III Rzeszy i bezsensowność umierania za II Rzeczpospolitą. Skarcony przez dowódcę ppor. Małkowskiego został zamknięty w jednym z pomieszczeń pod strażą kpr. Wiśniewskiego. Po poddaniu ostrogu, kiedy załoga opuszczała schron Edmund Staruch zastrzelił z karabinu na oczach towarzyszy kpr. Wiśniewskiego.
W czasie walk obiekt został lekko uszkodzony, został zniszczony w czasie kręcenia przez Niemców filmu propagandowego, kiedy to ściana ze strzelnicami została silnie ostrzelana. Po zrealizowaniu zdjęć, zdemontowano całe uzbrojenie i wyposażenie schronu. W latach 50. obiekt został scedowany obecnemu właścicielowi jako rekompensata i pod koniec lat 70. wybudowano na nim dom.
Załoga.
strz. Alojzy Nosalik, strz. Jan Włodarczyk, strz. Edmund Staruch (żołnierz KOP, zabójca kpr. B. Wiśniewskiego); nazwisk pozostałych 4 strzelców nie ustalono.
Schron „Wyrwidąb”.
Charakterystyka.
Jednokondygnacyjny schron bojowy „Wyrwidąb” dla broni maszynowej o odporności C. Uzbrojenie schronu miały stanowić 3 ckm i rkm. Do prowadzenia ognia czołowego przeznaczony był ckm w kopule pancernej (kopuły nie zamontowano). Do oświetlania pól ostrzału służyły dwa reflektory (nie zamontowane) i wyrzutnie ładunków oświetlających. Kontakt z innymi schronami zapewniało stanowisko do łączności optycznej. Wnętrze schronu składało się z dwóch izb bojowych (2 ckm), szybu kopuły pancernej, izby dowódcy, izby załogi, śluzy gazoszczelnej przy drzwiach wejściowych, niewielkiego korytarza i toalety. Część techniczna schronu składała się z pomieszczenia akumulatorni z wyjściem awaryjnym, izby filtra przeciw kurzowego i maszynowni. Załogę schronu stanowił 1 oficer, 13 podoficerów i szeregowych.
Wokół nazwy tego obiektu trwają spory. Według panów Suchanków nosi on nazwę „Wyrwidąb”. W wersji Szymona Kucharskiego nie posiadał jej (n/n) a „Wyrwidębem” miał zostać nazwany obiekt budowany w centrum dzisiejszej Węgierskiej Górki nad ujściem rzeki Żabnica do Soły. Schron wybudowano na tym samym wzgórzu co „Wąwóz”, kilkadziesiąt metrów od niego w części najwyższej wzgórza. Obiekt do dnia wybuchu wojny nie został ukończony (m.in. beton 1 września był jeszcze mokry oraz nie zdjęto wszystkich szalunków), tak jak i w innych ostrogach nie zamontowano kopuły pancernej ckm oraz nie posiadał uzbrojenia - podczas walk obronnych mógł służyć jedynie jako schron bierny.
Wojnę przetrwał w idealnym stanie. Po wojnie, Wojsko Polskie testowało na nim materiały wybuchowe, więc jest najbardziej zniszczonym schronem.

</doc>
<doc id="934457" url="https://pl.wikipedia.org/wiki?curid=934457" title="Kassawa">
Kassawa

Kassawa (hiszp. "cazabe" = „chleb z tapioki”, z indiań. "kasabi") – granulowana mączka z bulw manioku jadalnego.
Ze zmielonych lub startych bulw manioku otrzymuje się masę, która po wysuszeniu i prażeniu jest mielona. Powstająca w ten sposób mąka (kassawa) służy do wypieku chleba, sporządzania i przyprawiania różnych potraw oraz produkcji alkoholu.
Z kassawy otrzymuje się tapiokę.

</doc>
<doc id="934459" url="https://pl.wikipedia.org/wiki?curid=934459" title="Cornelius Pinus">
Cornelius Pinus

Cornelius Pinus (I wiek n.e.) – rzymski malarz żyjący w czasach Wespazjana (69–79 n.e.).
Wraz z Attiusem Priskusem ozdobił malowidłami wnętrze rzymskiej świątyni Honoru i Męstwa. Przypuszcza się, że obydwaj należeli do modnego wówczas „neoklasycznego” nurtu malarstwa rzymskiego.

</doc>
<doc id="934460" url="https://pl.wikipedia.org/wiki?curid=934460" title="Czerapuńdżi">
Czerapuńdżi

Czerapuńdżi (Czerrapundżi, Ćerapuńdźi), ang. Cherrapunji – miasto leżące w północno-wschodniej części Indii w stanie Meghalaya na płaskowyżu Śilong (Szilong) (stoki Himalajów). W 2001 roku miasto zamieszkiwało 10 086 ludzi.
Czerapuńdżi jest miastem o największej na świecie średniej ilości opadów atmosferycznych, która wynosi ok. 11 000 mm. Między sierpniem 1860 roku a lipcem 1861 roku zanotowano największy na świecie roczny opad deszczu, wynoszący 26 460 mm. Typ klimatu: zwrotnikowy wilgotny, monsunowy.

</doc>
<doc id="934467" url="https://pl.wikipedia.org/wiki?curid=934467" title="Anderson Varejão">
Anderson Varejão

Anderson França Varejão (port. ˈɐ̃deʁsõ ˈfɾɐ̃sɐ vɐɾeˈʒɐ̃w; ur. 28 września 1982) – brazylijski koszykarz występujący na pozycjach silnego skrzydłowego oraz środkowego.
Mierzący 211 cm wzrostu koszykarz w ojczyźnie grał we Franca Basquetbol Clube. W latach 2001–2004 był zawodnikiem Barcelony. W 2003 wygrał Euroligę. Do NBA został wybrany z 30 numerem w drafcie w 2004 przez Orlando Magic i natychmiast oddany do Cleveland. Występuje w reprezentacji Brazylii, brał udział m.in. w Mistrzostwach Świata w 2006.
18 lutego 2016 został oddany wraz z wyborem w pierwszej rundzie draftu przez Cleveland Cavaliers do Portland Trail Blazers w zamian za wybór w drugiej rundzie draftu, a następnie został przez Blazers zwolniony. Cztery dni później podpisał umowę z klubem Golden State Warriors.
W sezonie 2015/16 stał się pierwszym zawodnikiem w historii NBA, który w jednym sezonie występował w obu drużynach mierzących się w wielkim finale.
3 lutego 2017 został zwolniony przez Golden State Warriors. 17 stycznia 2018 został zawodnikiem brazylijskiego Regatas do Flamengo.
4 maja 2021 zawarł 10-dniową umowę z Cleveland Cavaliers. 14 maja podpisał kolejną, identyczną umowę.

</doc>
<doc id="934469" url="https://pl.wikipedia.org/wiki?curid=934469" title="Anderson Varejao">
Anderson Varejao



</doc>
<doc id="934473" url="https://pl.wikipedia.org/wiki?curid=934473" title="Nothelm">
Nothelm

Nothelm (zm. 739) – arcybiskup Canterbury od 735 roku.
W 735 roku został wybrany arcybiskupem Canterbury, w następnym roku zatwierdził go na tej godności papież Grzegorz III.
Pochowany w kościele św. Augustyna w Canterbury.
Jego wspomnienie obchodzone jest 17 października.

</doc>
<doc id="934474" url="https://pl.wikipedia.org/wiki?curid=934474" title="Kompania forteczna &quot;Węgierska Górka&quot;">
Kompania forteczna &quot;Węgierska Górka&quot;



</doc>
<doc id="934476" url="https://pl.wikipedia.org/wiki?curid=934476" title="Tadeusz Dąbrowski (poeta, krytyk literacki)">
Tadeusz Dąbrowski (poeta, krytyk literacki)

Tadeusz Dąbrowski (ur. 28 października 1979 w Elblągu) – poeta, eseista, krytyk literacki. Redaktor dwumiesięcznika literackiego „Topos”. Dyrektor artystyczny festiwalu Europejski Poeta Wolności.
Życiorys.
Stypendysta szwajcarskiej fundacji Landis &amp; Gyr (Zug, 2019), Literaturhaus Zürich (2016), Yaddo (USA, 2015), Omi International Arts Center (USA, 2013), Vermont Studio Center (USA, 2011), Literatur Lana (Włochy, 2011), Internationales Haus der Autoren Graz (Austria, 2008), Ministra Kultury RP (2007, 2010), Literarisches Colloquium Berlin (2006, 2012), Marszałka Województwa Pomorskiego (2005, 2008, 2013), Miasta Gdańska (2013, 2016), Baltic Centre for Writers and Translators w Visby (Szwecja, 2004, 2010), Fundacji Grazella (2004) oraz Fundacji im. Stanisławy Fleszarowej-Muskat (2001). Uczestniczył w spotkaniach autorskich i festiwalach literackich w Stanach Zjednoczonych, Wielkiej Brytanii, Izraelu, Indiach, Niemczech, Austrii, Szwajcarii, Szwecji, Danii, Czechach, Słowenii, Rumunii, Gruzji, we Włoszech, na Ukrainie, Białorusi, Litwie, Łotwie oraz Cyprze. Tłumaczony na angielski, niemiecki, francuski, włoski, hiszpański, hebrajski, szwedzki, duński, norweski, rosyjski, ukraiński, białoruski, bułgarski, rumuński, węgierski, gruziński, słoweński, serbski, chorwacki, estoński, litewski, łotewski i czeski.
Publikował m.in. w: „Tygodniku Powszechnym”, „Polityce”, „Rzeczpospolitej”, „Dzienniku”, „Gazecie Wyborczej”, „Twórczości”, „Odrze”, „Zeszytach Literackich”, „Piśmie”, „Chimerze”, „Frondzie”, „Res Publice Nowej”, „Kresach” oraz w zagranicznej prasie literackiej.
Tadeusz Dąbrowski mieszka w Gdańsku.
Twórczość.
"Źródło": Culture.pl
Nagrody i odznaczenia.
Laureat Nagrody Miasta Gdańska dla Młodych Twórców w Dziedzinie Kultury (2002), 
Nagrody Miasta Gdańska w Dziedzinie Kultury „Splendor Gedanensis” (za 2006), 
laureat "Horst-Bienek-Preis für Lyrik" (nagroda specjalna, 2014), Nagrody Literackiej m. st. Warszawy (2014), Sztormu Roku (2010), Nagrody Huberta Burdy (2008), nagrody Splendor Gedanensis (2007), Nagrody Artystycznej Gdańskiego Towarzystwa Przyjaciół Sztuki (2007), „Czerwonej Róży” (wyróżnienia: 1999, 2001), Nagrody Miasta Gdańska dla Młodych Twórców (2002). Nominowany do telewizyjnej Nagrody „Pegaza” za rok 2001. Od Tadeusza Różewicza otrzymał „Małe Berło” Fundacji Kultury Polskiej (2006). W 2009 roku otrzymał Nagrodę Kościelskich za zbiór wierszy "Czarny kwadrat". Został wyróżniony za „oryginalność poetycką, wyrażającą się odwagą w traktowaniu trudnych zagadnień artystycznych i światopoglądowych”. Książka ta była również nominowana do Nagrody Literackiej Nike (2010). Za tom "Pomiędzy" był w 2014 nominowany do Nagrody Poetyckiej im. K.I. Gałczyńskiego „Orfeusz” oraz do Nagrody Poetyckiej im. Krystyny i Czesława Bednarczyków. Jego niemiecki wybór "Die Bäume spielen Wald" znalazł się na prestiżowej liście Lyrik-Empfehlungen 2015 (najlepszych książek poetyckich roku). W 2021 za tom "Scrabble" został nominowany do Nagrody Poetyckiej im. K.I. Gałczyńskiego „Orfeusz”. Jego wiersze dwukrotnie znalazły się na liście najlepszych wierszy roku tygodnika „New Yorker”.
Odznaczony brązowym medalem „Zasłużony Kulturze Gloria Artis” (2018).

</doc>
<doc id="934478" url="https://pl.wikipedia.org/wiki?curid=934478" title="Rene Fonck">
Rene Fonck



</doc>
<doc id="934479" url="https://pl.wikipedia.org/wiki?curid=934479" title="Canyengue">
Canyengue

Canyengue – wczesna forma tanga argentyńskiego.
Historia.
Istnieje kilka interpretacji powstania terminu "canyengue". Według José Gobello termin pochodzi od dwóch wyrazów afrykańskich: candombe i "yongo" ("canyongo", "canyengue").

</doc>
<doc id="934481" url="https://pl.wikipedia.org/wiki?curid=934481" title="Mary Tyler Moore">
Mary Tyler Moore

Mary Tyler Moore (ur. 29 grudnia 1936 w Nowym Jorku, zm. 25 stycznia 2017 w Greenwich w stanie Connecticut) – amerykańska aktorka.
Linki zewnętrzne.
 

</doc>
<doc id="934487" url="https://pl.wikipedia.org/wiki?curid=934487" title="Are you listening?">
Are you listening?



</doc>
<doc id="934491" url="https://pl.wikipedia.org/wiki?curid=934491" title="Izabela Klara Eugenia Habsburg">
Izabela Klara Eugenia Habsburg

Izabela Klara Eugenia Habsburg (ur. 12 sierpnia 1566 w Segowii, zm. 1 grudnia 1633 w Brukseli) – infantka hiszpańska i portugalska, arcyksiężna austriacka, namiestniczka i współwładczyni Niderlandów Hiszpańskich, najstarsza córka króla Hiszpanii i Portugalii Filipa II Habsburga i jego trzeciej żony, Elżbiety de Valois, córki króla Francji Henryka II.
U boku ojca.
Narodziny Izabeli wywołały wielkie zadowolenie u króla Filipa, który stwierdził, że nie cieszyłby się bardziej z narodzin syna. Filip miał już wówczas syna i następcę, Don Carlosa, który jednak upośledzony na umyśle zakończył swe życie w 1568 r. odseparowany od świata na rozkaz ojca. Matka Izabeli, królowa Elżbieta (początkowo zresztą zaręczona z Don Carlosem), cieszyła się miłością swojego męża, który nie odstępował jej na krok, towarzysząc jej nawet wtedy, gdy zachorowała na ospę. Elżbieta była pierwszy raz w ciąży w 1564 r., ale poroniła. Izabela miała młodszą siostrę, urodzoną w 1567 r. Katarzynę Michalinę. Elżbieta zaszła w ciążę po raz czwarty, ale poroniła i zmarła w połogu razem ze swoim synem.
Izabela i Katarzyna dorastały pod opieką ojca i macochy, Anny Habsburg, która w końcu dała Filipowi oczekiwanego syna i dziedzica, późniejszego Filipa III. Filip II znany był ze swojej skrytości i chłodnego usposobienia. Swoje dwie córki obdarzał jednak wielkim uczuciem, często pisując do nich listy, które podpisywał: "Wasz dobry ojciec". Izabela była również jedyną osobą, której Filip pozwalał pomagać sobie w pracy. Infantka sortowała dokumenty i tłumaczyła na język hiszpański pisma z włoskich posiadłości Korony hiszpańskiej. Opiekowała się również ojcem przez 3 ostatnie lata jego życia, które król spędził przykuty do łóżka cierpiąc na puchlinę wodną, podagrę oraz liczne inne choroby. Stary król zmarł 13 września 1598 r.
Małżeństwo.
W 1568 2-letnia Izabela została obiecana swojemu kuzynowi, arcyksięciu Rudolfowi, późniejszemu cesarzowi Rudolfowi II. Do małżeństwa jednak nie doszło, gdyż po 20 latach oczekiwania cesarz ogłosił, że nie zamierza się z nikim żenić.
Kiedy w 1589 r. został zamordowany wuj Izabeli, król Francji Henryk III Walezy, Filip ogłosił swoją córkę dziedziczką korony francuskiej. Mimo iż już od ponad 200 lat sukcesja tronu we Francji odbywała się według reguł prawa salickiego, które wykluczało kobiety z linii sukcesji, Izabela zyskała pewne poparcie we Francji. Parlament paryski określił ją mianem "prawowitej władczyni". Dzięki pomocy księcia de Mercoeur udało się Hiszpanom uchwycić w 1590 r. przyczółki w Bretanii. Jednak król z mocy prawa salickiego, Henryk IV Burbon, zdołał obronić swoje prawa do tronu i koronować się w 1594 r. W 1598 r. został uznany przez Filipa II.
Izabela wyszła za mąż dopiero w wieku 31 lat. 18 kwietnia 1599 r. w Walencji poślubiła swojego kuzyna, arcyksięcia Albrechta VII Habsburga (15 listopada 1559 – 13 lipca 1621), młodszego brata Rudolfa II, syna cesarza Maksymiliana II i Marii, córki cesarza Karola V, dziadka Izabeli. Albrecht i Izabela mieli razem dwóch synów i córkę:
Albrecht był od 1596 r. namiestnikiem Niderlandów, wcześniej był wicekrólem Portugalii i arcybiskupem Toledo. Przed ślubem został zwolniony ze ślubów kościelnych przez papieża Klemensa VIII. Tuż przed śmiercią Filip II przekazał prawa do Niderlandów swojej córce i jej mężowi.
W Hiszpańskich Niderlandach.
W 1601 r. para arcyksiążęca zamieszkała w Niderlandach Hiszpańskich, wspólnie sprawując tam rządy namiestnicze. Po śmierci Albrechta w 1621 r. Izabela pozostała namiestniczką w imieniu swojego bratanka króla Filipa IV. Wstąpiła również do klasztoru klarysek (Descalzas Reales) w Madrycie. Okres rządów Albrechta i Izabeli uznawany jest za złotą erę hiszpańskich Niderlandów, okresem pokoju po 40 latach wojny i rozwoju gospodarczego.
Dużą zasługą arcyksięstwa było przywrócenie autorytetu Korony w podległych sobie prowincjach. Rządy Albrechta i Izabeli przyczyniły się do wykształcenia odrębnej tożsamości narodowej mieszkańców Niderlandów Hiszpańskich oraz do wykorzenienia antyhiszpańskich nastrojów, co mocniej związało te ziemie z hiszpańską metropolią. Małżonkowie przyczynili się również do ostatecznego tryumfu katolicyzmu w południowych Niderlandach. Pod ich mecenatem wybudowano wiele barokowych kościołów, co dało impuls do wspaniałego rozwoju flamandzkiej sztuki doby baroku.
Pod patronatem Albrechta i Izabeli tworzyli tacy artyści jak Peter Paul Rubens (od 1609 r. nadworny malarz pary arcyksiążęcej), Pieter Brueghel (młodszy) i wielu innych. Arcyksiążęcy dwór w Brukseli stał się jednym z największych centrów kulturalnych Europy. Był równocześnie swoistym tyglem narodowościowym. Znajdowali się tam hiszpańscy zakonnicy, belgijscy szlachcice, niemieccy najemnicy, włoscy doradcy, burgundzcy urzędnicy czy angielscy muzycy. Brukselski dwór po pokoju londyńskim z 1604 r. stał również ważnym centrum dyplomatycznym. Przez miasto przechodziła korespondencja między dworami w Londynie, Madrycie, Hadze, Wiedniu, Paryżu, Grazu, Innsbrucku, Lizbonie i Pradze.
Po śmierci męża w 1621 r. Izabela została namiestnikiem Niderlandów. Okres jej samodzielnych rządów to czas wojny trzydziestoletniej. Hiszpańskie Niderlandy były często atakowane przez stadhoudera Republiki Zjednoczonych Prowincji, Fryderyka Henryka Orańskiego. Ataki zostały odparte. Wojska hiszpańskie odnosiły natomiast znaczne sukcesy, takie jak zdobycie Bredy w 1625 r., ’s-Hertogenbosch w 1629 r. i Maastricht w 1632 r.
Z Izabelą wiąże się powstanie nazwy „kolor izabelowy”. Według legendy podczas trwającego w latach 1601-1604 oblężenia Ostendy Izabela miała ślubować Najświętszej Maryi Pannie, że nie zdejmie koszuli dopóki miasto nie padnie. Kiedy Ostenda w końcu skapitulowała koszula arcyksiężnej była właśnie „koloru izabelowego”.
Funkcję namiestnika pełniła do swojej śmierci w 1633 r. Zastąpił ją jej bratanek, kardynał Ferdynand Habsburg.

</doc>
<doc id="934492" url="https://pl.wikipedia.org/wiki?curid=934492" title="Mario Molina">
Mario Molina

Mario José Molina Henríquez (ur. 19 marca 1943 w Meksyku, zm. 7 października 2020 tamże) – meksykański chemik atmosfery, laureat Nagrody Nobla w dziedzinie chemii w 1995.
Życiorys.
Ojcem Mario Moliny był Roberto Molina Pasquel, prawnik prowadzący własną kancelarię oraz dyplomata. W 1965 Mario Molina ukończył studia w zakresie inżynierii chemicznej na Universidad Nacional Autónoma de México, a następnie wyjechał do Niemiec, aby studiować chemię fizyczną na Albert-Ludwigs-Universität Freiburg. W tym czasie pracował głównie nad kinetyką reakcji polimeryzacji. Po ukończeniu studiów w 1967 powrócił do Meksyku, aby rok później wyjechać na Uniwersytet Kalifornijski w Berkeley, na którym w 1972 uzyskał stopień doktora. W Berkeley zajmował się dystrybucją energii wewnętrznej w produktach reakcji chemicznych i fotochemicznych.
Jesienią 1973 rozpoczął staż podoktorski na Uniwersytecie Kalifornijskim w Irvine, pod kierunkiem F. Sherwooda Rowlanda. Spośród kilku zaproponowanych przez Rowlanda tematów badawczych, Molina zdecydował się na dotyczący freonów, związków kumulujących się w atmosferze, a uważanych wówczas za niemające wpływu na środowisko. Rowland i Molina stwierdzili, że freony mogą ulegać destrukcji w atmosferze, a uwalniany z nich chlor katalizuje rozpad cząsteczki ozonu. Pierwsze wyniki badań opublikowali w „Nature” już w 1974.
W późniejszych latach pracował kolejno w Jet Propulsion Laboratory, California Institute of Technology, Massachusetts Institute of Technology, na Uniwersytecie Kalifornijskim w San Diego na wydziale chemii i w Instytucie Oceanografii im. Scrippsa.
W 1995 otrzymał, wraz z Paulem Crutzenem (który kilka lat wcześniej opisał wpływ tlenku azotu na warstwę ozonową) i Franklinem Sherwoodem Rowlandem, Nagrodę Nobla w dziedzinie chemii za wkład w badania chemii atmosfery, zwłaszcza procesów powstawania i destrukcji warstwy ozonowej (tj. występowania tzw. dziury ozonowej).

</doc>
<doc id="934493" url="https://pl.wikipedia.org/wiki?curid=934493" title="Mario J. Molina">
Mario J. Molina



</doc>
<doc id="934494" url="https://pl.wikipedia.org/wiki?curid=934494" title="New Life (singel)">
New Life (singel)



</doc>
<doc id="934499" url="https://pl.wikipedia.org/wiki?curid=934499" title="Kutbert z Canterbury">
Kutbert z Canterbury

Kutbert z Canterbury, ang. "Cuthbert of Canterbury" (zm. 26 października 758) – opat w Liminge (Kent), biskup Hereford od 736 do 740 i arcybiskup Canterbury od 740 lub 741, święty kościoła katolickiego.
Brał udział w synodzie w Clofesho (w dzisiejszym Leicester), ewentualnie w Brixworth w Northamptonshire.
Jego wspomnienie liturgiczne obchodzone jest w dzienna pamiątkę śmierci.

</doc>
<doc id="934500" url="https://pl.wikipedia.org/wiki?curid=934500" title="Johann Altfuldisch">
Johann Altfuldisch

Johann (Hans) Altfuldisch (ur. 11 listopada 1911 w Brückenau, zm. 28 maja 1947 w Landsbergu) – zbrodniarz nazistowski, zastępca "Schutzhaftlagerführera" w niemieckim obozie koncentracyjnym Mauthausen-Gusen i SS-Obersturmführer.
Członek NSDAP (nr legitymacji partyjnej: 397051) i SS (nr identyfikacyjny: 14958). Do Waffen-SS należał od 1938. Służbę obozową rozpoczął w 1936 w Sachsenhausen. Do Mauthausen-Gusen przeniesiono go w sierpniu 1938 i pozostał tam do maja 1945. Pełnił tu między innymi funkcję kierownika obozowej poczty i zastępcy kierownika obozu, czyli "2. Schutzhaftlagerführera" (od jesieni 1944]. Altfuldisch organizował masowe egzekucje więźniów i jeńców alianckich przez rozstrzelanie, co przyznał podczas swojego powojennego procesu. Uczestniczył także w okrutnych przesłuchaniach schwytanych lotników alianckich (między innymi Amerykanów, Brytyjczyków i Holendrów). Pod koniec wojny nadzorował również w Mauthausen niektóre akcje gazowania więźniów.
W procesie załogi Mauthausen-Gusen (US vs. Johann Altfuldisch i inni) przed Amerykańskim Trybunałem Wojskowym w Dachau Altfuldisch skazany został 13 maja 1947 na karę śmierci. Wyrok wykonano przez powieszenie w więzieniu Landsberg 28 maja 1947.

</doc>
<doc id="934505" url="https://pl.wikipedia.org/wiki?curid=934505" title="Olimpia Miłki">
Olimpia Miłki



</doc>
<doc id="934509" url="https://pl.wikipedia.org/wiki?curid=934509" title="Żurawiec falisty">
Żurawiec falisty

Żurawiec falisty ("Atrichum undulatum" Web.et. Mohr.) – gatunek mchu, przedstawiciel rodzaju żurawiec. Ze względów historycznych stosowana bywa pisownia „żórawiec”, mimo że podstawową formą obecnie jest „żurawiec”.
Morfologia.
Łodyżki proste o długości 2-5 cm. Listki ciemnozielone, starsze nawet brunatne, wydłużonolancetowate. na brzegach wyraźnie piłkowane z charakterystycznymi zielonymi listewkami wzdłuż żebra na górnej stronie liścia.
Sporofit: cylindryczny, zgięty barwy brunatnej, zamknięte wieczkiem z ostrym i długim dzióbkiem.
Siedlisko i występowanie.
Gatunek występuje w całej Polsce, jednak jest dość rzadki. Rośnie na wilgotnych łąkach, w zaroślach oraz w zacienionych lasach liściastych: grądach, łęgach, buczynach. Porasta zasobne i wilgotne gleby mineralne o odczynie kwaśnym lub zasadowym.

</doc>
<doc id="934512" url="https://pl.wikipedia.org/wiki?curid=934512" title="A Fire Inside">
A Fire Inside



</doc>
<doc id="934513" url="https://pl.wikipedia.org/wiki?curid=934513" title="Bregwin">
Bregwin

Bregwin (zm. 764) – arcybiskup Canterbury od 759 lub 761 roku.
Czczony jako święty; jego wspomnienie jest obchodzone 26 sierpnia.

</doc>
<doc id="934514" url="https://pl.wikipedia.org/wiki?curid=934514" title="Brestová">
Brestová

Brestová (730 m) – przełęcz w Karpatach Zachodnich, oddzielająca Góry Choczańskie na wschodzie od Wielkiej Fatry (a ściślej – jej najbardziej na północ wysuniętej części, tzw. Szypskiej Fatry) na zachodzie. Stanowi wygodne połączenie pomiędzy doliną Orawy na północy a doliną Wagu (Kotliną Liptowską) na południu.
Na północ spod przełęczy spływa Jasenovský potok, uchodzący w Dolnym Kubinie do Orawy, natomiast na południe – potok Likavka, uchodzący w Rużomberku do Wagu. Na północ od przełęczy rozłożyła się jedna z najstarszych wsi orawskich – Jasenová. Na południowym skłonie, tuż pod siodłem przełęczy, znajduje się natomiast liptowska już wieś Valaská Dubová.
Po wybuchu słowackiego powstania narodowego pod koniec sierpnia 1944 i doniesieniach o ruchach wojsk niemieckich na Górnej Orawie na przełęczy rozpoczęto wznoszenie umocnień polowych, mających stanowić zaporę przed wkroczeniem hitlerowców do Kotliny Liptowskiej. Gdy jednak Niemcy zajęli już 5 września Rużomberk, umocnienia te po większej części okazały się bezużyteczne. Tym niemniej w rejonie przełęczy powstańcy przez szereg dni toczyli zażarte boje z faszystami, którzy dopiero 13 września zdołali zdobyć Dolný Kubín.
Przez przełęcz wędrowali ludzie już zapewne pod koniec epoki brązu. W okresie halsztackim w gródkach po obu stronach przełęczy żyła ludność kultury łużyckiej. Z biegiem stuleci znaczenie szlaku przez przełęcz rosło. U schyłku średniowiecza biegł już tędy jeden z głównych traktów handlowych z Węgier do Polski. W XVI w. Thurzonowie wozili nim wielkie ilości rud miedzi z kopalń w rejonie bańskobystrzyckim do Krakowa. Dziś prowadzi tędy słowacka droga krajowa nr 59 z Dolnego Kubina na północy do Rużomberku na południu, a także biegnąca nią trasa europejska E77.

</doc>
<doc id="934516" url="https://pl.wikipedia.org/wiki?curid=934516" title="Khadźuraho">
Khadźuraho



</doc>
<doc id="934521" url="https://pl.wikipedia.org/wiki?curid=934521" title="Linia Sokolniczeskaja">
Linia Sokolniczeskaja

Linia Sokolniczeskaja (ros. Сокольническая), przed 1990 Kirowsko-Frunzenskaja (ros. Кировско-Фрунзенская) – pierwsza linia metra moskiewskiego oddana do użytku 15 maja 1935. Linia ma długość 44,5 km i liczy 26 stacji. Biegnie od północnego wschodu do południowego zachodu miasta. Na mapie oznaczana numerem 1 i czerwonym kolorem.

</doc>
<doc id="934523" url="https://pl.wikipedia.org/wiki?curid=934523" title="Wężorowate">
Wężorowate

Wężorowate (Stomiidae) – rodzina drapieżnych, morskich ryb promieniopłetwych z rzędu wężorokształtnych (Stomiiformes).
Zasięg występowania.
Występują w wodach mezopelagialnych i batypelagialnych wszystkich oceanów świata z wyjątkiem mórz polarnych.
Charakterystyka.
Ciało silnie wydłużone, bocznie spłaszczone. Głowa zaokrąglona, o dużym i głębokim otworze gębowym, wyposażonym w długie i ostre zęby, przystosowanym do chwytania i połykania dużych ofiar. Narządy świetlne ułożone wzdłuż boków. Niektóre gatunki mają pierwszy promień płetwy grzbietowej przekształcony w długą wić, pełniącą funkcję wabika. U innych taka wić wyrasta na podbródku. Ciało nagie lub pokryte cienkimi łuskami.
Do najbardziej znanych przedstawicieli wężorowatych należą idiakanty ("Idiacanthus").
Klasyfikacja.
Rodzaje zaliczane do tej rodziny są zgrupowane w podrodzinach:
Chauliodontinae: "Chauliodus"
Stomiinae: "Stomias"
Astronesthinae: "Astronesthes" — "Borostomias" — "Eupogonesthes" — "Heterophotus" — "Neonesthes" — "Rhadinesthes"
Melanostomiinae: "Bathophilus" — "Chirostomias" — "Diplostomias" — "Echiostoma" — "Eustomias" — "Flagellostomias" — "Grammatostomias" — "Leptostomias" — "Melanostomias" — "Odontostomias" — "Opostomias" — "Pachystomias" — "Photonectes" — "Tactostoma" — "Thysanactis" — "Trigonolampa"
Malacosteinae: "Aristostomias" — "Malacosteus" — "Photostomias"
Idiacanthinae: "Idiacanthus"
Rodzajem typowym rodziny jest "Stomias".

</doc>
<doc id="934524" url="https://pl.wikipedia.org/wiki?curid=934524" title="Roberto Petito">
Roberto Petito

Roberto Petito (ur. 1 lutego 1971 w Civitavecchia), włoski kolarz szosowy, zawodnik grupy Liquigas.

</doc>
<doc id="934525" url="https://pl.wikipedia.org/wiki?curid=934525" title="Stomiidae">
Stomiidae



</doc>
<doc id="934526" url="https://pl.wikipedia.org/wiki?curid=934526" title="Dyplom październikowy">
Dyplom październikowy

Dyplom październikowy (niem. "Oktoberdiplom") – akt prawny wydany w 1860 i reformujący Cesarstwo Austrii.
Dyplom październikowy został wydany 20 października 1860. Autorem dokumentu, wydanego przez cesarza Franciszka Józefa, był hr. Agenor Gołuchowski i jego współpracownicy, m.in. hr. Antoni Szécsen. Dyplom stanowił normę konstytucyjną, oktrojowaną przez monarchę.
Dyplom dzielił władzę ustawodawczą na ogólnopaństwową, wykonywaną przez cesarza przy współudziale Rady Państwa (dotąd organ doradczy cesarza), oraz krajową, wykonywaną przez cesarza przy współudziale sejmów krajowych. Członkowie Rady Państwa pochodzić mieli z wyborów pośrednich (wskazywani przez sejmy krajowe). Dyplom przyznawał Radzie Państwa ograniczone zadania, pozostałe – w drodze tzw. domniemania kompetencji pozostawiając sejmom krajowym.
Ta daleko idąca reforma federalistyczna nie została jednak utrwalona. Sprzeciwiali się jej Węgrzy oraz koła niemiecko-liberalne. Kilka miesięcy później wydany został Patent lutowy, formalnie stanowiący akt wykonawczy w stosunku do dyplomu październikowego, faktycznie jednak znacząco zmieniający ustrój państwa.

</doc>
<doc id="934528" url="https://pl.wikipedia.org/wiki?curid=934528" title="Adolf Zutter">
Adolf Zutter

Adolf Zutter (ur. 10 lutego 1889, zm. 27 maja 1947 w Landsberg am Lech) – zbrodniarz hitlerowski, adiutant komendanta obozu koncentracyjnego Mauthausen-Gusen Franza Ziereisa oraz SS-Hauptsturmführer.
Członek NSDAP (nr.: 3543330) i SS (nr. 226911). Do załogi obozu Mauthausen należał od 1939, osiągając jedno z najwyższych stanowisk w kierownictwie obozu (Zutter był bowiem adiutantem komendanta Mauthausen). Nadzorował między innymi wykonywanie egzekucji na brytyjskich komandosach i oficerach wywiadu. Podczas procesu norymberskiego odczytano jego zeznania, według których egzekucji tych dokonywano na rozkaz Ernsta Kaltenbrunnera. Zutter brał też czynny udział w innych zbrodniach popełnionych w obozie.
W procesie załogi Mauthausen-Gusen (US vs. Johann Altfuldisch i inni) przed Amerykańskim Trybunałem Wojskowym w Dachau Zutter skazany został 13 maja 1947 na karę śmierci. Wyrok wykonano przez powieszenie w więzieniu Landsberg 27 maja 1947.

</doc>
<doc id="934530" url="https://pl.wikipedia.org/wiki?curid=934530" title="Göygöl">
Göygöl

Göygöl (do 2008 Xanlar) – miasto w rejonie Göygöl w północno-zachodnim Azerbejdżanie, 10 km na południe od miasta Gandża, drugiego co do wielkości miasta Azerbejdżanu. Miasto liczy 17 000 mieszkańców (2006).
Nazwy które nosiło miasto to także: Helenendorf, Elenendorf, Kol-Yelendorf, Jelenendorf.
Historia.
Osada wykształciła się już w epoce brązu. Obszerny cmentarz został odkopany w roku 1990, na obszarze miasta znaleziono liczne odmiany broni (sztylety, topory), trochę biżuterii (pierścionki, kajdanki, naszyjniki) i gliniane naczynia o motywach geometrycznych, które obecnie są wystawiane w miejscowym muzeum.
Göygöl został założony jako Helenendorf w 1819 przez Niemców przeniesionych z terenów Wirtembergii, jako kolonia za aprobatą Cara Aleksandra, by pomóc w zasiedlaniu regionu, który został nabyty od Persji w 1813 roku.
Niemiecka populacja na rozkaz Stalina została deportowana w latach 1935-1941 na Syberię.
Ślady niemieckiej osady są widoczne w budynkach szkoły i kościele parafialnym.
Miasto zostało przemianowane na Xanlar w 1938 na cześć azerskiego polityka Xanlara Səfərəliyeva.
W roku 2008 nazwa została zmieniona na obecną.

</doc>
<doc id="934532" url="https://pl.wikipedia.org/wiki?curid=934532" title="Cresovia Górowo Iławeckie">
Cresovia Górowo Iławeckie



</doc>
<doc id="934536" url="https://pl.wikipedia.org/wiki?curid=934536" title="ZSW">
ZSW



</doc>
<doc id="934543" url="https://pl.wikipedia.org/wiki?curid=934543" title="Nektar (przemysł spożywczy)">
Nektar (przemysł spożywczy)

Nektar – napój owocowy, przecierowy lub sokowy otrzymany ze świeżego lub utrwalonego metodami fizycznymi kremogenu lub zagęszczonego soku rozcieńczonego wodą z dodatkiem cukrów oraz kwasów spożywczych. Zgodnie z międzynarodowymi przepisami nektar nie może zawierać dodatków w postaci barwników, aromatów oraz substancji konserwujących. Maksymalny dodatek cukru lub miodu nie może przekraczać 20% wagowych produktu końcowego. Dopuszczalne jest też zastąpienie cukru lub miodu innymi substancjami słodzącymi.
Nektary zaliczane są w towaroznawstwie do grupy przetworów owocowych.
Minimalna zawartość soku w nektarze jest w Polsce ściśle określona przepisami i wynosi:

</doc>
<doc id="934551" url="https://pl.wikipedia.org/wiki?curid=934551" title="Patent lutowy">
Patent lutowy

Patent lutowy () – konstytucyjny akt prawny wydany 26 lutego 1861 roku przez Franciszka Józefa I, cesarza Austrii.
Choć patent lutowy formalnie stanowił normę wykonawczą do wydanego kilka miesięcy wcześniej Dyplomu październikowego – opracowany przez Antoniego Schmerlinga, zwolennika centralizacji państwa – w praktyce był odrębnym dokumentem, drastycznie zmieniającym ustalony w Dyplomie ustrój państwa. Kompetencje sejmów krajowych zostały zmniejszone, natomiast większość zadań powierzono dwuizbowej Radzie Państwa (). Zgodnie z Dyplomem październikowym sejmy krajowe miały w swych kompetencjach wszelkie sprawy niezastrzeżone Radzie Państwa, tymczasem Patent lutowy odwrócił tę zasadę: kompetencje sejmów krajowych zostały ściśle określone (ograniczenie to wzmocniły wydane równocześnie ordynacje sejmowe). Pozostawały im tylko sprawy tak zwanej „kultury krajowej” (), pojmowane w znaczeniu ekonomicznym, oraz sprawy delegowane im przez ustawodawstwo państwowe w wyraźnie określonych ramach. 
Rada Państwa składała się z Izby Panów () oraz Izby Posłów (). Do Izby Panów wchodzili członkowie domu cesarskiego, arcybiskupi, biskupi z tytułem książęcym, a także powoływani przez cesarza przedstawiciele rodów szlacheckich oraz zasłużeni politycy, duchowni, ludzie nauki i sztuki. W Izbie Posłów mieli zasiadać posłowie oddelegowani przez Sejmy Krajowe. Obie Izby miały stanowisko równorzędne: ustawy wymagały ich zgody, podejmowanej większością głosów, a następnie sankcji cesarskiej. Rada Państwa mogła obradować jako pełna (obejmująca całość państwa) lub jako ściślejsza (z wyłączeniem posłów z krajów węgierskich, o ile sprawy nie dotyczyły tych krajów)
Sejmy krajowe były równorzędne z Radą Państwa w przyznanym sobie zakresie ustawodawstwa, równorzędne także wobec siebie. Były to organy jednoizbowe, ale składały się z dwóch rodzajów reprezentantów: wirylistów, zasiadających w Sejmach z racji piastowanej godności (arcybiskupów i biskupów obrządków katolickich, rektorów uniwersytetów) oraz z posłów. 
Prawo wyborcze do sejmów krajowych było ograniczone (cenzus majątkowy). Wyborcy podzieleni zostali na cztery w kurie:
Przydział mandatów poszczególnym kuriom był tak pomyślany, aby zapewnić przewagę wielkim właścicielom ziemskim, to jest dawnej szlachcie. Najubożsi mieszkańcy miast i wsi, wobec wysokiego cenzusu majątkowego, pozbawieni byli prawa wyborczego. Nie miały go też kobiety.
Patent lutowy od poprzednich konstytucji austriackich wyróżniał fakt, że faktycznie został on wprowadzony w życie. Rada Państwa nie została jednak obsadzona przez Węgrów, a dodatkowo w 1863 r. swoich delegatów wycofali Czesi. W konsekwencji Patent lutowy został manifestem cesarskim z 20 września 1865 r. zawieszony, a po dwóch latach zastąpiony tzw. konstytucją grudniową.

</doc>
<doc id="934555" url="https://pl.wikipedia.org/wiki?curid=934555" title="Józef Grzegorz Ratajczak">
Józef Grzegorz Ratajczak

Józef Grzegorz Ratajczak (ur. 29 lutego 1932 w Poznaniu, zm. 24 maja 1999) – polski poeta i prozaik.
Życiorys.
Absolwent filologii polskiej Uniwersytetu im. Adama Mickiewicza w Poznaniu (1961), znawca i badacz poezji. Przez pewien czas związany z teatrem lalkowym, potem z Polskim Radiem. Został pochowany na cmentarzu Miłostowo w Poznaniu (pole 3, kwatera A, grób 31).
Twórczość.
Autor cenionych utworów dla dorosłych, m.in. powieści pt. "Dzień Twojej Matki", kroniki "Życie teatralne Poznania". Wydał kilkanaście tomików poetyckich – pierwszy "Niepogody" w 1957.
Pisał także dla dzieci, m.in. sztuki teatralne i wiersze, w których chętnie stosował nowatorską formę, nawiązującą do świata dziecięcej wyobraźni. W zbiorku "Chochołowe wesele" odwołał się do znanych motywów baśniowych. Wydał wiele innych zbiorów dla dzieci m.in. "Ziarenka".
Inne jego książki:

</doc>
<doc id="934560" url="https://pl.wikipedia.org/wiki?curid=934560" title="Ray of Light (singel)">
Ray of Light (singel)

Ray of Light – drugi singel z albumu Madonny o tym samym tytule. Oryginalna wersja piosenki nazywała się "Sepheryn" i była dostępna na pierwszym albumie Curtisa Muldoona wydanym w 1971 roku. William Ørbit wraz z Christine Leach nagrał swoją wersję tego utworu zanim przedstawił go Madonnie. Z Madonną producent stworzył nową aranżację i melodię, zmieniono także nieznacznie tekst piosenki.
Utwór został wyróżniony w 1999 roku dwoma nagrodami Grammy - w kategoriach Najlepszy Utwór Taneczny oraz Najlepszy Teledysk. W kategorii Piosenka Roku utwór przegrał z "My Heart Will Go On" Céline Dion.

</doc>
<doc id="934561" url="https://pl.wikipedia.org/wiki?curid=934561" title="Jaenbert">
Jaenbert

Jaenbert, również: "Jænbert", "Jaenberht", "Jaenbeorht", "Janibert", "Janbriht", "Jambert", "Lambert", "Lanbriht", "Genegberht" (zm. 11 lub 12 sierpnia ok. 791) – anglosaski mnich i opat (od 760), trzynasty arcybiskup Canterbury od 766, święty Kościoła katolickiego.
Sakrę biskupią otrzymał 2 lutego 766, a w 767 paliusz z rąk papieża Pawła I.
Wspomnienie liturgiczne św. Jaenberta obchodzone jest 12 sierpnia.

</doc>
<doc id="934565" url="https://pl.wikipedia.org/wiki?curid=934565" title="Jednolita płatność obszarowa">
Jednolita płatność obszarowa

Jednolita płatność obszarowa (JPO) – podstawowy komponent uproszczonego systemu wsparcia bezpośredniego dla rolników w Unii Europejskiej przysługujący do powierzchni działek rolnych wchodzących w skład gospodarstwa, w którym prowadzi się działalność rolniczą.
Przysługuje rolnikowi, który jest posiadaczem gruntów rolnych, wchodzących w skład gospodarstwa rolnego o łącznej powierzchni nie mniejszej niż 1 ha. Grunty te muszą być utrzymywane w dobrej kulturze rolnej oraz zgodnie z wymogami ochrony środowiska. Minimalna powierzchnia działki rolnej wynosi 0,1 ha. Związana jest ona z płatnościami bezpośrednimi przyznawanymi Polsce przez Unię Europejską.

</doc>
<doc id="934569" url="https://pl.wikipedia.org/wiki?curid=934569" title="Stadion im. Złotej Jedenastki Kazimierza Górskiego w Koninie">
Stadion im. Złotej Jedenastki Kazimierza Górskiego w Koninie

Stadion im. Złotej Jedenastki Kazimierza Górskiego w Koninie przy ulicy Podwale 1 – największy stadion piłkarski w Koninie, ma 7871 miejsc siedzących (2921 – siedziska, 4950 – ławki). Nie ma oświetlenia, ale posiada bieżnię do rozgrywania zawodów lekkoatletycznych.
Służył on najpierw zespołowi Górnika Konin, a potem Aluminium do rozgrywania meczów ligowych (II liga) i pucharowych (m.in. półfinał Pucharu Polski 1997/98 z Polonią Warszawa 0:0 w rzutach karnych 7:6). W związku ze spadkiem klubu do niższych lig przeniesiono rozgrywanie jego meczów na stadion przy ulicy Dmowskiego, a obiekt użytkowano jako targowisko. Obecnie gra na nim pierwszoligowa drużyna kobiet Medyk Konin. W 2000 na stadionie odbył się mecz eliminacji ME kobiet Polska – Belgia (2:2). Na stadionie odbywały się też liczne mecze pokazowe, między innymi w 1999 roku mecz Olimpiad Specjalnych Polska – Anglia (2:2), Mecz Gwiazdy kontra Orły Górskiego (8:8), a kilka lat wcześniej mecz oldboyów Polski i Holandii.8 października 2014 roku na konińskim stadionie Medyk Konin w meczu Ligi Mistrzyń UEFA podejmował szkocki Glasgow City F.C (2:0,0:0).

</doc>
<doc id="934570" url="https://pl.wikipedia.org/wiki?curid=934570" title="Wojciech Durek">
Wojciech Durek

Wojciech Aleksander Durek (ur. 23 marca 1888 w Małej, zm. 29 czerwca 1951 w Kielcach) – polski artysta rzeźbiarz i malarz.
Życiorys.
Był synem Franciszka i Marii z Magierów. Studia artystyczne odbył w Wyższej Szkole Przemysłowej w Krakowie, kontynuował je w szkole zawodowej w Laas (Tyrol) oraz w Accademia di Belle Arti w Mediolanie, którą ukończył w 1911. Odbył również praktykę rzeźbiarską w Grazu (1915). W okresie międzywojennym mieszkał w Toruniu, gdzie działał w miejscowej Konfraterni Artystów. Prowadził przez pewien czas wspólną pracownię z zaprzyjaźnionym artystą Ignacym Zelkiem, z którym współpracował przy projektach rzeźbiarskich. Było to atelier „Rzeźba”, mieszczące się przy ulicy Sukienniczej, które oferowało swoim klientom „projekty i wykonanie wszelkich urządzeń wnętrz kościelnych, jak: ołtarze, feretrony, figury św., witraż, obrazy olejne, polichromie itd., figur przydrożnych, rzeźb rodzajowych, jak: ozdób do ogrodów, sztukaterii itp. oraz grobowców w sztucznym kamieniu, granicie i marmurze”. Durek opuścił Toruń prawdopodobnie pod koniec lat 20.; po II wojnie światowej osiadł w Kielcach.
Wielokrotnie prezentował publicznie swoje prace. Wystawy miał m.in. w Krakowie (1920), Warszawie (1920), Toruniu (1922, 1928), Bydgoszczy (1924), Lublinie (1931), Kielcach (1945, 1949). Wystawa krakowska z 1920, zorganizowana przez miejscowe Towarzystwo Przyjaciół Sztuk Pięknych, była pierwszym krajowym pokazem jego prac malarskich i rzeźbiarskich (zaprezentował cztery obrazy oraz pięć rzeźb, w tym dwie płaskorzeźby) i spotkała się z przychylnymi głosami krytyki. Maciej Szukiewicz w swojej recenzji o wymownym tytule "Czyżby narodziny polskiej rzeźby?" pisał: „W każdej [z rzeźb] przebija się ogromna łatwość koncepcji i dążenie do kompozycji, to jest do tego, czego w dotychczasowej rzeźbie polskiej prawie nie widzieliśmy. A zaprawdę czas już, aby oprócz poprawnie wykonanych portretów i drobnych galanteryjnych «kawałków» zaczęła polska rzeźba myśleć o zadaniach, czekających ją w wolnej Polsce. Rzeźba monumentalna będzie nam wkrótce równie potrzebną, jak narodom wolnym i zasobnym i szczęśliwie się składa, że artysta taki, jak W. Durek, mający za sobą prócz ukończonej architektury, znajomość wszystkich technik w drzewie, stiuku, marmurze i brązie, osiada w kraju, aby mu oddać wą pracę i niepośledni talent”.
Był twórcą głównie rzeźb pomnikowych i o tematyce religijnej, chętnie tworzył w betonie. W 1931 wykonał figurę Chrystusa Króla na zamówienie proboszcza z Chojnic, ks. Bolesława Makowskiego; pomnik stanął na placu Królowej Jadwigi w Chojnicach (późniejszy plac Niepodległości) i przetrwał do września 1939, kiedy został obalony przez hitlerowców. Figurę ukryli chojnicki duchowny ks. Riebandt oraz zakrystian Lehman, dzięki czemu, przy wsparciu byłych więźniów obozów koncentracyjnych, mogła powrócić na dawne miejsce 11 listopada 1946. Durek wykonał ponadto m.in. płaskorzeźbę w kaplicy Matki Boskiej w Chełmży (ok. 1932), pomnik na cześć poległych żołnierzy 8. toruńskiego pułku saperów w Toruniu (1928, zniszczony w 1939), pomnik Stanisława Moniuszki w Toruniu (1923, zdemontowany w 1928), kompleks rzeźbiarski na terenie garnizonu w Komorowie (1932-1933), przedstawiający polskich wodzów, królów i bohaterów powstania listopadowego oraz Stanisława Moniuszkę, rzeźby do 12 kaplic Kalwarii w Wielu (1915-1924), upamiętniające ofiary I wojny światowej, betonowe rzeźby w parku biskupim w Pelplinie (1937, "Grupa św. Wojciecha", "Cud nad Wisłą", dwie grupy – łącznie 10 postaci – biskupów pomorskich). Przy dwóch ostatnich pracach współpracował z Ignacym Zelkiem. Związki Durka z Pelplinem sięgały roku 1924, kiedy to wykonał krucyfiks na zamówienie wojewody pomorskiego Stanisława Wachowiaka, składającego pierwszą oficjalną wizytę biskupowi chełmińskiemu Augustynowi Rosentreterowi; w kolejnych latach, już po objęciu diecezji przez Stanisława Okoniewskiego, rzeźbiarz pozostał blisko związany z Pelplinem (rzeźby z parku biskupiego uległy zniszczeniu w czasie wojny, zachował się monumentalny krzyż na ganku pałacu biskupiego). W latach 1935 - 1936 wykonał monumentalną rzeźbę Chrystusa Króla w Małej - swojej rodzinnej miejscowości. Rzeźba zbliżona formą do Chrystusa z Rio de Janeiro o wysokości ok. 17 m i rozpiętości ramion 8 m góruje nad okolicą. Po wojnie, mieszkając już w Kielcach, na potrzeby Pomorza wykonał jeszcze pomnik pomordowanych w 1939 w Chełmży. Ponadto Durek zajmował się dekorowaniem wnętrz kościelnych (m.in. w kościele w Wielu), malował portrety i sceny religijne. Zajmował się również medalierstwem, uzyskał III nagrodę w konkursie na medal pierwszego Sejmu Rzeczypospolitej Polskiej po odzyskaniu niepodległości.
Stylowo Durek bliski był symbolizmowi i neoromantyzmowi. Wywodząc się z mediolańskiej szkoły Medardo Rosso, przyjmował założenia teoretyczne tego twórcy, wyrażające się m.in. we frontalności prac monumentalnych, narzucającej centralny punkt widzenia. Zgodnie z zasadą „nieobchodzenia posągu” Durek poszukiwał dla swoich prac pomnikowych tła, którym np. w przypadku kompleksu rzeźb w Pelplinie stawała się zieleń. Koncepcje Durka spotykały się niekiedy z niezrozumieniem odbiorców, co przesądziło m.in. o losie toruńskiego pomnika Moniuszki. Pomnik zdemontowano po zaledwie pięciu latach od jego ustawienia, oficjalnie w związku z budową w sąsiedztwie wielkiego pawilonu wystawowego, ale nie bez znaczenia pozostawała opinia współczesnych, że jest to dzieło przestarzałe i o niskiej wartości. Zdanie to podzielał znany architekt i dyrektor Wydziału Techniczno-Budowlanego Zarządu Miejskiego Torunia Kazimierz Ulatowski, który skądinąd zgłosił własny projekt pomnika Moniuszki, do jego realizacji jednak nie doszło; podobnie nie zrealizowano zamiaru ustawienia popiersia kompozytora z pomnika dłuta Durka w innym miejscu parku miejskiego, ostatecznie zdemontowane dzieło uległo prawdopodobnie zniszczeniu po zmagazynowaniu.
Wykonał także wszystkie rzeźby dla kościoła seminaryjnego w Ołtarzewie. Zaprzyjaźniony z miejscowymi pallotynami, spoczął na pallotyńskim cmentarzu w Ołtarzewie, jako jedna z dwóch osób spoza Stowarzyszenia Apostolstwa Katolickiego (drugą był ks. Antoni Słomkowski).
Jego prace znajdują się w zbiorach kilku polskich muzeów:
Artystą plastykiem był także młodszy brat Wojciecha, Andrzej Piotr Durek (ur. 26 czerwca 1894 w Małej). Andrzej Durek należał w latach 1912-1914 do Drużyn Strzeleckich, potem służył w II brygadzie Legionów, a w 1920 ochotniczo na froncie wojny polsko-rosyjskiej. W okresie międzywojennym mieszkał w Rzeszowie, gdzie uczył w szkole krawieckiej. Działał tamże w organizacjach artystów i weteranów, pełnił funkcję ławnika, został odznaczony Krzyżem Niepodległości. Od listopada 1920 był żonaty z Honoratą Kołczak. Podobnie jak brat, tworzył rzeźby pomnikowe i religijne. Rzeszowskie muzeum posiada w zbiorach jego akwafortę "Drewniany kościółek w Swilczy".

</doc>
<doc id="934571" url="https://pl.wikipedia.org/wiki?curid=934571" title="Vincenz Nohel">
Vincenz Nohel

Vincenz Nohel (ur. 24 grudnia 1902, zm. 27 maja 1947 w Landsberg am Lech) – austriacki narodowy socjalista, który podczas II wojny światowej był pracownikiem w ośrodku eksterminacyjnym w Zamku Hartheim.
Z zawodu był strażakiem i w takiej roli był zatrudniony w Hartheim w latach 1940 – 1945. W zamku tym mordowano w komorach gazowych osoby uznane za chore umysłowo (w ramach Akcji T4) i niezdolnych do pracy więźniów z pobliskiego obozu koncentracyjnego Mauthausen-Gusen. Nohel brał bezpośredni udział w tej zbrodni, zeznając po zakończeniu wojny, że samych więźniów obozu zginęło w Hartheim ok. 8 tysięcy.
W procesie załogi Mauthausen-Gusen (US vs. Johann Altfuldisch i inni) przed amerykańskim Trybunałem Wojskowym w Dachau Nohel skazany został 13 maja 1947 na karę śmierci. Wyrok wykonano przez powieszenie w więzieniu Landsberg 27 maja 1947. Był on jedną z nielicznych osób, które poniosły odpowiedzialność za zbrodnie popełnione w Hartheim.

</doc>
<doc id="934573" url="https://pl.wikipedia.org/wiki?curid=934573" title="Bernadette Peters">
Bernadette Peters

Bernadette Lazzara (ur. 28 lutego 1948 w Nowym Jorku) – amerykańska aktorka.
Życiorys.
Peters jest utytułowaną i popularną aktorką broadwayowską, indywidualnie była siedmiokrotnie nominowana do Nagrody Tony, którą zdobyła dwukrotnie, trzykrotnie zdobyła Drama Desk Award do której była nominowana osiem razy.

</doc>
<doc id="934574" url="https://pl.wikipedia.org/wiki?curid=934574" title="Aethelhard">
Aethelhard



</doc>
<doc id="934575" url="https://pl.wikipedia.org/wiki?curid=934575" title="Æthelhard (arcybiskup Canterbury)">
Æthelhard (arcybiskup Canterbury)

Æthelhard ("Aethelheard", "Ethelhard") (zm. 12 maja 805) – arcybiskup Canterbury od 793.
Został konsekrowany przez Higberta, arcybiskupa Lichfieldu.

</doc>
<doc id="934576" url="https://pl.wikipedia.org/wiki?curid=934576" title="Drowned World/Substitute for Love">
Drowned World/Substitute for Love

Drowned World/Substitute for Love – trzeci singel z albumu Madonny "Ray of Light". Piosenka została wydana na singlu tylko w Europie, Azji oraz Kanadzie. Utwór odniósł umiarkowany sukces na listach przebojów.

</doc>
<doc id="934580" url="https://pl.wikipedia.org/wiki?curid=934580" title="Cień wiatru">
Cień wiatru

Cień wiatru – powieść hiszpańskiego pisarza Carlosa Ruiza Zafóna, która ukazała się w 2001 roku.
"Cień wiatru" wydany został w 40 krajach i przetłumaczony na ponad 30 języków. Sprzedano ponad 14 milionów egzemplarzy. W Polsce powieść wydano w 2005 roku i wznowiono w 2011. Jest ona pierwszą z cyklu o Cmentarzu Zapomnianych Książek, nie oznacza to jednak, że trzeba ją czytać jako pierwszą - autor zaznaczał wielokrotnie, że wszystkie książki z cyklu są osobnymi historiami.
Opis fabuły.
Akcja powieści rozgrywa się w Barcelonie w drugiej połowie XX wieku, ale w retrospekcjach pojawiają się lata wcześniejsze. Bohaterem jest Daniel Sempere. Towarzyszymy mu od 10 roku życia, kiedy to jego ojciec zaprowadza go na Cmentarz Zapomnianych Książek. Od tego momentu zaczyna się historia Daniela, próbującego odkryć tajemnicę związaną z autorem jednej z zapomnianych książek – Julianem Caraxem.
Daniel, zauroczony powieścią Caraxa "Cień wiatru", próbuje odnaleźć inne książki jego autorstwa. Okazuje się jednak, że wszystkie książki zostały spalone. Komuś zależy również na zniszczeniu ostatniego egzemplarza, który znajduje się w posiadaniu nastoletniego chłopaka.
Autor wprowadza do powieści wiele postaci i wątków, które – pozornie luźno ze sobą związane – na końcu prowadzą do rozwiązania zagadki.

</doc>
<doc id="934582" url="https://pl.wikipedia.org/wiki?curid=934582" title="Şəmkir">
Şəmkir

 
Şəmkir – stolica rejonu Şəmkir w północno-zachodnim Azerbejdżanie. Miasto powstało na podstawach niemieckiej osady Annanfeld. Dzisiejsza populacja to głównie Azerowie, gdyż zamieszkujący tu niegdyś Niemcy zostali zesłani, głównie na Syberię po II wojnie światowej.
Nazwa Şəmkir pochodzi od oddalonej 20 km na wschód fortecy Şəmkir, dziś już zrujnowanej. Nadal widać jednak części ścian i most. Şəmkir był miejscem bitew azersko-gruzińskich.
Liczba mieszkańców w 1989 wynosiła ok. 27,9 tys.
Od 2014 rozgrywany jest tam prestiżowy turniej szachowy Shamkir Chess (Memoriał Vüqara Həşimova), w którym wystąpił m.in. mistrz świata w szachach Magnus Carlsen.

</doc>
<doc id="934588" url="https://pl.wikipedia.org/wiki?curid=934588" title="Chris Cutler">
Chris Cutler

Chris Cutler (ur. 4 stycznia 1947 w Waszyngtonie) – angielski perkusista, kompozytor, autor tekstów piosenek, producent muzyczny, wydawca i teoretyk muzyki.
Znany głównie ze współpracy z brytyjską grupą awangardowego rocka Henry Cow, grał również w innych zespołach, m.in. Art Bears, The Residents, News from Babel, Pere Ubu i Gong. Współpracuje z wieloma muzykami, m.in. takimi jak Fred Frith, Dagmar Krause, Lindsay Cooper, Zeena Parkins i Peter Blegvad. W 1978, po rozwiązaniu Henry Cow, założył niezależną wytwórnię płytową Recommended Records, obecnie pod nazwą ReR Megacorp.
Autor licznych esejów nt. muzyki popularnej i awangardowej, w tym książki "File Under Popular" (wydanie polskie: "O muzyce popularnej", Wydawnictwo Zielona Sowa, Kraków, 1999, ).

</doc>
<doc id="934592" url="https://pl.wikipedia.org/wiki?curid=934592" title="ONUB">
ONUB

ONUB (Operacja Narodów Zjednoczonych w Burundi) – misja pokojowa ONZ prowadzona w Burundi w latach 2004-2006. Jej najważniejszym zadaniem było nadzorowanie wygaszania niepokojów wewnętrznych w kraju, powiązanych z konfliktem w sąsiedniej Rwandzie. Misja została powołana do życia rezolucją Rady Bezpieczeństwa ONZ nr 1545, zaś decyzja o jej zakończeniu zawarta została w rezolucji nr 1719. W szczytowym okresie liczyła ok. 5 650 żołnierzy oraz 120 policjantów. 
Jej mandat wygasł 31 grudnia 2006, a już następnego dnia działalność rozpoczęła nowa misja – BINUB – mająca jednakże charakter polityczny, a nie wojskowy.

</doc>
<doc id="934609" url="https://pl.wikipedia.org/wiki?curid=934609" title="Brian Kinchen">
Brian Kinchen

Brian Kinchen (ur. 6 sierpnia 1965 w Baton Rouge) – amerykański futbolista grający na pozycji skrzydłowego ataku. Grał w takich klubach, jak: Miami Dolphins, Cleveland Browns, Baltimore Ravens, Carolina Panthers, a ostatnio New England Patriots.

</doc>
<doc id="934611" url="https://pl.wikipedia.org/wiki?curid=934611" title="Wulfred">
Wulfred

Wulfred (zm. 24 marca 832) – arcybiskup Canterbury od 805.
Pochodził z Kentu. Był archidiakonem przy katedrze w Canterbury, gdy w 805 roku zmarł arcybiskup Æthelhard. Wulfred został wybrany jego następcą.

</doc>
<doc id="934626" url="https://pl.wikipedia.org/wiki?curid=934626" title="Szymon Dzierzgowski">
Szymon Dzierzgowski

Szymon Dzierzgowski (ur. 27 października 1866 w Radomicach, zm. 6 grudnia 1928 w Warszawie) – polski chemik, higienista, myśliciel polityczny i monarchista. Wywodził się po kądzieli z senatorskich rodów Hutten-Czapskich.
Wykształcenie i praca zawodowa.
Ukończył Politechnikę w Zurychu, a w 1900 roku uzyskał doktorat z filozofii na Uniwersytecie w Zurychu. Po zakończeniu studiów objął kierownictwo Wydziału Higieny Cesarskiego Instytutu Medycyny Eksperymentalnej w Petersburgu, a w okresie I wojny światowej był dyrektorem tego instytutu. Po wybuchu Rewolucji Październikowej powrócił do Polski i podjął pracę na Uniwersytecie Warszawskim. Od 1912 członek rzeczywisty Towarzystwa Naukowego Warszawskiego, od 1921 członek korespondencyjny Polskiej Akademii Umiejętności.
Działalność polityczna.
W lipcu 1917 roku został członkiem Rady Polskiej Zjednoczenia Międzypartyjnego w Moskwie. Swą działalność polityczną zainicjował wstępując do Straży Narodowej płk. Czesława Mączyńskiego, później działał w ruchu monarchistycznym.
W styczniu 1924 założył pismo "Pro Patria", wkrótce został prezesem Zarządu Tymczasowego Obozu Monarchistów Polskich, a od 27 lutego 1926 wicemarszałkiem Rady Naczelnej Zjednoczenia Monarchistów Polskich. Podczas przewrotu majowego Dzierzgowski wziął czynny udział w obronie rządu Wincentego Witosa, w rezultacie czego przez kilka tygodni był więziony.
Poglądy.
W swej argumentacji na rzecz monarchii odwoływał się do socjobiologii, twierdząc, że ustrój monarchiczny jest najbardziej zgodny z biologicznymi prawami, które rządzą światem organicznym. Według Dzierzgowskiego biologiczny instynkt samozachowawczy krystalizuje się w instytucji rodziny dając początek rodowi, plemieniu, narodowi, a w końcu państwu. Instynkt samozachowawczy znajduje też wyraz w miłości rodziców do potomstwa, co na poziomie politycznym odzwierciedla się w stosunku monarchy do poddanych.
Został pochowany w grobowcu rodzinnym na cmentarzu Powązkowskim w Warszawie (kwatera 173, rząd 6, miejsce 33, 34).
Jego bratem był Wacław Dzierzgowski (1865-1927, polski urzędnik ministerialny w II Rzeczypospolitej).

</doc>
<doc id="934633" url="https://pl.wikipedia.org/wiki?curid=934633" title="BINUB">
BINUB

BINUB (Zintegrowane Biuro Narodów Zjednoczonych w Burundi) – misja pokojowa ONZ o charakterze politycznym (składa się z personelu cywilnego), działająca w Burundi od 1 stycznia 2007 roku. Jej głównym zadaniem jest nadzorowanie przestrzegania zawieszenia broni między rządem a rebeliantami oraz pomoc władzom Burundi w odbudowie instytucji państwowych, takich jak wymiar sprawiedliwości czy system ochrony praw obywatelskich. Została powołana do życia na mocy rezolucji Rady Bezpieczeństwa ONZ nr 1719 i zastąpiła wcześniejszą misję wojskową ONUB.

</doc>
<doc id="934647" url="https://pl.wikipedia.org/wiki?curid=934647" title="UNOTIL">
UNOTIL

UNOTIL ("United Nations Office in Timor Leste"; Biuro Narodów Zjednoczonych w Timorze Wschodnim) – misja pokojowa ONZ o charakterze politycznym (składająca się z personelu cywilnego) działająca od 20 maja 2005 w Timorze Wschodnim. Decyzja o jej powstaniu została zawarta w rezolucji Rady Bezpieczeństwa ONZ nr 1599. Misja ma za zadanie służyć rządowi Timoru pomocą w budowie instytucji państwowych (chociażby służb bezpieczeństwa), w szczególności poprzez udział w szkoleniu ich pracowników i funkcjonariuszy.

</doc>
<doc id="934650" url="https://pl.wikipedia.org/wiki?curid=934650" title="Jan Volek">
Jan Volek

Jan Volek (zm. 27 września 1351 w Ołomuńcu) – biskup ołomuniecki w latach 1334–1351.
Pochodzenie.
Jan Volek był nieślubnym synem króla Czech Wacława II i Agnieszki. O jego matce brak bliższych wiadomości.
Kariera duchowna.
W 1310 r. został proboszczem wyszehradzkim i kanclerzem Królestwa Czeskiego. Niedługo później zyskał kolejne godności. W 1319 r. papież Jan XXII zezwolił mu zatrzymać kanonie w katedrze św. Wita w Pradze, na Vyšehradzie i w Ołomuńcu oraz administrować kaplicą św. Prokopa na Starym Brnie. Król Jan Luksemburski i jego syn Karol IV Luksemburski często wysyłali go w misjach dyplomatycznych. W czasie kryzysu małżeństwa Jana Luksemburskiego i jego żony Elżbiety Przemyślidki poparł swoją przyrodnią siostrę. 21 lipca 1322 r. z rozkazu króla został uwięziony i oskarżony o zdradę. Biskup zapewne z przyczyn taktycznych przyznał się i poprosił monarchę o łaskę. Następnego dnia uciekł przy pomocy przyjaciół do Bawarii. Gniew króla zwrócił się przeciw żonie, która w sierpniu 1322 r. także uciekła do Bawarii. Po wyciszeniu konfliktu oboje wrócili do Czech, a Elżbieta zmarła 28 września 1330 r. w domu swojego przyrodniego brata na Vyšehradzie. 30 kwietnia 1333 r. Jan Volek otrzymał od papieża zgodę na objęcie dochodowego probostwa w Malínie koło Kutnej Hory.
Biskup ołomuniecki.
10 kwietnia 1334 r. papież mianował Jana Volka biskupem ołomunieckim. Jan miał wówczas tylko niższe święcenia. W dniach 18-21 maja 1334 r. przyjął święcenia kapłańskie i biskupie. W 1335 r. uczestniczył w zjeździe w Wyszehradzie. Często administrował Morawami w czasie nieobecności margrabiego Karola. Po ustanowieniu arcybiskupstwa praskiego w 1344 r. biskupstwo ołomunieckie stało się jego sufraganią (wcześniej podlegało arcybiskupstwu w Moguncji). Biskup ołomuniecki zyskał prawo asystowania przy koronacji króla czeskiego. Jan Volek uczestniczył w 1347 r. w koronacji Karola IV. Rok później, zwiększył znaczenie swojej diecezji zawierając 7 kwietnia 1348 r. umowę z królem, która postanawiała, że biskupstwo ołomunieckie jest lennem Królestwem Czeskiego. 12 marca 1350 r. wraz z Wilhelmem z Landštejna odebrał w Monachium od Ludwika (syna cesarza Ludwika IV Bawarskiego) cesarskie insygnia koronacyjne.
Fundacja klasztoru.
30 września 1344 r. założył pierwszy klasztor benedyktyński na Morawach w Pustiměřy. Fundacja miała na celu uczczenie zmarłej 10 lat wcześniej jego przyrodniej siostry Elżbiety. Jego opatką została jego krewna Elżbieta. W tym klasztorze Jan Volek został pochowany.

</doc>
<doc id="934655" url="https://pl.wikipedia.org/wiki?curid=934655" title="Rustem Dautow">
Rustem Dautow

Rustem Dautow, ros. Рустем Даутов (ur. 28 listopada 1965 w Ufie) – niemiecki szachista pochodzenia rosyjskiego, arcymistrz od 1990 roku.
Kariera szachowa.
Pierwszy międzynarodowy sukces odniósł w roku 1984, zajmując II miejsce (za Walerijem Czechowem) w kołowym turnieju w Berlinie. W kolejnych latach odniósł wiele turniejowych zwycięstw, m.in. triumfował w Dreźnie (1986), Rostocku (wraz z Andrejem Kawalouem), Halle i Dreźnie (1987), Mińsku i Dreźnie (1988), Kecskemét (1989), Münsterze (1990), Kolonii (m.in. wraz z Rafaelem Waganianem) i Bad Lauterbergu (1991).
Po rozpadzie Związku Radzieckiego zmienił obywatelstwo i od roku 1993 na arenie międzynarodowej reprezentuje barwy Niemiec. Należy do ścisłej czołówki szachistów tego kraju, pomiędzy 1996 a 2004 pięciokrotnie występując w drużynie narodowej na szachowych olimpiadach. Najlepszy wynik uzyskał w roku 2000 w Stambule, gdzie niemieccy szachiści zdobyli srebrne medale. W Stambule zdobył również indywidualnie dwa brązowe medale: za uzyskany wynik rankingowy oraz za rezultat na III szachownicy. Poza tym czterokrotnie (w latach 1997–2005) wystąpił w reprezentacji Niemiec w drużynowych mistrzostwach Europy, w roku 1999 w Batumi zdobywając wraz z drużyną brązowy medal. W roku 1999 w Altenkirchen (Westerwald) zdobył srebrny medal w indywidualnych mistrzostwach Niemiec. W latach 2001 i 2004 dwukrotnie wystąpił w mistrzostwach świata rozgrywanych systemem pucharowym, nie osiągając jednak sukcesów: w 2001 przegrał w Moskwie w II rundzie z Predragiem Nikoliciem, natomiast w 2004 w Trypolisie – w I rundzie z Andriejem Charłowem.
Po zmianie obywatelstwa odniósł kolejne sukcesy w międzynarodowych turniejach, zwyciężając bądź dzieląc I miejsca m.in. w Ter Apel (1994), Nußloch (1996, międzynarodowe mistrzostwa Niemiec, wraz z Arturem Jusupowem), Böblingen (1996), Bad Homburgu (1997), Seefeld (1997), Essen (1999, wraz z Wadimem Zwiagincewem, Emilem Sutovskim i Larry Christiansenem) oraz Deizisau (2002, dzielone I miejsce m.in. wraz z Władimirem Jepiszynem i Lewonem Aronianem).
Jest autorem wydanej na płycie DVD przez "ChessBase" monografii wariantu 1.d4 d5 2.c4 e6 3.Sc3 Sf6 4.Sf3 Ge7 5.Gf4 w gambicie hetmańskim (1998, ).
Najwyższy ranking w dotychczasowej karierze osiągnął 1 stycznia 2002 r., z wynikiem 2636 punktów zajmował wówczas 51. miejsce na świecie (oraz drugie – za Christopherem Lutzem – wśród niemieckich szachistów).

</doc>
<doc id="934657" url="https://pl.wikipedia.org/wiki?curid=934657" title="Treweriusz">
Treweriusz

Treweriusz — imię męskie pochodzenia łacińskiego, pierwotnie przydomek, utworzony za pomocą przyrostka "-ius" od nazwy celtyckojęzycznego (i uważającego się za potomków Germanów) szczepu "Trewerów" (wymienia ich Cezar w "O wojnie galijskiej") z Galii belgijskiej, od którego wywodzi się również nazwa miasta Trewir. Patronem tego imienia jest św. Treweriusz, pustelnik z Dombes.
Treweriusz imieniny obchodzi 16 stycznia.
Zobacz też:

</doc>
<doc id="934659" url="https://pl.wikipedia.org/wiki?curid=934659" title="Tarcyzjusz">
Tarcyzjusz



</doc>
<doc id="934661" url="https://pl.wikipedia.org/wiki?curid=934661" title="Idiacanthus">
Idiacanthus

Idiacanthus – rodzaj drapieżnych, morskich ryb głębinowych z rodziny wężorowatych (Stomiidae), wyróżniany w monotypowej podrodzinie Idiacanthinae. Jego taksonem siostrzanym jest "Tactostoma". Ryby z tego rodzaju są w języku polskim określane nazwą idiakanty.
Zasięg występowania.
Występują w oceanicznych wodach mezopelagialnych i batypelagialnych, w strefie umiarkowanej i gorącej.
Charakterystyka.
Ciało silnie wydłużone, wężowatego kształtu, lekko bocznie spłaszczone, bez łusek. Narządy świetlne ułożone wzdłuż boków. Płetwa tłuszczowa i pęcherz pławny nie występują. U dorosłych osobników nie występują również płetwy piersiowe. Długość płetwy grzbietowej przekracza połowę długości całkowitej ciała. Idiakanty mają ekstremalnie zaznaczony dymorfizm płciowy. Samce są znacznie mniejsze od samic, dorastają do 6 cm, a samice do 53 cm ("Idiacanthus atlanticus"). Samice – jak wszystkie wężorowate – mają duży otwór gębowy wyposażony w długie i ostre zęby, przystosowany do chwytania i połykania dużych ofiar oraz wyrostek w kształcie wici pod szczęką. Samce nie mają zębów, natomiast ich jelito jest znacznie uwstecznione. Nie mogąc pobierać pokarmu giną wkrótce po zapłodnieniu samicy, co uważane jest za przystosowanie gatunku do bytowania w warunkach niedoboru pokarmu.
Kolejnym ewenementem w świecie przyrody są larwy idiakantów znacznie różniące się od postaci dorosłych. Ich oczy są osadzone na długich, cienkich słupkach, wchłanianych do ciała w miarę rozwoju. Podobnie dzieje się z końcowym odcinkiem jelita.
Klasyfikacja.
Gatunki zaliczane do tego rodzaju:
Gatunkiem typowym jest "Idiacanthus fasciola".

</doc>
<doc id="934667" url="https://pl.wikipedia.org/wiki?curid=934667" title="Grupa Janowska">
Grupa Janowska

Grupa Janowska (oficjalna nazwa: Koło Malarzy Nieprofesjonalnych) – grupa malarzy amatorów z Janowa Śląskiego założona w 1946 roku.
Historia Grupy.
Początki Grupy Janowskiej sięgają lat 30. XX wieku i założonej przez Teofila Ociepkę gminy okultystycznej, której jedną z form ekspresji było malarstwo. Po drugiej wojnie światowej twórcy zgromadzili się w założonym przez Ottona Klimczoka Zakładowym Domu Kultury Kopalni „Wieczorek”.
W początkowym okresie, do 1956 ich twórczość spotykała się z krytyką, jako odstająca od kanonu socrealizmu. Niewątpliwie duży wpływ na twórców wywarły okultystyczne poglądy Teofila Ociepki. Uważał on, że twórczość malarska jest bożym posłannictwem i powinna przedstawiać problematykę zasadniczą, w tym istotny dla niego problem walki Dobra ze Złem. Traktowanie twórczości jako posłannictwa, mającego na celu wypełnienie misji, w istotny sposób odróżniało członków założycieli "grupy janowskiej" od innych twórców amatorów. Malarze spotykali się raz w tygodniu, w środy lub czwartki, i przedstawiali ocenie kolegów swoje prace. Były one poddawane ich surowej krytyce, czasami skrytykowani twórcy na miejscu niszczyli swoje prace. W 1956, na 15 lat opiekę nad malarzami objął Zygmunt Lis – absolwent krakowskiej ASP. Grupa uniknęła po wojnie represji dzięki opiece Izabeli Stachowicz, która miała stopień kapitana Urzędu Bezpieczeństwa.
W 1971 Otton Klimczok, w wyniku organizowanej na niego przez wiele lat nagonki, popełnił samobójstwo. Z pracy odszedł Zygmunt Lis. Skończył się okres świetności grupy. Jej przywódcą duchowym został Bolesław Skulik, a ukształtowany w poprzednim okresie sposób działania pozwalał utrzymać jeszcze przez pewien czas wysoki poziom twórczości.
W latach 70. i 80. XX wieku opiekunami grupy byli: najpierw Barbara Kaczmarczyk (do 1985), a następnie Adam Plackowski, a od 1989 do 2011 funkcję kierownika grupy pełnił Helmut Matura, związany z nią od lat 50., kiedy to należał do przykopalnianego zespołu plastycznego.
Od listopada 2011 grupie przewodzi Sabina Pasoń.
Od 2000 siedzibą grupy jest Miejski Dom Kultury „Szopienice-Giszowiec” przy ul. Józefa Hallera 28 w Burowcu. Artyści spotykają się w pracowni plastycznej raz w tygodniu, w każdy wtorek w godzinach 11–19. 
Powstanie i funkcjonowanie "grupy janowskiej" często określane jest mianem fenomenu na skalę światową. 
Działalność "Grupy Janowskiej" została w fabularyzowanej formie przedstawiona w filmie "Angelus".
W 70. rocznicę powstania Grupy Janowskiej 9 września 2016 w Katowicach na placu Grunwaldzkim odsłonięto rzeźbę upamiętniającą malarza oraz współzałożyciela grupy Teofila Ociepkę.

</doc>
<doc id="934676" url="https://pl.wikipedia.org/wiki?curid=934676" title="Niemcy kaukascy">
Niemcy kaukascy

Niemcy kaukascy (niem: Kaukasiendeutsche) są częścią mniejszości niemieckiej w Rosji, Gruzji i Azerbejdżanie. Największe nasilenie osadnictwa niemieckiego nastąpiło w połowie XIX wieku. W 1941, większość z nich zostało deportowanych do Azji środkowej i Syberii z rozkazu Stalina.
Niemcy w kaukaskiej części Rosji.
Zwycięskie rozstrzygnięcie wojny rosyjsko-tureckiej (1768-1774) zapewniło Rosji tereny północnego Kaukazu. Nastała więc potrzeba rozciągnięcia strefy rosyjskich wpływów na tych terenach poprzez zaludnianie całkowicie nowymi kolonistami. Pod koniec XVIII wieku rząd rosyjski pozwolił rodzinom Niemców nadwołżańskich osiedlać się w rejonie Kubania. Czynniki takie jak uboga infrastruktura, brak odgórnej organizacji odpowiedzialnej za osadnictwo i odmowa wsparcia wojskowego stawiały wiele przeszkód w mocnej i stałej migracji Niemców na te ziemie. Jednak w późnych latach 40. XIX wieku istniało w północnym Kaukazie już 5 niemieckich kolonii.
Niemcy imigrowali nie tylko z regionów przyległych do Rzeki Wołgi, ale również z rejonów Morza Czarnego, jak i z samych Niemiec. Do czasu rewolucji październikowej istniało ponad 200 kolonii niemieckich w północnym Kaukazie. W 1942 roku więcej niż 160 tys. Niemców zostało deportowanych z północnego Kaukazu, jak i Północnej Osetii, Dagestanu i Czeczeno-Inguszetii.
Większość Niemców kaukaskich wyznawało różne gałęzie protestantyzmu, najwięcej było luteranów, mennonitów i baptystów. Katolicy tworzący mniejszość żyli w 6 koloniach.
Niemcy w Gruzji.
W czasie kongresu wiedeńskiego w 1815 roku car rosyjski Aleksander I odwiedził Stuttgart, zachęcając tamtejszych chłopów do osiedlania się na przedmieściach Tbilisi, aby utworzyć tam rolnicze kolonie.
21 września 1818 r. powstała pierwsza niemiecka osada w Południowym Kaukazie, Marienfeld, która zostało założone przez grupę szwabskich Niemców. Dwa miesiące później inna grupa kolonistów założyła kolejną osadę w dorzeczu rzeki Asureti i nazwała ją Elisabethtal. Rok później powstało następne 5 kolonii: Neu Tiflis (teraz część Tbilisi), Alexandersdorf, Petersdorf i Katharinenfeld. Trzy kolonie zostały założone w Abchazji: Neudorf, Gnadenberg i Lindau.
Od 1906 do 1922 wychodziła nawet niemieckojęzyczna gazeta „Kaukasische Post”.
W późniejszych latach liczba niemieckich kolonii znowu wzrosła. W 1918 roku Niemcy żyli już w ponad 20 miastach. Większość z tych miast posiadała niemieckie nazwy, które jednak zostały zmienione pomiędzy 1920 a 1940. Do momentu deportacji Gruzję zamieszkiwało ok. 25 tys. Niemców.
Niemcy w Azerbejdżanie.
W zimie 1818-1819 194 niemieckich rodzin z terenów Szwabii osiedliło się w Elisabethpol (oficjalna nazwa to: Gandża pomiędzy 1805-1918 r.). Przyznano im również ziemie ok. 6 kilometrów na zachód od miasta i na której założyli miasto Helenendorf (dzisiejszego Chanłar) w lecie 1819 roku. Inna niemiecka osada, miasto Annenfeld (później Szamkir), zostało założone prawie równocześnie 40 kilometrów od Helenendorf. Zaczynając od 1880 roku powstało następne siedem osad niemieckich: Georgsfeld w 1888, Aleksiejewka w 1902, Grünfeld i Eichenfeld w 1906, Traubenfeld w 1912, Jelisawetinka w 1914. Osady te zaludnione zostały głównie przez Niemców z innych pobliskich kolonii. W 1918 roku zgodnie z informacjami niemieckiego konsula w Konstantynopolu, ogólnie w koloniach na terenach Azerbejdżanu żyło 6 tys. Niemców.
Helenendorf został głównym centrum duchowym Niemców z 8 osad w Azerbejdżanie. Najstarszy luterański kościół w Azerbejdżanie, Kościół świętego Jana został zbudowany w tym mieście w 1857 r. Inne luterańskie kościoły zostały zbudowane w Gadabay, w mieście Szemacha, Baku i Annenfeld w 1868, 1869, 1897 i 1911 r. Na ceremonii wmurowywania kamienia węgielnego pod pierwszy niemiecki Kościół w Baku przyjechał m.in. Emanuel Nobel, brat Alfreda Nobla i inni członkowie elity miasta.
Niemcy tworzyli aktywną mniejszość, pozostającą w bardzo dobrych stosunkach z Azerami. Wraz z sowietyzacją Azerbejdżanu, komunistyczny rząd nakazał, przemianować wszystkie niemiecko brzmiące nazwy. Do czasu deportacji w Azerbejdżanie żyło 23 tys. Niemców.

</doc>
<doc id="934677" url="https://pl.wikipedia.org/wiki?curid=934677" title="Wzgórza Gilowskie">
Wzgórza Gilowskie

Wzgórza Gilowskie – wzgórza w południowo-zachodniej Polsce, na Przedgórzu Sudeckim, w województwie dolnośląskim. Zgodnie z podziałem fizycznogeograficznym (według Kondrackiego i Walczaka) jest to mikroregion należący do mezoregionu Wzgórza Niemczańsko-Strzelińskie.
Położenie.
Wzgórza położone są w środkowo-zachodniej części Wzgórz Niemczańsko-Strzelińskich, na zachód od miejscowości Niemcza, między miejscowościami Gilów na północnym wschodzie a Piławą Górną na południowym zachodzie. Od strony północno-wschodniej oddzielone są Doliną Piekielnego Potoku od Wzgórz Krzyżowych, od północnego zachodu zbocza opadają w kierunku Kotliny Dzierżoniowskiej, od południowego zachodu graniczą z Wzgórz Bielawskich, a od południowego wschodu graniczą ze Wzgórzami Gumińskimi. Obszar Wzgórz objęty jest obszarem chronionego krajobrazu.
Opis.
Wzgórza Gilowskie są podjednostką Wzgórz Niemczańsko-Strzelińskich, stanowiącą teren o podobnym charakterze. Są to niewielkie wzniesienia nie przekraczające 430 m n.p.m., jednak ze względu na kształt zboczy nabrało charakteru małego pasma górskiego. Pasmo jest południowym pasem Wzgórz Krzyżowych, o długości ok. 6 kilometrów i elipsowatym kształcie, rozciąga się w kierunku południowo-zachodnim od miejscowości Gilów do miejscowości Piława Górna, największą szerokość osiąga w środkowej części pasma. Najwyższym szczytem pasma jest Zguba – 418 m n.p.m.
Na Wzgórzach Gilowskich w okolicy wzniesienia Rybia Góra (niem. Fischer Berg) w sierpniu 1762 roku rozegrała się jedna z ostatnich bitew wojny siedmioletniej – bitwa pod Dzierżoniowem. 11 września 1910 r. na stoku góry postawiono pomnik dla uczczenia tego wydarzenia. Na niezachowanej do dziś granitowej tablicy znalazł się napis: "Na pamiątkę bitwy pod Dzierżoniowem w dniu 16 sierpnia 1762 roku, poległym i rannym pruskim i austriackim żołnierzom".

</doc>
<doc id="934679" url="https://pl.wikipedia.org/wiki?curid=934679" title="Metal Magic">
Metal Magic

Metal Magic – pierwszy studyjny album heavymetalowego zespołu Pantera wydany w 1983 roku. Producentem "Metal Magic" i kolejnych trzech wydawnictw zespołu był ojciec Dimebaga Darrella i Vinnie Paula (gitarzysty i perkusisty Pantery) – Jerry Abott (podpisany na wkładce płyty pseudonimem „The Eldn”). Dystrybucją albumu muzycy zajęli się własnoręcznie, tworząc niezależną wytwórnię płytową Metal Magic.
Muzycy Pantery „odcinają się” od glam-metalowych początków swojej twórczości, dlatego "Metal Magic" i trzy kolejne albumy zespołu nie są listowane na ich oficjalnej stronie.

</doc>
<doc id="934684" url="https://pl.wikipedia.org/wiki?curid=934684" title="Wspólnota administracyjna Geisenfeld">
Wspólnota administracyjna Geisenfeld

Wspólnota administracyjna Geisenfeld – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Pfaffenhofen an der Ilm. Siedziba wspólnoty znajduje się w mieście Geisenfeld.
Wspólnota administracyjna zrzesza jedną gminę miejską "(Stadt)" oraz jedną gminę wiejską "(Gemeinde)" : 

</doc>
<doc id="934688" url="https://pl.wikipedia.org/wiki?curid=934688" title="Wspólnota administracyjna Ilmmünster">
Wspólnota administracyjna Ilmmünster

Wspólnota administracyjna Ilmmünster – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Pfaffenhofen an der Ilm. Siedziba wspólnoty znajduje się w miejscowości Ilmmünster.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="934689" url="https://pl.wikipedia.org/wiki?curid=934689" title="Wspólnota administracyjna Reichertshofen">
Wspólnota administracyjna Reichertshofen

Wspólnota administracyjna Reichertshofen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Pfaffenhofen an der Ilm. Siedziba wspólnoty znajduje się w miejscowości Reichertshofen.
Wspólnota administracyjna zrzesza jedną gminę targową "(Markt)" oraz jedną gminę wiejską "(Gemeinde)": 

</doc>
<doc id="934690" url="https://pl.wikipedia.org/wiki?curid=934690" title="UNOMIG">
UNOMIG

UNOMIG ("United Nations Observer Mission in Georgia"; Misja Obserwacyjna Narodów Zjednoczonych w Gruzji) – misja pokojowa ONZ działająca w Gruzji w związku z konfliktem między władzami w Tbilisi a pragnącą oddzielić się od Gruzji Abchazją. Nadrzędnym celem UNOMIG było nadzorowanie zawieszenia broni między obiema zwaśnionymi stronami, a ponadto poszukiwanie trwałego, pokojowego rozwiązania konfliktu.
Misja została powołana do życia na mocy rezolucji Rady Bezpieczeństwa ONZ nr 858 z dnia 24 sierpnia 1993.
Według stanu na 31 marca 2007, misja składała się ze 126 obserwatorów wojskowych oraz 100 cywilnych funkcjonariuszy międzynarodowych. Cywilnym szefem misji w randze specjalnego wysłannika sekretarza generalnego ONZ był Jean Arnault (Francja), zaś głównym obserwatorem wojskowym gen. Niaz Muhammad Khan Khattak (Pakistan).
Misja została zakończona w czerwcu 2009 r. na skutek weta Rosji wobec projektu rezolucji Rady Bezpieczeństwa ONZ dotyczącej przedłużenia jej mandatu.

</doc>
<doc id="934691" url="https://pl.wikipedia.org/wiki?curid=934691" title="Wspólnota administracyjna Breitbrunn">
Wspólnota administracyjna Breitbrunn

Wspólnota administracyjna Breitbrunn – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Siedziba wspólnoty znajduje się w miejscowości Breitbrunn am Chiemsee.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="934692" url="https://pl.wikipedia.org/wiki?curid=934692" title="Wspólnota administracyjna Halfing">
Wspólnota administracyjna Halfing

Wspólnota administracyjna Halfing – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Siedziba wspólnoty znajduje się w miejscowości Halfing.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="934693" url="https://pl.wikipedia.org/wiki?curid=934693" title="Hrabstwo Taylor (Iowa)">
Hrabstwo Taylor (Iowa)

Hrabstwo Taylor (ang. "Taylor County") to hrabstwo w stanie Iowa w Stanach Zjednoczonych. Hrabstwo zajmuje powierzchnię lądową 1 382,92 km². Według szacunków US Census Bureau w roku 2006 liczyło 6540 mieszkańców. Siedzibą hrabstwa jest miejscowość Bedford.

</doc>
<doc id="934697" url="https://pl.wikipedia.org/wiki?curid=934697" title="Wspólnota administracyjna Pfaffing">
Wspólnota administracyjna Pfaffing

Wspólnota administracyjna Pfaffing – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Siedziba wspólnoty znajduje się w miejscowości Pfaffing. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="934699" url="https://pl.wikipedia.org/wiki?curid=934699" title="Wspólnota administracyjna Rott am Inn">
Wspólnota administracyjna Rott am Inn

Wspólnota administracyjna Rott am Inn – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim. Siedziba wspólnoty znajduje się w miejscowości Rott am Inn.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="934701" url="https://pl.wikipedia.org/wiki?curid=934701" title="Kenema">
Kenema

Kenema – trzecie pod względem wielkości miasto w Sierra Leone, z liczbą ludności wynoszącą ok. 254,5 tys. mieszkańców (stan z 2004 roku). Miasto jest ośrodkiem administracyjnym Prowincji Wschodniej i dystryktu Kenema. Wyrosło przy nieczynnej obecnie linii kolejowej, wokół zakładów przemysłu drzewnego, a później kopalni diamentów (od 1931 roku).
Siły stabilizacyjne i obozy dla uchodźców.
Do końca 2005 roku w Kenemie stacjonował batalion pakistańskich sił pokojowych ONZ w ramach misji UNAMSIL. Żołnierze ci wspierali sierraleoński rząd w utrzymaniu pokoju w Prowincji Wschodniej po 11 latach brutalnej wojny domowej (1990-2001) oraz ze względu na niestabilną sytuację w sąsiedniej Liberii. W czasie trwającej w Liberii drugiej wojny domowej w latach 1999-2003 na terenach dystryktów Kenema i Bo w Sierra Leone schroniło się ponad 60 tysięcy uchodźców – w ośmiu rozlokowanych tu obozach oraz na terenach miejskich. Wciąż korzystają oni obecnie z opieki rządu Sierra Leone.
Współcześnie miasto Kenema, tak jak i inne części Sierra Leone, powoli podnosi się po jedenastoletniej wojnie domowej. 
Ochrona zdrowia.
Obszar dystryktów Kenema i Bo jest endemiczny dla choroby zakaźnej zwanej gorączką Lassa. Działający w Kenemie szpital jest głównym ośrodkiem badań nad możliwościami walki z tą chorobą przy wsparciu Światowej Organizacji Zdrowia (WHO) i UNAMSIL.
Komunikacja.
Miasto połączone jest asfaltową drogą z Freetown – stolicą kraju odległą o około 300 km. Znajduje się tu także krajowy port lotniczy Kenema obsługiwany przez sierraleońskie linie West Coast Airways. W Sierra Leone brak jest drogowego transportu publicznego, jednak podróż do Bo i Freetown zapewniają liczne taksówki zbiorowe. Podróż do stolicy trwa przeciętnie 6-7 godzin, jednak w dużej mierze czas przejazdu zależu od aktualnego stanu drogu i pojazdu.
Sport.
W Kenemie urodził się napastnik Mohamed Kallon, znany m.in. z gry w drużynie Inter Mediolan, będąc jednym z najlepszych piłkarzy tego klubu w sezonach 2001/2002, 2002/2003 oraz 2003/2004.

</doc>
<doc id="934706" url="https://pl.wikipedia.org/wiki?curid=934706" title="Kościół św. Marcina w Grębocicach">
Kościół św. Marcina w Grębocicach

Kościół pw. św. Marcina w Grębocicach – obiekt sakralny w Grębocicach. 
O kościele po raz pierwszy wspomniano w roku 1376. W czasie reformacji kościół przejęli protestanci, zwrócony katolikom w 1654 roku.
Architektura.
Obecny kościół z cegły i kamienia wybudowany został około 1500 roku. Przebudowany w roku 1813. W 1995 dach wieży pokryto miedzianą blachą. Kubatura kościoła wynosi 3500 m³, a powierzchnia użytkowa 375 m². orientowany, posiada późnobarokowe wnętrze, z XVIII wieku.
Po stronie zachodniej jest umiejscowiona wieża na rzucie kwadratu. Wejście do niej znajduje się po stronie północnej (klatka schodowa). W przyziemiu elewacji frontowej znajduje się pięć płaskorzeźb, które pochodzą z kapliczek różańcowych. Po stronie północnej dobudowana kaplica, przy prezbiterium, od strony południowej zakrystia (ze sklepieniem krzyżowym). 
Wydarzeniem, które wpłynęło na rangę kościoła było ochrzczenie w nim urodzonego w Grębocicach Hieronima Scultetusa – biskupa brandenburskiego, zwierzchnika i polemisty Marcina Lutra.
W latach 2004-2010 kościół został kompleksowo wyremontowany.
Wnętrze.
Kościół składa się z:
Wyposażenie.
Ołtarze.
Antepedium ołtarza głównego ukazuje wieczerzę w Emaus. Przy głównym ołtarzu znajduje się obraz św. Marcina oddającego płaszcz żebrakowi.
Otoczenie.
Przy kościele znajduje się dom pogrzebowy oraz cmentarz z kilkunastoma nagrobkami z lat 40-60 XX wieku oraz kilkoma ocalałymi nagrobkami z wieku XIX.

</doc>
<doc id="934707" url="https://pl.wikipedia.org/wiki?curid=934707" title="Bolnisi">
Bolnisi

Bolnisi – miasto w Gruzji, liczy około 10 tys. mieszkańców.
Miasto zostało założone w 1818 roku przez 95 niemieckich rodzin kolonistów z terenów Szwabii i nosiło nazwę Katharinenfeld. W 1941 roku wszyscy Niemcy, którzy nie założyli rodzin mieszanych, byli deportowani na Syberię i do Kazachstanu. Od 1944 roku miasto nosi nazwę Bolnisi.
W Bolnisi istnieje katedra Sioni – jeden z najstarszych chrześcijańskich kościołów w Gruzji, pochodzący z V wieku.

</doc>
<doc id="934710" url="https://pl.wikipedia.org/wiki?curid=934710" title="Stadion przy Drodze Dębińskiej">
Stadion przy Drodze Dębińskiej

Stadion przy Drodze Dębińskiej (potocznie nazywany "Ogródkiem") – stadion piłkarski, zlokalizowany przy ulicy Droga Dębińska 12 na poznańskich Łęgach Dębińskich, na osiedlu samorządowym Wilda, stanowiący własność miasta Poznania, a użytkowany przez klub Warta Poznań. Jego trybuny mają 4694 miejsc siedzących.
Obiekt służy Warcie od momentu, gdy w roku 1998 władze Poznania sprzedały zdewastowany Stadion im. Edmunda Szyca, na którym wcześniej piłkarze rozgrywali większość swych domowych spotkań. Obiekt posiada podgrzewaną murawę, a w maju 2020 zostało zainstalowane sztuczne oświetlenie.
Przez dwa sezony, w roli gospodarza, ze stadionu korzystała również pierwszoligowa drużyna żeńska Atena Poznań, która do 2000 roku była sekcją KS Warta.

</doc>
<doc id="934715" url="https://pl.wikipedia.org/wiki?curid=934715" title="Katharinenfeld">
Katharinenfeld



</doc>
<doc id="934717" url="https://pl.wikipedia.org/wiki?curid=934717" title="Omilianowicz">
Omilianowicz



</doc>
<doc id="934720" url="https://pl.wikipedia.org/wiki?curid=934720" title="Bitwa pod Dobrym Miastem">
Bitwa pod Dobrym Miastem

Bitwa pod Dobrym Miastem – starcie zbrojne, które miało miejsce 5–9 czerwca 1807 podczas wojen napoleońskich.
Stojąca pod Lidzbarkiem Warmińskim, armia rosyjska (100 tys. żołnierzy) gen. Levina Bennigsena miała prawe skrzydło oparte o Braniewo, lewe skrzydło oparte o Węgorzewo, natomiast centrum stało w Lidzbarku Warmińskim. Benningsen postanowił wykorzystać rozciągnięcie się sił francuskich i rozbić wysunięty z przodu, ciągnący się od Olsztyna po Dobre Miasto, korpus Michela Neya, po czym uderzyć i pobić następne korpusy francuskie. Plan ten jednak był realizowany nieudolnie i jedynie Płatow (10 tys. żołnierzy) zdołał przeprawić się przez Łynę i zagrozić tyłom korpusu Neya. Ney opuścił Dobre Miasto, a w tym czasie Napoleon przystąpił energicznie do skupiania swych sił. Współpracujący z Neyem Louis Davout wysłał na Olsztyn dwie dywizje. Zagrożony szybką koncentracją wojsk francuskich Bennigsen zatrzymał się w Dobrym Mieście. Jednak gdy na tyły Rosjan wyszedł maszerujący znad Pasłęki do Ornety korpus Nicolasa Soulta, Bennigsen zmuszony został opuścić Dobre Miasto i wycofać się z powrotem do Lidzbarka. Podczas rosyjskiego odwrotu Napoleon uderzył i rozbił pod Dobrym Miastem straż tylną armii Bennigsena, a następnie zajął miasto. By zorganizować uderzenie na Lidzbark Warmiński, zgromadził pod Dobrym Miastem 120 tys. żołnierzy.

</doc>
<doc id="934721" url="https://pl.wikipedia.org/wiki?curid=934721" title="Wyższa Szkoła Umiejętności im. Stanisława Staszica w Kielcach">
Wyższa Szkoła Umiejętności im. Stanisława Staszica w Kielcach

Wyższa Szkoła Umiejętności im. Stanisława Staszica w Kielcach – niepaństwowa uczelnia w Kielcach, powstała w 1995 roku.
Historia.
6 grudnia1995 roku zgodę na powstanie udzieliło Ministerstwo Edukacji Narodowej, a do rejestru została wpisana 21 grudnia tego samego roku. Założycielem było Kieleckie Towarzystwo Edukacyjne, a pomysłodawcą i twórcą prezes tej organizacji dr Andrzej Błachut. Do 2001 roku nosiła nazwę Wyższa Szkoła Ubezpieczeń. W 2015 roku została zlikwidowana.

</doc>
<doc id="934724" url="https://pl.wikipedia.org/wiki?curid=934724" title="Chełchy Dzierskie">
Chełchy Dzierskie

Chełchy Dzierskie – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.
Przed 2023 r. miejscowość była częścią wsi Chełchy-Chabdzyno .

</doc>
<doc id="934726" url="https://pl.wikipedia.org/wiki?curid=934726" title="Zalesie (gmina Karniewo)">
Zalesie (gmina Karniewo)

Zalesie – wieś położona w Polsce, w województwie mazowieckim, w powiecie makowskim, w gminie Karniewo.
Zalesie jest sołectwem w gminie Karniewo.
W latach 1975–1998 miejscowość administracyjnie należała do województwa ciechanowskiego.
Przed 2023 r. miejscowość była częścią wsi Rafały.

</doc>
<doc id="934731" url="https://pl.wikipedia.org/wiki?curid=934731" title="Rutki (województwo mazowieckie)">
Rutki (województwo mazowieckie)

Rutki – wieś w Polsce położona, w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.
Przed 2023 r. miejscowość była częścią wsi Leśniewo.

</doc>
<doc id="934732" url="https://pl.wikipedia.org/wiki?curid=934732" title="Chór Akademicki Collegium Polonicum i Europejskiego Uniwersytetu Viadrina">
Chór Akademicki Collegium Polonicum i Europejskiego Uniwersytetu Viadrina

Chór Akademicki Collegium Polonicum &amp; Europa-Universität Viadrina (inaczej "Chór Akademicki CP &amp; EUV") – chór uczelniany, powstały w 2003.
Opis.
Pomimo bardzo krótkiego czasu istnienia przygotował już wiele koncertów. Repertuar Chóru stanowią pieśni różnych epok i krajów. Jego występy nie ograniczają się jedynie do oprawy muzycznej oficjalnych wydarzeń uczelnianych. Chór Akademicki z powodzeniem organizował koncerty w Słubicach i we Frankfurcie nad Odrą.
Specyficzną cechą Chóru Akademickiego CP &amp; EUV jest jego międzynarodowy charakter. Członkowie chóru to w większości studenci Collegium Polonicum (wspólnej placówki badawczej utworzonej przez Uniwersytet im. Adama Mickiewicza w Poznaniu i Europejski Uniwersytet Viadrina we Frankfurcie nad Odrą) oraz samego Europejskiego Uniwersytetu Viadrina.
Dyrygentem Chóru Akademickiego CP&amp;EUV od początku istnienia zespołu jest Barbara Weiser.
Od 2007 chór jest członkiem „Kunstgriff. Sieć Kulturalna – Netzwerk für Kultur e.V.”.

</doc>
<doc id="934735" url="https://pl.wikipedia.org/wiki?curid=934735" title="Bernard z Roquefort">
Bernard z Roquefort

Bernard z Roquefort – biskup Carcassonne w pierwszej ćwierci XIII wieku (zapewne 1207(1209?)–1231(?)). Pochodził z rodziny związanej z kataryzmem. W 1210, podczas oblężenia Termes (lipiec–listopad) starał się, bezskutecznie, doprowadzić do ugody pomiędzy wojskami Szymona z Montfort a obrońcami zamku, wśród których znajdowali się, oboje katarzy: matka Bernarda i jego brat — Guilhem z Roquefort, oskarżany o zabicie pod koniec 1209 nieuzbrojonej grupy cystersów z opactwa Eaunes

</doc>
<doc id="934740" url="https://pl.wikipedia.org/wiki?curid=934740" title="Christian Behrens">
Christian Behrens

Christian Behrens (ur. 12 maja 1852 w Gocie, zm. 14 września 1905 we Wrocławiu) – niemiecki rzeźbiarz. 
Życiorys.
W latach 1870–1877 studiował rzeźbiarstwo w Dreźnie i Wiedniu. Po studiach od 1881 pracował głównie w Dreźnie, sporadycznie w Berlinie, a w 1886 przeprowadził się do Wrocławia, gdzie wykonał szereg rzeźb na budynkach. 
Do jego głównych dzieł tego okresu należy sześć (z dziesięciu) rzeźb w południowej elewacji ratusza oraz grupa nad wejściem do Piwnicy Świdnickiej w tymże ratuszu (1890–1891), neobarokowe figury Atlantów i cały portal w budynku Sejmu Śląskiego (dziś budynek Naczelnej Organizacji Technicznej na ul. Piłsudskiego 74) z 1892, figury alegoryczne głównej siedziby poczty wrocławskiej (niezachowane) z 1885–1886, wielki pomnik cesarza Wilhelma I na koniu wraz z grupą rzeźb towarzyszących z 1896 (przy ul. Świdnickiej, zburzony w październiku 1945, dziś na jego miejscu stoi pomnik króla Bolesława Chrobrego). Oprócz tego w 1904 wykonał dla Gdańska pomnik poświęcony żołnierzom Prus poległym w wojnach z Danią 1864, Austrią 1866, i Francją 1870 (nieistniejący). Wykonał też liczne rzeźby wolno stojące z brązu, w tym "Pocałunek Sfinksa" z 1880 i "Obelisk" (przed 1899) (obie w Muzeum Narodowym we Wrocławiu).

</doc>
<doc id="934741" url="https://pl.wikipedia.org/wiki?curid=934741" title="Sikorsky S-76 Spirit">
Sikorsky S-76 Spirit

Sikorsky S-76 Spirit – amerykański średni śmigłowiec wielozadaniowy zbudowany przez Sikorsky Aircraft Corporation.
Historia.
Prace nad nowym średnim śmigłowcem wielozadaniowym rozpoczęły się w firmie Sikorsky w połowie lat 70. Śmigłowiec konstruowano z myślą o odbiorcach cywilnych, głównie firm zajmujących się obsługą platform wiertniczych lub transportem przedsiębiorców. W 1982 opracowano wersję przeznaczoną do transportu rannych i ewakuacji medycznej a także wersję do zadań poszukiwawczo-ratowniczych która mogła być przystosowana do pełnienia funkcji ambulansu medycznego w formacjach obrony cywilnej.
W lutym 1982 S-76 ustanowił 12 międzynarodowych rekordów w swojej klasie m.in. pobił rekord prędkości na odcinkach 15 i 25 km a także rekord prędkości lotu w obwodzie zamkniętym 500 km.

</doc>
<doc id="934742" url="https://pl.wikipedia.org/wiki?curid=934742" title="Śiwa Nataradźa">
Śiwa Nataradźa



</doc>
<doc id="934743" url="https://pl.wikipedia.org/wiki?curid=934743" title="Otto Schenking">
Otto Schenking

Otto Schenking herbu Trąby tertio (ur. 1554 w Inflantach, zm. 20 czerwca 1637 w Sulejowie) – duchowny katolicki, biskup inflancki konsekrowany w Wilnie w 1593 roku. Z nadania króla Zygmunta III Wazy komendantariusz opactwa cystersów w Sulejowie oraz klasztoru norbertanów w Witowie (od 1613 roku). 
Życiorys.
Studiował w Krakowie i w Niemczech. Po porzuceniu protestantyzmu został proboszczem w Wenden. 
W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym.
Za jego rządów jego diecezja została włączona do metropolii gnieźnieńskiej. W 1614 ufunfował kolegium jezuitów w Wenden (działało do 1625). Wygnany przez Szwedów z Inflant w 1625 roku w czasie wojny polsko-szwedzkiej, wyjechał do Rzymu. Osiadł w opactwie sulejowskim. Za czasów jego zarządu oba klasztory zostały znacznie rozbudowane. 
Kasper Niesiecki w swoim "Herbarzu" tak o nim napisał: "to pewna, że był pasterz osobliwszego w obyczajach ułożenia i życia przykładnego, w r. 1597. ponieważ senat Rygski zakazał był, żeby nikt studentom naszym, gospód nie najmował, Otto dom dostatni skupił, dla ich rezydencyi, gdzie pięciu ich swoim kosztem chował. "Annuae Societ." tęż dobroczynność i w Derpcie naszym OO. świadczył, mąż w naukach się kochający" .
Biskup Otto Schenking był bratem Jerzego, kasztelana wendeńskiego.

</doc>
<doc id="934745" url="https://pl.wikipedia.org/wiki?curid=934745" title="Mięsień skrzydłowy boczny">
Mięsień skrzydłowy boczny

Mięsień skrzydłowy boczny () – mięsień twarzoczaszki należący do mięśni żwaczowych (mięśni żucia) i obejmujący dwie głowy głównie poruszające żuchwą.
Anatomia.
Przyczep początkowy głowy dolnej znajduje się na guzie szczęki i powierzchni zewnętrznej blaszki bocznej wyrostka skrzydłowatego kości klinowej. Przyczep początkowy głowy górnej znajduje się na grzebieniu podskroniowym i skrzydle większym kości klinowej (jego powierzchni podskroniowej). Włókna mięśnia przebiegają w kierunku przyczepu końcowego znajdującego się na dołku skrzydłowym wyrostka kłykciowego żuchwy, a także torebce stawowej i krążku stawowym stawu skroniowo-żuchwowego.
Czynność.
Skurcz mięśnia wysuwa żuchwę ku przodowi (przy skurczu obustronnym – mięśnia lewego i prawego) lub do boku (jeśli działa tylko jeden z mięśni) w stronę przeciwną działającemu mięśniowi (czyli w stronę mięśnia niepracującego).
Głowa górna odpowiada głównie za stabilizację stawu.
Unaczynienie.
Unaczyniony jest przez wiele drobnych gałązek tętnicy szczękowej.
Unerwienie.
Unerwienie stanowi nerw skrzydłowy boczny (), będący gałązką nerwu żuchwowego (V3) – trzeciej gałęzi nerwu trójdzielnego.
Badanie.
Jego położenie sprawia wiele trudności w badaniu palpacyjnym, gdyż jedyny dostęp jest możliwy przez badanie opuszką palca okolicy błony śluzowej za guzem szczęki, od strony przedsionkowej.

</doc>
<doc id="934748" url="https://pl.wikipedia.org/wiki?curid=934748" title="Mięsień skrzydłowy przyśrodkowy">
Mięsień skrzydłowy przyśrodkowy

Mięsień skrzydłowy przyśrodkowy (łac. "musculus pterygoideus medialis") – parzysty mięsień żucia.
Anatomia.
Przyczep początkowy leży w dole skrzydłowym (pomiędzy blaszkami wyrostka skrzydłowatego kości klinowej), a także na wyrostku piramidowym kości podniebiennej. Przyczep końcowy znajduje się na guzowatości skrzydłowatej kąta żuchwy.
Czynność.
Mięsień unosi żuchwę, podobnie jak leżący bardziej powierzchownie mięsień żwacz i położony głębiej mięsień skroniowy.
Unaczynienie.
Mięsień jest unaczyniony przez gałązki tętnicy szczękowej.
Unerwienie.
Unerwienie stanowi gałązka nerwu żuchwowego (V3) – trzeciej gałęzi nerwu trójdzielnego.
Badanie.
Mięsień ten można zbadać – ze względu na jego położenie przyśrodkowe względem żuchwy – jedynie wewnątrzustnie. Najczęściej można wyczuć jedynie jego dolną część.

</doc>
<doc id="934749" url="https://pl.wikipedia.org/wiki?curid=934749" title="Katja Ebstein">
Katja Ebstein

Katja Ebstein, właśc. Karin Ilse Witkiewicz (ur. 9 marca 1945 w Gilowie, ) – niemiecka piosenkarka i aktorka. Jej rodzina pochodzi z Chorzowa. Wydała ponad 30 albumów. W latach 1970, 1971, 1980 brała udział w Konkursie Piosenki Eurowizji. Za pierwszym i drugim razem zajmując trzecie miejsce, za trzecim – drugie. Angażuje się w wiele projektów charytatywnych, m.in. w Mali i Peru oraz prowadzi własną fundację na rzecz biednych dzieci.

</doc>
<doc id="934751" url="https://pl.wikipedia.org/wiki?curid=934751" title="Anna Pustowójtówna">
Anna Pustowójtówna

Anna Henryka Pustowójtówna, rzadziej Pustowojtowa także "Henryka Pustowojtówna", "Henryka Lewenhard", "Henryka Loewenhardt" (ros. "́Анна Троф́имовна Пустовойт́ова" także "Анна Теофиловна Пустовойтова", franc. "Henriette Pustawoitoff", "Henriette Lewenhard" ur. 26 lipca 1838 w Wierzchowiskach koło Lublina, zm. 2 maja 1881 w Paryżu) – powstaniec styczniowy (używała pseudonimu "Michał Smok"), sanitariuszka podczas wojny francusko-pruskiej i Komuny Paryskiej.
Dzieciństwo i młodość.
Była córką polskiej szlachcianki Marianny z Kossakowskich, herbu Ślepowron i rosyjskiego oficera Trofima Pawłowicza Pustowojtowa ros. "Троф́им П́авлович Пустовойт́ов" także Feofiła Pustowojtowa, majora – dowódcy koporskiego pułku piechoty w rejonie Żytomierza po 1831 – później generała, z pochodzenia Węgra: Teofila Pustaya (węg. "Pusztay Theophilosz"). Pochodząc z mieszanej rodziny: ojciec – Rosjanin, matka – Polka, uważała się za Polkę, w literaturze rosyjskiej jest nazywana Rosjanką lub rosyjską rewolucjonistką. Miała starsze rodzeństwo: siostrę Julię i brata – kapitana w armii rosyjskiej, w 1863 służącego w twierdzy kijowskiej, surowego dla podwładnych, wrogiego więźniom i nadgorliwego w prześladowaniu Polaków. Jej wychowaniem zajmowała się jednak głównie patriotycznie nastawiona babka Brygida Kossakowska.
Pierwszą edukację odebrała w Lublinie, w Szkole Wyższej Płci Żeńskiej Zgromadzenia Panien Wizytek, a następnie wraz z siostrą Julią kształciła się w renomowanym Instytucie Wychowania Panien w Puławach. Po ukończeniu szkoły przebywała w Lublinie, gdzie mocno angażowała się w działalność religijno-patriotyczną m.in.: demonstracyjne śpiewanie pieśni narodowych w miejscach publicznych, składanie kwiatów pod pomnikiem unii lubelskiej, organizowanie procesji kościelnych z okazji rocznic narodowych.
W 1861 została skazana za organizację i udział w takich manifestacjach na karę pozbawienia wolności, którą miała odsiedzieć w klasztorze prawosławnym w głębi Rosji. Ucieczką uchroniła się przed wykonaniem kary. Po niej przystała do organizujących się w Mołdawii oddziałów polskich.
Udział w powstaniu styczniowym.
Po wybuchu powstania styczniowego przyłączyła się do niego, przedzierając się przez granicę. Do oddziału generała Mariana Langiewicza dotarła 14 lutego w Staszowie (według innej wersji miało to miejsce pod Szydłowcem), mianował ją wówczas adiutantem Dionizego Czachowskiego, by później przyjąć na służbę przy swojej osobie. Brała udział w kilku bitwach: pod Małogoszczem, Pieskową Skałą, Chrobrzem, Grochowiskami. Aresztowana została razem z dyktatorem przez Austriaków po przeprawieniu się przez Wisłę do Galicji. Niepochlebni im pisali o romansie dowódcy z adiutantem – wersja ta zaistniała w beletrystyce po publikacji dramatu "Dyktator" Jerzego Żuławskiego w 1903 – poświęconego gen. Marianowi Langiewiczowi, lecz brak potwierdzenia w faktach.
Emigracja.
Zwolniona z aresztu, po klęsce powstania nie powróciła do kraju, przebywała na emigracji, najpierw w Pradze, potem w Szwajcarii, ostatecznie w Paryżu. Zarabiała układaniem kompozycji z kwiatów. Wzięła udział w wojnie francusko-pruskiej i Komunie Paryskiej w charakterze sanitariuszki. Za niesienie pomocy rannym podczas służby w ambulansach w wojnie francusko-pruskiej została odznaczona Krzyżem Zasługi i dyplomem dziękczynnym przez "Towarzystwo Niesienia Pomocy Morskiej i Lądowej". Wtedy też odnowiła znajomość ze Stanisławem Loewenhardtem, lekarzem – poznanym w czasie powstania styczniowego w oddziale gen. Mariana Langiewicza.
20 lipca 1873 (8 sierpnia 1873) poślubiła Stanisława Loewenharda, mieli czwórkę dzieci: Helena, Mania (1875 – 1882), Henryk franc. "Henri" (1877 – 1943) – lekarz. Po śmierci Natalii Rettel z domu Loewenhardt, bratowej – siostry męża (2 maja 1880) zaopiekowała się dwojgiem jej dzieci.
Zmarła nagle podczas snu prawdopodobnie na atak serca w Paryżu w nocy z 1 na 2 maja 1881 roku w domu przy ulicy Montparnasse 44 (spotyka się i inne daty dzienne). Pochowana na Cmentarzu Montparnasse Division 18 (14 est, 1 nord) numer koncesji: 1255 P 1880.
Upamiętnienie.
Jej imieniem nazwano ulice w Lublinie, Starachowicach oraz w Małogoszczu.
Postać Anny Pustowojtówny w kulturze.
W 1903 Jerzy Żuławski opublikował dramat "Dyktator" o gen. Marianie Langiewiczu, którego akcja dzieje się podczas powstania styczniowego. Prapremiera "Dyktatora" odbyła się 22 stycznia 1903 w 40 rocznicę powstania styczniowego w Teatrze Miejskim we Lwowie. W roli Anny Pustowójtówny wystąpiła Irena Solska, Mariana Langiewicza – Ludwik Solski, Bohdana – Karol Adwentowicz, Nieznajomego – Kazimierz Kamiński. W akcję dramatu autor wplótł romans między gen. Marianem Langiewiczem a jego adiutantem Anną Pustowójtówną, który odtąd funkcjonuje w literaturze popularnej. Anna Pustowojtówna jest także jednym z bohaterów musicalu z 2017 roku -"Fidelitas - Suita Lubelska".

</doc>
<doc id="934752" url="https://pl.wikipedia.org/wiki?curid=934752" title="Gallo Ciego">
Gallo Ciego

Gallo Ciego (ang. blind rooster, zabawa w chowanego) – tango argentyńskie napisane oryginalnie przez pioniera tanga Agustina Bardi. 
Tytuł jest zapożyczony z nazwy "gallito ciego" – dziecięcej gry z roku 1910 podobnej do zabawy w chowanego. Analogia niewidomego koguta wywodzi się z popularnej wtedy walki kogutów, kiedy jeden z nich zostawał oślepiony w czasie walki przez drugiego. Sędziowie w takiej sytuacji przerywali walkę i wsadzali oba koguty do drewnianego pudła, gdzie w ciemności walczyły dalej, aż jeden z nich zwyciężył, najczęściej zadziobując drugiego na śmierć. 
Tango "Gallo Ciego" opowiada historię samotnego koguta, być może metaforę mężczyzny. Gallo Ciego było ulubionym utworem Pugliese, które je uwspółcześnił.

</doc>
<doc id="934755" url="https://pl.wikipedia.org/wiki?curid=934755" title="Pałac w Jerzmanowej">
Pałac w Jerzmanowej

Pałac w Jerzmanowej – wybudowany w drugiej połowie XVI w Jerzmanowej.
Położenie.
Pałac położony jest w Jerzmanowej – wsi w województwie dolnośląskim, w powiecie głogowskim, w gminie wiejskiej Jerzmanowa.
Historia.
W 1465 roku wieś Jerzmanowa w województwie dolnośląskim, w powiecie głogowskim, należała do Bernarda i Jana von Loss. Z końcem XVI wieku wieś przeszła pod panowanie rodziny von Mutschelnitz. W tym okresie pojawiły się pierwsze zabudowy siedziby rycerskiej. Natomiast najstarsza faza wzniesienia zespołu dworskiego pochodzi z drugiej połowy XVI wieku. Z inicjatywy von Lossów wzniesiono renesansowy dwór. W latach 1730–1746 dokonano przebudowy pałacu, nadając mu charakter barokowy. Z tego okresu zachował się do dziś portyk z ozdobnym balkonikiem w główniej fasadzie budynku. W 1746 roku siedzibę w Jerzmanowej posiadł Baron Henryk Sack. Przyczynił się on do niezwykle bogatego wyposażenia obiektu. W tym okresie powstały wysokiej klasy stiuki oraz założono bogato zdobioną klatkę schodową z czarnego dębu. Następną przebudowę pałacu dokonano w XIX wieku. Powiększono budynek o boczne ryzality i nadano mu wygląd neoklasyczny.
Do pałacu prowadzi droga wjazdowa, po bokach której zgrupowane zostały budynki gospodarcze. Pod koniec XVIII wieku została ona obsadzona lipową aleją. Od południa do elewacji tylnej pałacu przylega plantowany teren, na którym pierwotnie założony był ogród ozdobny o planie prostokąta. Cieszył się on wielką sławą i jeszcze w 1845 roku był często odwiedzany.
W XVIII wieku, na wschód od elewacji bocznej pałacu utworzono oś wodną, którą wyznaczał prosty szeroki kanał.
Pałac wkomponowano w tzw. konfigurację otaczającego wzgórza i nadano mu odpowiednie walory estetyczne. Założono stawy w parku i zasadzono drzewa wzdłuż alejek, m.in. lipy, klony, graby, wierzby i dęby.
Pałac w Jerzmanowej jest dwukondygnacyjną budowlą z poddaszem, założoną na planie litery „C” z ryzalitem na osi elewacji północnej. Pokryty jest dachem mansardowym z lukarnami. Wewnątrz zachował się układ dwutraktowy z sienią przelotową.
Na sklepieniach, w dwóch salach pałacu znajdują się platformy stiukowe o niezwykłej tematyce dworskiej, opartej na scenach z "Metamorfoz" Owidiusza. Platformy wykonane są w formie płaskorzeźb. Jedna z nich przedstawia Aurorę porywającą Kefalosa podczas polowania, wzorowaną na malowidle autorstwa Agostino Carracci znajdującym się w Palazzo Farnese w Rzymie. Na malowidle brata Agostino, Annibale Carracci znajdującym się w tym samym pałacu, wzorowana jest płaskorzeźba w drugim pomieszczeniu przedstawiająca Perseusza z odciętą głową Meduzy, ratującego przykutą do skały, przeznaczoną na pożarcie Andromedę. 
Pałac położony jest w północno-wschodniej części wsi. Ograniczony jest od północy i zachodu zabudową wiejską, a od południa i wschodu gruntami ornymi. Od października 2015 r. pałac jest własnością Gminy Jerzmanowa.

</doc>
<doc id="934756" url="https://pl.wikipedia.org/wiki?curid=934756" title="Peng Chau">
Peng Chau

Peng Chau (chiń. 坪洲) – niewielka wyspa w Hongkongu położona na północny wschód od wyspy Lantau. Wyspa położona jest w dzielnicy Islands. Jej powierzchnia wynosi 0,98 km².
Na wyspę można się dostać za pomocą linii promowej "New World First Ferry" pływającej z dzielnicy Central and Western na wyspie Hongkong, promów pływających z wysp Mui Wo, Chi Ma Wan i Cheung Chau oraz niewielkich promów Kai-to pływających z zatoki Discovery.

</doc>
<doc id="934757" url="https://pl.wikipedia.org/wiki?curid=934757" title="Cory Spinks">
Cory Spinks

Cory Spinks (ur. 20 lutego 1978 w Saint Louis) – amerykański bokser, były niekwestionowany zawodowy mistrz świata w kategorii półśredniej (do 147 funtów) oraz były mistrz świata IBF w kategorii lekkośredniej (do 154 funtów). Syn byłego mistrza świata w kategorii ciężkiej, Leona Spinksa.
Kariera amatorska.
Bilans walk amatorskich Spinksa to 78 zwycięstw i tylko 3 porażki. W 1997 zdobył złoty medal w zawodach "Golden Gloves".
Kariera zawodowa.
Przeszedł na zawodowstwo w 1997. Pierwszą porażkę poniósł w 1998, w swojej czternastej walce, z Meksykaninem Antonio Diazem. W 2002 dostał szansę walki o wakujące mistrzostwo świata organizacji IBF w kategorii półśredniej, nie wykorzystał jej jednak, przegrywając na punkty z Włochem Michele Piccirillo. W 2003 roku doszło do walki rewanżowej między tymi pięściarzami. Tym razem to Amerykanin był górą i odebrał Włochowi pas mistrzowski.
13 grudnia 2003 doszło do walki unifikacyjnej między Spinksem i Ricardo Mayorgą, mistrzem świata organizacji WBC i WBA. Amerykanin wygrał pojedynek decyzją większości na punkty (sędzia odebrał Mayordze dwa punkty – za uderzenie po gongu i za trzymanie), stał się tym samym niekwestionowanym mistrzem kategorii półśredniej.
W pierwszej obronie, 10 kwietnia 2004, Spinks pokonał na punkty Zaba Judaha. Pięć miesięcy później pokonał, także na punkty, byłego mistrza świata WBC w kategorii lekkiej, Miguela Ángela Gonzáleza.
W lutym 2005 stoczył pojedynek rewanżowy z Judahem, który przegrał przez techniczny nokaut w dziewiątej rundzie i w konsekwencji stracił wszystkie trzy tytuły.
Po tej przegranej Spinks zaczął walczyć w wadze lekkośredniej. Już w pierwszej walce w tej kategorii wagowej wywalczył tytuł mistrza świata organizacji IBF, pokonując na punkty decyzją większości Romana Karmazina. W lutym 2007, w pierwszej obronie nowego tytułu, pokonał Rodneya Jonesa.
Po tej walce Spinks postanowił kolejny raz zmienić kategorię wagową na wyższą. 19 maja stoczył walkę z Jermainem Taylorem, mistrzem świata WBC i WBO w kategorii średniej. Po wyrównanej walce przegrał jednak na punkty niejednogłośną decyzją sędziów. 27 marca 2008 powrócił do kategorii lekkośredniej aby obronić swój tytuł mistrza IBF w tej kategorii. Nie udało mu się to jednak – przegrał z Verno Phillipsem na punkty po niejednogłośnej decyzji sędziów i stracił pas mistrzowski.
Phillips wkrótce zrezygnował jednak z tytułu mistrza świata, aby móc walczyć z Paulem Williamsem. W konsekwencji po trzynastu miesiącach przerwy w boksowaniu Spinks zmierzył się o wakujący tytuł z Deandre Latimore'em i pokonał go niejednogłośną decyzją sędziów na punkty, mimo że już w pierwszej rundzie był liczony. Mistrzostwo stracił 7 sierpnia 2010 roku na rzecz Corneliusa Bundrage'a. 28 stycznia 2012 pokonał jednogłośną decyzją Sechew Powella zostając oficjalnym pretendentem do pasa IBF w wadze junior średniej.

</doc>
<doc id="934759" url="https://pl.wikipedia.org/wiki?curid=934759" title="Ciuciubabka">
Ciuciubabka

Ciuciubabka – zabawa dziecięca.
Zasady.
Jedna osoba zostaje ciuciubabką, której zasłania się oczy. Pozostali otaczają ciuciubabkę, która na hasło „"łap nas!"” dąży do złapania jednego z uczestników gry nie odsłaniając swoich oczu, starając się kierować tylko dochodzącymi głosami.
Nazwa.
"Ciuciubabka" to także tytuł piosenki wykonywanej przez Czesława Niemena, której słowa zachęcają do udziału w popularnej zabawie.
Sytuacja bohatera zabawy polegająca na poruszaniu się po omacku znalazła odbicie w użyciu nazwy tej zabawy dla określenia „działania bez należytego rozpoznania”, np. „polityczna ciuciubabka”.

</doc>
<doc id="934760" url="https://pl.wikipedia.org/wiki?curid=934760" title="Generator Hartleya">
Generator Hartleya

Generator Hartleya, zwany też generatorem z dzieloną indukcyjnością, jest to elektroniczny generator drgań typu LC, z pętlą dodatniego sprzężenia zwrotnego zrealizowaną za pomocą równoległego połączenia cewki z odczepami i kondensatora (obwód drgający). Dodatnie sprzężenie wzmacniacza dołączone jest do odczepu cewki. Czasem można również zrezygnować z kondensatora, jego funkcję (w wersji tranzystorowej) pełni wtedy pojemność złącza tranzystora wzmacniającego. Spotyka się również bardziej rozbudowane generatory tego typu.
Układ (w wersji lampowej) został wynaleziony przez Ralpha Hartleya w 1915 roku.

</doc>
<doc id="934762" url="https://pl.wikipedia.org/wiki?curid=934762" title="Stanisław Loewenhardt">
Stanisław Loewenhardt

Stanisław Henryk Loewenhardt, Stanisław Lewenhard, franc. "Stanislas Henri Loewenhard" (13 września 1838 w Korytnicy, zm. 28 listopada 1915 w Chatillon sous Bagneux (dep. Seine)) – polski lekarz, przyrodnik, powstaniec styczniowy, członek korespondent Towarzystwa Muzeum Narodowego Polskiego w Rapperswilu od 1895 roku. 
Syn Maurycego i Franciszki (Fanny) z d. Reichman właścicieli Korytnicy, brat Kazimierza Zygmunta Loewenhardta (1834-1896), powstańca styczniowego i emigranta. Ukończył szkołę średnią i studia medyczne rozpoczął w Warszawie.
W powstaniu styczniowym służył w oddziale gen. Mariana Langiewicza, w którym poznał swoją przyszłą żonę Annę Pustowojtównę. 
Po upadku powstania przebywał we Francji, gdzie zaliczał się do znaczniejszych postaci polskiej emigracji, od miejsca zamieszkania części z nich (Battignoles) zwanych batiniolczykami. 20 lipca 1873 (8 sierpnia 1873) roku poślubił Annę Pustowojtównę, mieli czwórkę dzieci: Helena, Mania (1875 - 1882), Henryk franc. "Henri" (1877 - 1943), lekarz.
Jego siostra, Natalia (1836-1880) była żoną Leonarda Rettla, pisarza, poety, historyka, belwederczyka i powstańca listopadowego. Po śmierci siostry Natalii Rettel (2 maja 1880) zaopiekowawał się wraz z żoną dwojgiem jej dzieci.

</doc>
<doc id="934766" url="https://pl.wikipedia.org/wiki?curid=934766" title="Ludowa Armia Wyzwolenia Sudanu">
Ludowa Armia Wyzwolenia Sudanu

Ludowa Armia Wyzwolenia Sudanu (ang. "Sudan People's Liberation Army", "SPLA") – sudański ruch partyzancki działający na południu kraju, posiadający reprezentację polityczną ("Ludowy Ruch Wyzwolenia Sudanu").
Armia Wyzwolenia Sudanu powstała w 1983, a na jej czele stanął John Garang. Grupa pierwotnie składała się głównie z dezerterów z sudańskiej armii. Partyzantka niemal natychmiast uzyskała wsparcie oraz możliwość utworzenia baz w Etiopii rządzonej przez Mengystu Hajle Marjama (było to m.in. odpowiedzią na wsparcie Sudanu dla erytrejskich separatystów). W tym samym roku wybuchła trwająca ponad 20 lat wojna domowa między islamską północą a chrześcijańskim południem kraju. Konflikt pochłonął 1,5 mln ofiar, kolejne 4 miliony ludzi zostało przesiedlonych. 
Na mocy podpisanego w 2005 przez rząd Sudanu oraz SPLA porozumienia pokojowego południe stało się autonomią, a Garang został pierwszym prezydentem Sudanu Południowego. W 2011 odbyło się referendum w sprawie niepodległości. Po proklamacji niepodległości powołano Siły Zbrojne Sudanu Południowego.

</doc>
<doc id="934767" url="https://pl.wikipedia.org/wiki?curid=934767" title="Rage Against The Machine">
Rage Against The Machine



</doc>
<doc id="934769" url="https://pl.wikipedia.org/wiki?curid=934769" title="Muhammad Rachman">
Muhammad Rachman

Muhammad Rachman, właśc. Mohamad Rachman Sawaludin (ur. 23 grudnia 1971 w Merauke) – indonezyjski bokser, były zawodowy mistrz świata organizacji IBF w kategorii słomkowej (do 105 funtów).
Rozpoczął karierę w 1986, mając zaledwie 15 lat. W 2000 wygrał przez techniczny nokaut już w pierwszej rundzie z byłym mistrzem świata IBF, Nico Thomasem.
14 września 2004 zdobył tytuł mistrza świata organizacji IBF, pokonując po niejednogłośnej decyzji Daniela Reyesa. Pierwsza obrona mistrzowskiego pasa, w kwietniu 2005 z Fahlanem Sakkreerinem, zakończyła się remisem. Sędzia przerwał pojedynek w trzeciej rundzie, ponieważ pięściarze zderzyli się głowami i Rachman nie był w stanie kontynuować walki.
W 2006 stoczył dwa pojedynki. Oba zakończył przed czasem – w kwietniu z Omarem Soto (KO w szóstej rundzie) oraz w grudniu z Benje Sorollą (TKO w rundzie siódmej).
16 czerwca 2007, w swojej czwartej obronie tytułu, zmierzył się z Filipińczykiem Florante Condesem. Rachman dwa razy leżał na deskach (w trzeciej i dziesiątej rundzie) i ostatecznie przegrał pojedynek niejednogłośną decyzją na punkty, tracąc mistrzowski pas.
Na ring powrócił 28 czerwca 2008, pokonując na punkty Filipińczyka Erdena Dapudonga. 14 marca 2009 roku po dobrej walce przegrał na punkty z niepokonanym Milanem Melindo. Mimo tej porażki 29 maja 2009 roku zmierzył się z Oleydongiem Sithsamerchaiem w walce o tytuł mistrza świata federacji WBC. Pojedynek zakończył się w jedenastej rundzie po tym, jak Rachman w wyniku przypadkowego zderzenia głowami doznał dużego rozcięcia skóry i nie mógł kontynuować walki. Po podliczeniu punktów pojedynek zakończył się zwycięstwem Taja w stosunku 106-101, 105-103 i 105-103.

</doc>
<doc id="934770" url="https://pl.wikipedia.org/wiki?curid=934770" title="Hrabstwo Somerset (Maryland)">
Hrabstwo Somerset (Maryland)

Hrabstwo Somerset (ang. "Somerset County") to hrabstwo w stanie Maryland w Stanach Zjednoczonych. Hrabstwo zajmuje powierzchnię całkowitą 1 581,91 km². Według szacunków US Census Bureau w roku 2006 hrabstwo Somerset liczyło 25 774 mieszkańców. Siedzibą hrabstwa jest miejscowość Princess Anne.
Historia.
Hrabstwo Somerset powstało w 1666 roku. Jego nazwa pochodzi od Mary Somerset, córki Thomasa Arundella z Wardour i żony arystokraty Johna Somerseta. Mary Somerset była również siostrą Anne Arundell, żony Cecila Calverta, drugiego barona Baltimore. Hrabstwo Somerset uległo zmniejszeniu w roku 1742, gdy z jego części utworzono hrabstwo Worcester. W roku 1867 hrabstwo Somerset ponownie uległo zmniejszeniu, gdy z jego części i z części hrabstwa Worcester utworzone zostało hrabstwo Wicomico.
Geografia.
Całkowita powierzchnia hrabstwa wynosi 1 581,91 km², z czego 847,47 km² stanowi powierzchnia lądowa, a 734,42 km² (46,4%) powierzchnia wodna. Najwyższy punkt w hrabstwie ma wysokość 14 m n.p.m., zaś najniższy punkt położony jest na poziomie morza w zatoce Chesapeake.

</doc>
<doc id="934771" url="https://pl.wikipedia.org/wiki?curid=934771" title="Rock the Rebel / Metal the Devil">
Rock the Rebel / Metal the Devil

Rock the Rebel / Metal the Devil – drugi album duńskiego zespołu Volbeat, wydany w 2007.

</doc>
<doc id="934772" url="https://pl.wikipedia.org/wiki?curid=934772" title="Tlenek wanadu(V)">
Tlenek wanadu(V)

Tlenek wanadu(V), – nieorganiczny związek chemiczny z grupy tlenków, w którym wanad występuje na V stopniu utlenienia. Stosowany jako katalizator, np. przy produkcji kwasu siarkowego, w reakcji utleniania dwutlenku siarki () do tritlenku siarki (). 
Otrzymywanie.
Tlenek wanadu(V) jest ostatecznym produktem utleniania wanadu, ale często jest zanieczyszczony wówczas niższymi tlenkami. Czysty związek otrzymuje się poprzez termiczny rozkład metawanadanu(V) amonu:
Właściwości.
W czystej postaci ma barwą żółtopomarańczową wynikającą ze zjawiska przeniesienia ładunku. Jest umiarkowanym utleniaczem. W reakcji z dwutlenkiem węgla, dwutlenkiem siarki lub kwasem szczawiowym ulega redukcji do ciemnoniebieskiego tlenku wanadu(IV), .
Słabo rozpuszcza się w wodzie, a jego roztwory mają odczyn lekko kwasowy. Ma właściwości amfoteryczne. Z zasadami tworzy wanadany(V), a w mocnych kwasach powstaje kation dioksydowanadowy .
Jony ortowanadanowe(V) obecne są w roztworach silnie zasadowych (pH &gt; 12 lub &gt;13). Po obniżeniu pH ulegają one dimeryzacji:
Po dalszym obniżaniu pH stopień polimeryzacji zwiększa się. W pH 6–9 obecne są pozostające w równowadze trimery i tetramery , które poniżej pH 6,5 przechodzą w dekamery (stopień polimeryzacji i protonowania zależy też od stężenia). Kondensacji jonów do stopnia n &gt; 4 towarzyszy pojawienie się barwy żółtej, która dalej przechodzi w ciemnopomarańczową. Po zakwaszeniu roztworu do pH &lt;2–3, poliwanadany rozpadają się z wytworzeniem bladożółtych kationów wanadylowych:
Pomimo słabej rozpuszczalności jest silną trucizną, ma też działanie mutagenne i teratogenne. Nie ma smaku.

</doc>
<doc id="934773" url="https://pl.wikipedia.org/wiki?curid=934773" title="Clara Bow">
Clara Bow

Clara Gordon Bow (ur. 29 lipca 1905 w Nowym Jorku, zm. 27 września 1965 w Los Angeles) – amerykańska aktorka filmowa, ikona kina niemego i symbol seksu kinematografii lat 20. XX wieku.

</doc>
<doc id="934774" url="https://pl.wikipedia.org/wiki?curid=934774" title="Matthew Barney">
Matthew Barney

Matthew Barney (ur. 25 marca 1967 w San Francisco) – amerykański artysta sztuki współczesnej i reżyser filmowy, zajmujący się rzeźbą, filmem, fotografią i rysunkiem. Jego prace eksplorują powiązania między geografią, biologią, geologią i mitologią, a także dotykają tematów konfliktu i porażki. Jego wczesne prace to instalacje rzeźbiarskie połączone z performansem i wideo. W latach 1994–2002 stworzył "Cremaster", serię pięciu filmów opisanych w „The Guardian” jako „jedno z najbardziej pomysłowych i błyskotliwych osiągnięć w historii kina awangardowego”.
Wczesne lata.
Urodził się i mieszkał do 7 roku życia w San Francisco w Kalifornii jako młodsze z dwójki dzieci Marshy Gibney, artystki malarki, i Roberta Barneya, administratora usług cateringowych. Miał starszą siostrę Tracy. W latach 1973–1985 mieszkał w Boise w Idaho, gdzie jego ojciec dostał pracę jako administrator usług gastronomicznych na Boise State University i gdzie uczęszczał do szkoły podstawowej, gimnazjum i liceum. Jego rodzice rozwiedli się, a matka, przeniosła się do Nowego Jorku, gdzie ją często odwiedzał. To tam po raz pierwszy został wprowadzony na scenę artystyczną.
Jako nastolatek, Barney grywał w szkolnej drużynie futbolu amerykańskiego. Stało się to początkiem jego zainteresowań budową i rozwojem własnej tężyzny fizycznej. W 1989 ukończył studia na wydziale sztuki Uniwersytetu Yale w New Haven, gdzie wykonał swoją pierwszą pracę na uczelnianą wystawę "Field Dressing" (1989) w Payne Whitney Athletic Complex. Była to przestrzenna instalacja łącząca sztukę performance’u, wideo i rzeźby. Ukazywała sport w jego fizycznym aspekcie poprzez zasugerowanie fetyszystycznego charakteru wybranych sportowych przyrządów oraz wytrwałości w ćwiczeniu.
Kariera.
Po ukończeniu Yale w 1989 przeniósł się do Nowego Jorku, gdzie przez krótki czas korzystał ze studia na Brooklynie. Następnie przeprowadził się do pracowni przy ulicy Leroy w Greenwich Village, którą dzielił z zaprzyjaźnionym w Yale rzeźbiarzem Michaelem Reesem. W Nowym Jorku został zatrudniony jako model katalogowy przez agencję modelingową Click, której klientami byli między innymi Ralph Lauren i J. Crew, a pieniądze zarobione na modelingu wykorzystał na sfinansowanie swoich artystycznych poszukiwań.
W 1990 brał udział w kilku wystawach zbiorowych w nowojorskiej galerii Althea Viafora. W 1991 zaprezentował swoją pierwszą indywidualną wystawę w Barbara Gladstone Gallery i został uhonorowany indywidualną wystawą w Muzeum Sztuki Współczesnej w San Francisco. W latach 1995–1996 w Europie prezentowano indywidualną wystawę jego prac, którą zorganizowało Museum Boijmans Van Beuningen w Rotterdamie. Barney był następnie włączany do wielu międzynarodowych wystaw, takich jak documenta 9 w Kassel (1992); wystawy Biennale 1993 i 1995 w nowojorskim Whitney Museum of American Art; oraz Aperto ’93 na 48. Biennale w Wenecji, gdzie przyznano mu nagrodę Europa 2000. Rok 1996 przyniósł Barneyowi nagrodę fundowaną przez Hugo Bossa, przyznawaną przez Muzeum Guggenheima w Nowym Jorku.
Twórczość.
Reprezentuje go nowojorska Barbara Gladstone Gallery. Swoje prace prezentował m.in. w prestiżowym Guggenheim Museum SoHo, w galeriach Nowego Jorku, Kassel, Wenecji, Kolonii i Paryża.
Amerykański tygodnik „Newsweek” nazwał go przedstawicielem androginii i nowej dekadencji, niemiecki „Der Spiegel” nazwał go „showmanem mutantów”. Jedynie naczelny krytyk „New York Times” – Michael Kimmelmann w artykule aklamował jego postać na głównego artystę pokolenia.
Matthew Barney obrał własną osobę, a w szczególności ciało jako perfekcyjny obiekt autoerotycznej sztuki. Jego własna osoba to podmiot i przedmiot działań artystycznych. Ciało dla Barneya stało się „czymś więcej” po tym, jak na rok przed rozpoczęciem nauki na wydziale sztuki Uniwersytetu Yale studiował przez rok medycynę. Stało się ono dla niego idealnym instrumentem biologicznym, a także narzędziem rzeźbiarskim. Dodatkowo na te poglądy miał wpływ okres dojrzewania – marzył wówczas o karierze zawodowego gracza futbolu amerykańskiego – oraz praca fotomodela, którą zarabiał na życie i dzięki której poznał granice swojej wytrzymałości fizycznej. W latach 1988–1993 powstała jego seria "Drawing Restraint", w której podejmuje temat transcendencji ograniczeń własnego ciała. Seria ta polegała na inscenizacji sytuacji zmuszających artystę do ekstremalnych wysiłków. Na przykład rysował na ścianach galerii rękami związanymi lateksowymi, chirurgicznymi wężami. Były to próby eksploracji możliwości aktu twórczego w krańcowych warunkach. Pokonywał słabości, eksponując i ćwicząc silną wolę zawartą w zdrowym „barneyowskim ciele”, oraz wznosił ducha pokonującego niewyobrażalne bariery i opory materii.
Podstawowymi tematami multimedialnych akcji i instalacji artysty stały się przedmioty i narządy płciowe oraz wysiłek sportowy porównywany z wysiłkiem płciowym, szwajcarski dziennik „Neue Zürcher Zeitung” określił to jako „postfreudowski narcyzm”.
Substancja barneyowska.
Artysta w swojej sztuce powraca do motywu niezwykłej substancji przypominającej swoją konsystencją wazelinę. Jest to niestabilna substancja (jeśli chodzi o stan skupienia), którą wymyślił i często wykorzystuje w bardzo nietypowy sposób. Raz jest to metafora śluzu kanału rodnego kobiety („Cremaster”), innym razem w płynnej postaci odmierza czas wykonywania zadań („Cremaster”), a czasem staje się materiałem o stałej konsystencji będącym budulcem rzeźb fetyszy i gadżetów, a także ram do obrazów i fragmentów dekoracji. Składa się z mieszanki wazeliny, pszczelego wosku, skrobi i soli kuchennej.
Substancja ta świetnie odzwierciedla podstawową regułę artystycznej gry Barneya, która głosi, że „forma może tylko wtedy przybrać postać lub ją zmienić, kiedy zmuszona jest do pokonania oporu...” (Nancy Spector, kustosz Muzeum Guggenheima w Nowym Jorku).
Życie prywatne.
W latach 2000–2013 był związany z islandzką piosenkarką Björk, z którą ma córkę Isadorę (ur. 4 października 2002). Mieszka i pracuje w Nowym Jorku.

</doc>
<doc id="934779" url="https://pl.wikipedia.org/wiki?curid=934779" title="Tlenek wanadu">
Tlenek wanadu



</doc>
<doc id="934781" url="https://pl.wikipedia.org/wiki?curid=934781" title="Pięciotlenek wanadu">
Pięciotlenek wanadu



</doc>
<doc id="934785" url="https://pl.wikipedia.org/wiki?curid=934785" title="Hrabstwo Crawford (Pensylwania)">
Hrabstwo Crawford (Pensylwania)

Hrabstwo Crawford (ang. "Crawford County") – hrabstwo w stanie Pensylwania w USA. Hrabstwo zajmuje powierzchnię lądową 2 622,93 km². Według szacunków US Census Bureau w roku 2006 liczyło 89 389 mieszkańców. Siedzibą hrabstwa jest miasto Meadville.

</doc>
<doc id="934796" url="https://pl.wikipedia.org/wiki?curid=934796" title="Bakalland">
Bakalland

Bakalland – przedsiębiorstwo działające na rynku spożywczym w Polsce. 
Historia.
Założycielami spółki Bakalland byli Marian Owerko, Artur Unigier i Jarosław Nikołajuk. Spółka powstała w 1991, a jej wspólnicy poznali się na studiach.
Działalność.
W fabrykach zlokalizowanych w Janowie Podlaskim, Włocławku, Łodzi i Osinie, odbywa się produkcja bakalii, batonów zbożowych i zbożowo-bakaliowych, batonów proteinowych, przekąsek, ciast i deserów w proszku oraz dodatków do ciast. Produkty marek z portfolio Grupy dostępne są w Polsce oraz na wielu rynkach europejskich, a także na innych kontynentach. Od 11 grudnia 2006 roku do 10 lutego 2015 roku spółka była notowana na warszawskiej Giełdzie Papierów Wartościowych.
Pod koniec lipca 2014 roku Urząd Ochrony Konkurencji i Konsumentów wydał zgodę na przejęcie przez Innova Phoenix firm Rieber Foods Polska (Delecta) i Bakalland.

</doc>
<doc id="934797" url="https://pl.wikipedia.org/wiki?curid=934797" title="Ecclesia in America">
Ecclesia in America

Ecclesia in America – adhortacja papieża Jana Pawła II wydana w roku 1999.
Adhortacja ta stanowi podsumowanie Specjalnego Synodu Biskupów dla Ameryki, który zebrał się w Rzymie w roku 1997. Papież podpisał dokument w Meksyku 22 stycznia 1999, w czasie swojej 85. podróży apostolskiej do Meksyku i Stanów Zjednoczonych.
Jan Paweł II pisząc ten dokument oparł się przede wszystkim na Piśmie Św., nauczaniu soborów powszechnych, materiałów wypracowanych przez synod biskupów .

</doc>
<doc id="934813" url="https://pl.wikipedia.org/wiki?curid=934813" title="Sybr green">
Sybr green



</doc>
<doc id="934814" url="https://pl.wikipedia.org/wiki?curid=934814" title="Sybrgreen">
Sybrgreen



</doc>
<doc id="934815" url="https://pl.wikipedia.org/wiki?curid=934815" title="Open innovation">
Open innovation

Open innovation – koncepcja spopularyzowana przez profesora i dyrektora wykonawczego Centrum Open Innovation na Uniwersytecie w Berkeley Henriego Chesbrougha. Zgodnie z tą koncepcją przedsiębiorstwa nie powinny polegać wyłącznie na wynikach własnych prac badawczo-rozwojowych, ale korzystać z zewnętrznych źródeł innowacji poprzez współpracę z innymi podmiotami.
Opis.
Koncepcja "open innovation" zakłada otwarte i współpracujące podejście do procesu tworzenia innowacji. Przedsiębiorstwa stosujące otwarty model innowacyjny pozyskują potrzebną wiedzę i innowacje w ramach budowanej sieci kontaktów (wyspecjalizowane instytucje badawcze, dostawcy, użytkownicy, klienci, a także konkurenci). Powinny także udostępniać swoje wynalazki, których nie wykorzystują, innym podmiotom na zasadzie sprzedaży licencji, tworzyć konsorcja czy firm typu "spin-off". To model biznesowy firm determinuje z jakich informacji z zewnątrz skorzystać, a jakie informacje wewnętrzne udostępnić innym podmiotom.
Przeciwnym do "open innovation" jest pojęcie "closed innovation", odnoszące się do procesu ograniczenia użycia wewnętrznych zasobów innowacyjnych rozwiązań tylko do własnej firmy i nie korzystania z zasobów z zewnątrz. Przed II wojną światową "closed innovation" był dominującym paradygmatem. Większość innowacyjnych przedsiębiorstw utrzymywało swoje odkrycia w ścisłej tajemnicy i nie czyniła kroków w kierunku pozyskiwania informacji spoza swoich ośrodków B+R. Jednak w ciągu ostatnich lat dokonał się znaczny postęp technologiczny, a w społeczeństwach rozpowszechnia się zjawisko dyfuzji wiedzy. W znacznej części postęp ten odbywa się w dziedzinie systemów komunikacji elektronicznej, włączając w to internet.
Model "open innovation" stosują m.in. Procter &amp; Gamble, Nestlé i Eli Lilly.

</doc>
<doc id="934820" url="https://pl.wikipedia.org/wiki?curid=934820" title="Kujawsko-Pomorska Szkoła Wyższa w Bydgoszczy">
Kujawsko-Pomorska Szkoła Wyższa w Bydgoszczy

Akademia Kujawsko-Pomorska (dawniej Kujawsko-Pomorska Szkoła Wyższa (KPSW) – niepubliczna szkoła wyższa utworzona w Bydgoszczy przez Helenę i Romana Czakowskich.
Charakterystyka.
Akademia Kujawsko-Pomorska to uczelnia o trzech wydziałach. Proces dydaktyczny realizowany jest na studiach licencjackich (I stopnia), magisterskich (II stopnia) oraz podyplomowych w kilkudziesięciu zakresach. W 2020 r. ofertę edukacyjną tworzyło 11 kierunków studiów i ok. 60 zakresów na studiach stacjonarnych i niestacjonarnych. Najbardziej prestiżowym kierunkiem jest prawo (studia magisterskie), które uczelnia prowadzi jako jedyna w Bydgoszczy. Oprócz Bydgoszczy uczelnia prowadzi nauczanie podyplomowe w ośrodkach zamiejscowych m.in. w Pile, Słupsku, Lublinie, Opolu, Olsztynie.
Integralnym elementem AKP jest, działające od 2003 roku, Biuro Karier, które służy studentom i absolwentom w wyborze drogi zawodowej oraz Akademicki Inkubator Przedsiębiorczości (od 2006/2007, nagrodzony przez Ministerstwo Gospodarki – znalazł się wśród czterech najlepszych w Polsce) prowadzony przez studentów, który wspomaga młodych ludzi chcących podjąć własną działalność gospodarczą..
AKP obejmuje ścisłym patronatem "Zespół Szkół Kujawsko-Pomorskiego Centrum Kształcenia", zawierający przedszkole oraz szkoły średnie i technika zawodowe. 
Akademia Kujawsko-Pomorska funkcjonuje na zasadach non-profit, co oznacza, że cały zysk jest przeznaczany na inwestycje. W ramach współpracy zagranicznej uczestniczy w programach LLP – Erasmus, Leonardo da Vinci oraz realizuje wymianę zagraniczną studentów i nauczycieli. Uczelnia jest organizatorem krajowych i międzynarodowych konferencji oraz seminariów naukowych. Od 2005 roku funkcjonuje Wydawnictwo KPSW, dla wydawania publikacji naukowych.
Statystyki.
Na podstawie "Raportu o uczelniach niepublicznych w Polsce", udostępnionego przez portal „Perspektywy.pl” Kujawsko-Pomorska Szkoła Wyższa zalicza się do większych uczelni niepublicznych w Polsce północnej:
Osiągnięcia.
Kujawsko-Pomorska Szkoła Wyższa posiada szereg medali i wyróżnień, m.in. certyfikat „Wiarygodna Szkoła”. W 2005 i 2006 r. zajęła pierwsze miejsce w Bydgoszczy według rankingu „Perspektyw” i „Rzeczypospolitej” w kategorii szkół niepublicznych prowadzących studia zawodowe i licencjackie. W 2011 r. KPSW jako jedyna uczelnia z Polski została wybrana na partnera naukowego Fundacji Watykańskiej Joseph Ratzinger – Benedykt XVI, powołanej przez papieża 1 marca 2010 r. Oprócz uczelni bydgoskiej, w programie uczestniczą: Katolicki Uniwersytet Najświętszego Serca Jezusa w Mediolanie oraz Papieski Uniwersytet Laterański. 
Historia.
Kujawsko-Pomorska Szkoła Wyższa powstała z inicjatywy Heleny i Romana Czakowskich, prowadzących od 1992 r. Zespół Szkół Kujawsko-Pomorskiego Centrum Kształcenia. Obejmował on w 2004 r. dwa przedszkola, Liceum Ogólnokształcące, Liceum Profilowane, Liceum Ekonomiczne, Technikum Gastronomii i Hotelarstwa, Technikum Gastronomii i Hotelarstwa dla Dorosłych, Liceum Ogólnokształcące i Ekonomiczne dla Dorosłych oraz Studium Policealne.
13 września 2000 r. minister edukacji narodowej wydał zgodę na powstanie uczelni, a 29 grudnia 2000 r., pod nazwą Kujawsko-Pomorska Szkoła Wyższa w Bydgoszczy została wpisana do rejestru uczelni niepaństwowych pod numerem 51. Pierwszym rektorem został prof. dr hab. Jan Jakóbowski. Decyzja Ministra obejmowała zgodę na prowadzone przez KPSW trzyletnich licencjackich studiów zawodowych w trybie stacjonarnym i niestacjonarnym.
Uczelnia rozpoczęła statutową działalność w styczniu 2001 r. oferując dwa kierunki:
W 2004 r. na uczelni istniały dwa wydziały z 8 specjalnościami nauczania oraz podejmowano czynności przygotowujące do uruchomienia trzeciego wydziału – Ekonomii. Poza tym istniały również ogólnouczelniane jednostki dydaktyczno-organizacyjne jak: Studium Języków Obcych, Studium Informatyki i Mediów Edukacyjnych, Studium Wychowania Fizycznego i Sportu, Studium Studenckich Praktyk Zawodowych oraz Biuro Karier.
Od 2005 r. wyniku uruchomienia nowych kierunków studiów, uczelnia zmieniła profil na humanistyczno-ekonomiczny, zaś w 2006 r. zyskała charakter akademicki poprzez zgodę MEN na prowadzenie uzupełniających studiów magisterskich na kierunku pedagogika. 
W 2007 r. otrzymała zgodę na uruchomienie trzech nowych kierunków – filologii, stosunków międzynarodowych oraz geodezji i kartografii. Tym samym KPSW powiększyła się o dwa nowe wydziały – filologiczny i techniczny. W kolejnych latach otwierano kolejne kierunki: w 2009 r. – budownictwo, administracja (magisterska), w 2010 r. – filologia hiszpańska, praca socjalna, dziennikarstwo i komunikacja społeczna, informatyka oraz prawo (studia magisterskie). W lipcu 2011 r. uczelnia uzyskała zgodę MEN na uruchomienie studiów magisterskich na kierunku ekonomia oraz na uruchomienie studiów inżynierskich na kierunku inżynieria bezpieczeństwa.
W pierwszym roku istnienia uczelni kadrę naukową stanowiło 43 nauczycieli akademickich, zaś w 2004 r. 108 osób; w tym: 6 profesorów tytularnych, 17 profesorów uczelnianych z habilitacją, 34 doktorów i 51 magistrów. Kadra KPSW w latach 2001–2004 zorganizowała konferencje naukowe z tematyki: profilaktyki uzależnień w szkole i środowisku lokalnym (2002); perspektyw wychowania przedszkolnego (2003) oraz funkcjonowania człowieka we współczesnym świecie w perspektywie społecznej, psychologicznej i biologicznej (2004). W ramach wymiany międzynarodowej uczelnia współpracowała m.in. z uniwersytetami na Łotwie, Wielkiej Brytanii, Irlandii i Francji.
W kolejnych latach istnienia uczelni zwiększała się liczba studentów, od 521 w 2001 r. do 1632 w 2003, zaś w 2008 r. sięgnęła 6220 osób.
Baza lokalowa.
Początkowo siedziba uczelni została zlokalizowana w budynku przy ul. Warmińskiego 3.
W 2002 r. zakupiono i zaadaptowano na potrzeby uczelni obiekt przy ul. Władysława Bełzy 2, który zmodernizowano na potrzeby Wydziału Pedagogicznego, a w styczniu 2004 r. budynek przy ul. Piotrowskiego 12–14, gdzie umieszczono Wydział Administracji i Stosunków Międzynarodowych, Wydział Ekonomii oraz Rektorat. Od 2012 r. w budynku przy ul. Piotrowskiego 12–14 mieścił się Wydział Prawa i Administracji oraz Wydział Ekonomiczno-Społeczny.www.kpsw.edu.pl W roku akademickim 2014/2015 Wydział Pedagogiczny połączył się w Wydziałem Filologicznym tworząc Wydział Nauk Społecznych i Filologicznych.Wydział Prawa i Administracji połączył się z Wydziałem Ekonomiczno-Społecznym tworząc Wydział Prawa, Administracji i Ekonomii. 
Kolejny obiekt uczelni mieści się przy ul. Toruńskiej 55-57, obejmując obszar około 1 ha, gdzie planowano wzniesienie od podstaw własnego kampusu uczelni, składającego się z trzech budynków dydaktycznych, domu studenckiego, hotelu asystenckiego oraz hali sportowo-widowiskowej. Prace przy wznoszeniu obiektów zainicjowano w 2005 r. Użytkowanie pierwszego skrzydła kampusu rozpoczęto w 2008 r. Mieszczą się w nim wydziały: Pedagogiczny, Filologiczny oraz Techniczny. Działa tu również Międzynarodowe Centrum Nauki i Edukacji, Centrum Wystaw Artystycznych oraz Akademickie Radio Internetowe MEGAFON. W 2009 r. rozpoczęła się budowa drugiego skrzydła kampusu. W 2011 r. do nowego skrzydła przeniesiona Wydział Filologiczny i Wydział Techniczny. W 2012 r. oddano do użytku trzecie skrzydło kampusu, gdzie obecnie mieści się Rektorat.
Aktualnie budynek przy ul. Toruńskiej jest główną siedzibą Uczelni, w której mieści się m.in. Rektorat, wszystkie Wydziały i Biblioteka Główna.
Struktura.
Wydział Nauk Prawnych, Społecznych i Humanistycznych.
Dziekan – dr Tomasz KowalczykCentrum Obsługi Studenta – ul. Toruńska 55/57
Wydział Nauk Medycznych.
Dziekan – dr Agnieszka ŁukomskaCentrum Obsługi Studenta – ul. Toruńska 55/57
Wydział Nauk Inżynieryjno-Technicznych.
Dziekan – dr inż. Jan OwedykCentrum Obsługi Studenta – ul. Toruńska 55/57
Kierunki.
Poniżej podano kierunki i specjalności studiów oferowane w r.a. 2020/2021 r.

</doc>
<doc id="934844" url="https://pl.wikipedia.org/wiki?curid=934844" title="Jerzy Maculewicz">
Jerzy Maculewicz

Jerzy Maculewicz OFMConv (ur. 30 maja 1955 w Daszewie) – polski duchowny rzymskokatolicki, franciszkanin konwentualny, biskup tytularny od 2005, administrator apostolski Uzbekistanu od 2005.
Życiorys.
Urodził się 30 maja 1955 w Daszewie – terenie byłego ZSRR. W 1957 w ramach ostatniej fali masowych wysiedleń ludności polskiej z Kresów Wschodnich, jego rodzina znalazła się w Polsce i zamieszkała w Dąbrowie Górniczej. Tu też ukończył szkołę podstawową, następnie technikum energetyczne w Sosnowcu. Dopiero w 1989 (w wieku 34 lat) wstąpił do zakonu franciszkanów konwentualnych, a następnie ukończył Wyższe Seminarium Duchowne oraz odbył też studia w Rzymie. W 1994 roku złożył wieczystą profesję, a dwa lata później 22 czerwca 1996 otrzymał święcenia kapłańskie z rąk bpa Adama Śmigielskiego w Krakowie.
Następnie pracował w Centrum św. Maksymiliana Kolbe w Oświęcimiu – Harmężach w latach 1998–2000. W 2000 został wikariuszem krakowskiej prowincji Franciszkanów Konwentualnych, a rok później wybrano go na asystenta Generała Zakonu Franciszkanów ds. Europy Wschodniej.
1 kwietnia 2005 decyzją papieża Jana Pawła II – "Misja „sui iuris” Uzbekistanu" została podniesiona do rangi Administratury apostolskiej, a o. Maculewicz został mianowany jednocześnie administratorem apostolskim oraz biskupem tytularnym Nary.
Była to jedna z 3 ostatnich nominacji podpisanych przez zmarłego następnego dnia Jana Pawła II.
Święcenia biskupie przyjął 14 maja 2005 we franciszkańskiej bazylice Dwunastu Apostołów w Rzymie. Udzielił mu ich kard. Angelo Sodano – sekretarz stanu Stolicy Apostolskiej, w asyście Józefa Wesołowski – nuncjusza apostolskiego w Kazachstanie i Roberta Saraha – sekretarza Kongregacji ds. Ewangelizacji Narodów. Urząd objął 26 czerwca 2005.
1 marca 2019 wziął udział w wizycie "Ad limina apostolorum" w Watykanie z papieżem Franciszkiem wraz z biskupami Kazachstanu, oraz przedstawicielami Kościoła z Azji środkowej.

</doc>
<doc id="934847" url="https://pl.wikipedia.org/wiki?curid=934847" title="Wspólnota administracyjna Bergen">
Wspólnota administracyjna Bergen

Wspólnota administracyjna Bergen – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Siedziba wspólnoty znajduje się w miejscowości Bergen.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="934849" url="https://pl.wikipedia.org/wiki?curid=934849" title="Wspólnota administracyjna Marquartstein">
Wspólnota administracyjna Marquartstein

Wspólnota administracyjna Marquartstein – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Siedziba wspólnoty znajduje się w miejscowości Marquartstein.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="934851" url="https://pl.wikipedia.org/wiki?curid=934851" title="Wspólnota administracyjna Obing">
Wspólnota administracyjna Obing

Wspólnota administracyjna Obing – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Siedziba wspólnoty znajduje się w miejscowości Obing.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="934852" url="https://pl.wikipedia.org/wiki?curid=934852" title="Alfons Licznerski">
Alfons Licznerski

Alfons Licznerski (ur. 1902 w Sampławie, zm. 8 czerwca 1976 w Bydgoszczy) – polski dyplomowany inżynier – architekt, działacz społeczny, przez większą część życia związany z Bydgoszczą.
Życiorys.
Urodził się 25 września 1902 r. we wsi Sampława w powiecie lubawskim. Był synem Józefa, rolnika, sołtysa w Sampławie i Otylii ze Zdrojewskich. Do szkoły uczęszczał w Rożentalu Lubawskim (1908-1915), gdzie w 1906 r. osiedlili się jego rodzice. Jesienią 1915 r. rozpoczął naukę w progimnazjum w Lubawie. Tam pod wpływem kolegów zainteresował się problematyką społeczno-narodową i w 1917 r. wstąpił do tajnego Towarzystwa Tomasza Zana. Na zebraniach tej organizacji uczył się historii i literatury polskiej.
W 1919 r. działał w tajnej polskiej drużynie skautingu, a następnie od 1920 r. w pierwszej gimnazjalnej drużynie harcerskiej. Następnie od 1921 r. uczył się w gimnazjum klasycznym w Toruniu, gdzie w 1924 r. zdał egzamin dojrzałości. Po maturze został powołany do służby wojskowej w Grudziądzu, lecz z powodu wypadku został na stałe zwolniony z wojska.
W latach 1925-1933 studiował na Wydziale Architektury Politechniki Gdańskiej, uzyskując w marcu 1934 r. tytuł inżyniera budownictwa naziemnego. W czasie studiów uczestniczył w polskiej korporacji „Rosevia” i Bratniej Pomocy. Uczestniczył również w wycieczkach członków korporacji do atrakcyjniejszych miejscowości na Pomorzu i na Kaszubach. Na zebraniach korporanckich zabierał głos w sprawach politycznych, np. na zebraniu dyskusyjnym Gdańskiego Koła Międzykorporacyjnego w 1933 r., w którym uczestniczyli przedstawiciele Komisariatu Generalnego RP w Gdańsku, wygłosił referat pt. „Polskość Pomorza i Gdańska”.
W czasie studiów odbył dłuższe praktyki zawodowe w przedsiębiorstwach i urzędach budowlanych w Gdyni i Gdańsku (1928-1933). Był zatrudniony przy budowach dworca kolejowego we Władysławowie (1928), magazynu portowego i chłodni rybnej w Gdyni (1929-1932) oraz mieszkaniowej kolonii robotniczej w Gdyni (1932-1933). Po ukończeniu studiów kierował robotami przy budowie rzeźni miejskiej w Płocku (1934-1935). W latach 1935-1936 był kierownikiem robót przy rozbudowie gimnazjum polskiego w Gdańsku. Studia i praktyki zawodowe pogłębiał w czasie podróży krajowych i zagranicznych (1930 Niemcy, 1937), studiując zagadnienia urbanistyczne i problemy budownictwa przemysłowego. W 1935 r. zdobył II nagrodę za projekt mleczarni spółdzielczej w Warszawie.
Działalność zawodowa w Bydgoszczy.
We wrześniu 1936 r. zamieszkał w Bydgoszczy. Do wybuchu II wojny światowej pracował w Oddziale Budownictwa Zarządu Miejskiego w Bydgoszczy na stanowisku kierownika budów i projektanta. W 1939 r. został ekspertem budownictwa przemysłowego przy Związku Miast Polskich w Warszawie. W latach 1937-1938 był również wykładowcą w bydgoskiej Państwowej Szkole Przemysłowej. Był członkiem Polskiego Związku Zachodniego i Ligi Morskiej i Kolonialnej. W okresie okupacji niemieckiej, jako dobry fachowiec, zatrudniony został w październiku 1939 r. w Wydziale Technicznym Zarządu Miejskiego w Bydgoszczy. W końcu lutego 1944 r. został wcielony do armii niemieckiej.
Do Bydgoszczy powrócił w listopadzie 1945 r. z amerykańskiej strefy okupacyjnej w Niemczech. Rozpoczął wówczas pracę w Regionalnej Dyrekcji Planowania Przestrzennego w Bydgoszczy, gdzie zajmował stanowisko kierownika pracowni urbanistycznej (1945-1948). W 1947 r. na zlecenie Komitetu Odbudowy Teatru w Bydgoszczy opracował projekt budowy nowego gmachu teatralnego (Teatr Polski w Bydgoszczy).
W listopadzie 1948 r. objął stanowisko głównego architekta w Biurze Projektów Budownictwa Przemysłowego w Bydgoszczy i sprawował je do kwietnia 1954 r. Następnie organizował w Miastoprojekcie pracownię urbanistyczną, a od czerwca 1955 r. był kierownikiem Pracowni Urbanistycznej Wojewódzkiego Zarządu Architektoniczno-Budowlanego. W latach 1958-1961 kierował Pracownią Urbanistyczną w Miejskim Zarządzie Architektoniczno-Budowlanym Prezydium Miejskiej Rady Narodowej w Bydgoszczy, a następnie Prezydium MRN powołało go na stanowisko starszego projektanta z równoczesnym wykonywaniem czynności głównego specjalisty do spraw urbanistyczno-architektonicznych Miejskiej Pracowni Urbanistycznej. W 1968 r. przeszedł na emeryturę.
Działalność społeczna.
W latach 1946-1952 był również wykładowcą w Ośrodku Szkolenia Zawodowego w Bydgoszczy. Był członkiem Polskiego Związku Inżynierów i Techników Budownictwa (1946), Stowarzyszenia Architektów Polskich (od 1947) oraz Wojewódzkiej Komisji Urbanistycznej (od 1950). Od 1959 r. był członkiem zwyczajnym Wydziału Nauk Humanistycznych i Komisji Sztuki Bydgoskiego Towarzystwa Naukowego.
Aktywny w Towarzystwie Miłośników Miasta Bydgoszczy (od 1936). Pełnił w nim różne funkcje: prezesa, członka zarządu, przewodniczącego sekcji problemowych. Zapoczątkował kompletowanie fotografii bydgoskich zabytków. Był cenionym prelegentem dziejów miasta, jego architektury i planów rozbudowy miasta. Opowiadał się za rekonstrukcją m.in. ratusza miejskiego. Przez szereg lat przewodniczył konkursowi „Miasto w kwiatach i zieleni”. W 1971 r. otrzymał tytuł Honorowego Członka TMMB. Pasją jego było również malarstwo związane głównie z Bydgoszczą. Jego prace wystawiano i nagradzano. Niektóre z nich zakupiła Wojewódzka i Miejska Biblioteka Publiczna w Bydgoszczy.
Zmarł 8 czerwca 1976 w Bydgoszczy. Został pochowany na cmentarzu Nowofarnym.
Odznaczenia.
Został odznaczony Złotym Krzyżem Zasługi (1956), Krzyżem Oficerskim Orderu Odrodzenia Polski (1969), odznaką „Bydgoszcz - Zasłużonemu Obywatelowi” (1960) oraz Złotą Odznaką Honorową Towarzystwa Urbanistów Polskich (1973).
Na wniosek TMMB jedną z ulic w bydgoskiej dzielnicy Fordon nazwano jego imieniem.
Rodzina.
Alfons Licznerski od 1938 r. był żonaty z Kazimierą z Przybylskich. Miał dwóch synów: Zdzisława Józefa (ur. 1938) i Adama Bogdana (ur. 1940), urodzonych w Bydgoszczy.

</doc>
<doc id="934854" url="https://pl.wikipedia.org/wiki?curid=934854" title="Wspólnota administracyjna Waging am See">
Wspólnota administracyjna Waging am See

Wspólnota administracyjna Waging am See – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Siedziba wspólnoty znajduje się w miejscowości Waging am See.
Wspólnota administracyjna zrzesza jedną gminę targową "(Markt)" oraz dwie gminy wiejskie "(Gemeinde)": 

</doc>
<doc id="934857" url="https://pl.wikipedia.org/wiki?curid=934857" title="Wspólnota administracyjna Altenstadt (powiat Weilheim-Schongau)">
Wspólnota administracyjna Altenstadt (powiat Weilheim-Schongau)

Wspólnota administracyjna Altenstadt – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Siedziba wspólnoty znajduje się w miejscowości Altenstadt. Powstała 1 maja 1978 w wyniku reformy administracyjnej.
Wspólnota administracyjna zrzesza pięć gmin wiejskich "(Gemeinde)": 

</doc>
<doc id="934858" url="https://pl.wikipedia.org/wiki?curid=934858" title="Wspólnota administracyjna Bernbeuren">
Wspólnota administracyjna Bernbeuren

Wspólnota administracyjna Bernbeuren – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Siedziba wspólnoty znajduje się w miejscowości Bernbeuren. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="934859" url="https://pl.wikipedia.org/wiki?curid=934859" title="Bukowa Góra (Staniszewo)">
Bukowa Góra (Staniszewo)

Bukowa Góra (kaszb."Bùkòwô Gòra"; niem. "Eichenberg") – część wsi Staniszewo w Polsce, położona w województwie pomorskim, w powiecie kartuskim, w gminie Kartuzy.
W latach 1975–1998 Bukowa Góra należała administracyjnie do województwa gdańskiego

</doc>
<doc id="934860" url="https://pl.wikipedia.org/wiki?curid=934860" title="Bylowo-Leśnictwo">
Bylowo-Leśnictwo

Bylowo-Leśnictwo (kaszb."Bëlowò") – osada w Polsce położona w województwie pomorskim, w powiecie kartuskim, w gminie Kartuzy.
W latach 1975–1998 miejscowość administracyjnie należała do województwa gdańskiego.
Osada położona na zachodnim obrzeżu Kartuz, dojazd z miasta ulicą ks. Henryka Ormińskiego.

</doc>
<doc id="934861" url="https://pl.wikipedia.org/wiki?curid=934861" title="Wspólnota administracyjna Habach">
Wspólnota administracyjna Habach

Wspólnota administracyjna Habach – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Siedziba wspólnoty znajduje się w miejscowości Habach. Powstała 1 maja 1978 w wyniku reformy administracyjnej.
Wspólnota administracyjna zrzesza cztery gminy wiejskie "(Gemeinde)": 

</doc>
<doc id="934863" url="https://pl.wikipedia.org/wiki?curid=934863" title="Wspólnota administracyjna Huglfing">
Wspólnota administracyjna Huglfing

Wspólnota administracyjna Huglfing – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Siedziba wspólnoty znajduje się w miejscowości Huglfing. Powstała 1 maja 1978 w wyniku reformy administracyjnej.
Wspólnota administracyjna zrzesza cztery gminy wiejskie "(Gemeinde)": 

</doc>
<doc id="934864" url="https://pl.wikipedia.org/wiki?curid=934864" title="Miejsca Święte">
Miejsca Święte

Miejsca Święte – miesięcznik poświęcony ruchowi pielgrzymkowemu oraz sanktuariom Polski i świata. Powstał w 1997 z przekształcenia czasopisma "Królowa Apostołów". Był wydawany do 2011.
W miesięczniku można było znaleźć informacje m.in. o dziedzictwie materialnym chrześcijaństwa w Polsce i na świecie, postaciach świętych, współczesnej sytuacji Kościoła w różnych krajach.

</doc>
<doc id="934865" url="https://pl.wikipedia.org/wiki?curid=934865" title="Chojna (Kolonia)">
Chojna (Kolonia)

Chojna (kaszb."Chòjna") – część wsi Kolonia w Polsce, położona w województwie pomorskim, w powiecie kartuskim, w gminie Kartuzy. 
Chojna wchodzi w skład sołectwa Kolonia. Chojna składa się z kilkunastu zabudowań, w większości o charakterze letniskowym. Specyfiką Chojny jest jej położenie na wysokiej równinie morenowej dochodzącej do 204,8 m n.p.m. i znajdującej się pomiędzy dwoma dużymi jeziorami Sianowskim (na zachodzie) i Wielkie Łąki (na wschodzie). 
W latach 1975–1998 Chojna administracyjnie należała do województwa gdańskiego.

</doc>
<doc id="934868" url="https://pl.wikipedia.org/wiki?curid=934868" title="Cieszonko (Sianowo)">
Cieszonko (Sianowo)

Cieszonko (kaszb."Cészonko") – część wsi Sianowo w Polsce, położona w województwie pomorskim, w powiecie kartuskim, w gminie Kartuzy, nad zachodnim brzegiem jeziora Sianowskiego. Wchodzi w skład sołectwa Sianowo.
Wieś królewska w starostwie mirachowskim w województwie pomorskim w II połowie XVI wieku. W latach 1975–1998 Cieszonko administracyjnie należało do województwa gdańskiego.

</doc>
<doc id="934869" url="https://pl.wikipedia.org/wiki?curid=934869" title="Wspólnota administracyjna Rottenbuch">
Wspólnota administracyjna Rottenbuch

Wspólnota administracyjna Rottenbuch – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Siedziba wspólnoty znajduje się w miejscowości Rottenbuch. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="934870" url="https://pl.wikipedia.org/wiki?curid=934870" title="Dzierżążno-Leśnictwo">
Dzierżążno-Leśnictwo

Dzierżążno-Leśnictwo – osada leśna kaszubska w Polsce położona w województwie pomorskim, w powiecie kartuskim, w gminie Kartuzy. 
Leśniczówka położona na zachód od jeziora Sitno. Miejscowość wchodzi w skład sołectwa Dzierżążno.
W latach 1975–1998 miejscowość administracyjnie należała do województwa gdańskiego.

</doc>
<doc id="934872" url="https://pl.wikipedia.org/wiki?curid=934872" title="Wspólnota administracyjna Seeshaupt">
Wspólnota administracyjna Seeshaupt

Wspólnota administracyjna Seeshaupt – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Siedziba wspólnoty znajduje się w miejscowości Seeshaupt. Powstała 1 maja 1978 w wyniku reformy administracyjnej.
Wspólnota administracyjna zrzesza dwie gminy wiejskie "(Gemeinde)": 

</doc>
<doc id="934874" url="https://pl.wikipedia.org/wiki?curid=934874" title="Wspólnota administracyjna Steingaden">
Wspólnota administracyjna Steingaden

Wspólnota administracyjna Steingaden – wspólnota administracyjna (niem. "Verwaltungsgemeinschaft") w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Siedziba wspólnoty znajduje się w miejscowości Steingaden. Powstała 1 maja 1978 w wyniku reformy administracyjnej.
Wspólnota administracyjna zrzesza trzy gminy wiejskie "(Gemeinde)": 

</doc>
<doc id="934878" url="https://pl.wikipedia.org/wiki?curid=934878" title="Kamienna Góra (Nowa Huta)">
Kamienna Góra (Nowa Huta)

Kamienna Góra (kaszb."Kamiennô Gòra") – część wsi Nowa Huta w Polsce, położona w województwie pomorskim, w powiecie kartuskim, w gminie Kartuzy, nad wschodnim brzegiem jeziora Kamiennego. Wchodzi w skład sołectwa Nowa Huta .
W latach 1975–1998 Kamienna Góra administracyjnie należała do województwa gdańskiego.

</doc>
<doc id="934879" url="https://pl.wikipedia.org/wiki?curid=934879" title="De auxiliis">
De auxiliis

De auxiliis – Spór o skuteczność łaski – Spór, który toczył się na przełomie XVI i XVII wieku między dwoma systemami teologicznymi usiłujący wytłumaczyć relację pomiędzy łaską Bożą a wolnością człowieka. Spór przybrał obraz monachomachii pomiędzy Towarzystwem Jezusowym (moliniści) a Zakonem Kaznodziejskim (tomiści). Pierwsi z nich za punkt wyjścia do rozważań przyjmowali płaszczyznę moralno-pastoralną, drudzy natomiast metafizyczną.
W latach 1595 – 1607 odbyło się z inicjatywy Stolicy Apostolskiej ponad 120 posiedzeń specjalnych komisji teologicznych próbujących rozwikłać spór. Prace teologów i posiedzenia kardynałów nie przyniosły jednak spodziewanego efektu. W 1607 za namową Franciszka Salezego papież Paweł V wydał dekret skierowany do generałów zwaśnionych zakonów dominikanów i jezuitów:
Spór jednak nie zakończył się z chwilą wydania wspomnianego dekretu. Decyzję milczenia z powodu powrotu dyskusji powtarzano kilkakrotnie: w 1611 ponownie Paweł V, Urban VIII w 1625 i 1641, Innocenty X w 1650 i 1654, Aleksander VII w 1657, Innocenty XII w 1694, Klemens XII w 1733 oraz Benedykt XIV w 1758.

</doc>
<doc id="934881" url="https://pl.wikipedia.org/wiki?curid=934881" title="Marian Kałuski">
Marian Kałuski

Marian Kałuski (ur. 1946 w Chełmnie) – polsko-australijski dziennikarz, pisarz i historyk oraz podróżnik (zwiedził 90 państw).
Od 1964 r. mieszka w Australii. Naukowo bada dzieje Polaków w Australii i na świecie, historię stosunków polsko-żydowskich oraz Polaków na Ziemiach Wschodnich i dawnych Kresach Rzeczypospolitej. 
W latach 1974-1977 był redaktorem „Tygodnika Polskiego”; wraz z dr Zbigniewem Stelmachem w 1974 r. uratował pismo przed likwidacją (pismo ukazuje się po dziś dzień i jest jedynym tygodnikiem polskim w Australii). Publikował lub publikuje m.in. w „Wiadomościach Polskich”, „Przeglądem Katolickim”, „Kulturze”, „Wiadomościach”, „Dzienniku Polskim”, „Dzienniku Żołnierza”, „Tygodniku Polskim”, „Orle Białym” oraz „Gazecie Niedzielnej”, „Pisarze.pl”, „Tygiel” i "KWORUM. Polsko-Polonijnej Gazecie Internetowej".
Współzałożyciel Studium Historii Polonii Australijskiej, którym kieruje od 1977 r. Dzięki jego staraniom Australia Post w 1983 r. wydała znaczek pocztowy upamiętniający zasługi Pawła Edmunda Strzeleckiego dla Australii.
Należy do Australijskiego Towarzystwa Historycznego, Związku Pisarzy Australijskich i Stowarzyszenia Dziennikarzy Australijskich oraz Australijsko-Chińskiego Towarzystwa Przyjaźni.
W 1990 r. został odznaczony Krzyżem Zasługi przez rząd polski na uchodźstwie; odznaczenie wręczone w 1991 r. w imieniu prezydenta Lecha Wałęsy, w 2006 r. Srebrnym Medalem Stowarzyszenia „Wspólnota Polska” w Warszawie, a w 2018 r. na stulecie odzyskania przez Polskę niepodległości Orderem Krzyż Polonii Światowej Rady Badań na d Polonią (Warszawa).

</doc>
<doc id="934882" url="https://pl.wikipedia.org/wiki?curid=934882" title="Wspólnota administracyjna Pähl-Raisting">
Wspólnota administracyjna Pähl-Raisting

Wspólnota administracyjna Pähl-Raisting – nieistniejąca wspólnota administracyjna, leżała w Bawarii, w powiecie Weilheim-Schongau. Wspólnota powstała 1 maja 1978 w wyniku reformy administracyjnej, zlikwidowano ją 1 stycznia 2007. Siedziba znajdowała się w Pähl.
Wspólnota administracyjna zrzeszała dwie gminy: 

</doc>
<doc id="934883" url="https://pl.wikipedia.org/wiki?curid=934883" title="Kępa (Staniszewo)">
Kępa (Staniszewo)

Kępa (kaszb. "Kãpa") – część wsi Staniszewo w Polsce, położona w województwie pomorskim, w powiecie kartuskim, w gminie Kartuzy.
W latach 1975–1998 Kępa należała administracyjnie do województwa gdańskiego

</doc>
<doc id="934885" url="https://pl.wikipedia.org/wiki?curid=934885" title="Sikorscy">
Sikorscy

Sikorscy − nazwisko kilku polskich rodów szlacheckich, także nazwa kilku herbów własnych, przysługujących niektórym Sikorskim.
Sikorscy herbu Ślepowron.
Szlachta mazowiecka i podlaska, głównie zaściankowa, herbu Ślepowron, w wielu liniach istniejąca do dnia dzisiejszego. Niektóre gałęzie używały błędnie herbu Kopaszyna.
Ród Sikorskich pieczętujących się herbem Ślepowron pochodził prawdopodobnie z Sikor koło Szreńska na Mazowszu. Jego przedstawiciele założyli na Podlasiu w XV wieku kolejne wsie − w ziemi bielskiej w parafii Kobylin Borzymy oraz w ziemi drohickiej w parafii Rozbity Kamień.
Najstarsze wzmianki pisane, jakie przetrwały do naszych czasów pochodzą z XV w. Dokument z ziemi bielskiej z 1421 roku wymienia Stanisława ze wsi Sikory. W dokumencie z 1463 roku ogólnie wspomniana jest szlachta z Sikor – Sikorscy z ziemi drohickiej.
Przy badaniu genealogii rodu Sikorskich z ziemi drohickiej bardzo pomocne są zachowane spisy tzw. pogłównego z 1662 i 1676 r. Dowiadujemy się z nich wiele o liczebności i zamożności poszczególnych rodzin, mieszkających w dwóch wsiach Sikorach − Dużych i Małych. Oprócz rodu Sikorskich we wsi mieszkali przedstawiciele innych rodów szlacheckich: Wojewódzcy, Przygodzcy, Księżopolscy, Paczóscy i Wężowie. Ci ostatni byli dziedzicami sąsiedniego Rozbitego Kamienia i Węży a w drugiej połowie XVII wieku mieli swoje udziały w obu Sikorach. Na 14 rodzin mieszkających w 1676 r. w Sikorach w parafii Rozbity Kamień, 9 nosiło nazwisko Sikorscy.
Współcześnie na terenie byłego województwa siedleckiego mieszka około 550 osób, posługujących się nazwiskiem rodowym Sikorski. W powiecie sokołowskim Sikorscy mieszkają m.in. w: Sokołowie, Błonieu, Brzozowie, Dmochach, Dzierzbach, Kiełpińcu Korabach, Kosowie Lackim, Kowiesach, Krasnodębach, Kasmach, Księżopolu, Kupientynie, Mursach, Przywózkach, Ratyńcu, Remiszewie, Sabniach, Trebieniu, Wańtuchach, Wojewódkach, Wólce Okrąglik.
Sikorscy herbu Kopaszyna.
Bartosz Paprocki w swoim dziele "Herby rycerstwa polskiego", które zostało po raz pierwszy zebrane i wydane r. p. 1584 wymienia Sikorskich herbu Kopaszyna jako szlachtę zamieszkującą Podgórze − Podgórze Wielickie, parafię Gaj.
Herbem Kopaszyna pieczętował się także Mikołaj Sikorski − właściciel wsi Sikorzyn w Wielkopolsce. Według Herbarza Arsenalskiego Mikołaj został nobilitowany przez króla Stanisława Augusta 6 sierpnia 1784 i od tego momentu używał herbu Kopaszyna.
W XIX wieku herb Kopaszyna był już błędnie przypisywany Sikorskim z Podlasia.
Sikorscy herbu Cietrzew.
Ród szlachty kaszubskiej, osiadłej w Prusach, Pomorzu, Kujawach i poznańskim.
Niektóre ich gałęzie używają herbów Sikorski I, Sikorski II, Sikorski III, Sikorski IV i Sikorski V.
Ród ten wywodzi się ze wsi Sikorzyno, leżącej na skraju dawnego pow. kartuskiego pod Koście­rzyną. Wieś ta należała w średniowieczu do okręgu Pirsna i wraz z innymi 20 wsiami i samą Kościerzyną przekazana została przez księcia gdańskiego Mściwoja II kuzynce Gertrudzie, córce Sambora, księcia tczewskiego. Zapisana wtedy (w r. 1284) została jako Sicorino. Zapis ten trzeba czytać Sikorzyna, a więc nazwa wsi brzmiała tak, jak dziś.
Sikorscy herbu Lis.
Szlachta Podkarpacia i Małopolski wywodząca się najprawdopodobniej ze wsi Sikorzyce w okolicach Tarnowa. W wiekach od XVI do XVIII przybyła na Podkarpacie z centralnych ziem polskich.
Sikorscy herbu Lubicz.
W opracowaniu Elżbiety Sęczys pod tytułem "Szlachta wylegitymowana w Królestwie Polskim w latach 1836-1861" występuje:
Sikorski Stanisław Michał h. Lubicz leg. 1847. Jest to jedyny przypadek występowania Sikorskiego tego właśnie herbu.

</doc>
<doc id="934886" url="https://pl.wikipedia.org/wiki?curid=934886" title="Stowarzyszenie kultury fizycznej">
Stowarzyszenie kultury fizycznej



</doc>
<doc id="934887" url="https://pl.wikipedia.org/wiki?curid=934887" title="Liceum Ogólnokształcące im. gen. Józefa Wybickiego w Śremie">
Liceum Ogólnokształcące im. gen. Józefa Wybickiego w Śremie

Liceum Ogólnokształcące im. Józefa Wybickiego w Śremie – placówka edukacyjna o wieloletniej tradycji, powstała w 1858 roku.
Historia.
Historia szkoły jako gimnazjum rozpoczyna się 8 kwietnia 1858 roku. Siedzibą szkoły był wtedy klasztor pofranciszkański. W latach 1861–1862 szkoła została przekształcona w progimnazjum, a w 1866 roku stała się gimnazjum z pełnymi prawami. 16 kwietnia 1866, w szkole odbyła się pierwsza matura uprawniająca do studiów wyższych. W 1870 roku gimnazjum przeniesiono do nowego (obecnego) budynku przy ulicy Poznańskiej 11. Pierwszym dyrektorem był dr Herman Geist (1858–1861). W trakcie okresu antypolskich ustaw szkolnych swoją kadencję miał dr Wilhelm Guttmann (1837–1877), następnie Henryk Schmolka (1895–1898). Ostatnim dyrektorem z czasów pruskich był dr August Wundrack (1911–1919), który był dyrektorem również po uwolnieniu Śremu spod panowania zaborców. Świadczy to o jego życzliwym i przyjaznym stosunku do Polaków. Następnie tymczasowo szkołą kierował ks. Mieczysław Matuschek, a od 1 kwietnia 1920 nominację na dyrektora szkoły otrzymał Henryk Ogonowski, wówczas szkoła przybrała wyłącznie polski charakter.
Imię generała Józefa Wybickiego przyjęła w 1922 roku, także w tym roku, 4 i 5 września, odbył się I Zjazd Absolwentów i Abiturientów. W 1923 roku wprowadzono plan nauki obowiązujący gimnazjum typu staro-klasycznego. W roku szkolnym 1934/1935 gimnazjum staje się koedukacyjne. W 1933 roku szkołę przekształcono w gimnazjum i liceum. W 1939 roku do Śremu przybył 15 Pułk ułanów, który zajął na kwaterę dla swego sztabu budynek szkoły.
Po wkroczeniu do Śremu Niemców w 1939 roku, wojsko niemieckie zajęło budynek szkoły. Podczas ich pobytu zniszczono wiele pomocy naukowych. W 1942 roku w budynku liceum znajdowała się niemiecka koedukacyjna szkoła średnia z internatem. W dniu 12 kwietnia 1945 roku szkoła ponownie oficjalnie zaczęła istnieć i powróciła do swojego dawnego budynku. Pierwszy egzamin dojrzałości po wojnie odbył się 16 i 17 lipca 1945 roku – przystąpiło do niego 23 uczniów. W dniach 20–21 września 1958 roku odbyły się uroczystości setnej rocznicy istnienia gimnazjum połączone ze zjazdem około 700 absolwentów i wychowawców.
18 czerwca 1972 roku nadano szkole sztandar, a 19 marca 1975 roku dokonano odsłonięcia tablicy pamiątkowej Patrona Szkoły.
We wrześniu 2008 roku szkoła obchodziła główne uroczystości związane ze 150. rocznicą swego istnienia. Z tej okazji odbył się zjazd absolwentów Liceum. Od roku szkolnego 2009/2010 w szkole zostało uruchomione Gimnazjum Dwujęzyczne.
Józefy.
Uroczystość szkolna na cześć patrona, Józefa Wybickiego. Odbywa się pierwszego dnia wiosny od 2002 roku. Pomysłodawczynią imprezy jest Anna Springer. Podczas uroczystości wręczane są statuetki „Józefa” m.in. w kategoriach: wpadka roku, para roku, odkrycie roku, omnibus roku, strój i wizerunek roku, osiągnięcie roku. Podczas gali występują nauczyciele szkoły jako gwiazdy muzyki i wykonujący ich utwory muzyczne.

</doc>
<doc id="934888" url="https://pl.wikipedia.org/wiki?curid=934888" title="Kalka (Brodnica Górna)">
Kalka (Brodnica Górna)

Kalka () – część wsi Brodnica Górna w Polsce, położona w województwie pomorskim, w powiecie kartuskim, w gminie Kartuzy, na terenie Kaszubskiego Parku Krajobrazowego. Wchodzi w skład sołectwa Brodnica Górna. 
W latach 1975–1998 Kalka administracyjnie należała do województwa gdańskiego.

</doc>
<doc id="934890" url="https://pl.wikipedia.org/wiki?curid=934890" title="Kozłowy Staw">
Kozłowy Staw

Kozłowy Staw (kaszb. "Kòzłowë Stôw") – część wsi Łapalice w Polsce, położona w województwie pomorskim, w powiecie kartuskim, w gminie Kartuzy. Wchodzi w skład sołectwa Łapalice.
W latach 1975–1998 Kozłowy Staw administracyjnie należał do województwa gdańskiego.

</doc>
<doc id="934891" url="https://pl.wikipedia.org/wiki?curid=934891" title="Krzewino">
Krzewino

Krzewino – część wsi Staniszewo w Polsce, położona w województwie pomorskim, w powiecie kartuskim, w gminie Kartuzy.
W latach 1975–1998 Krzewino należało administracyjnie do województwa gdańskiego

</doc>
<doc id="934892" url="https://pl.wikipedia.org/wiki?curid=934892" title="Melgrowa Góra">
Melgrowa Góra

Melgrowa Góra (kaszb. "Melgròwô Gòra") – część wsi Grzybno w Polsce, położona w województwie pomorskim, w powiecie kartuskim, w gminie Kartuzy, u podnóża wzniesienia o tej samej nazwie (Melgrowa Góra 241,9 m n.p.m.). Wchodzi w skład sołectwa Grzybno.
W latach 1975–1998 Melgrowa Góra administracyjnie należała do województwa gdańskiego.

</doc>
<doc id="934894" url="https://pl.wikipedia.org/wiki?curid=934894" title="Nowiny (Pomieczyńska Huta)">
Nowiny (Pomieczyńska Huta)

Nowiny (kaszb."Nowinë") – część wsi Pomieczyńska Huta w Polsce, położona w województwie pomorskim, w powiecie kartuskim, w gminie Kartuzy. 
W latach 1975–1998 Nowiny administracyjnie należały do województwa gdańskiego.

</doc>
<doc id="934895" url="https://pl.wikipedia.org/wiki?curid=934895" title="Ostowo">
Ostowo

Ostowo (kaszb. "Òstowò") – część wsi Brodnica Dolna w Polsce, położona w województwie pomorskim, w powiecie kartuskim, w gminie Kartuzy. Wchodzi w skład sołectwa Brodnica Dolna.
W latach 1975–1998 Ostowo administracyjnie należało do województwa gdańskiego.

</doc>
<doc id="934902" url="https://pl.wikipedia.org/wiki?curid=934902" title="Przytoki">
Przytoki

Przytoki (kaszb."Przëtòké") – część wsi Staniszewo w Polsce, położona w województwie pomorskim, w powiecie kartuskim, w gminie Kartuzy.
W latach 1975–1998 Przetoki należały administracyjnie do województwa gdańskiego

</doc>
<doc id="934907" url="https://pl.wikipedia.org/wiki?curid=934907" title="Raj (Staniszewo)">
Raj (Staniszewo)

Raj – część wsi Staniszewo w Polsce, położona w województwie pomorskim, w powiecie kartuskim, w gminie Kartuzy.
W latach 1975–1998 Raj należał administracyjnie do województwa gdańskiego

</doc>
<doc id="934908" url="https://pl.wikipedia.org/wiki?curid=934908" title="Captain Claw">
Captain Claw



</doc>
<doc id="934911" url="https://pl.wikipedia.org/wiki?curid=934911" title="Sarnowo (Grzybno)">
Sarnowo (Grzybno)

Sarnowo (kaszb. "Sarnowò") – część wsi Grzybno w Polsce, położona w województwie pomorskim, w powiecie kartuskim, w gminie Kartuzy. Wchodzi w skład sołectwa Grzybno.
W latach 1975–1998 Sarnowo administracyjnie należało do województwa gdańskiego.

</doc>
<doc id="934912" url="https://pl.wikipedia.org/wiki?curid=934912" title="Sarnówko">
Sarnówko



</doc>
<doc id="934914" url="https://pl.wikipedia.org/wiki?curid=934914" title="Zespół Waterhouse’a-Friderichsena">
Zespół Waterhouse’a-Friderichsena

Zespół Waterhouse’a-Friderichsena (, WFS) – zespół objawów spowodowanych masywnym, zazwyczaj obustronnym krwotokiem do nadnerczy w przebiegu posocznicy, najczęściej wywołanej przez "Neisseria meningitidis". Choroba ta przebiega piorunująco i potrafi doprowadzić do śmierci w ciągu kilku godzin.
Etiologia.
Klasycznie objawy zespołu Waterhouse’a-Friedrichsena występują w przebiegu posocznicy meningokokowej; także posocznica pneumokokowa może przebiegać z ostrą niewydolnością nadnerczy (w takim przypadku większość przypadków WFS występuje u osób z asplenią). W ciągu dwóch pierwszych dekad XXI wieku dowiedziono, że "Staphylococcus aureus," pałeczka ropy błękitnej i inne patogeny mogą wywołać posocznicę z przełomem nadnerczowym i WFS oraz że przyczyną tej choroby może być zespół wstrząsu toksycznego wywołany przez paciorkowce grupy A.
Objawy i przebieg.
W zespole Waterhouse’a-Friedrichsena obok objawów posocznicy występują objawy przełomu nadnerczowego, czyli ostrej niewydolności kory nadnerczy: znaczne osłabienie, nudności, wymioty, biegunka, tachykardia, obniżenie ciśnienia tętniczego i wstrząs. Krzepnięcie wewnątrznaczyniowe objawia się rozległymi wylewami krwi w skórze.
Historia.
Zespół jako pierwsi opisali niezależnie od siebie angielski lekarz Rupert Waterhouse (1873–1958) w roku 1911 i duński pediatra Carl Friderichsen (1886–1979) w 1918 roku.
Leczenie.
Leczenie zespołu Waterhause’a-Friderichsena polega na stosowaniu dużych dawek kortykosteroidów i leczeniu zakażenia, które jest jego przyczyną

</doc>
<doc id="934915" url="https://pl.wikipedia.org/wiki?curid=934915" title="Henryk de Fiumel">
Henryk de Fiumel

Henryk de Fiumel (ur. 9 lutego 1925 w Chełmie, zm. 17 czerwca 1986) – polski profesor prawa międzynarodowego, poseł na Sejm PRL VI kadencji.
Życiorys.
Po uzyskaniu matury w Liceum im. Stefana Batorego studiował na Wydziale Prawa Uniwersytetu Warszawskiego, który ukończył w 1949. Pracował naukowo na Wydziale Prawa UW do 1970, a następnie w Instytucie Państwa i Prawa Polskiej Akademii Nauk. W 1960 uzyskał stopień doktora nauk prawnych, w 1967 doktora habilitowanego, a w 1981 tytuł profesora.
Udzielał się politycznie. Był wiceprzewodniczącym Wojewódzkiej Rady Narodowej w Warszawie oraz posłem na Sejm PRL VI kadencji (w latach 1972–1976) z ramienia Stronnictwa Demokratycznego. W 1985 został sędzią Trybunału Konstytucyjnego. Pełnił tę funkcję do śmierci. Jest pochowany na Cmentarzu Wojskowym na Powązkach (kwatera 39C-6-7).

</doc>
<doc id="934917" url="https://pl.wikipedia.org/wiki?curid=934917" title="Sarnówko (Brodnica Dolna)">
Sarnówko (Brodnica Dolna)

Sarnówko (Sarnówka) (kaszb."Sarnowkò") – część wsi Brodnica Dolna w Polsce, położona w województwie pomorskim, w powiecie kartuskim, w gminie Kartuzy. Wchodzi w skład sołectwa Brodnica Dolna.
W latach 1975–1998 Sarnówko administracyjnie należało do województwa gdańskiego.

</doc>
<doc id="934919" url="https://pl.wikipedia.org/wiki?curid=934919" title="Iwan Rawłyk">
Iwan Rawłyk

Iwan Rawłyk, ukr. "Іван Равлик" (ur. 15 czerwca 1909 w powiecie lubaczowskim, zm. 25 września 1942 we Lwowie) – ukraiński działacz nacjonalistyczny.
Jeden z głównych działaczy OUN. W „procesie lwowskim” w 1936 skazany na 5 lat więzienia, karę w wyniku amnestii złagodzono do 2,5 roku.
Ukończył Szkołę Oficerską im. płk. Konowalca w Krakowie. Po rozłamie w OUN w 1940 został zastępcą dowódcy Służby Bezpeky – Mykoły Arsenycza.
Był szefem kontrwywiadu Krajowego Sztabu Wojskowego, utworzonego w kwietniu 1941.
Był członkiem głównej – lwowskiej „grupy pochodnej”, dowodzonej przez Jarosława Stećko i Wasyla Kuka. Po ogłoszeniu Aktu odnowienia Państwa Ukraińskiego zajmował się tworzeniem ukraińskiej policji państwowej.
Został aresztowany przez Gestapo wraz z całą rodziną w grudniu 1941. Rodzinę rozstrzelali Niemcy (uprzednio w 1940 ojciec i kilku członków rodziny zostało wywiezionych przez NKWD na Syberię), on sam zmarł po kilkumiesięcznych torturach 25 września 1942 w więzieniu przy Łąckiego we Lwowie.

</doc>
<doc id="934921" url="https://pl.wikipedia.org/wiki?curid=934921" title="Sianowo Leśne">
Sianowo Leśne

Sianowo Leśne (kaszb. "Lesné Sjónowò") – osada w Polsce położona w województwie pomorskim, w powiecie kartuskim, w gminie Kartuzy 
Osada nad jeziorem Małe Łąki na Pojezierzu Kaszubskim, wchodzi w skład sołectwa Sianowska Huta. 
Prowadzi tędy również turystyczny Szlak Kaszubski.
W latach 1975–1998 miejscowość administracyjnie należała do województwa gdańskiego.

</doc>
<doc id="934923" url="https://pl.wikipedia.org/wiki?curid=934923" title="Smolne Błoto">
Smolne Błoto

Smolne Błoto – część wsi Sianowska Huta w Polsce, położona w województwie pomorskim, w powiecie kartuskim, w gminie Kartuzy. Wchodzi w skład sołectwa Sianowska Huta.
W latach 1975–1998 Smolne Błoto administracyjnie należało do województwa gdańskiego.

</doc>
<doc id="934924" url="https://pl.wikipedia.org/wiki?curid=934924" title="Jeziaryszcza">
Jeziaryszcza

Jeziaryszcza (; , "Jezieriszcze") – osiedle typu miejskiego na Białorusi, w obwodzie witebskim, w rejonie horodeckim, ok. 13 km od Horodka, przy granicy z Rosją nad jeziorem o tej samej nazwie. W 2010 roku liczyło ok. 1,6 tys. mieszkańców.
Znajduje się tu stacja kolejowa Jeziaryszcza, położona na linii Newel - Witebsk. Jest to białoruska stacja graniczna na granicy z Rosją.
Historia.
Pograniczna twierdza (drewniany zamek) Wielkiego Księstwa Litewskiego i Rosji. 16 sierpnia 1562 roku hetman Florian Zebrzydowski podzielił tu armię polską, której część w ilości 4 tys. pod Stanisławem Leśniowolskim ruszyła w kierunku Newla, gdzie 19 sierpnia odniosła zwycięstwo nad 45 tys. armią rosyjską Andrieja Kurbskiego (Bitwa pod Newlem). Zdobyta przez wojska moskiewskie w 1564 w czasie wojny litewsko-rosyjskiej.
Zdobyty przez wojska Stefana Batorego w dniu 12 października 1580 roku i oficjalnie powróciła do Wielkiego Księstwa Litewskiego na mocy rozejmu w Jamie Zapolskim.

</doc>
<doc id="934925" url="https://pl.wikipedia.org/wiki?curid=934925" title="David Michaels">
David Michaels

David Michaels to pseudonim dla autorów serii "Splinter Cell", "Ghost Recon", "EndWar" oraz "H.A.W.X". Wszystkie powstały na podstawie stworzonych przez Ubisoft gier komputerowych i konsolowych sygnowanych nazwiskiem Toma Clancy’ego
W Stanach Zjednoczonych wydano jak dotąd sześć tomów cyklu (w Polsce tylko cztery pierwsze tomy) "Splinter Cell", z których dwa pierwsze napisane zostały przez Raymonda Bensona. W 2006 roku Benson oficjalnie ogłosił, że kończy swój związek z serią. Trzecia i czwarta część napisane zostały przez innych autorów pod tym samym pseudonimem. Ostatnim znanym autorem korzystającym z tego pseudonimu jest Grant Blackwood, aktualny autor nie jest znany.
Wydane książki.
autorstwa Granta Blackwooda.
EndWar
Ghost Recon
H.A.W.X

</doc>
<doc id="934926" url="https://pl.wikipedia.org/wiki?curid=934926" title="Szade Góry">
Szade Góry

Szade Góry – część wsi Staniszewo w Polsce, położona w województwie pomorskim, w powiecie kartuskim, w gminie Kartuzy.
W latach 1975–1998 Szade Góry należały administracyjnie do województwa gdańskiego

</doc>
<doc id="934931" url="https://pl.wikipedia.org/wiki?curid=934931" title="Chór Kameralny Musica Viva Uniwersytetu Ekonomicznego w Poznaniu">
Chór Kameralny Musica Viva Uniwersytetu Ekonomicznego w Poznaniu

Chór Kameralny Musica Viva Uniwersytetu Ekonomicznego w Poznaniu – chór zrzeszający studentów i absolwentów Uniwersytetu Ekonomicznego w Poznaniu oraz innych poznańskich uczelni.
Ideologią chóru jest tworzenie muzyki „żywej”, odkrywanie duszy utworu, a nie tylko proste odtwarzanie zapisu nutowego.
Historia i osiągnięcia.
Chór Kameralny „Musica Viva” powstał w 1992 roku. Jego założycielem i dyrygentem jest Marek Gandecki. 
lata 1996-2000.
działalność pod patronatem Akademii Sztuk Pięknych
od 2000 roku.
działalność przy poznańskiej Akademii Ekonomicznej, obecnie Uniwersytecie Ekonomicznym
Repertuar.
Chór specjalizuje się obecnie w muzyce "a capella" XIX i XX wieku (m.in. Maurice Duruflé, Francis Poulenc, Claude Debussy, Oscar Escalada, Morten Lauridsen, Eric Whitacre, Romuald Twardowski, Tadeusz Szeligowski). W swym repertuarze posiada również muzykę dawną (m.in. Wacław z Szamotuł, Jacob Arcadelt, Francisco Guerrero, Baldassare Donato, Thomas Morley, Gesualdo da Venosa, Hans Leo Hassler, Claudio Monteverdi, John Wilbye). Musica Viva nie stroni też od dużych form wokalno-instrumentalnych (m.in. Gabriel Fauré, André Campra, Antonio Vivaldi). Chór od wielu współpracuje również z młodymi poznańskimi kompozytorami.
Nagrania.
Chór obecnie może poszczycić się pięcioma nagranymi CD:

</doc>
<doc id="934932" url="https://pl.wikipedia.org/wiki?curid=934932" title="Złota Góra (Brodnica Górna)">
Złota Góra (Brodnica Górna)

Złota Góra (kaszub. "Złòtô Góra") – część wsi Brodnica Górna w Polsce. położona w województwie pomorskim, w powiecie kartuskim, w gminie Kartuzy. Wchodzi w skład sołectwa Brodnica Górna.
W latach 1975–1998 Złota Góra administracyjnie należała do województwa gdańskiego.
W pierwszą niedzielę lipca u podnóża wzniesienia Złota Góra odbywa się corocznie Truskawkobranie – największa plenerowa impreza na Kaszubach. 

</doc>
<doc id="934939" url="https://pl.wikipedia.org/wiki?curid=934939" title="Guzy neuroendokrynne przewodu pokarmowego">
Guzy neuroendokrynne przewodu pokarmowego

Guzy neuroendokrynne przewodu pokarmowego, guzy żołądkowo-jelitowo-trzustkowe, GEP NET (od ang. "gastroenteropancreatic neuroendocrine tumors") – grupa nowotworów wywodzących się z komórek gruczołów endokrynnych lub rozsianych komórek endokrynnych. GEP NET stanowią podgrupę nowotworów neuroendokrynnych (NET), stanowiąc około 70% wszystkich guzów NET; wśród wszystkich guzów przewodu pokarmowego guzy neuroendokrynne stanowią około 2%. 
Markery.
W diagnostyce guzów neuroendokrynnych mają znaczenie następujące markery:
Podział.
Guzy neuroendokrynne przewodu pokarmowego są różnorodną grupą nowotworów, klinicznie manifestującą się bardzo zmiennymi objawami, w zależności od typu nowotworu i jego lokalizacji. Klinicznie wyróżniamy następujące GEP NET:

</doc>
<doc id="934940" url="https://pl.wikipedia.org/wiki?curid=934940" title="VIP-oma">
VIP-oma



</doc>
<doc id="934942" url="https://pl.wikipedia.org/wiki?curid=934942" title="Ochotnicze Oddziały Takasago">
Ochotnicze Oddziały Takasago

 – ochotnicza formacja zbrojna armii japońskiej złożona z Aborygenów tajwańskich podczas II wojny światowej.
Z Formozy, podbitej przez Japończyków w 1895 r., władze japońskie rekrutowały od początku wojny wielu cywilnych pracowników zwanych Gunzoku, którzy pełnili różne funkcje pomocnicze, a także służyli jako personel w obozach dla jeńców wojennych. Tubylcze oddziały pomocnicze pomagały także tłumić bunty na Tajwanie, zarówno Chińczyków, jak i swoich ziomków, jak pod Wushe w 1930. W kwietniu 1942 naczelne dowództwo armii, a w sierpniu 1943 marynarki wojennej zaakceptowały plan tworzenia ochotniczych oddziałów złożonych z Aborygenów tajwańskich. Były one nazywane Specjalnymi Ochotnikami Armii oraz Specjalnymi Ochotnikami Marynarki Wojennej.
W 1942 oddziały złożone z Aborygeńskich żołnierzy otrzymały nazwę Ochotniczych Oddziałów Takasago. Składały się one z 4 różnych typów jednostek:
Specjalne kompanie partyzanckie Japończycy utworzyli w grudniu 1943 i wysłali do walki na wyspach Leyte i Morotai. W październiku 1944 roku 1 kompania uczestniczyła w ataku spadochronowym na amerykańskie lotnisko polowe na Leyte. Następnie walczyła na Luzonie. Z kolei 2 kompania od września odpierała amerykański desant na Morotai.
W skład Ochotniczego Korpusu Takasago wchodziło osiem oddziałów zwanych dywizjami, każda w liczbie od 100 do 600 Tajwańczyków. Służyły one w regionie południowego Pacyfiku i Azji Południowo-Wschodniej. Pierwsza dywizja (ok. 500 żołnierzy) została wysłana przez Japończyków do walki z wojskami amerykańskimi w 1942 r. na filipińskim półwyspie Bataan. Następnie była użyta wraz z drugą dywizją w ataku na Port Moresby, po czym rozwiązano obie jednostki na początku 1943. Większość pozostałych dywizji skierowano na Nową Gwineę. Wykonywały one głównie akcje zwiadowcze w dżungli, zastawiały zasadzki, a także pełniły rolę pomocniczą wobec regularnych oddziałów japońskich. Ich żołnierze byli m.in. kierowcami, tragarzami, budowali umocnienia, zdobywali żywność. Były one uważane za jedne z najlepszych jednostek walczących w regionie południowego Pacyfiku. Poniosły jednak wyjątkowo duże straty.
Ostatnim żołnierzem armii japońskiej, ukrywającym się na wyspach Pacyfiku, który poddał się dopiero w 1974 r., był Tajwańczyk Nakamura Teruo z oddziałów Takasago.

</doc>
<doc id="934946" url="https://pl.wikipedia.org/wiki?curid=934946" title="Bogdan Borkowski">
Bogdan Borkowski

Bogdan Stanisław Borkowski (ur. 20 stycznia 1958 w Kętrzynie) – polski prawnik, adwokat, działacz samorządowy, prezydent Kielc w latach 1997–1998.
Życiorys.
Absolwent Liceum Ogólnokształcącego im. Wojciecha Kętrzyńskiego w Kętrzynie. Ukończył następnie studia na Wydziale Prawa i Administracji Uniwersytetu Warszawskiego. Praktykuje jako adwokat zrzeszony w Okręgowej Rady Adwokackiej w Warszawie, prowadzi prywatną kancelarię adwokacką. Został m.in. pełnomocnikiem członków rodziny Krzysztofa Olewnika, należał do inicjatorów powołania Fundacji na Rzecz Pomocy Ofiarom Porwań im. Krzysztofa Olewnika.
W okresie od 1994 do 1998 był radnym II kadencji rady miejskiej w Kielcach. Od 1997 do 1998 sprawował urząd prezydenta tego miasta.
W latach 1999–2000 pełnił funkcję doradcy do spraw prawnych w warszawskiej firmie energetycznej Stoen S.A. W 2007 był przewodniczącym rady nadzorczej Bumar Sp. z o.o. W 2009 został zastępcą przewodniczącego rady nadzorczej Polskiego Radia.
W wyborach parlamentarnych w 2011 był bezpartyjnym kandydatem do Senatu z własnego komitetu z poparciem Prawa i Sprawiedliwości w okręgu wyborczym nr 87. W 2016 został dyrektorem biura prawnego Telewizji Polskiej. W lutym 2018 został powołany w skład rady nadzorczej Polskiej Grupy Zbrojeniowej.
W kwietniu 2018 minister obrony narodowej Mariusz Błaszczak mianował go pełnomocnikiem do spraw negocjowania i ustalania wysokości odszkodowań rodzinom ofiar katastrofy polskiego Tu-154 w Smoleńsku. W maju 2018 Bogdan Borkowski objął funkcję prezesa zarządu przedsiębiorstwa Waryński Grupa Holdingowa. W marcu 2021 został p.o. prezesa zarządu, następnie był członkiem zarządu Polskiej Grupy Zbrojeniowej.

</doc>
<doc id="934950" url="https://pl.wikipedia.org/wiki?curid=934950" title="Newel (Rosja)">
Newel (Rosja)

Newel (ros. Невель, "Niewiel") – miasto w Rosji, w obwodzie pskowskim, położone nad jeziorem Newel, 242 km na południowy wschód od Pskowa. Ludność 17 800 (2005). Siedziba administracyjna rejonu newelskiego.
Historia.
Pierwsza wzmianka o miejscowości pochodzi z początku XVI wieku. W czasie wojny litewsko-rosyjskiej 1558–1570, 19 sierpnia 1562 roku wojska polsko-litewskie w sile 1300 jazdy i 200 piechoty, pod wodzą starosty różańskiego Stanisława Leśniowolskiego pobiły w bitwie pod Newlem wielokrotnie liczniejsze wojska rosyjskie (ok. 15 000 ludzi) dowodzone przez Andrieja Kurbskiego. Wkrótce jednak twierdza newelska skapitulowała przed 45-tysięcznym oddziałem wojsk moskiewskich. Została o następnie odzyskana przez Stefana Batorego w dniu 30 września 1580 roku. Powróciła do Rzeczypospolitej na mocy rozejmu w Dywilinie w 1619 roku. W składzie Rzeczypospolitej Newel przynależał administracyjnie do województwa połockiego. Starostwo newelskie zostało nadane w XVII wieku Radziwiłłom. W 1772 roku, w wyniku I rozbioru Rzeczypospolitej, Newel został włączony do Rosji a rok później otrzymał prawa miejskie. Był siedzibą ujezdu newelskiego. Według carskich danych w 1897 roku miasto najliczniej zamieszkiwali Żydzi (62%), Białorusini (26%), Rosjanie (11%) i Polacy (1%).
W Newlu w XVII wieku powstały prawosławne klasztory Przemienienia Pańskiego i Trójcy Świętej. Pierwszy z nich funkcjonował do lat 20. XX wieku, drugi został zamknięty jeszcze w XVIII wieku.

</doc>
<doc id="934953" url="https://pl.wikipedia.org/wiki?curid=934953" title="Dworek Zofii Urbanowskiej w Koninie">
Dworek Zofii Urbanowskiej w Koninie

Dworek Zofii Urbanowskiej w Koninie – dworek znanej konińskiej pisarki Zofii Urbanowskiej znajduje się na skrzyżowaniu ulic Urbanowskiej i Obrońców Westerplatte, w kierunku zachodnim od placu Wolności. Wybudowany w połowie XIX wieku, na ścianie budowli jest tablica z 1957 roku wspominająca mieszkającą tu pisarkę. W ostatnich latach dworek przebudowany, obecnie siedziba Urzędu Stanu Cywilnego w Koninie.

</doc>
<doc id="934954" url="https://pl.wikipedia.org/wiki?curid=934954" title="Szczenięce lata Toma i Jerry’ego">
Szczenięce lata Toma i Jerry’ego

Szczenięce lata Toma i Jerry’ego (ang. "Tom and Jerry Kids Show", 1990-1993) – amerykański serial animowany. Jest to serial wyprodukowany wspólnie przez studio Hanna-Barbera oraz Turner Entertainment.

</doc>
<doc id="934955" url="https://pl.wikipedia.org/wiki?curid=934955" title="Sigmund Jahn">
Sigmund Jahn



</doc>
<doc id="934960" url="https://pl.wikipedia.org/wiki?curid=934960" title="Dariusz Ratajczak">
Dariusz Ratajczak

Dariusz Zdzisław Ratajczak (ur. 28 listopada 1962 w Opolu, zm. przed 11 czerwca 2010 tamże) – polski historyk i publicysta.
Życiorys.
Dariusz Ratajczak ukończył studia historyczne na Uniwersytecie Adama Mickiewicza w Poznaniu. W 1997 obronił pracę doktorską pt. "Zagadnienie postaw ludności Śląska Opolskiego w świetle wyroków WSR-ów w Katowicach i w Opolu w latach 1945–1955" (promotor prof. Stanisław Nicieja). W latach 1988–2000 pracownik naukowy Uniwersytetu Opolskiego (wcześniej – Wyższej Szkoły Pedagogicznej) na Wydziale Historyczno-Pedagogicznym. W 1999, po wydaniu "Tematów niebezpiecznych", zbioru esejów historyczno-politycznych, zawierających m.in. omówienie poglądów rewizjonistów Holokaustu, zawieszony, a następnie wydalony z Uniwersytetu Opolskiego z zakazem pracy w zawodzie nauczycielskim na 3 lata, podjął pracę stróża nocnego w jednej z opolskich firm.
Równocześnie wytoczono mu proces sądowy o złamanie art. 55 ustawy o Instytucie Pamięci Narodowej. Postawiono mu zarzut tzw. kłamstwa oświęcimskiego (negował m.in. zabijanie Żydów w komorach gazowych w Auschwitz). 11 grudnia 2001 roku sąd uznał jego winę, ale odstąpił od wymierzenia kary ze względu na „nieznaczny stopień szkodliwości społecznej czynu” i warunkowo umorzył postępowanie na okres jednego roku.
Autor i współautor kilku książek naukowych i popularnonaukowych oraz wielu artykułów publikowanych w „Myśli Polskiej”, „Najwyższym Czasie!”, „Narodni Myslence” (Czechy), „Opcji na Prawo”, „Kronice” (Norwegia), „Polonii” (USA).
W wyborach 1991 bez powodzenia ubiegał się o mandat poselski z ramienia Stronnictwa Narodowego w województwie opolskim. W wyborach do Parlamentu Europejskiego w 2004 był kandydatem Ogólnopolskiego Komitetu Obywatelskiego „OKO”.
11 czerwca 2010 znaleziono jego zwłoki w zaparkowanym samochodzie pod Centrum Handlowym Karolinka w Opolu. Sekcja zwłok wykazała, że zmarł w wyniku zatrucia alkoholem. 22 czerwca 2010 został pochowany na cmentarzu komunalnym w opolskiej Półwsi.
Na płycie nagrobnej jako data śmierci Ratajczaka widnieje 29 maja 2010 roku.

</doc>
<doc id="934965" url="https://pl.wikipedia.org/wiki?curid=934965" title="William Windsor">
William Windsor



</doc>
<doc id="934967" url="https://pl.wikipedia.org/wiki?curid=934967" title="Rościsław Mścisławowicz">
Rościsław Mścisławowicz



</doc>
<doc id="934968" url="https://pl.wikipedia.org/wiki?curid=934968" title="Jan Nepomucen Mincel">
Jan Nepomucen Mincel

Jan Nepomucen Mincel, właściwie "Johann Nepomuk Münzel" (ur. 1795 Ober-Preschkau ("Horní Prysk") zm. 1864 Lublin) – znany kupiec lubelski, starszy Zgromadzenia Kupców miasta Lublina, pierwowzór starego Mincla z "Lalki" Bolesława Prusa.

</doc>
<doc id="934973" url="https://pl.wikipedia.org/wiki?curid=934973" title="DuelJewel">
DuelJewel

Duel Jewel – japoński zespół rockowy powstały w 1997 roku.
Historia.
Zespół został zapoczątkowany w 1997 r. przez Shuna i Vala, którzy poznali się w liceum. Początkowa działalność trwała jedynie miesiąc, do czasu, gdy w maju 1997 r. do zespołu dołączył Hayato. Odszedł jednak po ponad roku wspólnej działalności. W dodatku, w tym samym czasie co pierwszy basista Psy (czyt. Sai). Wtedy zespół zawiesił działalność na nieco dłużej. Dopiero po kilku miesiącach Hayato wrócił i na dobre zadomowił się w Duel Jewel w roli wokalisty. W międzyczasie wiele razy zmieniał się początkowy skład. Drugim basistą został Ka-non. W niedługim czasie odszedł gitarzysta – Takashi. Krótko po powrocie Hayato dołączył Yuya, który został na stałe. Stał się formalnie członkiem zespołu w październiku 2000 r., po ponad roku współpracy.
Początki Duel Jewel opierały się głównie na graniu małych koncertów w tokijskich klubach typu ‘live house’ i wydawaniu kaset demo. Pierwszą z nich była „Kaze~ The winding garden”, potem „Tsuki to Tawamure”, a w 2000 r. dwie kasety demo „Kuro” i „Shiro”, które zostały szybko wyprzedane. Następnie ukazała się demówka „Chinmoku”. W grudniu 2000 r. zespół zagrał pierwszy samodzielny koncert w Kagurazaka DIM. Grali z innymi zaprzyjaźnionymi zespołami.
W końcu przyszedł czas na podpisanie kontraktu na płytę z firmą Cyber Force. W obecnym czasie Duel Jewel posiadali status zespołu indies.
Po wydaniu pierwszej płyty „Lapidary” odszedł basista, a na jego miejsce na stałe dołączył Natsuki. Stał się oficjalnym członkiem zespołu w kwietniu 2002 r. Kolejna płyta „Noah” została nagrana w przy obecnym stanie zespołu. Zespół promował się w wielu miejscach, min. w USA. Duel Jewel byli gościem specjalnym na konwencie mangi i anime A-kon w Teksasie, w 2002 roku. Inne ich występy to np. festiwal Anime Katsucon, Anime Central (Rosemont), Anime Expo (Kalifornia).
W ciągu kilku lat po wydaniu płyty „Noah”, Duel Jewel nagrywali wyłącznie single. Singel „Visions” z 2006 r. zapoczątkował na dużą skalę ich karierę w Japonii, a singel „Azure” z lata 2006 r. nadał im oficjalny status zespołu "major".
Ostatni koncert zespołu odbędzie się 23 lutego 2016 roku.
Członkowie.
Shun
Natsuki
Dyskografia.
Dema.
"1998.08 – Kaze~ The Winding Garden"
"1999.12 – Tsuki to Tawamure"
"2000.07 – Shiro"
"2000.04 – Kuro"
"2000.10 – Chinmoku"
"2002 – Jigoku Santa no Merry X’mas"
Omnibusy.
"2005.11.01 – SHOCK EDGE 2005"
"2005.06.22 – CANNOBALL vol. 2"
"2004.06.30 – DECADENCE 2004"
"2004.02.21 – HYSTERIC MEDIA ZONE"
"2003.03.14 – LOOP OF LIFE III"
"make an epoch"
"STONING 2"

</doc>
<doc id="934981" url="https://pl.wikipedia.org/wiki?curid=934981" title="2 Inowrocławski Pułk Komunikacyjny im. gen. Jakuba Jasińskiego">
2 Inowrocławski Pułk Komunikacyjny im. gen. Jakuba Jasińskiego



</doc>
<doc id="934989" url="https://pl.wikipedia.org/wiki?curid=934989" title="Genista tinctoria">
Genista tinctoria



</doc>
<doc id="934991" url="https://pl.wikipedia.org/wiki?curid=934991" title="Atrichum undulatum">
Atrichum undulatum



</doc>
<doc id="934993" url="https://pl.wikipedia.org/wiki?curid=934993" title="Centrum Rzeźby Polskiej w Orońsku">
Centrum Rzeźby Polskiej w Orońsku

Centrum Rzeźby Polskiej w Orońsku – placówka kulturalna zajmująca prawie trzynastohektarowy zespół podworski, w skład którego wchodzą: pałac, kaplica, oranżeria, oficyna, budynki gospodarcze – wszystkie przystosowane do nowych funkcji oraz park krajobrazowy z malowniczymi stawami i starymi drzewami, który jest zarazem galerią rzeźby. Jednym z nowych obiektów w tym zabytkowym, XIX-wiecznym kompleksie jest gmach Muzeum Rzeźby Współczesnej.
Historia.
Historię Centrum zapoczątkowały w 1965 roku warsztaty twórcze i plenerowa ekspozycja prac artystów z Ośrodka Pracy Twórczej Rzeźbiarzy. Od 1981 roku Centrum Rzeźby Polskiej zaczęło funkcjonować jako placówka państwowa. Każdego roku z różnych możliwości pobytowych korzysta ponad 200 artystów polskich i zagranicznych.
Specjalistyczne pracownie techniczne pomagają w realizacjach projektów monumentalnych i kameralnych. Kadra techniczna oferuje usługi z zakresu obróbki metalu, drewna, kamienia. Gisernia świadczy usługi odlewnicze, pracownia ceramiczna pozwala na eksperymenty technologiczne. Do dyspozycji artystów oddano pracownie oraz plac rzeźbiarski ze sztucznym oświetleniem, stanowiskami odbioru energii elektrycznej, sprężonego powietrza i wody.
Centrum dysponuje przestrzenią o ciekawych walorach architektonicznych i krajobrazowych. Tworzą ją Muzeum Rzeźby Współczesnej oraz galerie rozlokowane na obszarze parku krajobrazowego. Sale wystawowe goszczą kilkanaście prezentacji rocznie. Najważniejsze poświęcono historii rzeźby najnowszej oraz retrospektywnej wybitnych artystów rzeźbiarzy. Promocja najmłodszej generacji artystów odbywa się w ramach cyklicznego programu "Triennale młodych". Obok budynków, do celów ekspozycyjnych udostępniono teren parku dworskiego.
CRP tworzy własną kolekcję artystyczną. Część historyczna z ekspozycją XIX-wiecznych wnętrz dworskich prezentowana jest w pałacu Józefa Brandta. Równolegle powstaje kolekcja sztuki współczesnej. W zbiorach CRP znajdują się prace m.in. Magdaleny Abakanowicz, Władysława Hasiora, Edwarda Krasińskiego, Józefa Łukomskiego i Teresy Murak.
Placówka wprowadziła różnorodne formy działalności edukacyjnej i upowszechnieniowej. Program lekcji muzealnych dla młodzieży obejmuje tradycje historyczne Orońska i problematykę współczesnej twórczości. Pobyty i warsztaty edukacyjne połączone z zajęciami plastycznymi umożliwiają zapoznanie się z technikami rzeźbiarskimi. Cykl autorski "Spotkania dworskie" przybliża XIX-wieczną kulturę i obyczajowość dworską. Festyn tematyczny "Majówka ze sztuką" integruje szkoły średnie i wyższe o profilu plastycznym. Odrębnym przedsięwzięciem są warsztaty terapeutyczne dla twórców głucho-niewidomych.
Poza wyżej wymienionymi kierunkami działalności, Centrum prowadzi dokumentację w formie katalogu naukowego, a także w wersji elektronicznej, działalność polskich artystów tworzących w kraju i za granicą.

</doc>
<doc id="935004" url="https://pl.wikipedia.org/wiki?curid=935004" title="Ciriaco De Mita">
Ciriaco De Mita

Luigi Ciriaco De Mita (ur. 2 lutego 1928 w Nusco, zm. 26 maja 2022 w Avellino) – włoski polityk, wieloletni parlamentarzysta i eurodeputowany, lider włoskiej chadecji, minister, premier (1988–1989).
Życiorys.
Ukończył studia prawnicze na Katolickim Uniwersytecie Najświętszego Serca w Mediolanie. Pracował jako konsultant.
Działalność polityczną rozpoczął w ramach Chrześcijańskiej Demokracji. W 1963 po raz pierwszy został wybrany do Izby Deputowanych. W izbie niższej parlamentu zasiadał do 1994 i ponownie w latach 1996–2008, sprawując mandat poselski w IV, V, VI, VII, VIII, IX, X, XI, XIII, XIV i XV kadencji. Od 1984 do 1988 i ponownie od 1999 do 2004 pełnił także funkcję posła do Parlamentu Europejskiego.
Pod koniec lat 60. po raz pierwszy objął stanowisko sekretarza stanu w jednym z resortów. W latach 70. wchodził w skład rady ministrów jako minister przemysłu, a następnie handlu zagranicznego w gabinetach kierowanych przez Mariano Rumora, Alda Moro, Giulia Andreottiego.
Od 1982 do 1989 przewodniczył włoskiej chadecji jako jej sekretarz krajowy. W 1988 stanął na czele rządu jako kandydat koalicji Pentapartito. Seria afer korupcyjnych (tzw. Tangentopoli) z pierwszej połowy lat 90. doprowadziła do upadku jego partii. Sam Ciriaco De Mita tylko przez dwa lata pozostawał poza parlamentem. Powrócił do Izby Deputowanych w 1996 z ramienia powstałej na bazie części DC Włoskiej Partii Ludowej. Od 2002 należał do partii Margherita (współtworzonej przez PPI), a w 2007 został członkiem Partii Demokratycznej.
Przed wyborami w 2008 lider PD Walter Veltroni nie zgodził się na jego wpisanie na listę kandydatów. Ciriaco De Mita przeszedł wówczas do koalicji Unia Centrum, z ramienia której bez powodzenia ubiegał się o mandat w Senacie. W latach 2009–2014 z jej listy ponownie sprawował mandat posła do Parlamentu Europejskiego. W 2014 został natomiast wybrany na burmistrza Nusco – swojego rodzinnego miasta. Funkcję tę pełnił do czasu swojej śmierci.

</doc>
<doc id="935006" url="https://pl.wikipedia.org/wiki?curid=935006" title="Rudolf Rohaczek">
Rudolf Rohaczek



</doc>
<doc id="935008" url="https://pl.wikipedia.org/wiki?curid=935008" title="Of Wars In Osyrhia">
Of Wars In Osyrhia



</doc>
<doc id="935012" url="https://pl.wikipedia.org/wiki?curid=935012" title="Radio Konin">
Radio Konin

Radio Konin – nieistniejąca lokalna stacja radiowa z Konina, nadawała na częstotliwości 95,80 MHz. Radio Konin zaczęło nadawanie 15 sierpnia 1992 roku. Nadawcą programu były Konińskie Media Sp. z o.o.
Historia.
Jeszcze przed uzyskaniem koncesji na nadawanie, doszło do rozłamu w radiu i powstały dwie konkurencyjne rozgłośnie – Radio 66 i Radio RRM. KRRiTV po raz pierwszy nadała radiu koncesję w 1995 roku. Do grudnia 1996 roku, po zamknięciu pozostałych stacji radiowych z powodu braku koncesji, Radio Konin było jedynym nadawcą w regionie konińskim. W 2001 roku ogłoszono nowe częstotliwości stacji, rok później przedłużono koncesję radia. Jednak w 2003 roku uchylono koncesję radia i stacja na wniosek URTiP zawiesiła w lutym 2004 roku nadawanie. Stacja wznowiła działalność, po korzystnej dla niej decyzji sądu, w sierpniu 2004 roku, choć nadal nie miała potrzebnej koncesji. W związku z zaległymi opłatami do ZAiKSu, radio nie dostało koncesji i musiało zamilknąć 29 kwietnia 2005 roku.
Na przełomie 2007 i 2008 roku rozpoczęto poszukiwania inwestora i starania o reaktywację pierwszej niezależnej rozgłośni radiowej w tej części województwa wielkopolskiego. Grupa byłych twórców i pracowników Radia Konin (m.in. Paweł Kotlarski, Robert Szymanowski, Aneta Kwiatkowska) wspierana przez osoby niezawiązane wcześniej z rozgłośnią (m.in. Piotr Czmil) doprowadziła do przygotowania kompletu dokumentacji, które w procesie koncesyjnym, w wyniku oceny Krajowej Rady Radiofonii i Telewizji, uzyskały najwyższą ocenę. Tym samym Radio Konin w wyścigu o częstotliwość pokonało blisko dziesięciu innych nadawców, w tym duże sieci radiowe.
1 czerwca 2010 przedstawiciele Radia Konin odebrali nową koncesję na nadawanie programu. Stacja wznowiła emisję w dniu 15 sierpnia 2010, czyli dokładnie w 18 rocznicę powstania Radia Konin. Prezesem rozgłośni i większościowym udziałowcem spółki Konińskie Media był Michał Sych. Wiceprezesem Radia Konin natomiast Paweł Kotlarski – twórca stacji. Dyrektorem stacji była Aneta Kwiatkowska, natomiast szefem muzycznym Rafał Witkowski.
1 października 2014 Radio Konin poinformowało, że kończy działalność. Częstotliwość po nim przejmie RMF MAXXX, które jednocześnie utworzy swój oddział w Koninie. 12 maja 2015 o godzinie 17:00 w miejsce Radia Konin pojawiło się Radio RMF MAXXX Konin.
Rozgłośnia mieściła się w Pasażu "Fryderyk" przy ulicy Fryderyka Chopina na osiedlu Zatorze i dysponowała najnowocześniejszym studiem emisyjnym we wschodniej Wielkopolsce. Program nadawany był na częstotliwości 95,80 MHz (ERP 2,0 kW) z masztu po nieistniejącym Radiu RRM na wieżowcu dawnego Hotelu Sonata.
Oferta programowa.
Stacja emitowała muzykę pop z przewagą rocka – głównie polskie i zagraniczne przeboje (liner stacji brzmiał: "Konin Radio Przebojów!"). Na antenie pojawiały się wyłącznie wiadomości z Konina i regionu (jednym z haseł stacji był: "Radio Konin – bezczelnie lokalne", stąd decyzją pracowników rozgłośni zrezygnowano z podawania informacji z kraju i ze świata). Program Radia Konin w całości produkowany był w Koninie.

</doc>
<doc id="935013" url="https://pl.wikipedia.org/wiki?curid=935013" title="Dobra wilanowskie">
Dobra wilanowskie

Dobra wilanowskie (lub „dobra prywatne Willanów”) – historyczna nazwa dóbr ziemskich skupionych wokół pałacu w Wilanowie, a obejmujących trzy klucze dóbr: Willanów, Chojnów i Zastów. Klucz Willanów obejmował w przybliżeniu tereny dzisiejszej warszawskiej dzielnicy Wilanów, a także m.in. wieś Służew, klucz Chojnów - majątki na południe od Wilanowa, a klucz Zastów - tereny na przeciwległym, prawym brzegu Wisły. W końcu XIX w. dobra wilanowskie obejmowały ponad 6 tys. ha i obejmowały oprócz ww. terenów także część dzisiejszej dzielnicy Ursynów, m.in. Kabaty i Las Kabacki. W dwudziestoleciu międzywojennym prowadzono parcelacje na terenie majątków Służew, Służewiec, Paluch, Wawer i Anin. Lasy wawerskie zostały darowane Skarbowi Państwa, a Las Kabacki w 1938 r. został sprzedany m. st. Warszawie. Nierozparcelowane przed II wojną pozostałości dóbr zostały znacjonalizowane na mocy dekretu "o przeprowadzeniu reformy rolnej", a pałac w Wilanowie w 1945 r. stał się oddziałem Muzeum Narodowego w Warszawie.

</doc>
<doc id="935017" url="https://pl.wikipedia.org/wiki?curid=935017" title="Nadzór">
Nadzór



</doc>
<doc id="935019" url="https://pl.wikipedia.org/wiki?curid=935019" title="Królowie Samoa">
Królowie Samoa



</doc>
<doc id="935020" url="https://pl.wikipedia.org/wiki?curid=935020" title="Tokary Drugie">
Tokary Drugie

Tokary Drugie – wieś w Polsce położona w województwie wielkopolskim, w powiecie tureckim, w gminie Kawęczyn. Miejscowość wchodzi w skład sołectwa Tokary Pierwsze.
W latach 1975–1998 miejscowość administracyjnie należała do województwa konińskiego.

</doc>
<doc id="935025" url="https://pl.wikipedia.org/wiki?curid=935025" title="Zygmunt Berezowski">
Zygmunt Berezowski

Zygmunt Berezowski ps. "Oleśnicki" (ur. 17 września 1891 w Potiejówce na Kijowszczyźnie, zm. 1 lipca 1979 w Londynie) – polski prawnik, dziennikarz, polityk i działacz społeczny, poseł na Sejm I,II i III kadencji w II RP z ramienia Związku Ludowo-Narodowego oraz Stronnictwa Narodowego.
Życiorys.
Syn Wiktora i Marii z Wróblewskich. Ukończył gimnazjum w Białej Cerkwi. Studiował prawo w Krakowie i Kijowie. Był członkiem Związku Młodzieży Polskiej „Zet”, od 1915 roku członkiem Ligi Narodowej. Sekretarz generalny Polskiego Komitetu Wykonawczego na Rusi w latach 1917–1919. Członek Rady Polskiej Zjednoczenia Międzypartyjnego w czasie I wojny światowej. W 1920 roku zgłosił się na ochotnika do Wojska Polskiego.
W latach 1922–1935 był posłem na Sejm. W Sejmie Rzeczypospolitej Polskiej I kadencji był członkiem klubu Związku Ludowo-Narodowego. Był sekretarzem generalnym Polskiego Towarzystwa Opieki nad Kresami. Działacz ZLN i SN. Od 1926 roku członek Wydziału Wykonawczego Obozu Wielkiej Polski. Członek Zarządu Głównego SN od 1928 roku. Od 1936 roku członek tajnego kierownictwa SN tzw. "Dziewiątki". Redaktor pism „Polityka Narodowa” i „Warszawski Dziennik Narodowy”. 
W czasie okupacji reprezentant SN w Radzie Jedności Narodowej. 
Od 1944 do 1949 pełnił funkcję ministra spraw wewnętrznych w emigracyjnych rządach Tomasza Arciszewskiego i Tadeusza Komorowskiego. Przewodniczący Komitetu dla Spraw Kraju.
Zmarł 1 lipca 1979 roku w Londynie. Pochowany na Cmentarzu Gunnersbury.

</doc>
<doc id="935027" url="https://pl.wikipedia.org/wiki?curid=935027" title="Zwierzaki-cudaki">
Zwierzaki-cudaki

Zwierzaki-cudaki – serial animowany produkcji polskiej z 1997, emitowany w Wieczorynce w 1999.

</doc>
<doc id="935033" url="https://pl.wikipedia.org/wiki?curid=935033" title="Eternal Sonata">
Eternal Sonata

 – gra komputerowa z gatunku jRPG, wyprodukowana przez japońską firmę tri-Crescendo i wydana w 2007 roku przez Namco Bandai Games. Znana także pod alternatywnym tytułem "Trusty Bell: Chopin’s Dream", stanowiącym dosłowne tłumaczenie oryginalnego tytułu japońskiego.
Gra stanowi połączenie japońskich fascynacji sztuką anime oraz muzyką polskiego kompozytora Fryderyka Chopina, będącego głównym bohaterem gry.
Fabuła.
Gra toczy się w trzech ostatnich godzinach życia 39-letniego kompozytora, który zmarł prawdopodobnie na gruźlicę. Podczas majaczenia sennego, Chopin przenosi się do krainy baśni. Tam spotyka nieuleczalnie chorą czternastoletnią dziewczynkę o imieniu Polka. Wspólnie wyruszają, by prosić króla krainy o podwyższenie cen mineralnego proszku, który jest silnie uzależniającym lekarstwem, tak aby Polka mogła skutecznie sprzedawać jej zdrowe lekarstwo, czyli roślinny proszek. Wygląd, jak i fabuła gry, obfitująca w liczne walki, są typowe dla gier RPG w stylu anime.
"Eternal Sonata" mocno nawiązuje do muzyki – od motywów w menu gry (nuty, pięciolinie), po imiona (Jazz, Allegretto, Polka) i uzbrojenie postaci (miecz z wkomponowanym puzonem, strzelba o kształcie fletu). Ścieżka dźwiękowa gry zawiera kompozycje Chopina grane przez rosyjskiego pianistę, Stanisława Bunina.

</doc>
<doc id="935038" url="https://pl.wikipedia.org/wiki?curid=935038" title="Martin Juritsch">
Martin Juritsch

Martin Juritsch (ur. 19 września 1928 w Filipovie w Wojwodinie, zm. 4 sierpnia 1999 w Bruchsal) – niemiecki ksiądz katolicki, w latach 1983-1992 generał pallotynów. Pochowany we Friedbergu.

</doc>
<doc id="935058" url="https://pl.wikipedia.org/wiki?curid=935058" title="Fram (Śródziemie)">
Fram (Śródziemie)



</doc>
<doc id="935063" url="https://pl.wikipedia.org/wiki?curid=935063" title="Socjalistyczna Czechosłowacja">
Socjalistyczna Czechosłowacja



</doc>
<doc id="935071" url="https://pl.wikipedia.org/wiki?curid=935071" title="Mongolska Republika Ludowa">
Mongolska Republika Ludowa

Mongolska Republika Ludowa (, trb. Bügd Najramdach Mongol Ard Uls) – oficjalna nazwa państwa mongolskiego w latach 1924–1992.
Geneza utworzenia.
W 1921 roku w Mongolii wybuchła rewolucja zorganizowana przez Mongolską Partię Ludową. W lipcu 1921 Armia Czerwona pod pretekstem pomocy grupce rewolucjonistów Damdina Suche Batora zajęła Mongolię Zewnętrzną rozbijając wojska Ungerna i chińskie. W ten sposób ustanowiony został rząd komunistyczny, jednak zachowano ustrój teokratyczny i władzę Bogda Chana. W 1924, po śmierci Bogda Chana, proklamowano utworzenie Mongolskiej Republiki Ludowej.
Historia.
Okres przedwojenny.
Mimo formalnej niepodległości kraj pozostawał w strefie wpływów władz w Moskwie, a przez część państw nadal był uważany za część Republiki Chińskiej. Już po zwycięstwie rewolucji doszło do konfliktu między Suche Batorem, a lewicowym skrzydłem rządzącej Mongolskiej Partii Ludowej na czele z Dogsomynem Bodoo. Frakcja Bodoo optowała za budową socjalizmu w Mongolii, ograniczeniem władzy kleru i arystokracji, ale także za uniezależnieniem się od ZSRR, przeciw likwidacji własności prywatnej i przeciw fizycznej rozprawie z kościołem lamajskim. W dodatku sprzeciwiała się przejęciu władzy w nowo powstałym związku młodzieży (odpowiedniku radzieckiego Komsomołu) przez żonę Suche Batora. W grudniu 1921 Bodoo został zwolniony ze wszystkich stanowisk rządowych i usunięty z partii, a w sierpniu 1922 aresztowany przez władze centralne i wraz z większością towarzyszy skazany na śmierć i zabity we wrześniu 1922. Wraz z Bodoo stracony został m.in. Dambyn Czagdardżaw. W kolejnych latach władzę w partii sprawowali zwolennicy partyjnej prawicy (NEP-owcy). Na początku lat 30. politycy Chorlogijn Czojbalsan i Peldżidijn Genden zainicjwali woltę w lewą stronę i przyśpieszenie radykalnych reform gospodarczych w tym kolektywizacji. Reformy nie udały się i w efekcie w 1932 roku doszło do nieudanego buntu wojskowych na prowincji. Bunt doprowadził do odsunięcia (z inicjatywy Moskwy) części działaczy "lewicowego odchylenia" od głównego nurtu polityki, a następnie ich egzekucji.
Okres czystki przeciwko lewicy partyjnej przetrwał Peldżidijn Genden, który od tamtej pory rywalizował o władzę z Czojbalsanem. Genden jeszcze w 1932 roku został premierem, a w trakcie rządów odsunął na bok swoje lewicowe tendencje wprowadzając założenia "nowej polityki reform" polegającej na złagodzeniu komunistycznych zasad ekonomicznych. Reforma była wzorowana na Nowej Polityce Ekonomicznej. Na gruncie reform zredukował podatki, zwiększył liczbę prywatnych przedsiębiorstw oraz pozwolił na normalne funkcjonowanie instytucji religijnych. Wraz ze wzrostem gospodarczym i zmniejszeniem niedoborów wzrosła popularność Gendena w społeczeństwie, w efekcie po raz pierwszy po rewolucji rząd był silniejszy od partii. W 1933 roku Genden usunął z partii przywódców pochodzenia buriackiego. W 1934 roku rozpoczął się spór Gendena ze Stalinem. Na jednym ze spotkań, radziecki przywódca naciskał na Gendena, aby ten zniszczył kler buddyjski poprzez eksterminację lamów. Genden stanowczo się temu sprzeciwił, ponieważ sam był praktykującym buddystą. Premier zapowiedział, że nie będzie walczył z religią i pozwolił lamom na dowolne głoszenie swoich poglądów. Genden działał także na rzecz zakończenia stacjonowania wojsk radzieckich w Mongolii. Premier próbował wykorzystać napięcia na linii ZSRR-Japonia na korzyść Mongolii i uwolnienia się spod dominacji radzieckiej. Już pod koniec 1935 roku Genden został wezwany do Moskwy, gdzie Stalin skarcił go za niestosowanie się do jego wytycznych. Później, będąc pod wpływem alkoholu, Genden mocno skarcił Stalina. Stalin w efekcie sporu z Gendenem coraz mocniej popierał Czojbalsana, a w 1936 roku doprowadził do aresztowania Gendena pod zarzutem szpiegostwa na rzecz Japonii.
Wyrok na Gendenie uruchomił falę czystek które przeprowadzało radzieckie NKWD. Czojbalsan miał stosunkowo niewielki wpływ na działania służb, a jego próby ratowania przed wyrokami współpracowników były przez NKWD odrzucane. Ofiarami czystek padli też licznie mnisi buddyjscy i intelektualiści. Czystki zakończyły się w 1939 roku a ich ofiarami na skutek działań Czojbalsana padli na koniec działacze odpowiedzialni za ich przebieg.
Wiosną 1939 roku doszło do akcji militarnej w której wojska mongolskie i radzieckie starły się z siłami japońskimi z Mandżurii. W ciągu trwających od maja do września 1939 roku wojska radzieckie i mongolskie dowodzone przez Gieorgija Żukowa zmiażdżyły oddziały japońskie w pobliżu wsi Nomonhan.
II wojna światowa i jej efekty.
Po inwazji III Rzeszy na ZSRR Mongolia poparła radziecki wysiłek wojenny (oficjalnie nie wypowiedziała jednak Niemcom wojny). W ramach pomocy wysłano do ZSRR wsparcie w postaci surowców, zaopatrzenia, żywności czy odzieży wojskowej. W trakcie wojny miała miejsce seria reform – wprowadzenie nowej konstytucji, likwidacja wpływów duchowieństwa, zastąpienie alfabetu mongolskiego cyrylicą w 1941 oraz ostateczna kolektywizacja.
Czojbalsan jako zagorzały nacjonalista liczył na zjednoczenie wszystkich Mongołów. Realizując tę politykę zachęcał do etnicznej rebelii we Wschodnim Sinciangu, a w klęsce Japonii widział szansę na realizację jego marzenia o „Wielkiej Mongolii” (zjednoczenia Mongolii Zewnętrznej i Wewnętrznej). 10 sierpnia 1945 roku Mongolia wypowiedziała wojnę Japonii i przyłączyła się do radzieckiego ataku na wojska japońskie w północnych Chinach (operacja kwantuńska). W trakcie kampanii rząd rozpętał za pośrednictwem prasy falę panmongolskiego nacjonalizmu. Koniec wojny i ostateczna klęska Japonii nie doprowadziły jednak do zjednoczenia mongolskich ziem ze względu na zbyt silną pozycję Chin. Chiny poszły jednak na pewne ustępstwa i jeszcze w 1945 roku uznały suwerenność Mongolskiej Republiki Ludowej. Nie była to jednak trwała polityka, ponieważ już kilka lat później Czang Kaj-szek wycofał się z tej decyzji. Podobną politykę przyjął po utworzeniu Chińskiej Republiki Ludowej w 1949 roku Mao Zedong. Mao uznał Mongolię Zewnętrzną za część Chin. W 1951 wynegocjowano chińsko-radzieckie porozumienie, w którym rząd chiński ostatecznie uznawał niepodległość Mongolii. Rozpoczęło to proces uznawania państwowości mongolskiej na arenie międzynarodowej, zwieńczony przyjęciem do ONZ w 1961. Stany Zjednoczone uznały niepodległość Mongolii w 1987 roku, a osamotniona Republika Chińska uznała Mongolię jako niezależne państwo dopiero w 2002 roku.
Po zakończeniu wojny rząd rozpoczął politykę „budowy podstaw socjalizmu” w ramach której rozszerzył kolektywne rolnictwo, przeprowadził pierwszy w historii kraju plan pięcioletni (1948-1952), wybudował infrastrukturę i przemysł. Powstały liczne fabryki, kopalnie, systemy transportowe i sieci elektryczne. Przyczynił się do poprawy systemu edukacyjnego, utworzył pierwszy poważny uniwersytet w historii kraju i zwiększył wskaźnik alfabetyzacji społeczeństwa. Reformy realizował korzystając z radzieckiej pomocy gospodarczej. Wraz ze zwycięstwem w Chinach komunistów w 1949 roku ograniczono wydatki na liczącą 80 tysięcy żołnierzy armię (w 1948 roku wydatki te stanowiły 33% całego budżetu, a w 1952 roku spadły do 15%). W połowie lat 40. doszło do rozłamu Czojbalsan-Stalin. Rozłam spowodowany był brakiem wsparcia Stalina dla zjednoczeniowych i panmongolskich pomysłów Czojbalsana. W 1949 roku Czojbalsan odmówił udziału w 70. urodzinach Stalina, a rok później zdecydowanie odrzucił radziecką propozycję przyłączenia Mongolii do ZSRR (wcześniej do ZSRR przyłączyła się Tuwa).
Destalinizacja.
Czojbałsan po śmierci w 1952 roku (według niektórych miał zostać otruty na polecenie Stalina, którego rozzłościł nacjonalizm Czojbalsana i jego próby likwidacji wpływów radzieckich) został zastąpiony przez Jumdżagijna Cedenbala, który piastował urząd premiera przez 22 lata. Jego styl rządzenia był nieco łagodniejszy, związany z dojściem w ZSRR do władzy Nikity Chruszczowa. Cedenbal potępił niedawne rządy Czojbalsana, a także doprowadził do usunięcia z komitetu partii swoich przeciwników politycznych oraz zakończył okres samoizolacji Mongolii, przystępując w 1962 roku do RWPG. W trakcie rozłamu radziecko-chińskiego partia poparła ZSRR, co spowodowało zawieszenie do połowy lat 80. kontaktów z Chinami. Pomimo kolejnych zmian w kierownictwie partii komunistycznej w samym Związku Radzieckim, Cedenbal sprawował pełnię władzy aż do 1984 roku. Wówczas to zastąpił go Dżambyn Batmönch, który z kolei odszedł ze stanowiska w 1990 roku – załamanie się bloku państw komunistycznych w Europie oraz zmiany w ZSRR siłą rzeczy wymusiły bowiem i na Mongolii konieczność dostosowania się do nowych okoliczności. W połowie marca 1990 roku doszło do przetasowań w łonie rządzącej partii komunistycznej (sekretarzem generalnym został mianowany Gombodżawyn Oczirbat).
Jeszcze w 1990 roku Mongolia stała się republiką parlamentarną i przywrócono wolność religijną oraz własność prywatną. Niebawem także nastąpiło przeorientowanie w samym parlamencie – dokonano nowelizacji dotychczasowej konstytucji (nowa zaś została uchwalona 12 lutego 1992 roku). W 1992 roku Mongolię opuściły także ostatnie jednostki wojsk rosyjskich.

</doc>
<doc id="935083" url="https://pl.wikipedia.org/wiki?curid=935083" title="Adam Pragier">
Adam Pragier

Adam Szymon Pragier (ur. 12 grudnia 1886 w Warszawie, zm. 24 lipca 1976 w Penley) – polski ekonomista, doktor habilitowany nauk prawnych, profesor Wolnej Wszechnicy Polskiej, działacz socjalistyczny, polityk, żołnierz Legionów Polskich.
Życiorys.
Działał w Polskiej Partii Socjalistycznej i w latach 1906–1914 w PPS-Lewicy. W latach 1907–1908 redaktor czasopisma „Myśl Socjalistyczna”. Od 1910 doktor prawa. Obronił dysertację doktorską pod tytułem "Die Produktivgenossenschaften der schweizerischen Arbeiter" ("Spółdzielnie produkcyjne robotników szwajcarskich") na Uniwersytecie w Zurychu. W 1914 wstąpił ochotniczo do Legionów Polskich, zwolniony ze służby z powodu choroby serca. Po rekonwalescencji powołany do armii austriackiej w służbie garnizonowej w Morawskiej Ostrawie. W 1918 został członkiem Polskiej Organizacji Wojskowej w Krakowie.
W kwietniu 1919 ponownie wstąpił do PPS. W latach 1922–1930 był posłem na Sejm I i II kadencji. Od 1919 profesor Wolnej Wszechnicy Polskiej.
W latach 1921–1937 członek Rady Naczelnej, w latach 1924–1925 CKW PPS. W 1930 więziony w twierdzy brzeskiej, w 1932 w procesie brzeskim skazany na 3 lata więzienia. W latach 1933–1935 na emigracji w Paryżu, powrócił do Polski i poddał się zasądzonej karze, którą odbył w wymiarze kilkumiesięcznym w 1935.
Po agresji Niemiec i ZSRR na Polskę w 1939 przebywał na emigracji we Francji i Wielkiej Brytanii. Współuczestniczył w powołaniu 30 września 1939 rządu Władysława Sikorskiego i zapewnieniu ciągłości władz Rzeczypospolitej po internowaniu prezydenta RP Ignacego Mościckiego i Rządu RP w Rumunii 18 września 1939.
W latach 1941–1947 członek Komitetu Zagranicznego PPS. Od 3 lutego 1942 członek Rady Narodowej (substytutu parlamentu na emigracji). W latach 1944–1949 był ministrem informacji i dokumentacji w rządach Tomasza Arciszewskiego i Tadeusza Komorowskiego. Usunięty z PPS w 1946.
Od 1947 był przywódcą Związku Socjalistów Polskich na Obczyźnie. W latach 1949–1951 ponownie członek Rady Narodowej, w latach 1954–1970 Rady RP (w latach 1963–1968 jej przewodniczący).
Po wygaśnięciu kadencji prezydenta Augusta Zaleskiego opowiedział się po jego stronie przeciwko Radzie Trzech i pozostawał do końca jednym z najwierniejszych zwolenników prezydentury Augusta Zaleskiego. Stały współpracownik londyńskich „Wiadomości”, gdzie wespół ze swą towarzyszką życia Stefanią Zahorską prowadził rubrykę "Puszka", komentując bieżące wydarzenia na arenie międzynarodowej (podpisywaną pseudonimem „Pandora”). Publicystyka Adama Pragiera obejmowała sprawy międzynarodowe (szczególnie w kontekście rywalizacji Zachód-Wschód) oraz kwestie krajowe. Adam Pragier stał niezmiennie na stanowisku ciągłości prawnej Rządu RP na uchodźstwie, przypisując mu główną rolę w walce o odzyskanie niepodległości Polski.
Członek założyciel Polskiego Towarzystwa Naukowego na Obczyźnie. Członek Wielkiej Loży Narodowej „Kopernik”.
Odznaczony Wielką Wstęgą Orderu Odrodzenia Polski (1965) oraz Medalem Niepodległości. W 1967 został laureatem Nagrody Związku Pisarzy Polskich na Obczyźnie.
Jego żoną od 1912 była Eugenia Pragierowa z domu Berke, działaczka PPS, po 1948 członek PZPR; po wybuchu II wojny światowej (1939) małżonkowie byli w faktycznej separacji, nie mieli dzieci.
Pochowany na Hampstead Cemetery w Londynie (section P2, gr. 9B). 

</doc>
<doc id="935084" url="https://pl.wikipedia.org/wiki?curid=935084" title="Ezo TV">
Ezo TV

Ezo TV – polskie telewizyjne pasmo ezoteryczne. Programy o charakterze ezoterycznym z interaktywnym udziałem widzów stanowią część oferty kanału iTV od początku jego istnienia. W zależności od pory emisji, programy ezoteryczne nosiły nazwę „Poranek Ezoteryczny” i „Wieczór Ezoteryczny”.
W formie osobnego pasma, programy ezoteryczne na iTV, pod nazwą Ezo TV, nadawane są od połowy 2006. Decyzję o ich wyodrębnieniu podjął ówczesny dyrektor programowy kanału, David Podhajski. Emitowano w nim także inne programy, m.in. „Horoskop dla ciebie” „Ezo biznes” „Horoskop” „Instytut ezoteryczne” „Horoskop gwiazd” i „Twój Zielnik”. Często zmieniały się również godziny emisji pasma.
W 2013, przez kilka miesięcy, Ezo TV nadawał również jako odrębna stacja telewizyjna.
Od 1 kwietnia 2016 Ezo TV nadaje on-line.
Od 16 listopada 2016 emituje program wróżbity Macieja „Jeszcze Bliżej”. Gośćmi programu są głównie wróżki, a także ludzie show-biznesu i zwykłe osoby.
30 kwietnia 2022, w dzień startu emisji testowej kanału Nuta Gold, pasmo zakończyło emisję. 
Stacja telewizyjna Ezo TV.
19 grudnia 2011 spółka Telestar, należąca do giełdowego holdingu Hyperion (Grupa MNI SA), otrzymała koncesję od KRRiT na nadawanie drogą satelitarną programu pod nazwą Ezo TV. Nadawca planował wydzielenie z kanału iTV pasma programów ezoterycznych (nadawanego od samego początku istnienia iTV) w odrębny kanał telewizyjny. Kanał miał emitować całodobowy program o charakterze ezoteryczno-rozrywkowym. Jednak nadawca zmienił plany i wystąpił do KRRiT o zmiany w koncesji na uruchomienie kanału rozrywkowo-muzycznego Hot TV. 16 kwietnia 2012 na satelicie pojawiła się plansza sygnalizująca start Ezo TV, którą szybko zmieniono na Hot TV. Jednak formuła kanału muzyczno-rozrywkowego nie sprawdziła się i nadawca powrócił do pierwszej koncepcji.
9 stycznia 2013, w wyniku przekształcenia Hot TV, został uruchomiony oddzielny kanał ezoteryczno-rozrywkowy Ezo TV, który był dostępny w godzinach 05:00–00:00 (pozostały czas wypełniało nocne pasmo muzyczne Hot TV). Na Ezo TV nadawane były teledyski, programy ezoteryczne na żywo (codziennie od 14:00 do 16:45 oraz w godzinach 20:00–24:00) oraz ich powtórki. Pomimo uruchomienia oddzielnego kanału telewizyjnego, wieczorne pasmo Ezo TV nadawane na żywo nadal emitowane było równocześnie na kanale iTV. W maju 2013, na wniosek nadawcy, KRRiT podjęła uchwałę o zmianie charakteru i nazwy kanału z rozrywkowo-muzycznego Hot TV na ezoteryczno-rozrywkowy Ezo TV. Jednak 4 miesiące od uruchomienia zrezygnowano z projektu. 18 maja 2013 w miejscu Ezo TV została uruchomiona kopia nowych parametrów nadawania kanału iTV. Ezo TV powróciło wyłącznie do formuły pasma na kanale iTV.
Od 1 lutego 2017 Ezo TV nadaje on-line w godzinach od 09:30-02:15.

</doc>
<doc id="935093" url="https://pl.wikipedia.org/wiki?curid=935093" title="Koreańczycy w służbie Japonii podczas II wojny światowej">
Koreańczycy w służbie Japonii podczas II wojny światowej

Cesarstwo Koreańskie znajdowało się pod okupacją japońską od 1910 (pod nazwą Generalne Gubernatorstwo Korei). Władze japońskie starały się unikać służby Koreańczyków w Cesarskiej Armii Japońskiej, co dotyczyło także początkowego okresu walk z Amerykanami w czasie II wojny światowej. Jednakże coraz większe zaangażowanie militarne skłoniło do rekrutowania Koreańczyków do różnych pomocniczych wojskowych zadań, jak też używania ich przy różnych pracach budowlanych oraz jako strażników w obozach dla jeńców wojennych. Po rozpoczęciu przez wojska amerykańskie zdobywania kolejnych wysp na Pacyfiku Japończycy zaczęli wcielać mieszkańców Korei do regularnych jednostek wojskowych, ale bez tworzenia spośród nich odrębnych oddziałów. Mieli oni odrębne mundury i stopnie. Byli z reguły surowo traktowani przez japońskich oficerów. Trzymano ich głównie na tyłach, chociaż brali niekiedy udział w walkach np. z chińską partyzantką. W wyniku coraz bardziej pogarszającej się sytuacji militarnej władze japońskie w 1945 wyraziły ostatecznie zgodę na rekrutację ochotników koreańskich do oddziałów pierwszoliniowych. 
Z Japończykami ściśle kolaborowała większość elity koreańskiej i duża część społeczeństwa. Koreańczycy w latach 30. XX wieku przestali wierzyć w sens oporu przeciw okupacyjnej władzy japońskiej, tym bardziej, że ich potencjalni sojusznicy, tj. ZSRR i Chiny, byli izolowani w polityce międzynarodowej. Uważali oni, że kolaboracja jest jedyną drogą do przeżycia. Skłaniała ich do tego także dosyć łagodna forma okupacji, poza okresem II wojny światowej.
Niektórzy Koreańczycy doszli do wysokiej pozycji w japońskich siłach zbrojnych, np.:
Ponadto w służbie japońskiej znajdowali się członkowie koreańskiej rodziny książęcej, jak książęta Euimin (Yi Eun), czy Gyn Rhee (Rhee Jin).
Oblicza się, że w służbie japońskiej służyło ogółem blisko ćwierć miliona Koreańczyków, w tym około 130–150 tysięcy w jednostkach wojskowych.

</doc>
<doc id="935098" url="https://pl.wikipedia.org/wiki?curid=935098" title="Duel Jewel">
Duel Jewel



</doc>
<doc id="935106" url="https://pl.wikipedia.org/wiki?curid=935106" title="Król Umarłych">
Król Umarłych



</doc>
<doc id="935108" url="https://pl.wikipedia.org/wiki?curid=935108" title="Radiostacja im. Konowalca">
Radiostacja im. Konowalca

Radiostacja im. Konowalca – nazwa lwowskiej rozgłośni radiowej, która 30 czerwca 1941 kilkakrotnie ogłosiła Akt odnowienia Państwa Ukraińskiego.
Radiostacja znajdowała się na ulicy Batorego (kniazia Romana). Została zajęta 30 czerwca 1941 rano przez żołnierzy batalionu „Nachtigall”. Prowadził ją początkowo student Julijan Sawićkyj (który na antenie odczytał Akt Odnowienia), później dyrektorem został Łew Rebet.
1 lipca 1941 radio nadało list pasterski arcybiskupa Szeptyckiego, a 6 lipca 1941 – list pasterski biskupa Chomyszyna.
Radio zostało zamknięte przez władze niemieckie w lipcu 1941, dokładna data nieznana.

</doc>
<doc id="935112" url="https://pl.wikipedia.org/wiki?curid=935112" title="Czarnoksiężnik z Angamaru">
Czarnoksiężnik z Angamaru



</doc>
<doc id="935114" url="https://pl.wikipedia.org/wiki?curid=935114" title="Dżabalija">
Dżabalija

Dżabalija (arab.جباليا) – miasto w Autonomii Palestyńskiej, w północnej części Strefy Gazy. Według danych szacunkowych na rok 2016 liczyło 171 642 mieszkańców.

</doc>
<doc id="935124" url="https://pl.wikipedia.org/wiki?curid=935124" title="Kalendarium historii Lwowa">
Kalendarium historii Lwowa

II Rzeczpospolita (1918–1939).
23 grudnia 1920 Lwów zostaje stolicą województwa lwowskiego II Rzeczypospolitej. Jest jednym z ważniejszych ośrodków miejskich w kraju (pod względem liczby ludności trzecim po Warszawie i Łodzi). Odbywają się tu Targi Wschodnie. Swą siedzibę mają tu też trzy metropolie katolickie (rzymskokatolicka, greckokatolicka i ormiańskokatolicka).
II wojna światowa.
Pierwsza okupacja sowiecka (1939–1941).
Zgodnie z tajnym protokołem dodatkowym do paktu Ribbentrop-Mołotow z 23/24 sierpnia 1939 po agresji III Rzeszy i ZSRR na Polskę, Lwów został po kapitulacji 23 września 1939 okupowany przez Armię Czerwoną. 22 września 1939 dowódca obrony Lwowa gen. Władysław Langner podpisał z dowództwem sowieckim kapitulację, przewidującą m.in. bezpieczny wymarsz żołnierzy wojska polskiego (w tym oficerów) i policji w kierunku granicy z Rumunią, po uprzednim złożeniu broni – umowę tę strona sowiecka złamała po złożeniu broni aresztując wszystkich i wywożąc ich w głąb ZSRR. Oficerowie uczestniczący w obronie Lwowa byli przetrzymywani w obozie w Starobielsku, a następnie w przeważającej większości zostali zamordowani przez NKWD w Charkowie i pochowani w dołach śmierci w Piatichatkach. Bezpośrednio po rozpoczęciu okupacji Lwowa rozpoczęły się aresztowania przez NKWD wybitnych obywateli miasta, z prezydentem miasta dr Stanisławem Ostrowskim na czele. Policjanci lwowscy zostali wymordowani ogniem z broni maszynowej za rogatkami miasta na szosie na Winniki.

</doc>
<doc id="935131" url="https://pl.wikipedia.org/wiki?curid=935131" title="Kamienne Miasto">
Kamienne Miasto

Kamienne Miasto (; ) – stara część miasta Zanzibar, stolica Zanzibaru w Tanzanii.
Kamienne Miasto znajduje się na Liście światowego dziedzictwa UNESCO.
Zabudowa miasta, które jest mieszanką kultury arabskiej, indyjskiej, europejskiej i afrykańskiej, charakteryzuje się wąskimi uliczkami, w których nie mieszczą się samochody. Transport odbywa się pieszo oraz na rowerach lub motocyklach.
W przeszłości miasto było centrum wschodnioafrykańskiego handlu niewolnikami między Azją i Afryką.
5 września 1946 roku w miejskim szpitalu w Kamiennym Mieście przyszedł na świat Farrokh Bulsara, wokalista grupy Queen znany jako Freddie Mercury.

</doc>
<doc id="935133" url="https://pl.wikipedia.org/wiki?curid=935133" title="Stena Nordica">
Stena Nordica



</doc>
<doc id="935135" url="https://pl.wikipedia.org/wiki?curid=935135" title="Dajr al-Balah">
Dajr al-Balah

Dajr al-Balah (arab. دير البلح) - miasto w Autonomii Palestyńskiej, w centralnej części Strefy Gazy. Według danych szacunkowych na rok 2010 liczy 90 687 mieszkańców. Burmistrzem miasta jest Ahmad Kurd.

</doc>
<doc id="935138" url="https://pl.wikipedia.org/wiki?curid=935138" title="Radiostacja UPA „Samostijna Ukrajina”">
Radiostacja UPA „Samostijna Ukrajina”

Radiostacja UPA „Samostijna Ukrajina” („Wilna Ukrajina”, „Afrodyta”) – propagandowa radiostacja UPA, nadająca na falach krótkich, w paśmie 43 m, w języku ukraińskim, rosyjskim, francuskim i angielskim. Jej celem było informowanie społeczeństwa ukraińskiego i zagranicy o prowadzonej przez OUN i UPA walce.
Została zorganizowana przez Myrosława Prokopa w Karpatach latem 1943 na rozkaz Zarządu Głównego UPA. Ukraińscy policjanci – współpracownicy OUN przewieźli ją na ulicę Blacharską we Lwowie. Stamtąd została wywieziona w okolice Stryja. Tam w szałasie, w okolicy wsi Jamielnica, złożył ją i uruchomił inżynier Julian Hoszowski, pracujący w oddziale firmy „Telefunken” w Krakowie (jednocześnie został kierownikiem technicznym radiostacji). Rozpoczęła nadawanie jesienią 1943.
Szefem rozgłośni był Jarosław Staruch, a pracownikami: B. Hałajczuk, Ł. Łemyk, K. Jaworiwski, W. Makar, D. Łuszpak. Programy w języku francuskim i angielskim prowadził Belg – Albert Hasenbroekx.
Radiostacja była ochraniana przez specjalną grupę Służby Bezpeky pod dowództwem Kostia Cmocia "Hrad", "Modest".
Została zniszczona przez NKWD 7 kwietnia 1945.

</doc>
<doc id="935141" url="https://pl.wikipedia.org/wiki?curid=935141" title="Mury obronne w Szprotawie">
Mury obronne w Szprotawie

Mury obronne w Szprotawie - system kamiennych zewnętrznych umocnień miejskich, początkowo ziemno-drewnianych, powstały w średniowieczu. W linię murów wkomponowane były Brama Żagańska i Głogowska, szprotawski zamek, furty oraz różnego rodzaju i wielkości basteje. 
Po raz pierwszy wzmiankowane w roku 1440. Według Felixa Matuszkiewicza istniały już w XIV wieku, kiedy wspomniane zostały miejskie bramy. Broniły Szprotawy m.in. w 1488 roku przed najazdem węgierskim.
Grube na 120 cm i wysokie na ponad 8 m mury wzniesiono z układanego warstwami kamienia polnego, spajanego zaprawą wapienną. W 2. poł. XVI w. przebudowano ich fragmenty, czego konsekwencją było powstanie kolejnych baszt. Odtąd ich liczba wzrosła do 25.
Średnica wewn. dwóch bastei przy ul. Ogrodowej wynosi 220 cm każda, natomiast długość zewn. baszty "(Weichhaus)" to ok. 470-490 cm. Opiekowały się nimi i obsadzały na okoliczność działań obronnych miejscowe cechy. 
W latach 1719-1725 magistrat sprzedał baszty mieszczanom. W XIX wieku większość murów została zburzona. W niektórych przypadkach do pozostałych fragmentów przybudowano domy. Obecnie można wyróżnić 3 zachowane odcinki: północny, zachodni i południowo-zachodni.
Na przedpolu murów znajdowała się fosa miejska oblewana wodami rzeki Szprotawa. Niegdyś sięgała ona blisko murów, współcześnie oddając miejsca Parkowi Goepperta.

</doc>
<doc id="935144" url="https://pl.wikipedia.org/wiki?curid=935144" title="Zespół &quot;lilii wodnych&quot;">
Zespół &quot;lilii wodnych&quot;



</doc>
<doc id="935147" url="https://pl.wikipedia.org/wiki?curid=935147" title="Zespół lilii wodnych">
Zespół lilii wodnych



</doc>
<doc id="935148" url="https://pl.wikipedia.org/wiki?curid=935148" title="I Want To Break Free">
I Want To Break Free



</doc>
<doc id="935149" url="https://pl.wikipedia.org/wiki?curid=935149" title="Ramón Calderón">
Ramón Calderón



</doc>
<doc id="935153" url="https://pl.wikipedia.org/wiki?curid=935153" title="Bajt Lahija">
Bajt Lahija

Bajt Lahija, (arab. بيت لاهيا lub بيت لاهية), miasto w Autonomii Palestyńskiej, w północnej części Strefy Gazy. Według danych szacunkowych na rok 2010 liczy 90 196 mieszkańców. 9 czerwca 2006 roku: wojska izraelskie dokonały tu masakry ludności cywilnej. Według różnych źródeł, od 11 do 15 Palestyńczyków zginęło, a od 40 do 50 zostało rannych na plaży od ostrzału z dział okrętowych. Według agencji EFE siedmioro zabitych należało do tej samej rodziny; wśród nich była matka z 18-miesięcznym dzieckiem. Unia Europejska potępiła atak na ludność cywilną. Stany Zjednoczone wstrzymały się od jednoznacznego potępienia ostrzału, podkreślając, że Izrael ma prawo do obrony - cytat za rzecznikiem Departamentu Stanu USA Sean McCormack. Po ataku Hamas zerwał szesnastomiesięczny rozejm z Izraelem zapowiadając krwawy odwet (Rzeczpospolita).

</doc>
<doc id="935154" url="https://pl.wikipedia.org/wiki?curid=935154" title="Kościół św. Marcina w Kotli">
Kościół św. Marcina w Kotli

Kościół pw. św. Marcina w Kotli – katolicki obiekt sakralny pełniący funkcję kościoła parafialnego.
Historia.
Najstarsza wzmianka o parafii i kościele w Kotli pochodzi z 1318 roku. Na podstawie tych źródeł wiadomo, iż pierwotny kościół, gotycki spłonął w 1731 roku. Obecny barokowy kościół zbudowany został w 1748 roku, wykorzystał on elementy pochodzące z poprzedniej budowli (wieżę i mur zachodniej części kościoła). Świątynia została wybudowana na wzniesieniu, z masywną kwadratową wieżą. 
Architektura.
Kościół jest budowlą trzynawową, nawa główna sklepiona jest pięcioma jarzmami. Przednie jarzmo znajduje się nad głównym ołtarzem, ostatnie obejmuje empory organowe. Dwa ostatnie jarzma bocznej nawy po stronie epistoły tworzą zakrystię. Nawy boczne w porównaniu do głównej nawy są stosunkowo niskie, zostały one dobudowane w latach 1884-89. Po wschodniej stronie usytuowany jest krzyż. Nad wejściem z południowej strony znajduje się wykonana z wypalonej gliny głowa Chrystusa. 
Wyposażenie.
Ołtarze.
Obraz św. Marcina, który się znajduje na głównym ołtarzu został namalowany przez Ferdinanda Wintera. Po obu stronach obrazu znajdującego się na głównym ołtarzu przedstawione zostały figury ewangelistów Mateusza i Jana. Nad obrazem znajduje się Trójca Święta, z figurami przedstawiającymi Marka i Łukasza.
W zakończeniu wschodniej nawy bocznej znajduje się ołtarz Chrystusa Frasobliwgo. Pod sklepieniem znajduje się figura Chrystusa oraz figury św. Marii i św. Jana. W pd. nawie bocznej, obok ambony, umieszczony jest ołtarz św. Antoniego w otoczeniu Alojzego i Floriana. Ołtarz Marii z barokowymi figurami Joachima i Anny oraz posąg, przedstawiający Maryję z dzieciątkiem znajduje się naprzeciw ambony. Ambona znajduje się po stronie epistoły. 
Płaskorzeźby.
Na koszu znajdują się płaskorzeźby:
Droga Krzyżowa.
Na wyposażeniu kościoła znajdują się kopie obrazów Drogi Krzyżowej namalowanych przez Geberhardta Fugela. 
Organy.
Organy znajdujące się w kościele pochodzą z 1928 roku. Na parapecie organowego chóru znajduje się napis: "Laudate Dominium in choro et organo" ("Chwalcie Pana w chórze i na organach"). Chrzcielnica jest z 1845 roku, pochodzi ona z fundacji Mateusza Müllera. Na pokrywie znajduje się gołębica Ducha św. w promieniach.
Otoczenie.
Interesującym zabytkiem sztuki sakralnej jest umieszczony w przykościelnym murze cmentarnym kamienny krzyż wmurowany trzonem w ogrodzenie. Według przekazów ludowych został on wstawiony po zabiciu syna toporem przez ojca podczas budowy wieży kościoła. Krzyż określany jest często jako tzw. krzyż pokutny (pojednania) czyli krzyż fundowany przez zabójcę w wyniku umowy pojednawczej z rodziną zabitego.
Przypuszczenie to nie ma oparcia w żadnych dowodach ani badaniach a jest oparte jedynie na nieuprawnionym założeniu, że wszystkie stare kamienne krzyże monolitowe, o których nic nie wiadomo, są krzyżami pokutnymi, chociaż w rzeczywistości powód fundacji takiego krzyża może być różnoraki, tak jak każdego innego krzyża. Ta ostatnia legenda stała się na tyle popularna, że zaczęła być odbierana jako fakt i pojawiać się w lokalnych opracowaniach, informatorach czy przewodnikach jako informacja, bez uprzedzenia, że jest to co najwyżej luźna hipoteza bez żadnych bezpośrednich dowodów. 

</doc>
<doc id="935155" url="https://pl.wikipedia.org/wiki?curid=935155" title="Maximo Park">
Maximo Park



</doc>
<doc id="935160" url="https://pl.wikipedia.org/wiki?curid=935160" title="Bajt Hanun">
Bajt Hanun

Bajt Hanun (arab.بيت حانون; oficjalna pisownia w ang. Beit Hanoun) – miasto w muhafazie Gaza Północna w Autonomii Palestyńskiej.
Położenie.
Miasto jest położone w północno-wschodniej części Okręgu Gazy, w odległości 5 kilometrów na północny wschód od miasta Gaza. Na północ i wschód od miasta przebiega granica z Izraelem. Na północ od miasta jest przejście graniczne Erez.
W otoczeniu miasta znajduje się miasto Dżabalija, miejscowość Bajt Lahija, oraz wioski Izbat Bajt Hanun i Al-Karaja al-Badawija al-Maslach. Po stronie izraelskiej jest miasto Sederot, moszaw Netiw ha-Asara, oraz kibuce Erez, Nir Am i Mefallesim.
Demografia.
Zgodnie z danymi Palestyńskiego Centrum Danych Statystycznych w 2007 w mieście żyło 48 793 mieszkańców.
Historia.
Według lokalnej legendy Bajt Hanun było stolicą filistyńskiego króla Hanuna, który w VIII wieku p.n.e. walczył z Asyrią.
Na samym początku I wojny izraelsko-arabskiej w maju 1948 miejscowość zajęły wojska egipskie. Podczas operacji Jo’aw w nocy z 15 na 16 października Izraelczycy wbili się klinem w egipskie linie rozpoczynając bitwę o Bajt Hanun. Izraelczycy wycofali się z zajętego obszaru dopiero na początku 1949, po zawarciu zawieszenia broni z Egiptem.

</doc>
<doc id="935169" url="https://pl.wikipedia.org/wiki?curid=935169" title="Gwiazdosz potrójny">
Gwiazdosz potrójny

Gwiazdosz potrójny ("Geastrum triplex" Jungh.) – gatunek grzybów należący do rodziny gwiazdoszowatych ("Geastraceae").
Systematyka i nazewnictwo.
Pozycja w klasyfikacji według Index Fungorum: "Geastrum, Geastraceae, Geastrales, Phallomycetidae, Agaricomycetes, Agaricomycotina, Basidiomycota, Fungi".
Niektóre synonimy nazwy naukowej:
Nazwę polską nadał Feliks Teodorowicz w 1939.
Morfologia.
Młode mają postać tzw. „jaja”, o charakterystycznym, cebulowatym kształcie i średnicy 3-5 cm. Jego powierzchnia jest jasnobrązowa, z wiekiem ciemniejsza, niekiedy nieco zaróżowiona. Jajo jest częściowo zagłębione w ziemi i przed pęknięciem pobrużdżone. Egzoperydium pęka do połowy na 5-8 mięsistych ramion, które rozchylają się gwiazdkowato. Tak rozwinięte owocniki osiągają średnicę od 5 do 18 cm. Wewnętrzna strona ramion jest gładka, jasno lub ciemnobrązowa, czasami z czerwonawym odcieniem, zazwyczaj w różny sposób popękana.
W tym samym czasie gdy pęka egzoperydium, mająca około 3 mm grubości ochrowoszara warstwa mięsista pęka tuż przy podstawie mięsistych ramion, jej brzegi odrywają się od warstwy włóknistej i tworzą szyjkowaty kołnierz otaczający warstwę wewnętrzną (endoperydium). Czasami kołnierz ten pozostaje tylko w postaci krążka. Endoperydium ma mniej więcej kulisty, czasami nieco spłaszczony kształt, średnicę 2-4 cm, jest pergaminowata, siedząca i bez apofizy. Ma początkowo taką samą barwę, jak warstwa mięsista, później staje się ochrowobrązowa. Otwiera się otworem w górnej części na środku. Brzeg tego otworu (perystom) jest niski,nieco wzniesiony i włóknisty. Kolumella dochodzi do połowy wysokości endoperydium. Gleba jest brązowa.
Zarodniki kuliste o rozmiarach 4,5-5,2 (5,8) μm. Pokryte są licznymi brodawkami o długości do 1 μm. Włośnia składa się z brązowych, nierozgałęzionych włókien o grubości do 7,5 μm.
Występowanie i siedlisko.
Występuje na wszystkich kontynentach, poza Antarktydą. W Europie jest szeroko rozprzestrzeniony, występuje od strefy śródziemnomorskiej i Wysp Kanaryjskich po Szwecję i Finlandię. W Polsce jest rzadki, znany zaledwie z kilkunastu stanowisk. Znajduje się na "Czerwonej liście roślin i grzybów Polski". Ma status E – gatunek wymierający. Znajduje się na listach gatunków zagrożonych także w Belgii, Danii, Estonii, Litwie, Norwegii, Finlandii.
W Polsce był gatunkiem ściśle chronionym, od 9 października 2014 r. nie znajduje się już na liście gatunków chronionych.
Rośnie na ziemi bogatej w próchnicę w zaroślach, parkach i lasach liściastych (zwłaszcza pod bukami i dębami), przeważnie w miejscach zacienionych. Występuje także na zalesionych wydmach nadmorskich. Pojawia się pojedynczo lub w grupach.
Gatunki podobne.
Mniejsze owocniki mogą być mylone z gwiazdoszem frędzelkowanym ("Geastrum fimbriatum") lub rudawym ("Geastrum rufescens"). Gwiazdosza potrójnego jednak dość wyraźnie odróżniają od innych gatunków gwiazdoszy dwie cechy: duże rozmiary i obecność kołnierza.

</doc>
<doc id="935173" url="https://pl.wikipedia.org/wiki?curid=935173" title="Działko przeciwpancerne">
Działko przeciwpancerne



</doc>
<doc id="935176" url="https://pl.wikipedia.org/wiki?curid=935176" title="Taksówka zbiorowa">
Taksówka zbiorowa

Taksówka zbiorowa (ang. "share taxi", także: "bush taxi", w Rosji i innych krajach byłego ZSRR „marszrutka” – od "marszrutnoje taksi", w krajach Ameryki Łacińskiej "taxi colectivo") – środek transportu drogowego w wielu częściach świata, zwłaszcza w krajach rozwijających się (choć nie tylko). Często – z powodu braku komunikacji publicznej w danym rejonie – jest to jedyny sposób poruszania się na duże odległości dla osób niedysponujących własnym środkiem transportu.
Taksówkami zbiorowymi są zazwyczaj prywatne samochody osobowe lub minibusy. Ten środek transportu różni się od zwykłych taksówek faktem zabierania wielu pasażerów, z góry ustalonym celem podróży (każdy kierowca zwykle wozi pasażerów tylko na jednej trasie) oraz zapewnianiem komunikacji na trasach międzymiastowych, a czasem także międzynarodowych. Od autobusów w transporcie publicznym taksówki zbiorowe różnią się natomiast brakiem ustalonego rozkładu jazdy – taksówki zbiorowe odjeżdżają, kiedy znajdzie się komplet pasażerów (czasem czeka się nawet cały dzień, jednak na często uczęszczanych trasach jest to wydajne rozwiązanie).
W Polsce taksówki zbiorowe występują m.in. w Zakopanem, Bieszczadach, na Warmii i Mazurach.

</doc>
<doc id="935182" url="https://pl.wikipedia.org/wiki?curid=935182" title="Kalkilja">
Kalkilja

Kalkilja (arab. قلقيلية ; hebr. קַלְקִילִיָה; pol. "Wysoka Forteca") – palestyńskie miasto położone w muhafazie Kalkilja, w Autonomii Palestyńskiej.
Leży w zachodniej części Samarii, w otoczeniu miasta Habla, wioski An-Nabi Iljas, oraz żydowskiego miasteczka Alfe Menasze i żydowskiego osiedla Cufim. Miasto jest otoczone ze wszystkich stron przez mur bezpieczeństwa oddzielający Izrael od Autonomii Palestyńskiej. Po stronie izraelskiej znajdują się miasta Kefar Sawa i Tira, miasteczka Dżaldżulja i Kochaw Ja’ir, moszawy Sede Chemed i Newe Jamin, oraz kibuce Nir Elijjahu i Ejal.
Etymologia nazwy.
Obecna nazwa miasta wywodzi się od arabskiego słowa "Qala’alia", oznaczającego „"wysoką fortecę"”.
Historia.
Tutejsze okolice były zamieszkane już w czasach prehistorycznych – na obszarze dzisiejszego miasta znaleziono krzemienne narzędzia paleolityczne. W czasach biblijnych starożytne izraelskie miasto Kaballah znajdowało się w miejscu sąsiedniego miasta Habla. W czasach panowania Rzymu w miejscy zwanym Cala-c'Aliya istniała stacja pocztowa i stajnie dla koni kurierskich. Podczas licznych wojen, które przetaczały się przez te ziemie, przez rejon Kalkilji wielokrotnie przechodziły różne armie. Pod panowaniem arabskim miasto było zamieszkane przez ludność arabską.
Historia najnowsza.
W 1909 mieszkańcy powołali do życia lokalną radę, która w 1945 przekształciła się w radę miejską. Podczas I wojny światowej w mieście osiedliło się kilka rodzin żydowskich usuniętych z Tel Awiwu przez władze tureckie. Pod koniec 1917 na teren Palestyny wkroczyły wojska brytyjskie, a następnie w 1922 utworzono Mandat Palestyny.
29 listopada 1947 Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Palestyny na dwa państwa: żydowskie i arabskie. Miasto Kalkilja miało znaleźć się w państwie arabskim, jednak podczas wojny izraelsko-arabskiej w 1948 zostało zajęte przez Jordańczyków. W ramach podpisanego 4 kwietnia 1949 zawieszenia broni izraelsko-jordańskiego, Kalkilja znalazła się pod kontrolą Jordanii.
W 1948 w Kalkilji znalazły schronienie tysiące uchodźców palestyńskich, którzy zamienili jedną z dzielnic miasta w istniejący do dzisiaj nieformalny obóz uchodźców. Nazywający samych siebie ludem z Kefar Sawa uchodźcy otrzymują międzynarodową pomoc humanitarną za pośrednictwem organizacji UNRWA. Jednakże obóz uchodźców w Kalkilji nigdy nie został ustanowiony formalnie, bowiem lokalni politycy zabiegali w misji UNRWA o to, by programem pomocowym objęta została cała ludność, tak miejscowa, jak i napływowa.
Podczas wojny sześciodniowej w 1967 Kalkilję zajęły wojska izraelskie. Dowództwo izraelskie podjęło wówczas decyzję o wysiedleniu mieszkańców i całkowitym zniszczeniu miasta. W dniach 19 czerwca-18 lipca 1967 co najmniej 850 spośród 2000 budynków mieszkalnych zostało zburzonych. Dopiero po interwencji grupy izraelskich intelektualistów i naukowców, którzy zaapelowali do rządu o powstrzymanie zniszczeń, decyzja armii została cofnięta.
Gdy w 1987 wybuchła intifada w mieście działały liczne arabskie organizacje niepodległościowe. Izraelskie siły bezpieczeństwa wielokrotnie wkraczały do Kalkilji, aresztując poszukiwanych bojowników i przejmując magazyny broni. Przy tej okazji dochodziło do licznych starć izraelsko-palestyńskich.
Po zawarciu w 1993 porozumień z Oslo tereny te znalazły się w Autonomii Palestyńskiej w obszarze o statusie „A” (są to tereny pozostające pod kontrolą palestyńską).
Kalkilja była miejscem pierwszej wymiany ognia podczas intifady Al-Aksa, kiedy to 29 września 2000 palestyński policjant, pełniąc wspólną służbę patrolową z policjantem izraelskim, zastrzelił swego partnera.
W 2002 Izraelczycy rozpoczęli na zachodzie budowę muru bezpieczeństwa, który otoczył Kalilję od północy, zachodu i wschodu. Zachodni odcinek stanowi mur o wysokości 8 metrów z systemem wież obserwacyjnych. Północny i południowy odcinek jest barierą bezpieczeństwa, który obejmuje drogi patrolowe i rowy. Mur odciął mieszkańców Kalkilji od gruntów rolnych. Doprowadziło to do licznych demonstracji sprzeciwu i gniewu przeciwko murowi bezpieczeństwa. W 2007 na wschód od miasta powstała izraelska baza wojskowa. W ten sposób miasto zostało całkowicie otoczone przez mur bezpieczeństwa, a wszystkie drogi zostały przecięte przez punkty kontrolne.
26 marca 2008 izraelscy żołnierze aresztowali w Kalkilji członka Hamasu, Omara Jabara, który odpowiadał z przeprowadzenie zamachu terrorystycznego w Netanji, w wyniku którego zginęło 30 Izraelczyków, a 143 osoby zostały ranne (zamach przeprowadzono podczas wieczerzy paschalnej w 2002).
Demografia.
Według danych Palestyńskiego Centrum Danych Statystycznych w 2007 w Kalkilji żyło 45,2 tys. mieszkańców, z czego około 80% posiadało status uchodźców.
Edukacja.
W mieście znajdują się 3 szkoły prowadzone przez UNRWA. Dodatkowo znajduje się tutaj kampus Otwartego Uniwersytetu Al Quds, w którym uczy się około 1,4 tys. uczniów.
Służba zdrowia.
W Kalkilji znajduje się szpital finansowany przez UNRWA.
Kultura.
W mieście znajduje się jedyny ogród zoologiczny w Autonomii Palestyńskiej. Został on utworzony w 1986 przez dr. Sami Khadera. Można tu oglądać między innymi żyrafę, małpy, wielbłądy, lwa i hipopotamy.
Gospodarka.
W latach 1967-1995 niemal 80% zdolnych do pracy mieszkańców Kalkilji pracowało w izraelskich przedsiębiorstwach, głównie w budownictwie i rolnictwie. Pozostałe 20% zajmowało się handlem i drobną wytwórczością, przy czym większość ich tradycyjnych rynków zbytu znajdowała się na terenach izraelskich. Po wybudowaniu muru bezpieczeństwa sytuacja ekonomiczna mieszkańców uległa zdecydowanemu pogorszeniu.
Obecnie większość mieszkańców utrzymuje się z rolnictwa i handlu.
Komunikacja.
Jedyna droga dojazdowa do miasta prowadzi od wschodu. Jest ona kontrolowana przez izraelską bazę wojskową. W murze bezpieczeństwa utworzono pięć bram przejazdowych. W kierunku północnym prowadzi brama 28, z której mogą korzystać jedynie palestyńscy rolnicy (ze specjalnymi zezwoleniami) dojeżdżający do swoich pól uprawnych. W kierunku południowym prowadzi brama 30, z której mogą korzystać wszyscy Palestyńczycy posiadający zezwolenia, studenci, rolnicy, lekarze i nauczyciele. W tym rejonie istnieje podziemny tunel, który umożliwia przejazd pod drogą ekspresową nr 55 i łączy Kalkilję z miastem Habla. Pozostałe bramy są otwarte jedynie dla izraelskiego wojska.
Na zachód od miasta przebiega autostrada nr 6, a na południu droga ekspresowa nr 55, brak jednak możliwości bezpośredniego wjazdu na nie.

</doc>
