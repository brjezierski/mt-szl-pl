<doc id="948716" url="https://pl.wikipedia.org/wiki?curid=948716" title="Santa Maria (Republika Zielonego Przylądka)">
Santa Maria (Republika Zielonego Przylądka)

Santa Maria (oficjalnie Cidade de Santa Maria) – miasto w Republice Zielonego Przylądka na południu wyspy Sal. Według spisu powszechnego z 2010 r. miejscowość zamieszkiwało 6258 osób. Główny ośrodek turystyczny w kraju z dobrze rozwiniętą infrastrukturą hotelarską. Plaże wokół miasta, w tym najsłynniejsza Ponta Preta, są uznawane za jedne z najlepszych na świecie miejsc do uprawiania kitesurfingu i windsurfingu.
Historia.
Santa Maria jest najstarszą stałą miejscowością na wyspie Sal. Została założona w latach 30. XIX wieku przez Manuela Antonio Martinsa, który rozpoczął przemysłową eksploatację soli. W 1930 r. firma portugalska "J. A. Nascimento" założyła zakład przetwórstwa rybnego. Wydobycie soli i rybołówstwo były głównymi źródłami zarobku mieszkańców do lat 80. XX wieku. W 1967 r. Georges Vynckier z Belgii założył pensjonat Morabeza, uznawany dziś za najstarszy hotel w kraju. W 1984 r. zaprzestano wydobycia soli, wkrótce jednak zaczęły się pojawiać nowe miejsca noclegowe. Według spisu powszechnego z 1990 r. ludność miejscowości wynosiła 1343 osoby. Gwałtowny rozwój turystyki i budowa kilku kompleksów hotelarskich doprowadziły do kilkukrotnego wzrostu liczby mieszkańców, napływu imigrantów z reszty kraju i z Afryki Zachodniej oraz uzyskania statusu miasta w 2010 r.
Gospodarka.
Santa Maria jest głównym ośrodkiem turystycznym Republiki Zielonego Przylądka. Gości przyciągają białe plaże, słoneczna pogoda i znakomite warunki do uprawiania sportów wodnych. W 2013 r. ponad 40% dostępnych miejsc noclegowych kraju znajdowało się w Santa Marii. Rybołówstwo stanowi obecnie w większym stopniu atrakcję turystyczną i jest źródłem zarobku nieznacznej części mieszkańców. Handel rybami i owocami morza odbywa się głównie na molo w Santa Maria.
Transport.
Miasto jest połączone dwupasmową drogą z lotniskiem i miastem Espargos. Istnieją liczne połączenia prywatnych busów (zw. "aluguer") do Espargos, taksówki, możliwość wynajęcia samochodu, quada lub roweru elektrycznego.

</doc>
<doc id="948719" url="https://pl.wikipedia.org/wiki?curid=948719" title="Przerębska Huta">
Przerębska Huta



</doc>
<doc id="948728" url="https://pl.wikipedia.org/wiki?curid=948728" title="Club Universidad Nacional Autónoma de Ciudad de México">
Club Universidad Nacional Autónoma de Ciudad de México



</doc>
<doc id="948729" url="https://pl.wikipedia.org/wiki?curid=948729" title="UNAM Pumas">
UNAM Pumas



</doc>
<doc id="948731" url="https://pl.wikipedia.org/wiki?curid=948731" title="Pumas UNAM">
Pumas UNAM

Club Universidad Nacional – meksykański klub piłkarski z siedzibą w stołecznym mieście Meksyk. Występuje w rozgrywkach Liga MX. Swoje domowe mecze rozgrywa na obiekcie Estadio Olímpico Universitario.
Najczęściej określany poprzez swój przydomek, jako Pumas UNAM.
Historia.
W 1954 roku przy Narodowym Uniwersytecie Autonomicznym Meksyku założono drużynę piłkarską "Pumas", która już w sierpniu tego samego roku dopuszczona została do rozgrywek drugiej ligi zawodowej (Segunda División de México). Stało się to dzięki poparciu rektora uczelni Nabora Carrillo i Guillermo Aguilara Álvareza. Rektor wyznaczył Aguilara Álvareza na pierwszego prezesa klubu.
UNAM zadebiutował w zawodowej lidze 12 września 1954 roku wyjazdowym meczem z CF Monterrey. Okazało się, że nowy klub nie radzi sobie z problemami, jakie stawia zawodowy futbol i z tego powodu zarząd klubu poprosił o pozwolenie na roczną pauzę od rozgrywek ligowych, by dokonać niezbędnej reorganizacji. Przebudowa trwała rok, a nowym zarządcą klubu został Héctor Ortiz. Utworzono radę patronów klubu UNAM, która stworzyła podstawy do przyszłego awansu.
Po ośmiu latach pobytu w drugiej lidze UNAM awansował do pierwszej ligi (Primera División de México). W decydującym meczu UNAM pokonał 9 stycznia 1962 roku Club Cataluña de Torreón 5:1. Po zakończeniu meczu ogarnięci szałem radości kibice klubu wtargnęli na boisko, nosząc swych piłkarzy na rękach. Następnego dnia drużyna przyjęła gratulacje od rektora uczelni Ignacio Cháveza. Trenerem, który doprowadził UNAM do pierwszej ligi był Octavio Vial. Na ten epokowy w historii klubu sukces zapracowali następujący gracze: Homero Villar, Raúl Chanes, José Antonio Rodríguez, Alfredo Echávarri, José Ruíz, Carlos Gutiérrez, Alfredo Zenteno, José Luis Ledezma, Antonio Sámano, Jorge Gaitán, Guillermo Vázquez Sr., Lorenzo García, Carlos Calderón de la Barca, Manuel Rodríguez, Edmundo Pérez i Gustavo Cuenca. Wkrótce po awansie do pierwszej ligi rada patronów podjęła decyzję o utworzeniu nowoczesnego systemu szkolenia nowych generacji piłkarzy dla klubu.
Po dwóch latach opieki nad zespołem przez Alfonso "El Pescado", trenerem drużyny został hiszpański szkoleniowiec Ángel Zubieta, który szeroko otworzył drzwi dla piłkarzy zagranicznych. Nie oznaczało to jednak, by zrezygnował z graczy szkolonych w klubowej szkółce piłkarskiej. W pierwszej połowie dekady przybyli dwaj najważniejsi zagraniczni piłkarze w historii klubu – Serb Bora Milutinović i Brazylijczyk Cabinho. Dołączyli oni do bazy stworzonej przez takich piłkarzy meksykańskich jak Miguel Mejía Barón, Héctor Sanabria, Arturo Vázquez Ayala, José Luis López oraz Leonardo Cuéllar. W drugiej połowie dekady piłkarze ci sięgnęli po pierwszy w historii klubu tytuł mistrza Meksyku.
W sezonie 1974/75 klub zdobył puchar Meksyku oraz superpuchar. W sezonie 1976/77 klub zdobył pierwsze w swych dziejach mistrzostwo Meksyku. Potem były jeszcze dwa wicemistrzostwa. Ostatnim akordem tej pełnej sukcesów dekady było pojawienie się największego nie tylko w historii klubu, ale i w historii całego Meksyku piłkarza – Hugo Sáncheza.
W sezonie 1980/81 Pumas wygrali swoje drugie mistrzostwo Meksyku. Był to jednocześnie ostatni sezon, w którym Hugo Sánchez występował w barwach klubu. W następnym sezonie przyszły wielkie sukcesy międzynarodowe – Puchar Mistrzów CONCACAF, a następnie Copa Interamericana.
Dekada ta zaznaczyła się również znaczącym wkładem szkółki piłkarskiej klubu UNAM w budowę reprezentacji narodowej. Przygotowując się do mistrzostw świata w 1986 roku meksykańska federacja piłkarska powołała trenera klubu UNAM Borę Milutinovicia na opiekuna reprezentacji gospodarzy mistrzostw świata. Serb powołał do reprezentacji licznych byłych i obecnych graczy klubu UNAM. Do reprezentacji powołania zostali następujący gracze: Hugo Sánchez, Félix Cruz, Rafael Amador, Raúl Servín, Miguel España, Manuel Negrete oraz Luis Flores. Generacja ta dała wiele powodów do radości zarówno kibicom Pumas, jak i reprezentacji narodowej Meksyku.
Nowa dekada zaczęła się od najhuczniej świętowanego mistrzostwa Meksyku w sezonie 1990/91 (UNAM pokonał swego wielkiego rywala, klub Club América). W klubie pojawiła się nowa generacja piłkarzy, takich jak: Luis García Postigo, Jorge Campos, Claudio Suárez, Antonio Sancho, Israel López, Braulio Luna, Rafael García, Jaime Lozano czy Gerardo Torrado. Jednak dekada ta pomimo świetnego początku nie przyniosła klubowi wielkich sukcesów. W końcu dekady pojawił się w klubie Hugo Sánchez by spróbować swych sił jako trener.
W nowym tysiącleciu obok Hugo Sáncheza jako trenera pojawiła się plejada wybitnych graczy, która przywróciła klubowi dawną potęgę. W roku 2004 UNAM został w czerwcu mistrzem Meksyku po wygraniu turnieju Clausura (w finale 0:0 i 1:1 oraz 5:4 w rzutach karnych z Guadalajarą). W przerwie ligowej UNAM pokonał na Santiago Bernabéu słynny Real Madryt 1:0, tym samym zwyciężając w rozgrywkach Trofeo Santiago Bernabéu. Zwycięską bramkę zdobył Israel Castro. W grudniu 2004 roku klub zdobył mistrzostwo po raz drugi, zwyciężając w turnieju Apertura 2005 (po pokonaniu w finale 2:1 i 1:0 Monterrey). Sukcesy te sprawiły, że rok 2004 nazwany został "El Año de Oro" ("Złoty Rok").
W następnym roku UNAM zagrał w Copa Sudamericana – najpoważniejszym turnieju międzynarodowym w jakim klub kiedykolwiek brał udział. W 1/8 finału UNAM wyeliminował boliwijski klub The Strongest dzięki wyjazdowej bramce Brazylijczyka Aíltona. W ćwierćfinale czekał teoretycznie znacznie silniejszy rywal – słynny brazylijski Corinthians Paulista. W Brazylii UNAM przegrał 1:2, ale w rewanżu wygrał niespodziewanie wysoko, bo aż 3:0, i awansował do półfinału. W półfinale po wyjazdowym remisie 0:0 UNAM rozgromił u siebie aż 4:0 argentyński klub Vélez Sársfield. W finale czekał kolejny argentyński klub – Boca Juniors. U siebie UNAM zremisował 1:1. Na wyjeździe także był remis 1:1, jednak karne lepiej egzekwowali piłkarze Boca i to oni świętowali zdobycie pucharu.
Swój szósty tytuł mistrzowski Pumas zdobyli wiosną 2009, po pokonaniu łącznym wynikiem 3:2 (1:0, 2:2, po dogrywce) Pachuki. Do rozstrzygnięcia wyniku potrzebna była dogrywka, w której bramkę przesądzającą o zwycięstwie UNAM zdobył Pablo Barrera.
W Mundialu 2010 udział wzięło trzech graczy UNAM Pumas: Israel Castro, Pablo Barrera i Efraín Juárez. Dwaj ostatni byli podstawowymi graczami El Tri na tej imprezie i zostali po niej sprzedani na Wyspy Brytyjskie; Barrera do angielskiego West Hamu, natomiast Juárez do szkockiego Celticu. Na ich sprzedaży UNAM zarobił ponad 7 milionów euro.
Zobacz też.
Pumas CU

</doc>
<doc id="948732" url="https://pl.wikipedia.org/wiki?curid=948732" title="Stefan Zawadzki">
Stefan Zawadzki

Stefan Zawadzki (ur. 15 grudnia 1946 w Jasieńcu) – polski historyk, profesor nauk humanistycznych, badacz dziejów Starożytnego Bliskiego Wschodu. Uczeń Julii Zabłockiej.
Życiorys.
Urodził się w Jasieńcu k. Wyszkowa. Studia historyczne ukończył w 1970 r. na Uniwersytecie im. Adama Mickiewicza w Poznaniu. W 1972 r. podjął pracę na tej uczelni pod opieką Julii Zabłockiej - prekursorki studiów nad starożytnymi dziejami Bliskiego Wschodu w poznańskim uniwersytecie. Całą karierę naukową przeszedł najpierw w Zakładzie Historii Starożytnej, a po jej podziale w drugiej połowie lat '90 XX wieku na część "antyczną" i "wschodnią", w Zakładzie Historii Wschodu Starożytnego Instytutu Historii Uniwersytetu im. Adama Mickiewicza. W 1977 r. uzyskał stopień doktora na podstawie rozprawy "Ekonomiczne podstawy świątyni nowoasyryjskich" (promotor: Julia Zabłocka), a w 1987 r. stopień doktora habilitowanego na podstawie rozprawy "Upadek Asyrii a stosunki medyjsko-babilońskie w świetle kroniki Nabopolasara". W 1991 r. został mianowany na stanowisko profesorskie, w 1997 r. przyznano mu zaś tytuł naukowy profesora.
Działalność naukowa.
Jest specjalistą w zakresie historii Mezopotamii w I tysiącleciu p.n.e. Autor i tłumacz wielu publikacji na temat Wschodu Starożytnego. W swej pracy badawczej wykorzystuje głównie teksty babilońskie w języku akadyjskim. Jest profesorem zwyczajnym, pracuje w Instytucie Historii Uniwersytetu im. Adama Mickiewicza jako kierownik Zakładu Historii Wschodu Starożytnego oraz w Instytucie Historii i Stosunków Międzynarodowych Uniwersytetu Szczecińskiego jako kierownik Zakładu Historii Starożytnej. Autor haseł "Mezopotamia", "Persja", "Media", "Hetyci", "Huryci", "Urartu", "Izrael", "Nabuchodonozor II" i "Nabonid" w polskiej edycji encyklopedii Britannica. Laureat Fundacji na rzecz Nauki Polskiej w roku 2002 za pracę " Studia nad społeczeństwem i gospodarką Babilonii w II i I tysiącleciu przed Chrystusem (rola instytucji i podmiotów prywatnych)". Uhonorowany 28 września 2007 r. Nagrodą Ministra Nauki i Szkolnictwa Wyższego za Wybitne Osiągnięcia Naukowe oraz Naukowo-Techniczne w kategorii badań na rzecz rozwoju nauki za pracę o charakterze pionierskim poświęconą gospodarce świątynnej w starożytnej Babilonii, na podstawie pochodzących z Babilonii tabliczek w piśmie klinowym ze zbiorów British Museum. W latach 2006-2008 corocznie był uczestnikiem światowej konferencji asyriologicznej "Rencontre Assyriologique Internationale". Członek Collegium Invisibile.
Działalność polityczna.
Związany z partią Prawo i Sprawiedliwość. Sygnatariusz szeregu listów wystosowanych do władz kraju, m.in. na rzecz budowy pomnika Lecha Kaczyńskiego i 95 ofiar katastrofy pod Smoleńskiem, przeciw stanowisku Senatu Uniwersytetu Warszawskiego podważającego konieczność lustracji pracowników szkolnictwa wyższego, przeciw nowelizacji ustawy o Instytucie Pamięci Narodowej, w obronie Centralnego Biura Antykorupcyjnego.
Został członkiem zarządu Akademickiego Klubu Obywatelskiego im. Prezydenta Lecha Kaczyńskiego w Poznaniu.
W 2021 został odznaczony Krzyżem Kawalerskim Orderu Odrodzenia Polski.

</doc>
<doc id="948734" url="https://pl.wikipedia.org/wiki?curid=948734" title="Telestes z Selinus">
Telestes z Selinus

Telestes z Selinus (IV wiek p.n.e.) - grecki poeta, autor dytyrambów. Znany z attyckich napisów zwycięzców.

</doc>
<doc id="948746" url="https://pl.wikipedia.org/wiki?curid=948746" title="Teolytos z Metymny">
Teolytos z Metymny

Teolytos z Metymny (Theolytos) - grecki poeta z epoki aleksandryjskiej. Autor eposu "Dionysiaká", który nie zachował się do naszych czasów.

</doc>
<doc id="948748" url="https://pl.wikipedia.org/wiki?curid=948748" title="Volvo P1800">
Volvo P1800

Volvo P1800 – klasyczny samochód sportowy produkowany przez firmę Volvo. Pracę nad autem rozpoczęto w roku 1957 aby nadrobić zaległości na rynku samochodów sportowych spowodowane nieudanym modelem Volvo P1900, którego sprzedano jedynie 68 sztuk.
Opiekunem nowego projektu został Helmer Petterson, który w latach 40. był odpowiedzialny za Volvo PV444. Auto wykonał jego syn Pelle Petterson. W 1962 w serialu Święty za kierownicą P1800 zasiadł bohater filmu Simon Templar. Całkowita produkcja modelu 1800 od 1961 do 1973 wyniosła 47 492 sztuk. Produkcję zakończono w 1973 roku.
Silniki.
Volvo P1800 wyposażony był w rzędowy czterocylindrowy silnik B18 o pojemności 1,8 l (1778 cm³) i mocy 100KM (75 kW), produkowany przez koncern Volvo i montowany w modelach Volvo PV544, Volvo 120 (Amazon) oraz Volvo 140.
W miarę rozwoju produkcji silniki udoskonalano, stosując między innymi silniki B18 oraz B20. Po przeniesieniu produkcji do Göteborga zaczęto usprawniać jednostkę napędową. Najwyższą moc, bo aż 130 KM, osiągał silnik B20E o pojemności 2000cm³.
Osiągi.
Najwyższa osiągnięta prędkość to około 190 km/h, a przyspieszenie 0-100 km wynosiło 9,5 s.
Irv Gordon przejechał (do 2013) swoim zakupionym w 1966 roku Volvo P1800S ponad 3 000 000 mil (4,8 mln kilometrów). Jest to oficjalny rekord świata w odległości, przejechanej jednym samochodem przez tego samego kierowcę w celach niekomercyjnych wpisany w 2014 roku do księgi rekordów Guinnessa. Gordon zmarł w 2018 roku, przejeżdżając swoim Volvo 3,2 mln mil (5,15 mln km) w ciągu 52 lat.

</doc>
<doc id="948749" url="https://pl.wikipedia.org/wiki?curid=948749" title="Cyprysik groszkowy">
Cyprysik groszkowy

Cyprysik groszkowy ("Chamaecyparis pisifera" Endl.) — gatunek rośliny z rodziny cyprysowatych. W naturze rośnie na japońskich wyspach Honsiu i Kiusiu, jest uprawiany w wielu krajach świata. Do Europy został sprowadzony w XIX wieku. Nazwa gatunkowa pochodzi od tego, że jego szyszki mają wielkość nasion grochu.
Zastosowanie.
Jest uprawiany jako roślina ozdobna. Gatunek długowieczny, wolno rosnący. Może być uprawiany jako soliter, ale dobrze nadaje się także na szpalery i do tworzenia kompozycji z innymi iglakami oraz do ogrodów skalnych i na wrzosowiska. Szczególnie dobrze prezentuje się pośród roślin o pokroju kolumnowym i roślin płożących się (np. płożących się odmian jałowca).
Uprawa.
Roślina światłolubna, doskonale rosnąca w miejscach o dużej wilgotności powietrza, na glebach kwaśnych, głęboko uprawianych i żyznych. Duża odporność na mróz, jednak posadzone na terenie odkrytym, narażonym na silne wiatry, łatwo brązowieją i zrzucają boczne odgałęzienia. Wykazuje dużą odporność na zanieczyszczenia powietrza, jednak wpływa ono na jego wygląd oraz tempo wzrostu. Odmiany o ulistnieniu igiełkowatym lub pierzastym są znacznie wrażliwsze na wysychanie. Na stanowiskach suchych i wietrznych igły w środku rośliny zasychają i obumierają. Można temu zapobiec przez delikatne przystrzyganie całej rośliny, co dodatkowo wpływa na jej zagęszczenie i ładniejszy wygląd. Przystrzyganie znosi dobrze.
Odmiany botaniczne można rozmnażać przez wysiew nasion, odmiany ogrodowe uprawiane z nasion nie zachowują cech rośliny matecznej i należy je rozmnażać przez sadzonki (ukorzeniają się łatwo). 

</doc>
<doc id="948750" url="https://pl.wikipedia.org/wiki?curid=948750" title="Park Leśny w Głogowie">
Park Leśny w Głogowie

Park Leśny w Głogowie – największy co do wielkości obszar zieleni miejskiej w Głogowie. Park ciągnie się od ronda wzdłuż ulic Krzywoustego, Wałów Chrobrego, Piastowskiej aż po ulicę Rudnowską. W parku sporą część stanowią młode drzewa, choć występuje duża liczba starszych okazów. 
Naprzeciwko skrzyżowania ulic Krzywoustego ze Staromiejską, stoi Pomnik Ofiar Wojny poświęcony polskim i niemieckim ofiarom wojny, przemocy i wypędzenia z ziemi głogowskiej. Kilkanaście metrów od pomnika znajduje się odrestaurowany pawilon parkowy z roku 1910, w kształcie nakrytej kopułą rotundy. W środku znajduje się popiersie Johanna Wolfganga Goethego. W dalszej części parku znajduje się plac ruchu drogowego służący rowerzystom do nauki jazdy.

</doc>
<doc id="948751" url="https://pl.wikipedia.org/wiki?curid=948751" title="Dracaena marginata">
Dracaena marginata



</doc>
<doc id="948752" url="https://pl.wikipedia.org/wiki?curid=948752" title="Literate programming">
Literate programming

Literate programming (ang. "programowanie piśmienne") – styl programowania oparty na założeniu, że programy komputerowe powinny być pisane z naciskiem na czytelność kodu źródłowego dla ludzi, podobnie do dzieła literackiego. 
W tym ujęciu najważniejsza staje się dokumentacja dokładnie tłumacząca działanie algorytmu, w którą dopiero wplecione są fragmenty w języku programowania. Kontrastuje to z powszechnym poglądem, że głównym celem jest stworzenie działającego kodu, którego dokumentacja pełni rolę pomocniczą.
Historia.
Donald Knuth na początku lat 80. XX w. otrzymywał prośby o udostępnienie programu TeX78. Zauważył, że programy, które pisze do własnego użytku, znacznie różnią się od programów, które pisze jako wykładowca uniwersytetu. Gdy program był kierowany do studentów, wszystkie decyzje były dobrze opisane i całość zawierała mniej błędów. Dlatego zdecydował się napisać program dla człowieka, aby wyjaśnić, jak ma skłonić maszynę do wykonania odpowiednich obliczeń, zamiast pisania tego samego dla maszyny. 
W latach 1981–1983 napisał pierwszą implementację powyższej idei – WEB. Były to programy TANGLE do konwersji do Pascala przeznaczonego tylko dla kompilatora oraz WEAVE do konwersji do dokumentacji przetwarzanej przez TeX. W WEB napisał TeX82, który obecnie uznaje się za najbardziej bezbłędny program.
WEB obsługiwał tylko Pascal do kodu i TeX do dokumentacji, więc powstawały inne programy, które obsługiwały inne języki, np. C i troff, C i TeX (CWEB), Fortran. Później powstały systemy literate programming niezależne od języka programowania – Spidery Web Normana Ramseya generujący osobne narzędzia dla każdego języka i Noweb tego samego autora (bez formatowania kodu źródłowego).

</doc>
<doc id="948753" url="https://pl.wikipedia.org/wiki?curid=948753" title="UNAM Pumas Meksyk">
UNAM Pumas Meksyk



</doc>
<doc id="948754" url="https://pl.wikipedia.org/wiki?curid=948754" title="Zamek w Wenecji">
Zamek w Wenecji

Zamek w Wenecji – pozostałości zamku obronnego z XIV wieku w Wenecji koło Żnina, w województwie kujawsko-pomorskim.
Historia.
Zamek powstał w połowie XIV wieku na zlecenie Mikołaja Nałęcza z Chomiąży. Został zbudowany w ramach wielkiej akcji fortyfikacji Polski, podjętej w czasach Kazimierza Wielkiego. Po śmierci Nałęcza, zamek w XV wieku przeszedł w ręce Pomianów. W 1420 roku Mikołaj Pomian odstąpił zamek archidiecezji gnieźnieńskiej, która utworzyła w nim więzienie dla księży. W latach 1467-73 była to rezydencja generalnego starosty Wielkopolski Piotra Nałęcza z Szamotuł. W 2 poł. XV wieku zbudowano dookoła zamku nowe fortyfikacje z jednymi z pierwszych bastionów w Polsce. Kosztowna w utrzymaniu warownia przestała być potrzebna po zlikwidowaniu zagrożenia ze strony zakonu krzyżackiego. W XVI wieku częściowo rozebrany, a cegła spławiona Gąsawką do Żnina została wykorzystana na budowę pałacu arcybiskupiego. W kolejnych wiekach zamek popadł w dalszą ruinę. W XIX wieku częściowo wysadzony w powietrze, a kamienie wykorzystano na budowę drogi do Żnina.
Do dziś zachowały się jedynie fragmenty murów i dziedziniec. Zamek został zabezpieczony jako tzw. trwała ruina.
Z zamkiem wiąże się legenda o tym, że straszy na nim "Diabeł Wenecki", czyli jego najbardziej znany właściciel, Mikołaj Nałęcz.

</doc>
<doc id="948756" url="https://pl.wikipedia.org/wiki?curid=948756" title="Leszek Szaruga">
Leszek Szaruga

Leszek Szaruga, właśc. Aleksander Wirpsza (ur. 28 lutego 1946 w Krakowie) – polski poeta, prozaik, tłumacz niemieckiej i rosyjskiej poezji, wykładowca uniwersytecki – historyk literatury, krytyk literacki.
Życiorys.
Jest synem Witolda Wirpszy i Marii Kureckiej. Ukończył studia na Wydziale Filozofii Uniwersytetu Warszawskiego. Pracę doktorską pt. „Walka o godność” napisał pod kierunkiem prof. Ireny Maciejewskiej. W 1968 r. był zatrzymany i aresztowany podczas wydarzeń marcowych. Wtedy też przybrał pseudonim Leszek Szaruga.
W latach 70. i 80. był redaktorem pism drugiego obiegu, takich jak „Puls”, „Wezwanie”. W latach 1979–1989 współpracował z sekcją polską Radia Wolna Europa (pod pseudonimami: Jan Krajnik, Krzysztof Powoski). Od 1979 współpracował z „Kulturą”, Pod koniec istnienia pisma był w nim szefem działu poezji. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W latach 1987-1990 mieszkał w Berlinie Zachodnim, gdzie współpracował z sekcjami polskimi BBC oraz Deutsche Welle oraz czasopismami emigracyjnymi.
Od przyjazdu na stałe do kraju w roku 2003 wykładowca Uniwersytetu Szczecińskiego, Częstochowskiej WSP, Uniwersytetu Warszawskiego. Redaktor pism „Nowaja Polsza” oraz „Przegląd Polityczny”. Laureat Nagrody Kościelskich (1986) oraz nagrody literackiej „Kultury” (1999).
W 2000 otrzymał habilitację na Uniwersytecie Adama Mickiewicza w Poznaniu na podstawie rozprawy „Państwo - historia - literatura”.
2 czerwca 2009 z rąk podsekretarza stanu w MKiDN Tomasza Merty odebrał Srebrny Medal „Zasłużony Kulturze Gloria Artis”. Członek Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego. Był członkiem Stowarzyszenia Pisarzy Polskich, z którego odszedł na znak protestu wobec członkostwa Marcina Wolskiego i Rafała Ziemkiewicza w tymże stowarzyszeniu.
W 2019 nominowany do Orfeusza - Nagrody Poetyckiej im. K.I. Gałczyńskiego za tom "W tym samym czasie" a w 2022 do Nagrody Literackiej „Nike” za poemat "Mucha" i do Nagrody Poetyckiej im. Kazimierza Hoffmana za tom "Łowca".

</doc>
<doc id="948758" url="https://pl.wikipedia.org/wiki?curid=948758" title="Lost Planet">
Lost Planet



</doc>
<doc id="948766" url="https://pl.wikipedia.org/wiki?curid=948766" title="Dorzecze (województwo dolnośląskie)">
Dorzecze (województwo dolnośląskie)

Dorzecze – osada w Polsce położona w województwie dolnośląskim, w powiecie głogowskim, w gminie Kotla.
W latach 1975–1998 miejscowość administracyjnie należała do województwa legnickiego.

</doc>
<doc id="948767" url="https://pl.wikipedia.org/wiki?curid=948767" title="Leśna Dolina (województwo dolnośląskie)">
Leśna Dolina (województwo dolnośląskie)

Leśna Dolina – osada w Polsce położona w województwie dolnośląskim, w powiecie głogowskim, w gminie Kotla.
W latach 1975–1998 miejscowość administracyjnie należała do województwa legnickiego.

</doc>
<doc id="948768" url="https://pl.wikipedia.org/wiki?curid=948768" title="Pękoszów">
Pękoszów

Pękoszów – przysiółek wsi Skidniów w Polsce położona w województwie dolnośląskim, w powiecie głogowskim, w gminie Kotla.
W latach 1975–1998 miejscowość administracyjnie należała do województwa legnickiego.

</doc>
<doc id="948769" url="https://pl.wikipedia.org/wiki?curid=948769" title="Skidniówek">
Skidniówek

Skidniówek – osada w Polsce położona w województwie dolnośląskim, w powiecie głogowskim, w gminie Kotla.
W latach 1975–1998 miejscowość administracyjnie należała do województwa legnickiego.

</doc>
<doc id="948770" url="https://pl.wikipedia.org/wiki?curid=948770" title="Skórzyn">
Skórzyn

2 miejscowości w Polsce:

</doc>
<doc id="948775" url="https://pl.wikipedia.org/wiki?curid=948775" title="Skórzyn (województwo dolnośląskie)">
Skórzyn (województwo dolnośląskie)

Skórzyn – osada w Polsce położona w województwie dolnośląskim, w powiecie głogowskim, w gminie Kotla.
W latach 1975–1998 miejscowość administracyjnie należała do województwa legnickiego.
Zobacz też: Skórzyn

</doc>
<doc id="948781" url="https://pl.wikipedia.org/wiki?curid=948781" title="Port lotniczy Newcastle International">
Port lotniczy Newcastle International

Port lotniczy Newcastle International (ang.: "Newcastle International Airport", kod IATA: NCL, kod ICAO: EGNT) – międzynarodowe lotnisko położone 11 km na północ od centrum Newcastle upon Tyne w Anglii, 9. co do ilości przewiezionych pasażerów w kraju: 5 431 976 (2006).

</doc>
<doc id="948782" url="https://pl.wikipedia.org/wiki?curid=948782" title="Jezioro Długie Wielkie">
Jezioro Długie Wielkie

 
Jezioro Długie Wielkie (kaszb. "Jezoro Wiôldżi Dłudżé") – przepływowe jezioro rynnowe na Pojezierzu Kaszubskim (powiat kościerski, województwo pomorskie).
Jezioro stanowi wąską rynnę polodowcową położoną na północ od miejscowości Korne.
Dane morfometryczne.
Powierzchnia zwierciadła wody według różnych źródeł wynosi od 26,5 ha do 28,4 ha.
Zwierciadło wody położone jest na wysokości 150,4 m n.p.m. lub 150,5 m n.p.m. Średnia głębokość jeziora wynosi 3,0 m, natomiast głębokość maksymalna 6,8 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Długie Wielkie". W różnych publikacjach i na mapach topograficznych jezioro to występuje pod nazwą "Wielkie Długie".

</doc>
<doc id="948783" url="https://pl.wikipedia.org/wiki?curid=948783" title="Krzysztof Chrobak">
Krzysztof Chrobak

Krzysztof Chrobak (ur. 3 października 1957 w Warszawie) – polski trener piłkarski.
Życiorys.
Absolwent Akademii Wychowania Fizycznego w Warszawie. 
Karierę trenerską rozpoczynał na stanowisku szkoleniowca zespołu trampkarzy Orła Warszawa. Prowadził także zespół Polonii Warszawa (roczniki 95 i 96), a następnie drużyny juniorów Polfy, Hutnika i Polonii Warszawa. W listopadzie 2002 objął pierwszy zespół Polonii.
Miał krótki okres pracy w Zniczu Pruszków, z którym przegrał baraże o prawo gry w 2. lidze. Do ekstraklasy wrócił jako asystent Macieja Skorży w Amice Wronki. Od listopada 2005 prowadził ten zespół samodzielnie osiągając z nim czwarte miejsce w lidze. W późniejszym czasie odrzucił propozycję Lecha Poznań, który chciał, by został asystentem trenera Franciszka Smudy.
Następnie współpracował w Zagłębiu Lubin z Edwardem Klejndinstem. 21 sierpnia 2006 zastąpił Dariusza Kubickiego w roli pierwszego trenera Górnika Łęczna. 17 października 2008 został zwolniony za porozumieniem stron.
Od 1 lutego 2011 prowadził drużynę Legionovii Legionowo, która występuje w III lidze, w grupie łódzko-mazowieckiej. Zastąpił na stanowisku pierwszego trenera, Piotra Topczewskiego, który otrzymał rolę asystenta Krzysztofa Chrobaka w legionowskim klubie. 13 października były szkoleniowiec Górnika Łęczna odszedł z Legionowa. Jego miejsce zajął Sebastian Dzisiewicz.
W czerwcu 2012 został asystentem Radosława Mroczkowskiego w Widzewie Łódź.
Od 12 do 31 sierpnia 2014 był tymczasowym trenerem Lecha Poznań zastępując na tym stanowisku Mariusza Rumaka.
Jego następcą w Lechu Poznań został Maciej Skorża. 

</doc>
<doc id="948785" url="https://pl.wikipedia.org/wiki?curid=948785" title="Kościół św. Michała w Ołomuńcu">
Kościół św. Michała w Ołomuńcu

Kościół św. Michała w Ołomuńcu – jednonawowy, barokowy obiekt sakralny znajdujący się w Ołomuńcu, w Czechach. 
Pierwotnie w miejscu, gdzie obecnie znajduje się kościół św. Michała był gotycki kościół przy klasztorze dominikanów. Liczne pożary oraz wyniszczająca wojna trzydziestoletnia spowodowały znaczne zniszczenia świątyni. Wymusiło to konieczność przebudowy, która odbyła się w latach 1673-1699. Kościół został praktycznie całkowicie przebudowany. Z poprzedniej świątyni pozostawiono jedynie dzwonnicę (obecnie udostępniona turystom) oraz połowę sklepienia zakrystii. Autorzy projektu przebudowy, Giovanni Pietro Tencalla, a następnie Domenico Martinelli nadali budowli wybitnie barokowy charakter z bardzo bogato zdobionym wnętrzem. Nowy kościół został uwieńczony trzema kopułami, z których największa mierzy 35 m, przez co stał się pierwszą morawską kopulastą budowlą.
Bibliografia.
Ołomuniec - historyczne miasto i okolice. Wyd.1, Unios CB spol. s. r. o., Czeskie Budziejowice 2005. 

</doc>
<doc id="948787" url="https://pl.wikipedia.org/wiki?curid=948787" title="Krajka (czasopismo)">
Krajka (czasopismo)

Krajka – kwartalnik organizacji harcerek ZHR wydawany w Warszawie.
Indeks.
Kwartalnik Organizacji Harcerek ZHR.
Warszawa, Wydawca: Związku Harcerstwa Rzeczypospolitej.
PL .
Numery Specjalne Kwartalnika Organizacji Harcerek ZHR.
Warszawa, Wydawca: Związku Harcerstwa Rzeczypospolitej.
PL .

</doc>
<doc id="948788" url="https://pl.wikipedia.org/wiki?curid=948788" title="Emilia Waśniowska">
Emilia Waśniowska

Emilia Waśniowska (ur. 20 września 1954 w Poznaniu, zm. 26 listopada 2005 tamże) – polska poetka, polonistka, autorka wierszy, opowiadań i piosenek dla dzieci.
Życiorys.
W 1973 ukończyła II Liceum Ogólnokształcące im. Heleny Modrzejewskiej, a w 1977 filologię polską na Uniwersytecie im. Adama Mickiewicza. Swoją lirykę publikowała początkowo m.in. na łamach „Tygodnika Powszechnego”, „Tygodnika Kulturalnego” i „Życia Literackiego”. Zadebiutowała arkuszem poetyckim "Przychylić ziemi". Pracowała w dawniejszym poznańskim Pałacu Kultury (obecnie jest to Centrum Kultury „Zamek"), w Ogólnopolskim Ośrodku Sztuki dla Dzieci i Młodzieży, w Liceum Sióstr Urszulanek i w różnych szkołach podstawowych. Od 1992 była dyrektorem Szkoły Podstawowej nr 34 na os. Bolesława Śmiałego. Przez kilka lat, jako „Radiowa Sowa” prowadziła audycję dla dzieci w Radiu Merkury Poznań.
Praca w SP nr 34 w Poznaniu.
To tej szkole oddała całe swoje serce. Prowadziła oryginalne akcje popularyzujące czytelnictwo i rozwijające zainteresowanie książką, zachęcające dzieci i młodzież do samodzielnych prób twórczych. Dzięki niej osiedlowa podstawówka – moloch stała się miejscem częstych odwiedzin wybitnych współczesnych pisarzy, których Emilia Waśniowska pozyskała dla realizacji zadania „rozczytywania” dzieci. Inicjowała liczne konkursy literackie, upowszechniała kulturę czytelniczą, jednocześnie kładąc duży nacisk na edukację estetyczną – z jej inicjatywy zorganizowano ekspozycję „Fiknijmy koziołka” (kolekcja koziołków wykonanych przez artystów plastyków), prezentowaną następnie w całym kraju. Była autorką ponad stu tekstów piosenek śpiewanych przez zespoły dziecięce, zaś jej wiersze znajdują się w podręcznikach szkolnych, alamanachach, antologiach i czasopismach.
Od 1990 należała do Stowarzyszenia Pisarzy Polskich. Była także członkinią Zarządu Głównego Towarzystwa Literackiego im. Adama Mickiewicza.
Choroba.
We wrześniu 2003 zachorowała na guza mózgu. W listopadzie 2003 zorganizowano cykl koncertów na rzecz leczenia poetki. Została pochowana na cmentarzu przy ul. Lutyckiej (kwatera św. Michała-1-2). Jedna z ulic w Poznaniu na Strzeszynie nosi jej imię.
W styczniu 2004 Księgarnia św. Wojciecha wydała tomik wierszy Emilii Waśniowskiej pt. „Nie obrażam się na Boga”, będący lirycznym świadectwem jej zmagań z chorobą nowotworową.
Nagrody.
Autorka była nominowana w 2003 do nagrody Prezydenta Rzeczypospolitej Polskiej „Sztuka Młodym”. W 2005 jej twórczość nagrodzona została statuetką „Pegazika” podczas IV Poznańskich Targów Książki dla Dzieci i Młodzieży.
Rozmaitości.
26 listopada 2006 roku Szkole Podstawowej nr 83 „Łejery” w Poznaniu, nadano imię Emilii Waśniowskiej.
Sposobem na wspominanie patronki w Łejerach są coroczne Emiliady, czyli święto dziecięcej piosenki i poezji. Prezentowane są płyty i śpiewniki z piosenkami, do których słowa napisała Emilia Waśniowska. Emiliada to, oprócz koncertów, także warsztaty dla nauczycieli, które prezentują sposoby na wychowanie młodzieży przez poezję. Warsztaty kontynuują metody wychowania, jakie Emilia Waśniowska realizowała w swoim życiu w pracy z dziećmi i młodzieżą.
Życie prywatne.
Żona podpułkownika WP Jerzego Waśniowskiego – byłego komendanta WKU Poznań 1.

</doc>
<doc id="948789" url="https://pl.wikipedia.org/wiki?curid=948789" title="Alina Witkowska">
Alina Witkowska

Alina Edwarda Witkowska (ur. 13 października 1928, zm. 21 kwietnia 2011) – historyk literatury, znawczyni literatury pierwszej połowy XIX wieku.
Życiorys.
Od 1948 roku należała do Związku Młodzieży Polskiej, a od 1952 roku do PZPR.
Stopień doktora nauk humanistycznych uzyskała w 1963, tytuł profesorski w 1979. Była pracownikiem Instytutu Badań Literackich PAN, w tym m.in. jego dyrektorem (p.o. 1983–1984 i dyrektor 1988–1992), kierownikiem Pracowni Literatury Romantyzmu (1992–2007). Od 1994 była członkiem Polskiej Akademii Umiejętności, od 1998 członkiem korespondentem Polskiej Akademii Nauk, a także Stowarzyszenia Pisarzy Polskich i Polskiego Pen-Clubu. Autorka wielu monografii oraz prac edytorskich w serii "Biblioteka Narodowa".

</doc>
<doc id="948792" url="https://pl.wikipedia.org/wiki?curid=948792" title="Filipińczyki">
Filipińczyki

Filipińczyki (Rhabdornithinae) – monotypowa podrodzina ptaków z rodziny szpakowatych (Sturnidae). 
Występowanie.
Podrodzina obejmuje gatunki występujące endemicznie na Filipinach. 
Charakterystyka.
Długość ciała 15,1–18,8 cm, masa ciała 22,4–46 g. Wyglądem przypominają pełzacze, są podobnej wielkości, mają zakrzywione do dołu dzioby, którymi wydobywają owady z zagłębień w korze. W odróżnieniu od pełzaczy mają język przystosowany również do pobierania nektaru z kwiatów. Są ptakami osiadłymi, nie podejmują dalekich wędrówek.
Systematyka.
Etymologia.
"Rhabdornis": "rhabdos" – pasek (por. ῥαβδος "rhabdos" – gałązka); ορνις "ornis", ορνιθος "ornithos" – ptak.
Podział systematyczny.
Pokrewieństwo filipińczyków z innymi ptakami nie jest jasno ustalone. Podczas gdy niektórzy autorzy wyróżniają je w samodzielną rodzinę Rhabdornithidae, inni umieszczają je wewnątrz pełzaczy, tymaliowatych oraz szpakowatych. Lovette i Rubenstein wykazali, że filipińczyki tworzą odrębną linię rozwojową, siostrzaną dla szpakowatych i dlatego obecnie wiele ujęć systematycznych umieszcza ten takson w Sturnidae. Do podrodziny należy jeden rodzaj z następującymi gatunkami::

</doc>
<doc id="948793" url="https://pl.wikipedia.org/wiki?curid=948793" title="Jakob Ernst von Liechtenstein-Kastelkorn">
Jakob Ernst von Liechtenstein-Kastelkorn

Jakob Ernst von Liechtenstein-Kastelkorn (także Jakob Ernst von Lichtenstein-Kastelkorn, Jakob Ernst von Lichtenstein-Castelcorn, czes. Jakub Arnošt Lichtenštejn, ur. 14 lutego 1690 w Doboszowicach; zm. 12 czerwca 1747 w Salzburgu) – w latach 1728–1738 biskup Seckau, 1738–1745 biskup ołomuniecki i 1745–1747 arcybiskup salzburski.
Urodził się jako syn cesarskiego radcy Franza Karla von Liechtenstein-Kastelkorn i jego żony Kathariny Karoliny Pawlowskiej von Pawlowitz. W 1709 r. Jakob Ernst po rezygnacji brata Filippa Christopha został kanonikiem w Ołomuńcu. Kształcił się w gimnazjach w Brnie i Ołomuńcu. W latach 1709–1711 studiował w Collegium Germanicum w Rzymie, gdzie uzyskał doktorat z Pisma Świętego. W 1713 r. w Rzymie przyjął święcenia kapłańskie i w tym samym roku wspomniany wcześniej brat odstąpił mu godność kanonika w Salzburgu. W 1717 r. został archidiakonem w Opawie i asesorem konsystorza.
15 grudnia 1723 r. ufundował w swoich rodzinnych dobrach klasztor i szkołę pijarów w Bílej Vodzie. Był to jedyny klasztor tego zakonu w diecezji wrocławskiej i jeden z dwóch na Śląsku (drugi znajdował się w Bruntálu w diecezji ołomunieckiej).
17 stycznia 1728 r. arcybiskup salzburski Leopold Anton von Firmian mianował Jakoba Ernsta von Liechtenstein-Kastelkorn swoim następcą w biskupstwie Seckau, które wchodziło w skład salzburskiej prowincji kościelnej. Równocześnie pełnił także funkcję generalnego wikariusza arcybiskupa dla Styrii i okręgu Neustädt.
11 października 1738 r. kapituła ołomuniecka wybrała go na biskupa ołomunieckiego. Papieskie zatwierdzenie nastąpiło 26 stycznia 1739 r. Po pruskiej okupacji Ołomuńca w 1742 r. zarządził prace remontowe w katedrze i pałacu biskupim. 12 maja 1743 r. brał udział w koronacji Marii Teresy w Pradze na czeską królową.
13 stycznia 1745 r. salzburska kapituła wybrała go na arcybiskupa Salzburga. Jego krótki pontyfikat upłynął na sporach finansowych z kapitułą.

</doc>
<doc id="948796" url="https://pl.wikipedia.org/wiki?curid=948796" title="ČEZ">
ČEZ

ČEZ, a.s. ("Skupina ČEZ’ České Energetické Závody") – czeskie przedsiębiorstwo energetyczne z siedzibą w Pradze.
Przedsiębiorstwo ČEZ, a.s. zostało założone w 1992. Zajmuje się głównie produkcją i sprzedażą energii elektrycznej i ciepła. W 2003 w wyniku połączenia ČEZ, a.s. z przedsiębiorstwami zajmującymi się dystrybucją energii ("Severočeská energetika, Severomoravská energetika, Středočeská energetická, Východočeská energetika, Západočeská energetika") powstała grupa kapitałowa CEZ, zaliczająca się do pierwszej dziesiątki największych firm branży energetycznej w Europie. Jest największym producentem energii w Czechach. Spółka ČEZ, a.s. jest podmiotem dominującym grupy. Dalsze rozszerzenie działalności stało się możliwe dzięki akwizycjom m.in. w Bułgarii, Rumunii i Polsce.
Obecnie w skład grupy CEZ wchodzi ponad 90 czeskich i zagranicznych firm, w tym w samych tylko w Czechach: 2 elektrownie jądrowe, 15 elektrociepłowni węglowych, 17 elektrowni wodnych, 13 elektrowni słonecznych, 3 farmy wiatrowe i 5 czeskich dystrybutorów energii.
ČEZ, a.s. jest notowana na giełdzie w Pradze, a od 25 października 2006 także na Giełdzie Papierów Wartościowych w Warszawie (skrót: CEZ). Większościowym udziałowcem (67,6%) jest skarb państwa Republiki Czeskiej.
ČEZ w Polsce.
ČEZ kupił w Polsce elektrociepłownię Elcho i elektrownię Skawina w 2006.
ČEZ planował udział w prywatyzacji Tauron Polska, być może również w drugim etapie prywatyzacji Enei.
Pod koniec 2017 r. ČEZ poprzez swoją spółkę zależna ČEZ ESCO przejął polską firmę OEM Energy z siedzibą w Marklowicach.

</doc>
<doc id="948797" url="https://pl.wikipedia.org/wiki?curid=948797" title="Procedura administracyjna">
Procedura administracyjna



</doc>
<doc id="948798" url="https://pl.wikipedia.org/wiki?curid=948798" title="Procedura cywilna">
Procedura cywilna



</doc>
<doc id="948799" url="https://pl.wikipedia.org/wiki?curid=948799" title="Procedura karna">
Procedura karna



</doc>
<doc id="948800" url="https://pl.wikipedia.org/wiki?curid=948800" title="Ben Weisman">
Ben Weisman

Ben Weisman (ur. 16 listopada 1921 w Providence, zm. 20 maja 2007 w Los Angeles) – amerykański kompozytor, który był twórcą (lub współtwórcą) piosenek dla m.in. Elvisa Presleya, Barbry Streisand i zespołu The Beatles.
W czasie swojej kariery Weisman napisał dla Presleya 57 piosenek, z których część stała się przebojami, wśród nich „Rock-A-Hula Baby” (1961), „Crawfish” (1971) oraz „Fame and Fortune” (1960). Ostatnia z tych piosenek była wydana na singlu, będącym pierwszym, który opublikowano po odbyciu przez Presleya służby wojskowej. Piosenki autorstwa Weismana pojawiły się też w m.in. filmie "Więzienny rock" (1957), w którym zagrał Presley. Piosenkarz podobno nazywał kompozytora „szalonym profesorem” ("Mad Professor").
Weisman zmarł w szpitalu, przyczyną śmierci były komplikacje po przebytym zawale i zapaleniu płuc.

</doc>
<doc id="948801" url="https://pl.wikipedia.org/wiki?curid=948801" title="Marcin Kwaśny">
Marcin Kwaśny

Marcin Kwaśny (ur. 5 stycznia 1979 w Tarnowie) – polski aktor teatralny, telewizyjny i filmowy, scenarzysta i reżyser. Występował w roli weterynarza Julka Lubczyka w serialu "Na kocią łapę" w telewizji Polsat, a także w roli Rafała Kocója w serialu "Szpilki na Giewoncie".
Życiorys.
Wczesne lata.
Po ukończeniu III Liceum Ogólnokształcącego im. Adama Mickiewicza w Tarnowie podjął studia w warszawskiej Państwowej Wyższej Szkole Teatralnej, którą ukończył w 2002. Podczas studiów dorabiał w warszawskich lokalach, gdzie przebrany za agenta 007 reklamował alkohol. Na trzecim roku studiów otrzymał stypendium Katarzyny Frank-Niemczyckiej.
Kariera.
Mając 15 lat, wystąpił na szkolnej scenie w roli głównej w przedstawieniu Jerzego Zawieyskiego "Rozdroże miłości". W wieku 17 lat pojawił się jako poeta Cyprian Kamil Norwid w sztuce "Norwid" tarnowskiego Teatru Młodego Widza.
Po ukończeniu szkoły został aktorem Teatru Kwadrat w Warszawie. Rozgłos zyskał dzięki roli Marcina Wilczyńskiego w filmie "Rezerwat" (2007), za którą odebrał nagrodę na XI Międzynarodowym Festiwalu Filmowym Golden Brig w Odessie, a jako współscenarzysta dostał nagrodę na V Nadbałtyckim Festiwalu Debiutów Filmowych w Swietłogorsku w Rosji (Baltic Debuts Film Festival).
Jest współzałożycielem Teatru Praskiego, który we wrześniu 2008 rozpoczął pierwszy sezon teatralny.
Występował w produkcjach węgierskich i argentyńskich, takich jak "Aglaja", "Patagonia " czy "Polowanie na Anglika".
Pozostałe przedsięwzięcia.
Założył firmę LemmonShot, której zakres działania obejmuje produkcję spektakli, filmów i prowadzenie imprez. Wraz z grupą przyjaciół stworzył fundację artystyczną Między Słowami.
Był uczestnikiem programów rozrywkowych: "Jak oni śpiewają" (2009) i "Taniec z gwiazdami" (2010).
Od roku 2016 jego głos można usłyszeć w dżinglach Programu III Polskiego Radia.
Życie prywatne.
W 2008 ożenił się z architektką Dianą Kołakowską. W czerwcu 2018 Diana Kołakowska-Kwaśny złożyła w sądzie pozew, domagając się w nim orzeczenia winy aktora za rozpad ich związku. Para rozwiodła się w sierpniu 2020. W 2021 zawarł małżeństwo z Klaudią, która jest śpiewaczką operową.
Był członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
Przez wiele lat deklarował się jako ateista. W marcu 2019 w programie pt. "Wierzę w Boga", emitowanym w Telewizji Trwam, opowiedział o swoim nawróceniu.
Jest abstynentem, wcześniej przez lata zmagał się z chorobą alkoholową.

</doc>
<doc id="948802" url="https://pl.wikipedia.org/wiki?curid=948802" title="Tolštejn">
Tolštejn

Tolštejn (670 m n.p.m.) – góra w masywie Gór Łużyckich w paśmie Sudetów Zachodnich, w Czechach.
Góra położona jest w północno-zachodnich Czechach w zachodniej części Gór Łużyckich na południowy zachód od miejscowości Lesné (cześć Jiřetína pod Jedlovou). Góra to dawna kopuła wulkaniczna, górna część góry zbudowana jest z fonolitu zawierającego kryształy szklistego skalenia, który często rozpada się na duże płyty. W dolnej jej część występuje twardy piaskowiec. Góra o wyrazistym kopulastym kształcie i stromych zboczach z dwiema charakterystycznymi szczytowymi skałami fonolitowymi wychodzącymi z piaskowców.
U podnóża góry rozciągają się łąki. Na jednym ze zboczy położona jest trasa narciarska z wyciągiem o długości 700 m i przewyższeniu 145 m. Południowo-zachodnie zbocze góry, skaliste, niedostępne w dolnej części częściowo porośnięte lasem mieszanym z przewagą buka. Pozostałe zbocza w środkowym pasie częściowo porasta las mieszany.
Historia zamku.
Na szczycie znajdują się ruiny średniowiecznego zamku Tolštejn granicznego z 1278 roku zbudowanego z kamienna. Był to zamek strażniczy strzegący szlaku handlowego łączącego ówczesne Łużyce z Czechami. Do dzisiaj droga ta nazywana jest "Starą Praską Drogą".
Po 1320 na zamku mieszkali rozbójnicy, którzy napadali na pobliskie miasto Żytawę i okolice. W 1337, na prośbę księcia Henryka I jaworskiego, żytawianie przeprowadzili skuteczny atak na zamek, by ukrócić rozbój. Zdobycie zamku zostało odnotowane przez żytawskiego urzędnika miejskiego, tym samym powstał najstarszy znany dokument, wzmiankujący zamek Tolštejn.
W czasie wojny trzydziestoletniej w 1642 zamek zdobyli i zniszczyli Szwedzi. W roku 1865 opuszczoną ruinę wydzierżawił Johann Josef Münzberg, który w wielobocznej baszcie urządził prosty bufet. Rok później zbudował gospodę „w stylu szwajcarskim”. W 1874 roku połączył obie skalne baszty mostkiem, a cztery lata później zbudował salę taneczną i restaurację, w której miał też małe muzeum. Restauracja funkcjonowała do końca 1977 roku.
Turystyka.
Na szczyt prowadzi droga oraz szlak turystyczny.

</doc>
<doc id="948804" url="https://pl.wikipedia.org/wiki?curid=948804" title="John Kitzmiller">
John Kitzmiller

John Kitzmiller (ur. 4 grudnia 1913 w Battle Creek, zm. 23 lutego 1965 w Rzymie) – amerykański aktor filmowy i telewizyjny.
Życiorys.
Podczas II wojny światowej Kitzmiller był żołnierzem. Uczestniczył w wyzwoleniu Włoch, tam też zaczął występować jako aktor, we włoskich filmach neorealistycznych. Zagrał w ponad pięćdziesięciu europejskich filmach. Jako pierwszy w historii canneńskiego festiwalu filmowego czarnoskóry aktor otrzymał nagrodę aktorską na 10. MFF w Cannes za rolę w słoweńskim dramacie wojennym "Dolina pokoju" (1957) w reżyserii France Štiglica.
Najbardziej pamiętną z zagranych przez niego postaci był rybak Quarell w filmie "Doktor No" (1962) Terence'a Younga, pierwszym z serii przygód agenta 007 Jamesa Bonda. 
Zmarł 23 lutego 1965 na marskość wątroby w wieku 51 lat.

</doc>
<doc id="948806" url="https://pl.wikipedia.org/wiki?curid=948806" title="Hornet">
Hornet



</doc>
<doc id="948808" url="https://pl.wikipedia.org/wiki?curid=948808" title="Czopowe">
Czopowe

Czopowe – wprowadzony w Polsce w drugiej połowie XV wieku podatek od wyrobu, importu oraz sprzedaży piwa, wódki, miodu i wina. Obecnie jego odpowiednikiem jest podatek akcyzowy na alkohol.
Przedmiot opodatkowania.
Pierwowzorem czopowego była opłata pod nazwą cyza, uchwalona w Piotrkowie w 1466 i przeznaczona wówczas na pokrycie kosztów poniesionych w czasie wojny z Zakonem Krzyżackim. W Wielkopolsce i Małopolsce czopowe zostało uchwalone w 1479 i było podatkiem od piwa, miodu, gorzałki i wina, płaconym w miastach królewskich, duchownych i szlacheckich.
Szlachta za alkohol na własny użytek: warzone u siebie piwo, sprowadzane wino i miód z własnych pasiek nie płaciła tego podatku. Zwolnienia te nadał Zygmunt I w 1511, a w 1567 Stefan Batory potwierdził, że dochody propinacyjne szlachty pochodzące z ich dóbr ziemskich są nieopodatkowane. Wynikało to z ogólnych zwolnień podatkowych dla tego stanu (z wyjątkiem poradlnego). W efekcie opodatkowani czopowym byli tylko mieszczanie i karczmarze ze wsi rządowych i duchownych. Jednak uniwersał poborowy z 1613 stanowił, że nawet szlachta i starostowie płacili czopowe od piwa warzonego na wyszynk w będących ich własnością domach położonych w miastach.
Osobnym podatkiem było szelężne płacone przez karczmarzy od zarobku na sprzedawanych trunkach. W 1766 połączono w jedną opłatę czopowe i szelężne. Nowa danina objęła wszelkie miasta i dominia, w tym wolne dotąd od czopowego dominia szlacheckie. Wynosiła ona 1/10 dochodu z propinacji.
W 1768 wprowadzono dodatkowo powszechny podatek od importu alkoholi zagranicznych, który płacili wszyscy (łącznie z królem) zakupujący je na własną potrzebę.
W latach 1773–1775 Sejm delegacyjny wprowadził wpływające do budżetu Korony „czopowe krajowe”, „czopowe od likworów zagranicznych” i „składne winne” oraz wpływające do budżetu Wielkiego Księstwa Litewskiego „czopowe 10-go grosza wiejskie z karczem i szynków” i „czopowe miejskie” w Wilnie, Kownie, Mińsku, Nowogródku, Wiłkomierzu i Połocku.
Czopowe zostało zniesione w Galicji w 1775 roku, a w zaborze pruskim i w Królestwie Polskim w pierwszej połowie XIX wieku (Zygmunt Gloger wskazuje na dekret Aleksandra I z 1 lutego 1813 roku jako na akt prawny znoszący czopowe).
Sposób poboru.
Początkowo podatek ten pobierano od każdej beczki, skąd wzięła się jego nazwa "czopowe" – od czopowania napełnionych piwem beczek czopem, czyli stożkowym klinem służącym do zamykania beczki, używanym w bednarstwie. W XVI wieku, wraz ze zwiększeniem ilości produkowanego piwa, opodatkowanie zmieniono i pobierano je od całej "warki".
Od 1629 czopowe ściągał poborca, który w miastach i miasteczkach musiał ustanowić miejscowego czopownika z ludzi pospolitych albo rajców. Ten w obecności poborcy przysięgał przed radą miejską, że będzie podatek rzetelnie pobierać i dostawał przydanego sobie członka rady. We wsiach rządowych i duchownych nie ustanawiano czopownika, zaś poborca mógł zorganizować pobór, jak chciał. W wielkich miastach pobór podatku przeprowadzały władze miejskie.
Czopowe puszczano także w arendę. W miastach stołecznych pobór prowadzili nie tylko urzędnicy skarbowi wojewódzcy i miejscy, ale też marszałek wielki koronny lub litewski. W Warszawie w 1650 marszałek Jerzy Lubomirski zadecydował o tym, że urzędnicy marszałka i miasta wspólnie schodzili do piwnic, taksowali i wymierzali opłatę, pieczętując beczki, po czym dopiero wolno było z nich trunek sprzedawać.
Połączone w 1766 czopowe i szelężne opłacały magistraty oraz dziedzice na podstawie zaprzysiężonego w grodzie dochodu z propinacji.
Stawki opłat.
Jak podawał Gotfryd Lengnich, piszący w czasach Augusta II i Augusta III, piwowar płacił czopowe w wysokości 1/18 wartości trunku, a szynkarz kolejną 1/18. Podatek był podwójny dla piwowara utrzymującego własny szynk. Napoje importowane opodatkowywano innym sposobem, przy czym czasem te opłaty były podwajane. W 1717 dochody z czopowego wraz z szelężnym przeznaczono na część żołdu wojsk litewskich, w łącznej kwocie 492 300 złotych.
Ustawa sejmowa z roku 1629 wprowadziła następujące opłaty:
Wprowadzona w 1768 opłata od trunków zagranicznych miała następujące stawki za jeden garniec:
Za Stanisława Augusta czopowe dostarczało 10% wpływów państwa.

</doc>
<doc id="948809" url="https://pl.wikipedia.org/wiki?curid=948809" title="Anthony Dawson">
Anthony Dawson

Anthony Dawson (ur. 18 października 1916 w Edynburgu, zm. 8 stycznia 1992 w Susseksie) – szkocki aktor, znany z ról "czarnych charakterów". Jego najsłynniejszą rola to rola prof. Denta w filmie "Doktor No".

</doc>
<doc id="948811" url="https://pl.wikipedia.org/wiki?curid=948811" title="Domarat z Pierzchna">
Domarat z Pierzchna

Domarat z Pierzchna, z Iwna herbu Grzymała (zm. w 1399/1400 roku) – starosta generalny Wielkopolski w latach 1383-1387, kasztelan poznański w 1382 roku, starosta Międzyrzecza w 1384 roku.
Pochodził z wielkopolskiego rodu Grzymałów.
Syn Jarosława z Iwna, kasztelana poznańskiego, wojewody poznańskiego, wieloletniego zaufanego współpracownika Kazimierza III Wielkiego. Po raz pierwszy Domarat z Iwna wzmiankowany jest jako poseł arcybiskupa gnieźnieńskiego Janusza Suchywilka do Awinionu w 1373 roku. W 1378 roku wzmiankowany jako władający Międzychodem. Po śmierci Elżbiety Łokietkówny w 1380 roku, Domarat znalazł się w radzie wielkorządców Królestwa Polskiego powołanej przez Ludwika Węgierskiego. Przeciwko niemu występowała opozycja przeciwników króla Ludwika. W 1381 stanął na czele wyprawy przeciwko Bartoszowi Wezenborgowi, który stał na czele stronnictwa popierającego Siemowita IV mazowieckiego, a od 1384 kierował działaniami zbrojnymi przeciwko tej opozycji (tzw. wojna Grzymalitów z Nałęczami).
Ostatni raz Domarat z Iwna odnotowany jest w źródłach pod datą 26 maja 1399 roku, a nie żył już 23 stycznia 1400 roku, ponieważ wówczas przed sądem stanęła wdowa po Domaracie Hanka wraz z nieletnimi dziećmi. Jego braćmi był Dziersław (Dzierżko) z Iwna oraz Mroczek z Zajączkowa.

</doc>
<doc id="948813" url="https://pl.wikipedia.org/wiki?curid=948813" title="Jack Lord">
Jack Lord

Jack Lord, właśc. John Joseph Patrick Ryan (ur. 30 grudnia 1920, zm. 21 stycznia 1998) – amerykański aktor filmowy i telewizyjny. Jedna z jego najbardziej znanych ról pochodzi z filmu "Doktor No" (1962), gdzie wcielił się w agenta CIA. Lord znany jest także z udziału w serialu telewizyjnym "Hawaii Five-O" (1968-1980) jako Steve McGarrett.

</doc>
<doc id="948814" url="https://pl.wikipedia.org/wiki?curid=948814" title="Stacja Bolesławiec">
Stacja Bolesławiec



</doc>
<doc id="948815" url="https://pl.wikipedia.org/wiki?curid=948815" title="Stacja w Bolesławcu">
Stacja w Bolesławcu



</doc>
<doc id="948816" url="https://pl.wikipedia.org/wiki?curid=948816" title="Dworzec kolejowy w Bolesławcu">
Dworzec kolejowy w Bolesławcu



</doc>
<doc id="948818" url="https://pl.wikipedia.org/wiki?curid=948818" title="Jan z Tęczyna">
Jan z Tęczyna

Jan z Tęczyna herbu Topór (ur. między 1408–1410, zm. 6 lipca 1470) – kasztelan krakowski w latach 1459–1470, wojewoda krakowski w latach 1438–1459, wojewoda sandomierski w latach 1437–1438, kasztelan wojnicki w latach 1435–1437, opiekadlnik ziemi krakowskiej w latach 1434–1436, starosta lubelski w latach 1434–1438, kasztelan biecki w latach 1433–1435.
Był przez ćwierć wieku najpotężniejszym (oprócz Oleśnickiego) możnowładcą w Polsce.
Jego rodzicami byli: Andrzej Tęczyński (zm. 1411) – kasztelan wojnicki i Anna z Goraja córka Dymitra z Goraja – podskarbiego i marszałka koronnego.
Jego brat Andrzej (ur. ok. 1412) dał początek linii Rabsztyńskich. Wnuk Jana z Tęczyna Andrzej Tęczyński był również wojewodą krakowskim.
W 1438 roku, wspólnie z wojewodą Sędziwojem z Ostroroga, dowodził wyprawą wojenną, która bez powodzenia próbowała zainstalować na czeskim tronie królewicza Kazimierza.
Był uczestnikiem konfederacji Zbigniewa Oleśnickiego w 1438 roku. Był gwarantem pokoju toruńskiego 1466 roku.
Ożenił się z Barbarą córką marszałka koronnego Zbigniewa z Brzezia i Lanckorony h. Zadora i miał siedmiu synów. Jego synem był m.in.: Andrzej Tęczyński (zm. 1503) – kasztelan małogoski, sadecki, wojnicki; Zbigniew Tęczyński (zm. 1498) – starosta malborski i lwowski; Stanisław Tęczyński (zm. 1487/1497) – podkomorzy chełmski (1468) i wojewoda bełski; ks. Sędziwój Tęczyński (zm. 1479) – sekretarz królewski i rektor Akademii Krakowskiej; Mikołaj Tęczyński – wojewoda ruski i bełski, Gabriel Tęczyński (zm. 1497). Miał też trzy córki Barbarę, Jadwigę, Beatę.

</doc>
<doc id="948821" url="https://pl.wikipedia.org/wiki?curid=948821" title="Most kolejowy w Bolesławcu">
Most kolejowy w Bolesławcu



</doc>
<doc id="948823" url="https://pl.wikipedia.org/wiki?curid=948823" title="Kompakt (wytwórnia płytowa)">
Kompakt (wytwórnia płytowa)

Kompakt – niemiecka wytwórnia płytowa, wydająca muzykę elektroniczną, założona w 1998 r.
Pomysłodawcami założenia wytwórni i zarazem jej realizatorami byli producenci Wolfgang Voigt, Michael Mayer oraz Jürgen Paape. W połowie lat 90. XX wieku postanowili oni stworzyć w mieście Kolonii stylowe miejsce, które pełniłoby m.in. role dystrybutora niezależnych wydawnictw muzycznych.&lt;br&gt;Pierwsza płyta wydana została w 1998 roku. Była to kompilacja zatytułowana "Köln Kompakt 1".
Profil wydawnictwa.
Działalność "Kompaktu" ukierunkowana jest na wydawanie muzyki elektronicznej z gatunku minimal techno, ambient oraz IDM w specyficznej stylistyce, łączącej w sobie sceny berlińską i chicagowską. Muzyka ta, określana mianem „kolońskiej”, jest jednak nieco bardziej eksperymentalna. Założeniem jest stworzenie pomostu łączącego tradycje ze współczesnością.

</doc>
<doc id="948828" url="https://pl.wikipedia.org/wiki?curid=948828" title="Port lotniczy Rzym-Ciampino">
Port lotniczy Rzym-Ciampino

Port lotniczy Rzym-Ciampino (wł.: "Aeroporto di Roma-Ciampino" lub "Aeroporto Internazionale "Giovan Battista Pastine"", ang.: "Rome Ciampino Airport", kod IATA: CIA, kod ICAO: LIRA) – cywilno-wojskowy międzynarodowy port lotniczy obsługujący tanie linie lotnicze, położony 15 km na południowy wschód od centrum Rzymu, przy obwodnicy miasta (wł.: "Grande Raccordo Anulare").
Do 1960 Ciampino było głównym lotniskiem Rzymu, przed budową portu lotniczego Rzym-Fiumicino im. Leonarda da Vinci.
Port Ciampino zajmuje stosunkowo mały obszar, ze względu na jego bliskość do przedmieść Rzymu, lecz mimo to jest jednym z najbardziej używanych we Włoszech: przewieziono tu 5 018 289 pasażerów w 2014 roku.
Łączna powierzchnia terminali lotniczych portu została znacznie zwiększona na początku 2007 roku.

</doc>
<doc id="948830" url="https://pl.wikipedia.org/wiki?curid=948830" title="Eurail">
Eurail

Eurail Group G.I.E. – międzynarodowe przedsiębiorstwo kolejowe odpowiedzialne za zarządzanie i marketing biletów kolejowych na przejazdy wielokrotne po 31 krajach europejskich: "Interrail Pass" i "Eurail Pass". Siedziba spółki znajduje się w Utrecht, w Holandii.
Historia.
Założone w 2001 roku, przejęło od przewoźników koordynację ofertami biletowymi istniejącymi odpowiednio od 1959 ("Eurail") i 1972 roku ("Interrail"). Eurail Group G.I.E. stanowi własność 35 przewoźników kolejowych.
Działalność.
Eurail Group G.I.E. angażuje się w działalność społeczną. Kilkukrotnie organizowała akcję "European Rails of Peace", w ramach której fundowała bilety dla ubogich studentów z krajów bałkańskich.
W 2018 roku Komisja Europejska nabyła od Eurail Group G.I.E. 15 tysięcy biletów "Interrail Pass" w ramach inicjatywy "DiscoverEU". Projekt polegał na rozdaniu młodzieży kończącej w 2018 roku 18 rok życia biletów kolejowych na przejazdy wielokrotne po Europie.
Produkty.
Bilety "Interrail Pass" i "Eurail Pass" są ważne w 31 krajach uczestniczących w ofercie. "Interrail Pass" jest przeznaczony dla obywateli i rezydentów europejskich, a "Eurail Pass" dla zamieszkałych poza Europą.
Bilety są honorowane przeważnie u kolejowych przewoźników narodowych oraz u nielicznych przewoźników prywatnych.
Warianty biletów są zmienne na przestrzeni lat. Obecnie (2019) bilety występują w wersji "One Country Pass", umożliwiające podróż w jednym kraju (np. "Eurail Poland Pass") lub pakiecie krajów (np. "Eurail Benelux Pass"), bądź "Global Pass", ważne u każdego z uczestników oferty. Bilety występują w wersji "Continuous" (kilkanaście-kilkadziesiąt kolejnych dni) i "Flexi" (konkretne wybrane dni).
Bilety są imienne. Nabywca otrzymuje bilet w obowiązkowej okładce z dziennikiem podróży, mapę oraz przewodnik. Po wykorzystaniu bilet i okładkę należy odesłać do Eurail Group G.I.E. dla rozliczenia biletu między przewoźnikami, wysyłka jest premiowana dla podróżnego gadżetem.
Kraje objęte ofertą: Austria, Belgia, Bośnia i Hercegowina, Bułgaria, Chorwacja, Czarnogóra, Czechy, Dania, Finlandia, Francja, Grecja, Hiszpania, Holandia, Irlandia, Litwa, Luksemburg, Macedonia, Niemcy, Norwegia, Polska, Portugalia, Rumunia, Serbia, Słowacja, Słowenia, Szwajcaria, Szwecja, Turcja, Węgry, Wielka Brytania, Włochy.
Sprzedaż biletów prowadzą: Eurail Group G.I.E. poprzez portal internetowy (wysyłka kurierska) oraz pośrednicy: przewoźnicy, zrzeszenia przewoźników i partnerskie biura podróży.
Linki zewnętrzne.
Oficjalna strona Eurail Group G.I.E.

</doc>
<doc id="948842" url="https://pl.wikipedia.org/wiki?curid=948842" title="Giuseppe Acerbi">
Giuseppe Acerbi

Giuseppe Acerbi (ur. 3 maja 1773 w Castel Goffredo, zm. 25 sierpnia 1846 tamże) – odkrywca, pisarz, archeolog, przyrodnik i muzyk włoski.
Życiorys.
Pierwsze nauki pobierał w rodzinnym domu. W 1794 ukończył prawo na uniwersytecie w Pawii. Znał już wtedy ważniejsze języki europejskie. Sympatyzował z jakobinami. W 1798 razem z Bernardo Bellottim, synem bankiera z Brescii, wyruszyli w podróż po Europie, aż do Przylądka Północnego. W Szwecji zabrali ze sobą meteorologa, lekarza, entomologa i botanika.
Acerbi zapisywał swoje obserwacje, m.in. jako pierwszy odnotował fińską nazwę "sauna". Interesowały go zwyczaje, literatura odwiedzanych krajów, muzyka ludowa i flora. Po powrocie opublikował swoje zapiski po angielsku w Londynie w roku 1802, nadając im tytuł "Travels through Sweden, Finland and Lapland, to the North Cape in the years 1798 and 1799". Książka przyniosła mu sławę. Zaczął być zapraszany na ówczesne salony europejskie. Poznał wtedy Goethego, Madame de Staël, Malthusa, Gottlieba Klopstocka, a w Paryżu Bonapartego. Acerbi był w tym czasie członkiem delegacji Republiki Cisalpińskiej.
W jego dwutomowym dziele znalazły się jednak fragmenty ostro krytykujące rząd Szwecji. Przedstawiciele tego rządu złożyli protest do władz francuskich, które odpowiedziały natychmiast, nakazując zatrzymanie Acerbiego. Pamiętniki z podróży zostały skonfiskowane, podróżnik musiał opuścić Francję. Po powrocie do Castel Goffredo Acerbi zajął się uprawą, m.in. winnej latorośli. Owocem tej pracy było napisanie książki dotyczącej włoskich winorośli "Delle viti italiane".
Najprawdopodobniej z powodu doświadczonego upokorzenia zmienił swoje poglądy polityczne. W roku 1814 przebywał w Wiedniu w czasie kongresu wiedeńskiego, w czasie którego książę Metternich mianował go konsulem austriackim w Lizbonie. Acerbi do Portugalii jednak nie dotarł. Zatrzymał się w Mediolanie, zakładając miesięcznik „La Biblioteca Italiana”. Periodyk finansowany był przez rząd austriacki. Pierwszy numer ukazał się 1 stycznia 1816.
W roku 1825 zrezygnował z redagowania „La Biblioteca Italiana” i udał się do Egiptu, gdzie przejął obowiązki konsula austriackiego. Wziął udział w sławnej ekspedycji Jeana-François Champolliona. Wraz z innymi odkrywcami odwiedził Nubię. Zebrane przez niego okazy i zabytki weszły później w skład zbiorów muzeów w Mediolanie i Mantui.
Cierpiąc na oczy, powrócił do Włoch w 1834. Został doradcą rządu austriackiego w Wenecji. W 1836 zdecydował się na powrót do rodzinnego Castel Goffredo. Przez ostatnich dziesięć lat swojego życia zarządzał swoimi dobrami, hodował jedwabniki i przygotowywał publikację swoich pamiętników z podróży do Egiptu. Nie udało mu się ich jednak opublikować.
W rodzinnym mieście pisarza – Castel Goffredo – przyznawana jest nagroda literacka jego imienia.
Znany w Finlandii.
W czasie swojej podróży do Przylądka Północnego Acerbi spisywał teksty poetyckie do dzisiaj znane w Finlandii: "Jos mun tuttuni tulisi" ("Jeśli mój miły przyjdzie"), kołysanka "Nuku, nuku nurmilintu" ("Śpij, śpij ptaszyno"), czy poemat Antti Keksi o wylaniu rzeki Tornio w roku 1677. Poemat ten stał się później popularną w Finlandii pieśnią religijną. Acerbi zanotował również melodię piosenki "Älä sure Suomen kansa" ("Nie dręcz się, Ludu Finlandii") oraz Kalevali, eposu narodowego składającego się z pięćdziesięciu zwrotek ("run"). Podróżnik opisał wykonanie tego eposu przez ludowych śpiewaków. Opis ten uznawany jest jednak za nieprecyzyjny.
Postać Giuseppe Acerbiego jest doskonale znana w Finlandii. Sygnał fińskiego radia zaczerpnięty został z jednej z melodii napisanych przez włoskiego odkrywcę. Do niedawna natomiast postać Acerbiego była bardzo słabo znana w samych Włoszech. Dopiero w pod koniec XZ wieku sytuacja zmieniła się dzięki badaniom prof. De Caprio (zob. Bibliografię).
Redaktor miesięcznika.
Włosi dosyć jednoznacznie oceniają postawę Acerbiego, który po upadku Napoleona współpracował z austriackim rządem okupacyjnym. Austriacy chcieli zaskarbić sobie włoską opinię publiczną, przede wszystkim opinię włoskich intelektualistów. Zależało im na tym, by ludzie nauki nie mieszali się do spraw polityki, by byli neutralni. Publikacja „La Biblioteca italiana”, finansowanego przez rząd wiedeński, miała przyczynić się do przyciągnięcia intelektualistów na stronę proaustiacką.
Pierwotnie redaktorem czasopisma miał zostać Ugo Foscolo. Po jego odmowie redaktorem naczelnym wybrano Acerbiego. Miesięcznik wydawany był w latach 1816-1859. Stał się on bardzo szybko instrumentem austriackiej opresji. Współpracowali z nim tacy znani włoscy literaci jak: Vincenzo Monti, Pietro Giordani, Carlo Botta, Antonio Cesari, Giulio Perticari, Gian Domenico Romagnosi, Melchiorre Gioia, Silvio Pellico, Vittorio Barzoni, Paride Zajotti czy Giambattista Brocchi.
Acerbi kompozytorem.
Niewielkie kompozycje podróżnika są krytykowane. Widzi się w nich plagiaty i błahe motywy. Acerbi skomponował:

</doc>
<doc id="948847" url="https://pl.wikipedia.org/wiki?curid=948847" title="Wilcza Głowa">
Wilcza Głowa

Wilcza Głowa ("Klejna, Kleyna, Kleyn") – herb szlachecki.
Opis herbu.
"W polu niebieskim głowa wilka.."
Najwcześniejsze wzmianki.
W takiej wersji herb przyznany kapitanowi dragonów Jerzemu Klejnie na sejmie czteroniedzielnym w dniu 20 lutego 1662. Syn Obersztera Lejtnanta Jerzego Klejny, Jan Ludwik Klejna, zmienił oryginalny herb na Wilcze Głowy w 1734 roku. Syn Ludwika, Franciszek, ponownie zmienił herb wracając do poprzedniej wersji.
Herbowni.
Klejna, Wilk, Wilkaniec, Wilkin.

</doc>
<doc id="948848" url="https://pl.wikipedia.org/wiki?curid=948848" title="Adair Crawford">
Adair Crawford

Adair Crawford (ur. 1748, zm. lipiec 1795) – chemik, pochodzenia szkocko-irlandzkiego. Niezależnie od Williama Cruickshanka w 1790 odkrył stront. Czysty metaliczny stront uzyskał później Humphry Davy. Adair Crawford był pionierem kalorymetrii, zainspirował późniejsze prace Alessandro Volty.

</doc>
<doc id="948852" url="https://pl.wikipedia.org/wiki?curid=948852" title="Stratyfikacja (hydrologia)">
Stratyfikacja (hydrologia)



</doc>
<doc id="948853" url="https://pl.wikipedia.org/wiki?curid=948853" title="HD 17092">
HD 17092

HD 17092 – gwiazda z rodzaju czerwonych olbrzymów (typ widmowy K0III), znajdująca się w gwiazdozbiorze Perseusza, w odległości około 355 lat świetlnych od Ziemi. Gwiazda ta nie jest widoczna gołym okiem. Jej masa wynosi 2,3 , a jej średnica jest od niego dziesięciokrotnie większa.
W maju 2007 międzynarodowy zespół astronomów pod kierownictwem Andrzeja Niedzielskiego z Uniwersytetu Mikołaja Kopernika w Toruniu, w skład którego wchodzili także m.in. Aleksander Wolszczan i Maciej Konacki, poinformował o odkryciu krążącej po orbicie wokół HD 17092 planety, której nadano oznaczenie HD 17092 b. Planeta ta ma masę przynajmniej 4,6 raza większą od masy Jowisza.

</doc>
<doc id="948857" url="https://pl.wikipedia.org/wiki?curid=948857" title="Walenty Kochelski">
Walenty Kochelski

Walenty Kochelski (ur. około 1743, zm. 5 maja 1815 w Wieluniu) – prezydent Wielunia w latach 1789–1792.
20 lipca 1771 ożenił się z wdową Barbarą z Dobrowolskich Wojciechowską (zm. 1796). W 1773, kiedy przyjmował prawo miejskie, odnotowano, iż pochodził z województwa krakowskiego. Był plenipotentem mieszczan województwa sieradzkiego i ziemi wieluńskiej na Sejm Czteroletni. Wziął udział w czarnej procesji miast królewskich oraz podpisał Akt Zjednoczenia Miast, w listopadzie 1789 roku. 
Imię Walentego Kochelskiego nosi jedna z ulic w Wieluniu, na osiedlu Błonie.

</doc>
<doc id="948862" url="https://pl.wikipedia.org/wiki?curid=948862" title="Stanisław Parzymies">
Stanisław Parzymies

Stanisław Edward Parzymies (ur. 11 października 1938 we wsi Małochwiej Duży k. Krasnegostawu) – polski badacz stosunków międzynarodowych, dyplomata, wykładowca Instytutu Stosunków Międzynarodowych Uniwersytetu Warszawskiego (ISM UW).
Życiorys.
Urodził się w rodzinie chłopskiej jako jeden z czterech synów Pawła i Franciszki ze Staszczaków. W 1956 ukończył liceum ogólnokształcące w Krasnymstawie. W 1961 ukończył Wydział Dyplomatyczno-Konsularny Szkoły Głównej Służby Zagranicznej, broniąc napisaną pod kierunkiem Ludwika Gelberga pracę z prawa międzynarodowego pt. "Zatoki historyczne". Był członkiem uczelnianych władz Zrzeszenia Studentów Polskich. 1 sierpnia 1961 rozpoczął pracę w Ministerstwie Spraw Zagranicznych, w Departamencie V, ds. Afryki i Azji. Trzykrotnie pełnił funkcję zastępcy ambasadora: w Tunisie, Kinszasie i Algierze. W 1975 został odwołany z placówki w Algierii i wydalony z MSZ po tym, jak jego brat pozostał nielegalnie na emigracji w Stanach Zjednoczonych.
1 listopada 1975 podjął pracę starszego asystenta w Zakładzie Krajów Rozwijających się Polskiego Instytutu Spraw Międzynarodowych. W 1979 uzyskał w PISM doktorat na podstawie dysertacji "Polityka śródziemnomorska państw Maghrebu". Na początku lat 80. jego zainteresowania naukowe zaczęły koncentrować się na problematyce bezpieczeństwa europejskiego i polityki zagranicznej Francji. Przebywał na zagranicznych stypendiach PISM, rządu francuskiego i niemieckiego oraz Fundacji im. Friedricha Eberta. W 1985 uzyskał habilitację na podstawie pracy "Czynnik wojskowy w polityce zagranicznej Francji 1958–1982". W 1993 otrzymał tytuł naukowy profesora. Od stycznia 1992 do lipca 1993 kierownik podyplomowego Studium Służby Zagranicznej PISM. W lipcu 1993, w związku z likwidacją PISM, przeszedł do Departamentu Badań Strategicznych PISM MSZ. W 1994 został zatrudniony jako profesor nadzwyczajny w ISM UW, a od 2000 zwyczajny. W latach 90. zaczął zajmować się politycznymi i instytucjonalnymi aspektami integracji europejskiej, a później także prawem dyplomatycznym i konsularnym oraz organizacjami międzynarodowymi.
Oprócz dydaktyki w języku polskim prowadził także zajęcia po francusku dla przebywających w ISM UW studentów zagranicznych. Przewodniczył radzie naukowej ISM UW i był kierownikiem Zakładu Integracji Europejskiej tamże.
Pracował także na stanowisku profesora zwyczajnego na Wydziale Biznesu i Stosunków Międzynarodowych Akademii Finansów i Biznesu Vistula w Warszawie.
Stopień doktora pod jego kierunkiem uzyskali, m.in.: Jarosław Gryz (1998), Joanna Starzyk-Sulejewska (2001), Rafał Trzaskowski (2004), Andrzej Szeptycki (2004), Paweł Borkowski (2004), Małgorzata Mizerska-Wrotkowska (2007), Karolina Helnarska (2007).
Żonaty z arabistką Anną Parzymies, z którą ma synów Pawła i Andrzeja.
Odznaczenia.
W 2014 otrzymał z rąk ambasadora Francji francuski Order Palm Akademickich. Odznaczony także Złotym Krzyżem Zasługi oraz Krzyżem Kawalerskim Orderu Odrodzenia Polski. Otrzymał także odznakę honorową Zasłużonego Pracownika Służby Dyplomatyczno-Konsularnej

</doc>
<doc id="948874" url="https://pl.wikipedia.org/wiki?curid=948874" title="Olesno Śląskie">
Olesno Śląskie

Olesno Śląskie – stacja kolejowa w Oleśnie, w województwie opolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 200–299 pasażerów na dobę.

</doc>
<doc id="948881" url="https://pl.wikipedia.org/wiki?curid=948881" title="Port lotniczy Caracas">
Port lotniczy Caracas

Międzynarodowy port lotniczy im. Simóna Bolívara w Maiquetíi (IATA: CCS, ICAO: SVMI) – międzynarodowy port lotniczy położony 30 km na północ od Caracas, w miejscowości Maiquetía. Jest największym portem lotniczym Wenezueli. W roku 2007 obsłużył ponad 8,3 mln pasażerów.
Przez mieszkańców zwany jest jako "Maiquetía", jest to główny międzynarodowy port pasażerski Wenezueli, wśród dwunastu międzynarodowych portów lotniczych w kraju. W latach 1960 do 1997 był głównym węzłem linii Viasa, byłego narodowego przewoźnika lotniczego.
Obsługuje loty do wielu ważnych miast w Ameryce, na Karaibach, w Europie i na Bliskim Wschodzie.
Od 2000 r. lotnisko przechodzi poważne zmiany w celu spełnienia międzynarodowych standardów i poprawy ruchu pasażerskiego, bezpieczeństwa, obszarów imigracyjnych i celnych. Środki bezpieczeństwa mają stać się priorytetem od czasu ataku terrorystycznego 11 września 2001. Obecnie odloty i przyloty podzielone są odpowiednio na górny i dolny poziom. W ramach planu rozwoju obecnie w budowie znajdują się nowe międzynarodowe bramki, część parkingu została zlikwidowana w celu wybudowania nowego hotelu.
Lotnisko Maiquetía posiada dwa terminale: krajowy i międzynarodowych.

</doc>
<doc id="948891" url="https://pl.wikipedia.org/wiki?curid=948891" title="Sprawy Międzynarodowe">
Sprawy Międzynarodowe

Sprawy Międzynarodowe – polski periodyk naukowy poświęcony stosunkom międzynarodowym. Ukazuje się od 1948 roku, obecnie jako kwartalnik. Redaktorem naczelnym jest aktualnie Henryk Szlajfer, a wydawcą Polski Instytut Spraw Międzynarodowych (PISM). 

</doc>
<doc id="948892" url="https://pl.wikipedia.org/wiki?curid=948892" title="Stade Geoffroy-Guichard">
Stade Geoffroy-Guichard

Stade Geoffroy-Guichard – stadion piłkarski w Saint-Étienne (dzielnica "Carnot Le Marais", w północnej części miasta), z czterema trybunami o łącznej o pojemności 41 965 miejsc (7. miejsce wśród tego typu aren we Francji), domowy obiekt AS Saint-Étienne. Wybudowany w latach 1930–1931, a następnie kilkukrotnie przebudowywany (główne rozbudowy: 1936–1938, 1956–1957, 1968, 1976, 1984, 1997–1998, 2007, 2011–2014).
Na stadionie tym rozgrywano pojedynki czterech wielkich turniejów piłkarskich: Mistrzostw Europy 1984 (2 spotkania), Mistrzostw Świata 1998 (6 meczów), Pucharu Konfederacji 2003 (5 pojedynków) oraz Mistrzostw Europy 2016 (4 spotkania). W 2007 odbyły się na nim 3 spotkania Pucharu Świata w Rugby.
Historia.
Do końca lat 20. XX wieku, w miejscu obecnej areny piłkarskiej, znajdowało się wysypisko odpadów komunalnych, a wcześniej kopalnia węgla. 19 maja 1930 teren ów (o powierzchni 40 000 m²) nabył lokalny biznesmen – "Geoffroy Guichard" (założyciel i właściciel sieci handlowej Groupe Casino), z przeznaczeniem pod budowę obiektu sportowego. Roboty budowlane rozpoczęto we wrześniu 1931, a zakończono po niespełna roku. Pierwsza trybuna, zdolna pomieścić 1000 osób, stanęła nakładem 600 tys. franków. Inauguracyjnym, oficjalnym meczem na nim zorganizowanym było – rozegrane 17 września 1931 – ligowe spotkanie, pomiędzy AS Saint-Étienne, a nieistniejącym już FAC Nice, zakończone zwycięstwem gospodarzy 3:2. W ciągu niespełna roku powstały również nasypy na łukach, gdzie gromadzili się kolejni widzowie. W latach 1936–1938 stadion przeszedł pierwszą rozbudowę, osiągając rozmiar 15 tys. miejsc. W 1957 usunięto bieżnię, a rodzina Guichardów przekazała obiekt miastu, by samorząd sfinansował rozbudowę (powiększono trybuny, przybliżając je bliżej boiska). W 1965 zostało zainstalowane sztuczne oświetlenie, w 1968 zadaszono obydwie trybuny za bramkami, a w 1976 pozostałe dwie trybuny. Kolejna wielka zmiana przyszła przy okazji organizacji Euro 1984. Powstała wtedy główna trybuna zachodnia z dwoma poziomami, a dwie trybuny za bramkami rozbudowano i wybudowano na nimi nowy dach. W 1983 nad południową trybuną zawieszono poszycie z pleksiglasu, by światło dochodziło do boiska, co wówczas było rozwiązaniem innowacyjnym w skali świata. Znaczne zmiany obiekt przeszedł przed mundialem 1998 – zachodnia trybuna została rozbudowana o nowe zaplecze, a trybuna wschodnia o nowy drugi poziom. Ponadto zamontowano zupełnie nowy system oświetlenia, dlatego pod względem standardu stadion był w ścisłej francuskiej czołówce. W latach 2011–2014, trybuna po trybunie, rozbudowano sektory za bramkami (drugi poziom widowni), przebudowę przeszła zachodnia strefa VIP, a dwa z czterech narożników zostały zabudowane. Całość obiektu została obłożona perforowaną blachą trapezową, a łączny koszt modernizacji wyniósł około 70 mln €.
Dotychczasowy rekord frekwencji został ustanowiony 11 maja 1985, podczas pierwszego meczu ćwierćfinałowego Pucharu Francji sezonu 1984/1985 AS Saint-Étienne z Lille OSC (1:0), który obejrzało 47 747 widzów.

</doc>
<doc id="948894" url="https://pl.wikipedia.org/wiki?curid=948894" title="Henryk Boukołowski">
Henryk Boukołowski

Henryk Ignacy Boukołowski (ur. 11 stycznia 1937 w Białymstoku, zm. 4 października 2020 w Warszawie) – polski aktor, reżyser, współzałożyciel Teatru Adekwatnego.
Życiorys.
W 1958 ukończył studia w Państwowej Wyższej Szkole Teatralnej w Warszawie. Był aktorem: Teatru Ateneum – Warszawa 1958-1960, Teatru Polskiego – Warszawa, 1960-1962, aktor i reżyser Sceny Polskiej – Czeski Cieszyn, 1963-1964, Teatru Polskiego – Bielsko-Biała, 1964-1965, Teatru Polskiego – Warszawa, 1965-1975. Był współzałożycielem (wraz z Magdą Teresą Wójcik) Teatru Adekwatnego – Warszawa, 1964.
W latach 1958–1982 należał do SPATiF-ZASP. Pochowany został na cmentarzu Bródnowskim (Kw. 62E, rząd II, grób 10).
Twórczość.
Henryk Boukołowski był reżyserem wielu spektakli teatralnych, grał jako aktor w wielu filmach oraz użyczał swojego głosu w słuchowiskach radiowych i bajkach muzycznych dla dzieci.

</doc>
<doc id="948895" url="https://pl.wikipedia.org/wiki?curid=948895" title="7,5 cm FK 38">
7,5 cm FK 38

7,5 cm Feldkanone 38 (7,5 cm FK 38) – niemiecka armata polowa z okresu II wojny światowej. Armata FK 38 miała łoże kołowe, dwuogonowe, rozstawne. Zamek klinowy, lufa zakończona hamulcem wylotowym. Zasilanie amunicją zespoloną. Trakcja motorowa lub konna (6 koni).

</doc>
<doc id="948898" url="https://pl.wikipedia.org/wiki?curid=948898" title="Stosunki Międzynarodowe (kwartalnik)">
Stosunki Międzynarodowe (kwartalnik)

Stosunki Międzynarodowe : International Relations – czasopismo naukowe wydawane od 1982 w Warszawie przez Instytut Stosunków Międzynarodowych Uniwersytetu Warszawskiego poświęcone stosunkom międzynarodowym; od 1999 redaktorem naczelnym jest dr hab. Stanisław Bieleń.
Dwujęzyczny oficjalny tytuł pisma wynika z faktu, iż oprócz niego na rynku funkcjonuje także wydawany krócej i przez innego wydawcę, lecz o wcześniej zarejestrowanym sądowo tytule, miesięcznik popularnonaukowy „Stosunki Międzynarodowe”.

</doc>
<doc id="948901" url="https://pl.wikipedia.org/wiki?curid=948901" title="Tatawin">
Tatawin

Tatawin (arab. تطاوين, "Taṭāwīn"; fr. "Tataouine") – miasto w Tunezji, ośrodek administracyjny gubernatorstwa Tatawin, 531 km od Tunisu.
Miasto słynne jest z okolicznych ksarów, a zwłaszcza Ksar Aulad Sultan, Szanini i Duwajrat, gdzie w opuszczonych osiedlach znajdują się malownicze spichlerze z XV i XVI wieku. Z uwagi na źródła wody pitnej miejsce to miało znaczenie strategiczne i w okresie kolonizacji francuskiej stacjonował tu oddział wojska, a samo miasto zyskało nazwę "bramy na pustynię" (fr. "porte du désert").
Sławę temu miejscu przyniósł plener do filmu "Gwiezdne wojny" George’a Lucasa, gdzie samo miasto użyczyło swojej nazwy pustynnej planecie Tatooine, a okoliczne ksary Aulad Sultan i Haddada posłużyły później jako plener do kolejnego filmu z cyklu – "". Miasto pojawiło się też jako „Foum Tataouine” w filmie "Z Archiwum X", gdzie umiejscowiono laboratorium obcych.
27 czerwca 1931 spadł tu meteoryt należący do achondrytów, z którego zebrano 12 kg odłamków.

</doc>
<doc id="948905" url="https://pl.wikipedia.org/wiki?curid=948905" title="Diola">
Diola

Diola albo Jola – grupa etniczna w Afryce Zachodniej, zamieszkująca współcześnie głównie region Casamance w południowym Senegalu oraz część terytorium Gwinei Bissau i Gambii. Do tradycyjnych zajęć ludu Diola zalicza się rybołówstwo i uprawa roli.
Diola nie posiadają silnej tradycji przekazów ustnych i ich pochodzenie nie jest do końca wiadome. Uważa się, że chociaż przez wiele stuleci zamieszkiwali swoje obecne siedziby, początkowo żyli także nad brzegami rzeki Gambia i zostali stamtąd wyparci między XIII a XVI wiekiem przez migrujących członków ludu Mandinka.
Diola różnią się od innych grup etnicznych regionu swoją strukturą społeczną (m.in. brakiem systemu klasowego), a także odrzuceniem islamu (większość członków ludu Diola wyznaje tradycyjne religie etniczne lub przyjęła chrześcijaństwo). Przyczynia się to do silnego poczucia odrębności, a w konsekwencji do dążeń separatystycznych w senegalskim regionie Casamance.

</doc>
<doc id="948907" url="https://pl.wikipedia.org/wiki?curid=948907" title="Żuromino (jezioro)">
Żuromino (jezioro)

Żuromino (kaszb. "Jezoro Żëromińsczé") – jezioro wytopiskowe w Polsce położone w województwie pomorskim, w powiecie kartuskim, w gminie Stężyca na obszarze Pojezierza Kaszubskiego, na północ od Żuromina na skraju Kaszubskiego Parku Krajobrazowego.
Ogólna powierzchnia: 10,19 ha

</doc>
<doc id="948908" url="https://pl.wikipedia.org/wiki?curid=948908" title="Jola">
Jola



</doc>
<doc id="948910" url="https://pl.wikipedia.org/wiki?curid=948910" title="Hvozd (Góry Łużyckie)">
Hvozd (Góry Łużyckie)

Hvozd (niem. "Hochwald", 749 m n.p.m.) – góra graniczna w masywie Gór Łużyckich w paśmie Sudetów Zachodnich, w Niemczech i Czechach.
Góra położona jest w zachodniej części Gór Łużyckich, w północno-zachodnich Czechach i południowo-wschodnich Niemczech, około 1,5 km na północny wschód od czeskiej miejscowości Krompach i na zachód od niemieckiej miejscowości Hain, na granicy czesko-niemieckiej, która przechodzi przez południowy wierzchołek góry. Góra to dawna wydłużona kopuła wulkaniczna, górna część góry zbudowana jest z trzeciorzędowego fonolitu zawierającego kryształy szklistego skalenia, który często rozpada się na duże płyty.
W dolnej jej część występuje twardy piaskowiec wieku górnokredowego. Najwybitniejszy szczyt w Górach Łużyckich o wyrazistym kopulastym kształcie i stromych zboczach z charakterystycznym dwuwierzchołkowym płaskim szczytem w kształcie małego grzbietu. Na południowym szczycie znajdują się górskie schronisko z restauracją na północnym szczycie znajduje się kamienna wieża widokowa oraz restauracja. Zbocze góry, skaliste, z występującym gołoborzem częściowo porośnięte lasem mieszanym z przewagą buka. U podnóża góry rozciągają się łąki i częściowo pola uprawne wśród których położone są czeskie miejscowości Krompach i Valy oraz niemiecka Hain. Na południowo-zachodnim stoku góry znajdują się wielkie kamieniołomy piaskowca.
Historia.
Pierwsze turystyczne wejścia na szczyt rozpoczęły się już w pierwszej połowie XVIII wieku. W roku 1787 mieszczanie żytawscy udostępnili szczyt od saskiej strony kamiennymi schodami, które częściowo używane są do dziś. W 1834 roku ustawiono na południowym widokowym wierzchołku krzyż. W 1853 roku Marx z Oybina, zbudował na południowym wierzchołku pierwszą gospodę, która spaliła w 1877 roku. Latem następnego roku zbudował po czeskiej stronie granicy nowy budynek. W 1879 roku Żytawskie Towarzystwo Przyrodnicze "Globus" zbudowało obok gospody dokładnie na granicy austriacko-niemieckiej 10-metrową drewnianą wieżę widokową. Na cześć żony władcy Saksonii wieżą nazwano "Carolathurm" "Wieża Karoliny". Usytuowanie chaty po czeskiej stronie granicy przysparzało właścicielom wiele problemów. W 1889 roku po stronie saskiej, kilka metrów dalej, wybudowano drugą restaurację, która również oferowała noclegi. W 1891 roku, kierownictwo towarzystwa "Globus" postanowiło zastąpić starą drewnianą wieżę wieżą kamienną. Ponieważ południowy wierzchołek Hvozdu był już całkowicie zabudowany, nową wieżę postanowiono postawić na drugim końcu grzbietu, gdzie dotychczas znajdował się tylko udostępniony taras widokowy. Budowa przebiegała szybko, gdyż wieża miała być ukończona, na jubileusz towarzystwa. Uroczyste otwarcie odbyło się 14 września 1892 r. Obok wieży wybudowano gospodę, oba obiekty były wyremontowane w latach 80. XX wieku i służą do dziś. Na południowym szczycie stały naprzeciw siebie dwie restauracje, aż do 1946 roku, do czasu pożaru, w którym spłonęła czeska, pozostały po niej tylko resztki piwnic. Niemiecka chata czynna jest do dziś.
Turystyka.
Na szczyt prowadzi droga oraz szlak turystyczny.

</doc>
<doc id="948911" url="https://pl.wikipedia.org/wiki?curid=948911" title="Stadium de Toulouse">
Stadium de Toulouse

Stadium de Toulouse (dawniej Stadium Municipal) – stadion piłkarski w Tuluzie we Francji. Oddany został do użytku w 1937 roku. Od tego czasu swoje mecze na tym obiekcie rozgrywa zespół Ligue 1 - Toulouse FC. Jego pojemność wynosi 35 472 miejsc. Rekordową frekwencję, wynoszącą 37 000 osób, odnotowano w 1999 roku podczas meczu ligowego pomiędzy Toulouse FC a Olympique Marsylia. W 2007 rozegrano spotkanie Japonia - Fidżi w ramach Pucharu Świata w rugby. Wygrało Fidżi 35 do 31.

</doc>
<doc id="948917" url="https://pl.wikipedia.org/wiki?curid=948917" title="Fale">
Fale



</doc>
<doc id="948921" url="https://pl.wikipedia.org/wiki?curid=948921" title="15 cm K.18">
15 cm K.18



</doc>
<doc id="948922" url="https://pl.wikipedia.org/wiki?curid=948922" title="Józef Kwiatkowski (piłkarz)">
Józef Kwiatkowski (piłkarz)

Józef Kwiatkowski (ur. 30 listopada 1950) – polski piłkarz, reprezentant kraju, trener.
W barwach Śląska w 1977 zdobył mistrzostwo Polski, a w 1976 Puchar Polski.

</doc>
<doc id="948923" url="https://pl.wikipedia.org/wiki?curid=948923" title="Aeropuerto Internacional de Maiquetía Simón Bolívar">
Aeropuerto Internacional de Maiquetía Simón Bolívar



</doc>
<doc id="948927" url="https://pl.wikipedia.org/wiki?curid=948927" title="Sererowie">
Sererowie

Sererowie (Serer) – grupa etniczna zamieszkująca głównie tereny zachodniego Senegalu (w regionie deltowego ujścia rzeki Saloum) oraz północno-zachodniej Gambii. Uważa się, że przybyli na te tereny w XVI wieku z południowych obszarów dzisiejszego Senegalu (prawdopodobnie są blisko spokrewnieni z ludem Diola). Na niektórych obszarach wymieszali się z Wolofami i ludem Mandinka, niekiedy przejmując także ich języki. W wielu wypadkach Sererowie przejęli także islam, chociaż niektóre społeczności wyznają chrześcijaństwo.
W skład plemion Serer wchodzą trzy grupy: "Serer-Sine", "Serer-Safen" i "Serer-Noon".

</doc>
<doc id="948928" url="https://pl.wikipedia.org/wiki?curid=948928" title="10,5 cm Kanone 18">
10,5 cm Kanone 18

10,5 cm Kanone 18 (10,5 cm K 18) – niemiecka armata polowa z okresu II wojny światowej. Armata K 18 miała łoże kołowe, dwuogonowe, rozstawne. Zamek klinowy. Zasilanie amunicją składaną (3 ładunki). Trakcja motorowa. Armata używała tego samego łoża co haubica 15 cm schwere Feldhaubitze 18.
Armata nie była lubiana przez artylerzystów i nie uchodziła za udaną broń - w porównaniu z haubicą 15 cm pociski działa miały znacznie mniejszą moc niszczącą, a maksymalna donośność armaty nie była dużo większa od donośności haubicy, a samo działo było bardzo ciężkie.
W 1940 opracowano wersję rozwojową tej armaty 10,5 cm Kanone 18/40 o lufie o długości 60 kalibrów, ale weszła ona do produkcji dopiero w 1942 i ostatecznie otrzymała oznaczenie 10,5 schwere Kanone 42.
Wszystkie armaty tego typu zostały wycofane z jednostek frontowych już w 1941 i większość z nich stanowiła uzbrojenie Wału Atlantyckiego.

</doc>
<doc id="948930" url="https://pl.wikipedia.org/wiki?curid=948930" title="Serer">
Serer



</doc>
<doc id="948931" url="https://pl.wikipedia.org/wiki?curid=948931" title="Stade Félix-Bollaert">
Stade Félix-Bollaert

Stade Félix-Bollaert – stadion piłkarski, położony w mieście Lens, Francja. Oddany został do użytku w 1932 roku. Od tego czasu swoje mecze na tym obiekcie rozgrywa zespół Ligue 1 – RC Lens. Jego pojemność wynosi 41 233 miejsc. Rekordową frekwencję, wynoszącą 48 912 osób, odnotowano w 1992 roku podczas meczu ligowego pomiędzy RC Lens a Olympique Marsylia.

</doc>
<doc id="948932" url="https://pl.wikipedia.org/wiki?curid=948932" title="Santa Cruz (Republika Zielonego Przylądka)">
Santa Cruz (Republika Zielonego Przylądka)

Santa Cruz - okręg administracyjny w Republice Zielonego Przylądka na wyspie Santiago z siedzibą w Pedra Badejo. Zajmuje obszar 112.2 km² i jest zamieszkałe przez nieco ponad 26,5 tysięcy osób trudniących się głównie rolnictwem. Na terenie okręgu znajduje się wysoka na 120 m zapora wodna "Poilão" ukończona w 2006 r. i sfinansowana przez Chiny.
Miejscowości (w nawiasie podana liczba mieszkańców wg spisu powszechnego w 2010 r.):

</doc>
<doc id="948935" url="https://pl.wikipedia.org/wiki?curid=948935" title="Jenő Ruszkay-Ranzenberger">
Jenő Ruszkay-Ranzenberger

Jenő Oszkár Ruszkay-Ranzenberger (ur. "Ranzenberger"; ur. 1 stycznia 1887 w Budapeszcie, zm. 22 czerwca 1946 w Budapeszcie) – węgierski oficer zawodowy, dowódca węgierskiego IV Korpusu Armijnego oraz XVII Korpusu Armijnego SS (węgierskiego).
W latach 1904-1907 uczył się w akademii wojskowej w Mödling. Następnie dostał przydział do 6 pułku artylerii fortecznej stacjonującego w Budapeszcie. Do 1912 r. służył w 4, a potem 12 dywizjonie ciężkich haubic. 1 listopada tego roku awansował do stopnia porucznika. W latach 1912-1914 przechodził szkolenie w Szkole Wojennej w Wiedniu, które ukończył w stopniu kapitana.
Brał udział w I wojnie światowej początkowo w Sztabie Generalnym Armii Austro-Węgierskiej, a następnie w Forcie Przemyśl jako oficer sztabowy. Po zdobyciu miasta przez wojska rosyjskie w marcu 1915 r., dostał się do niewoli. Pod koniec września 1917 r. udało mu się uciec i powrócił do służby w armii austro-węgierskiej w 16 pułku artylerii polowej. Następnie ponownie służył w Sztabie Generalnym. Był odznaczony m.in. Żelaznym Krzyżem 1 i 2 klasy.
W listopadzie 1918 r. wstąpił ochotniczo do Węgierskiej Armii Czerwonej. Jednakże rok później przyłączył się do wojsk kontrrewolucyjnych Miklosa Hothy’ego, które obaliły władzę Beli Kuna. Do 1920 r. był adiutantem w Sztabie Generalnym Honvédów, a następnie attaché wojskowym przy dowództwie białych wojsk rosyjskich gen. Piotra Wrangla. 20 sierpnia 1921 r. awansował na majora. Do 1922 r. studiował we Francji. Po powrocie na Węgry do 1937 r. pracował w ministerstwie Honvédów. W tym czasie dostał w 1925 r. awans do stopnia podpułkownika, a w 1929 r. – pułkownika. Do 1938 r. był attaché wojskowym w Ankarze w Turcji. 20 sierpnia tego roku dostał awans do stopnia generała majora.
Do 1940 r. dowodził IV Korpusem Armijnym w Peczu w stopniu generała pułkownika. Następnie pozostawał bez przydziału. Zaangażował się wówczas w działalność w środowiskach skrajnie prawicowych. 1 grudnia 1944 r. został przywrócony do służby w Sztabie Generalnym Honvédów. W pierwszych dniach lutego 1945 r. pojechał do Berlina na zaproszenie Reichsführera SS Heinricha Himmlera. Otrzymał wówczas tytuł Generalinspekteur der ungarische Waffen-Verbände der SS w stopniu SS-Obergruppenführera. 20 marca został przydzielony do formowanego XVII Korpusu Armijnego SS (węgierskiego), a 4 maja stanął na jego czele. Tego dnia poddał się wraz z dowództwem Korpusu amerykańskiej 3 Armii gen. George’a Pattona.
W październiku został przewieziony do Norymbergi, a miesiąc później przekazany władzom węgierskim jako zbrodniarz wojenny. Po procesie został skazany na karę śmierci, która została wykonana 22 czerwca 1946 r. przez rozstrzelanie.

</doc>
<doc id="948938" url="https://pl.wikipedia.org/wiki?curid=948938" title="São Filipe">
São Filipe

São Filipe – miasto w Republice Zielonego Przylądka; na wyspie Fogo; 8 122 mieszkańców (spis powszechny 2010). Ośrodek turystyczny, handlowy; port morski. W 1655 roku São Filipe zostało zniszczone przez flamandzkich piratów.

</doc>
<doc id="948940" url="https://pl.wikipedia.org/wiki?curid=948940" title="Stade Félix Bollaert">
Stade Félix Bollaert



</doc>
<doc id="948943" url="https://pl.wikipedia.org/wiki?curid=948943" title="Jezioro Trzebocińskie">
Jezioro Trzebocińskie

Trzebocińskie Jezioro – przepływowe jezioro rynnowe na Pojezierzu Kaszubskim w powiecie kartuskim (województwo pomorskie). Jezioro znajduje się na turystycznym szlaku Kamiennych Kręgów.
Ogólna powierzchnia: 12 ha

</doc>
<doc id="948944" url="https://pl.wikipedia.org/wiki?curid=948944" title="15 cm Kanone 39">
15 cm Kanone 39

15 cm Kanone 39 (15 cm K.39) – niemiecka armata polowa z okresu II wojny światowej. Armata K.39 miała łoże kołowe, dwuogonowe, rozstawne. Zamek klinowy. Zasilanie amunicją składaną (3 ładunki). Trakcja motorowa. Oryginalnie broń ta była przeznaczona na eksport i znaczną partię armat zamówiła Turcja, ale ostatecznie pozostały one w Niemczech i weszły na uzbrojenie Wehrmachtu.

</doc>
<doc id="948945" url="https://pl.wikipedia.org/wiki?curid=948945" title="Akordat">
Akordat

Akordat (tigrinia ኣቆርዳት) – miasto w zachodniej Erytrei, w dolinie epizodycznej rzeki Baraka; liczy 32 tys. mieszkańców (2006). Ośrodek handlu bydłem i sorgo.

</doc>
<doc id="948947" url="https://pl.wikipedia.org/wiki?curid=948947" title="Dekemhare">
Dekemhare

Dekemhare – miasto w Erytrei. liczy 31 tys. mieszkańców (2006). Leży na południowy wschód od Asmary. Zostało założone w 1935 roku przez Włochów jako centrum przemysłowe ich ówczesnej kolonii. Podczas wojny o niepodległość Erytrei (1961–1991) miasto zostało poważnie zniszczone. W mieście znajduje się wiele winnic.

</doc>
<doc id="948950" url="https://pl.wikipedia.org/wiki?curid=948950" title="Awrom Suckewer">
Awrom Suckewer



</doc>
<doc id="948952" url="https://pl.wikipedia.org/wiki?curid=948952" title="Stade de la Beaujoire">
Stade de la Beaujoire

Stade de la Beaujoire – stadion piłkarski, położony w mieście Nantes, Francja. Oddany został do użytku w 1984 roku. Od tego czasu swoje mecze na tym obiekcie rozgrywa zespół Ligue 1 – FC Nantes. Jego pojemność wynosi 38 285 miejsc. Rekordową frekwencję, wynoszącą 51 359 osób, odnotowano w 1984 roku podczas meczu Mistrzostw Europy pomiędzy Francją a Belgią.
Stadion był także jedną z aren Mistrzostw Świata w Piłce Nożnej 1998 i Pucharu Świata w Rugby 2007.

</doc>
<doc id="948954" url="https://pl.wikipedia.org/wiki?curid=948954" title="La Beaujoire">
La Beaujoire



</doc>
<doc id="948955" url="https://pl.wikipedia.org/wiki?curid=948955" title="Stade de la Beaujoire - Louis Fonteneau">
Stade de la Beaujoire - Louis Fonteneau



</doc>
<doc id="948957" url="https://pl.wikipedia.org/wiki?curid=948957" title="La Beaujoire - Louis Fonteneau">
La Beaujoire - Louis Fonteneau



</doc>
<doc id="948958" url="https://pl.wikipedia.org/wiki?curid=948958" title="Borek (powiat golubsko-dobrzyński)">
Borek (powiat golubsko-dobrzyński)

Borek – kolonia w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
W latach 1975–1998 miejscowość administracyjnie należała do województwa toruńskiego.

</doc>
<doc id="948961" url="https://pl.wikipedia.org/wiki?curid=948961" title="Dracena odwrócona">
Dracena odwrócona

Dracena odwrócona ("Dracaena reflexa" Lam.) – gatunek drzewiastej draceny w naturze występujący na Madagaskarze, Mauritiusie oraz pobliskich wyspach Oceanu Indyjskiego. Często hodowana jako roślina doniczkowa, ze względu na stosunkową łatwość utrzymania oraz efektowny wygląd.

</doc>
<doc id="948965" url="https://pl.wikipedia.org/wiki?curid=948965" title="Dylewo (powiat golubsko-dobrzyński)">
Dylewo (powiat golubsko-dobrzyński)

Dylewo – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
W latach 1975–1998 miejscowość administracyjnie należała do województwa toruńskiego.
Zobacz też: Dylewo

</doc>
<doc id="948969" url="https://pl.wikipedia.org/wiki?curid=948969" title="Gapa (ujednoznacznienie)">
Gapa (ujednoznacznienie)



</doc>
<doc id="948971" url="https://pl.wikipedia.org/wiki?curid=948971" title="Gapa (gmina Kowalewo Pomorskie)">
Gapa (gmina Kowalewo Pomorskie)

Gapa – osada w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
W latach 1975–1998 miejscowość administracyjnie należała do województwa toruńskiego.

</doc>
<doc id="948973" url="https://pl.wikipedia.org/wiki?curid=948973" title="Martyniec">
Martyniec

Martyniec – kolonia w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
W latach 1975–1998 miejscowość administracyjnie należała do województwa toruńskiego.

</doc>
<doc id="948974" url="https://pl.wikipedia.org/wiki?curid=948974" title="Chambao">
Chambao

Chambao – zespół muzyczny grający flamenco elektroniczne, gatunek znany jako "flamenco chill". Powstał w Maladze, Andaluzja w Hiszpanii. W dialekcie andaluzyjskim słowo "chambao" oznacza zaimprowizowany namiot, budowany na plaży w celu ochrony przed słońcem i wiatrem. Motyw ten często pojawia się w teledyskach tego zespołu.
Chambao powstało, gdy muzyk holenderski Henrik Takkenberg poznał troje mieszkańców Malagi (Marię del Mar znaną jako La Mari, Eduarda i Daniego, który opuścił zespół w 2005) w dzielnicy Malagi "Pedragelejo" i wspólnie postanowili stworzyć zespół łączący rytmy flamenco z muzyką elektroniczną.
Ich pierwsza płyta "Flamenco Chill" od razu została hitem sprzedaży. Kolejna płyta "Endorfinas en la mente", już bez Henrika, umocniła ich pozycję na muzycznej scenie Hiszpanii i pozwoliła na zdobycie nagrody Nagroda Ondas. Ostatnią płytę la Mari nagrała z innymi muzykami.
La Mari w 2006 roku przeszła chemioterapię, walcząc z rakiem. Uczestniczyła w nagraniu albumu Ricky’ego Martina dla MTV Unplugged, śpiewając w duecie utwór "Tu recuerdo".
W 2008 roku z zespół nagrał piosenkę "Papeles Mojados" z grecką piosenkarką Heleną Paparizou.
29 maja 2009 roku zespół był jednym z gości Smooth Festival – Bydgoszcz 2009.

</doc>
<doc id="948976" url="https://pl.wikipedia.org/wiki?curid=948976" title="Kocenko">
Kocenko

Kocenko (Kłączyno Małe) (kaszb. "Jezoro Kocenkò") – przepływowe jezioro wytopiskowe na Pojezierzu Kaszubskim w powiecie kartuskim (województwo pomorskie). Kocenko położone jest na północnozachodnim krańcu Kaszubskiego Parku Krajobrazowego w zespole jezior potęgowskich i znajduje się na trasie szlaku turystycznego "Kaszubskiego". Akwen jeziora jest objęty rezerwatem "Szczelina Lechicka".
Ogólna powierzchnia: 7,29 ha.

</doc>
<doc id="948977" url="https://pl.wikipedia.org/wiki?curid=948977" title="Józefat (gmina Kowalewo Pomorskie)">
Józefat (gmina Kowalewo Pomorskie)

Józefat – kolonia w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
W latach 1975–1998 miejscowość administracyjnie należała do województwa toruńskiego.

</doc>
<doc id="948980" url="https://pl.wikipedia.org/wiki?curid=948980" title="21 cm Kanone 38">
21 cm Kanone 38

21 cm Kanone 38 (21 cm K.38) – niemiecka armata z okresu II wojny światowej. Armata K.38 miała łoże pozycyjne. Zamek klinowy. Zasilanie amunicją składaną (3 ładunki). Trakcja motorowa.
Broń została zamówiona w 1938 ale dwie pierwsze armaty zostały ukończone dopiero w 1941. Początkowo zamówiono 100 armat tego typu, 60 w zakładach Kruppa i 40 w zakładach Skody ale ponieważ produkcja armat 12,8 cm PaK 44 miała wyższy priorytet ostatecznie zamówienie Kruppa nie zostało zrealizowane.

</doc>
<doc id="948981" url="https://pl.wikipedia.org/wiki?curid=948981" title="Parc Lescure">
Parc Lescure



</doc>
<doc id="948989" url="https://pl.wikipedia.org/wiki?curid=948989" title="Banian">
Banian



</doc>
<doc id="948990" url="https://pl.wikipedia.org/wiki?curid=948990" title="Mistrzowie Polski w piłce siatkowej mężczyzn">
Mistrzowie Polski w piłce siatkowej mężczyzn



</doc>
<doc id="948991" url="https://pl.wikipedia.org/wiki?curid=948991" title="Mistrzynie Polski w siatkówce kobiet">
Mistrzynie Polski w siatkówce kobiet



</doc>
<doc id="948994" url="https://pl.wikipedia.org/wiki?curid=948994" title="Mistrzynie Polski w piłce nożnej kobiet">
Mistrzynie Polski w piłce nożnej kobiet



</doc>
<doc id="948999" url="https://pl.wikipedia.org/wiki?curid=948999" title="Medaliści Mistrzostw Polski w hokeju na lodzie">
Medaliści Mistrzostw Polski w hokeju na lodzie



</doc>
<doc id="949001" url="https://pl.wikipedia.org/wiki?curid=949001" title="Mistrzynie Polski w piłce ręcznej kobiet">
Mistrzynie Polski w piłce ręcznej kobiet



</doc>
<doc id="949003" url="https://pl.wikipedia.org/wiki?curid=949003" title="Mistrzowie Polski w piłce nożnej">
Mistrzowie Polski w piłce nożnej



</doc>
<doc id="949004" url="https://pl.wikipedia.org/wiki?curid=949004" title="Stade Jacques Chaban-Delmas">
Stade Jacques Chaban-Delmas



</doc>
<doc id="949005" url="https://pl.wikipedia.org/wiki?curid=949005" title="Mistrzowie Polski w piłce ręcznej mężczyzn">
Mistrzowie Polski w piłce ręcznej mężczyzn



</doc>
<doc id="949008" url="https://pl.wikipedia.org/wiki?curid=949008" title="Stadion Miejski (Tuluza)">
Stadion Miejski (Tuluza)



</doc>
<doc id="949015" url="https://pl.wikipedia.org/wiki?curid=949015" title="Dekanat kadzidlański">
Dekanat kadzidlański



</doc>
<doc id="949016" url="https://pl.wikipedia.org/wiki?curid=949016" title="La Mosson">
La Mosson



</doc>
<doc id="949018" url="https://pl.wikipedia.org/wiki?curid=949018" title="Aristichthys nobilis">
Aristichthys nobilis



</doc>
<doc id="949020" url="https://pl.wikipedia.org/wiki?curid=949020" title="Chamaecyparis pisifera">
Chamaecyparis pisifera



</doc>
<doc id="949021" url="https://pl.wikipedia.org/wiki?curid=949021" title="Rosochacz">
Rosochacz

Rosochacz – część miasta Koziegłowy, dawniej wieś w Polsce położona w województwie śląskim, w powiecie myszkowskim, w gminie Koziegłowy.
1 stycznia z części Rosochacza utworzono nową gromadę Wylągi.
Gromadę Rosochacz zniesiono 1 stycznia 1950 w związku z nadaniem gminie Koziegłowy statusu miasta, przez co Rosochacz stał się obszarem miejskim i za razem integralną częścią Koziegłów.

</doc>
<doc id="949023" url="https://pl.wikipedia.org/wiki?curid=949023" title="21 cm Kanone 39">
21 cm Kanone 39

21 cm Kanone 39 (21 cm K.39) – niemiecka armata z okresu II wojny światowej. Armata K.39 miała łoże pozycyjne. Zamek klinowy. Zasilanie amunicją składaną. Trakcja motorowa lub kolejowa.

</doc>
<doc id="949025" url="https://pl.wikipedia.org/wiki?curid=949025" title="Dekanat Chorzele">
Dekanat Chorzele

Dekanat Chorzele – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 8 parafii:
Sąsiednie dekanaty.
Dzierzgowo "(diec. płocka)", Kadzidło, Krasnosielc, Myszyniec, Rozogi "(archidiec. warmińska)", Szczytno "(archidiec. warmińska)"

</doc>
<doc id="949027" url="https://pl.wikipedia.org/wiki?curid=949027" title="Dekanat Czyżew">
Dekanat Czyżew

Dekanat Czyżew – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 7 parafii:
Sąsiednie dekanaty.
Brańsk "(diec. drohiczyńska)", Ciechanowiec "(diec. drohiczyńska)", Ostrów Mazowiecka – Wniebowzięcia NMP, Sterdyń "(diec. drohiczyńska)", Szepietowo, Wysokie Mazowieckie, Zambrów

</doc>
<doc id="949028" url="https://pl.wikipedia.org/wiki?curid=949028" title="Armata kolejowa 80 cm K (E)">
Armata kolejowa 80 cm K (E)



</doc>
<doc id="949031" url="https://pl.wikipedia.org/wiki?curid=949031" title="Aleksander Thiess">
Aleksander Thiess

Aleksander Thiess (także: This, ur. 1804, Warszawa – zm. 1846 tamże) – prawnik.
Aleksander był jednym z pięciorga dzieci warszawskiego papiernika Jana Thiessa (1768–1830), wolnomularza, i Sabiny Stamm, kalwinistów. Rodzina Thiessów od paru pokoleń zajmowała się produkcją wysokowartościowego papieru stemplowego i posiadała papiernię Jeziorna w obecnym Konstancinie. Produkowano tam m.in. papier opatrzony znakami wodnymi z Orłem polskim i Pogonią litewską. Na tym papierze drukowano w czasie insurekcji kościuszkowskiej pierwsze polskie asygnaty. Dostarczano także osobisty papier listowy na Zamek dla króla Stanisława Augusta, ze znakiem wodnym Orła polskiego z herbem Ciołek na piersi.
O samym Aleksandrze wiadomo tylko tyle, że uczęszczał do Liceum Warszawskiego, po czym studiował prawo na Królewskim Uniwersytecie Warszawskim. Po ukończeniu studiów działał do końca życia jako prawnik w stolicy. Był jednym z założycieli czasopisma prawniczego "Temida Polska".
Członkowie rodziny Thiessów zostali pochowani na cmentarzu ewangelicko-reformowanym w Warszawie. Miejsca pochówku nie da się dziś ustalić.

</doc>
<doc id="949032" url="https://pl.wikipedia.org/wiki?curid=949032" title="Atractosteus tristoechus">
Atractosteus tristoechus



</doc>
<doc id="949037" url="https://pl.wikipedia.org/wiki?curid=949037" title="Homo georgicus">
Homo georgicus

Homo georgicus – prehistoryczny gatunek człowieka sklasyfikowany w 2002 roku. Po raz pierwszy jego szczątki odnalazł gruziński archeolog David Lordkipanidze w 1991 roku, następnie w 1999 znaleziono dobrze zachowane czaszki, a w 2001 część szkieletu. Wszystkie znaleziska miały miejsce w Dmanisi, średniowiecznym gruzińskim miasteczku. Wiek szczątków oszacowano na około 1,8 miliona lat. Na ich podstawie ustalono, że przeciętny "Homo georgicus" miał około 150 cm wzrostu i puszkę mózgoczaszki pojemności około 600–680 cm³ i umieszczono gdzieś pomiędzy "Homo habilis" a "Homo erectus".
Odkrycie "Homo georgicus" bardzo mocno zamieszało w historii naszego gatunku. Wcześniej uważano, że na teren Europy jako pierwszy z Afryki przybył "Homo erectus" około 1 miliona lat temu. Jak się jednak okazało człowiek posługujący się prymitywnymi narzędziami (takie znaleziono w okolicy szczątków), żył tu niemal dwa razy wcześniej.
Na stanowisku w Dmanisi odkryto: czaszki (okazy D2280, D2282 oraz D2700), żuchwy (okazy D2735, D211 i D2600), pewne części szkieletu oraz prymitywne narzędzia kamienne kultury olduwajskiej, wykonane z kwarcu i bazaltu.
Najstarszy nieafrykański "Homo ergaster"?
Człowiek z Dmanisi wykazuje szereg podobieństw do "Homo ergaster". Są to przede wszystkim: największa szerokość czaszki na poziomie "processus mastoideus", wał potyliczny (u D2280), brak grzebieni kostnych na sklepieniu czaszki i oddzielone od siebie kresy skroniowe, ślady słabego wykształcenia "torus angularis", budowa łuski kości skroniowej (łuska wydłużona, brzeg górny prosty), słabo wykształcony sagittal keel (D2282), podobny kąt odchylenia łuski kości czołowej, umiarkowana wysokość sklepienia czaszki, umiarkowane zwężenie zaoczodołowe, grubość kości sklepienia czaszki, budowa dołu żuchwowego, szczęka i zęby podobne pod względem morfologicznym i wielkości do ER3733 i WT15000 (chłopiec z Nariokotome), dobrze rozwinięty wał nadoczodołowy, duży obszar oczodołu (mniejszy u "Homo habilis sensu lato"), proporcje szkieletu twarzy.
Istnieją jednak także pewne cechy swoiste, świadczące o izolacji populacji
z Dmanisi. Należą do nich: zwężenie sklepienia czaszki w obszarze zaoczodołowym i potylicznym, wąski otwór gruszkowaty, pewne cechy uzębienia (małe przedtrzonowce, zwłaszcza P4, nieco zwężony dystalny brzeg koron M1 i M2).

</doc>
<doc id="949039" url="https://pl.wikipedia.org/wiki?curid=949039" title="Medaliści Letnich Igrzysk Olimpijskich w kolarstwie szosowym">
Medaliści Letnich Igrzysk Olimpijskich w kolarstwie szosowym



</doc>
<doc id="949041" url="https://pl.wikipedia.org/wiki?curid=949041" title="Medaliści Letnich Igrzysk Olimpijskich w boksie">
Medaliści Letnich Igrzysk Olimpijskich w boksie



</doc>
<doc id="949043" url="https://pl.wikipedia.org/wiki?curid=949043" title="Medaliści olimpijscy w hokeju na lodzie kobiet">
Medaliści olimpijscy w hokeju na lodzie kobiet



</doc>
<doc id="949047" url="https://pl.wikipedia.org/wiki?curid=949047" title="Medaliści olimpijscy w koszykówce">
Medaliści olimpijscy w koszykówce



</doc>
<doc id="949049" url="https://pl.wikipedia.org/wiki?curid=949049" title="Mistrzowie olimpijscy w łyżwiarstwie figurowym">
Mistrzowie olimpijscy w łyżwiarstwie figurowym



</doc>
<doc id="949050" url="https://pl.wikipedia.org/wiki?curid=949050" title="Roman Muszyński">
Roman Muszyński

Roman "Tytus" Muszyński (ur. 3 stycznia 1956 w Ostrowcu Świętokrzyskim, zm. 2 czerwca 2007) – polski malarz, twórca mail artu, grafik, fotografik, happener i poeta. 
Absolwent historii sztuki Katolickiego Uniwersytetu Lubelskiego w r. 1981. Od roku 1975 związany był z Lublinem. Podczas studiów reaktywował na KUL istniejącą tam w pocz. lat 60. XX w. wspólnotę plastyczną INOPS (m.in. Marta Dłubak, Witold S. Kozak i Marek Ratajczak) i przyłączył się do ostatniej (1974-1979) formacji literackiej polskiej "nowej fali" – "Ogrodu/Ogrodu-2" (m.in. Mariusz Maliszewski – zm. 2006, Stanisław F. Piekarski, Marek Pietrzela, Lech L. Przychodzki, Jerzy Rudzki, Krzysztof A. Sprawka, Longin Szparaga – zm. 2006 i Andrzej Wasielewski-Połonina – zm. 1995) – uznanego przez krytykę za najbardziej kontrkulturową grupę tego ruchu. Ekipa tworzyła rodzaj artystycznej komuny i swoje teksty podpisywała wspólnie. Zasłynęła z łączenia różnych mediów podczas happeningowych akcji w klubach studenckich (Lublin, Łódź, Kraków, Białystok, Warszawa) i w plenerze oraz częstej współpracy z muzykami podczas spotkań z publicznością, m.in. z combo jazzowym wybitnego saksofonisty klasycznego, reaktywatora Polskiego Towarzystwa Saksofonowego - Andrzeja Rzymkowskiego. Muszyński i jego koledzy w połowie lat 70. protestowali publicznie przeciw zmianom w Konstytucji PRL.
W roku 1978 zainteresował się Mail artem, stając się szybko obok Bogdana "Anastazego" Wiśniewskiego jednym z najbardziej znanych w świecie polskich uczestników ruchu. Pierwszą poważną ekspozycją, w jakiej wziął udział, był "Mail Art 666" w belgijskim Chaterloi w kwietniu 1981 r. Organizował duże wystawy Mail Artu w Elblągu (Centrum Sztuki Galeria EL - 1985), Łodzi (Galeria "Pod Prąd" - 1988) i Lublinie (MDK Vetter - 1991).
W latach 1981-1988 pracował jako konserwator polichromii ściennych i malarstwa sztalugowego (m.in. w Lublinie i w Rydze). Potem poświęcił się wyłącznie twórczości artystycznej. W latach 90. wspólnie z przyjaciółmi z byłego "Ogrodu/Ogrodu-2" wydał 3 tomiki poetyckie: "ponieważ noc", "ciemnia" i "czekając na podłodze na wszystkie pory życia". Pierwszy z nich również ilustrował. 
Wystawiał niemal we wszystkich krajach Europy, a także Japonii, Kanadzie i USA. Jego surrealizujące obrazy i Mail Arty posiadają w swych zbiorach muzea polskie i zagraniczne. Należał do Związku Polskich Artystów Plastyków Polska Sztuka Użytkowa (Oddział Warszawa). Jako malarz preferował trudną technikę akwarelową. Od roku 1995 wykorzystywał programy komputerowe do obróbki zdjęć, tworzył też grafikę komputerową.

</doc>
<doc id="949052" url="https://pl.wikipedia.org/wiki?curid=949052" title="Bielecka">
Bielecka



</doc>
<doc id="949056" url="https://pl.wikipedia.org/wiki?curid=949056" title="Henryk Czylok">
Henryk Czylok

Henryk Czylok (ur. 10 sierpnia 1933 w Bytomiu, zm. 15 marca 2023 w Mielcu) – polski piłkarz grający na pozycji pomocnika (rozgrywającego).
Życiorys.
Wychowanek Fortuny Bytom, gdzie w latach 1949–1950 grał w juniorach, a 1951–1953 w drużynie seniorów. W 1953 przeszedł do Stali Mielec, gdzie grał przez ponad 10 lat. W mieleckiej drużynie wystąpił 170 razy (w tym 35 w I lidze, 130 w II lidze i 5 w Pucharze Polski) strzelając 34 gole (31 w lidze i 3 w Pucharze). Niekiedy grał z opaską kapitana. W 1955 został uznany za najlepszego graczy województwa rzeszowskiego, a w 1961 „Sportowiec” sklasyfikował go wśród wyróżniających się najlepszych polskich piłkarzy. Od 1965 aż do zakończenia kariery w 1978 grał w innej mieleckiej drużynie – Gryfie, w tym przez ostatnie dwa lata jako grający trener. W latach 1972–1975 był także trenerem trampkarzy Stali. W latach 1975–1976 i 1980–1981 pracował jako II trener Stali.

</doc>
<doc id="949060" url="https://pl.wikipedia.org/wiki?curid=949060" title="Konstanty Laszczka">
Konstanty Laszczka

Konstanty Laszczka (ur. 3 września 1865 w Makówcu Dużym, zm. 23 marca 1956 w Krakowie) – polski rzeźbiarz, malarz, grafik, profesor i rektor ASP w Krakowie.
Życiorys.
Pochodził z wielodzietnej rodziny chłopskiej z Mazowsza. Był synem karczmarza Antoniego Laszczki i Katarzyny z domu Kupiec. Kształcił się w szkole elementarnej w Dobrem. W dziedzinie sztuk plastycznych był samoukiem.
Przypadkowe odkrycie jego talentu przez rodzinę ziemiańską Ostrowskich spowodowało, że w 1885 otrzymał możliwość studiów w Warszawie pod kierunkiem Jana Kryńskiego i Ludwika Pyrowicza. Później otrzymał stypendium Towarzystwa Zachęty Sztuk Pięknych i dzięki niemu udał się w 1891 do Paryża.
We Francji był studentem Akademii Juliana i École des Beaux-Arts. Kształcił się pod kierunkiem Antoine’a Mercié, Alexandre’a Falguiere’a i Jeana-Léona Gérôme’a. Był też zaangażowany w ruch artystyczny polonii francuskiej. Prowadził skromną pracownię.
W 1897 powrócił do Polski i został nauczycielem w Warszawie. Ożenił się z Marianną Strońską. W 1899 na zaproszenie Juliana Fałata osiadł w Krakowie, gdzie w latach 1900–1935 był kierownikiem katedry rzeźby, a od 1905 roku profesorem zwyczajnym Akademii Sztuk Pięknych. W 1911 roku mianowano go rektorem Akademii Sztuk Pięknych w Krakowie. W 1917 przyjął do swojej pracowni pierwszą w historii akademii kobietę studentkę Zofię Baltarowicz-Dzielińską. Członek Komitetu Obywatelskiego Polskiego Skarbu Wojskowego w sierpniu 1914 roku.
Przyjaźnił się ze Stanisławem Wyspiańskim i Leonem Wyczółkowskim. Był jednym z założycieli Towarzystwa Artystów Polskich Sztuka. Jego uczniami byli m.in.: Bolesław Biegas, Xawery Dunikowski, Ludwik Konarzewski, Franciszek Mączyński, Ignacy Zelek, Olga Niewska i Ludwik Puget, Stefan Policiński, Balbina Świtycz-Widacka.
W 1935 w proteście wobec utworzenia obozu w Berezie Kartuskiej zrezygnował ze stanowiska pedagoga na ASP w Krakowie.
Życie prywatne.
Od 1898 żonaty z Marianną Heleną Strońską (1870–1911). Doczekał się czwórki dzieci. Jego najstarszy syn Bogdan Laszczka był architektem i działaczem Polskiego Towarzystwa Tatrzańskiego, drugi – Czesław Laszczka (1900–1985), lekarzem. Córki – Jadwiga Wierzbiańska była harcmistrzynią i przedwojenną Naczelniczką Harcerek ZHP, a Janina Murczyńska (1905–1979), harcmistrzynią ZHP i nauczycielką.
Zmarł w Krakowie. Pochowany jest na Cmentarzu Rakowickim (kwatera PAS 36-płd-zach-narożnik).
Twórczość.
W swojej twórczości artystycznej Konstanty Laszczka wzorował się na dziełach Augusta Rodina. Zajmował się przede wszystkim rzeźbą, ale też malował portrety, wykonywał medale, medaliony portretowe oraz plakiety okolicznościowe. W późnym okresie swojej twórczości interesował się ceramiką o tematyce religijnej, folklorystycznej i animalistycznej. Wyrzeźbił popiersie Fryderyka Chopina w Akademii Muzycznej w Krakowie.
Miejsca pamięci i pomniki.
Konstanty Laszczka został upamiętniony pomnikami w Dobrem i w Makówcu. W Dobrem jest również szkoła podstawowa jego imienia. W październiku 1971 r. zostało otwarte w Dobrem Społeczne Muzeum Konstantego Laszczki.

</doc>
<doc id="949065" url="https://pl.wikipedia.org/wiki?curid=949065" title="Dekanat Grajewo">
Dekanat Grajewo

Dekanat Grajewo – jeden z 24 dekanatów rzymskokatolickich w diecezji łomżyńskiej należącej do metropolii białostockiej..
Parafie.
W skład dekanatu wchodzi 6 parafii:
Sąsiednie dekanaty.
Biała Piska "(diec. ełcka)", Ełk – MB Fatimskiej "(diec. ełcka)", Knyszyn "(archidiec. białostocka)", Mońki "(archidiec. białostocka)", Rajgród "(diec. ełcka)", Szczuczyn
Przypisy.
 

</doc>
<doc id="949068" url="https://pl.wikipedia.org/wiki?curid=949068" title="Karol Emanuel I Wielki">
Karol Emanuel I Wielki

Karol Emanuel I Wielki, wł. Carlo Emanuele I di Savoia (ur. 12 stycznia 1562, zm. 26 lipca 1630) – książę Sabaudii w latach 1580-1630. Nazywany był również "Głową z ognia" (wł. Testa d' feu) ze względu na swoje liczne przymioty dowódcy wojskowego.
Urodził się w rodzinnym zamku w Rivoli, w Piemocie jako jedyne dziecko Emanuela Filiberta, księcia Sabaudii, i Małgorzaty de Valois, księżnej de Berry (córki króla Francji – Franciszka I i Klaudii de Valois). Księciem został 30 sierpnia 1580. Był osobą ambitną i pewną siebie, prowadził politykę ekspansji terytorialnej. Na jesieni 1588, podczas wojny domowej nękającej Francję (podczas panowania Henryka III Walezego), Karol Emanuel okupował markizat Saluzzo, który znajdował się pod panowaniem francuskim. Król Henryk IV Burbon zażądał później zwrotu tych ziem, ale książę odmówił, w związku z czym wybuchła wojna. Zakończyła się ona pokojem w Vervins (2 maja 1598), który nie rozstrzygnął problemu Saluzzo. Po tym jak książę rozpoczął rozmowy z Hiszpanią, Henryk IV znowu wywołał wojnę i na mocy traktatu z Lyon (17 stycznia 1601) Saluzzo wróciło do Sabaudii w zamian za Bresse i inne ziemie za Alpami.
Na mocy tajnego porozumienia w Bruzolo (25 kwietnia 1610) Karol Emanuel sprzymierzył się z Francją przeciw Hiszpanii, ale po zamordowaniu Henryka IV królowa-regentka nie uznała tego pokoju. W styczniu 1617 książę otrzymał pomoc wojsk francuskich, żeby uwolnić księcia Alby, a nowy król Ludwik XIII odnowił przymierze z Sabaudią – w 1619 jego córka Krystyna Maria Burbon poślubiła syna Karola Emanuela – Wiktora Amadeusza. Jednak ponieważ Francuzi okupowali Casale Monferrato, książę sprzymierzył się również z Hiszpanią.
Kiedy kardynał Richelieu najechał Piemont i podbił Susę, książę znowu zmienił stronę i „powrócił” do Francji. Wtedy Filip IV Habsburg wysłał oddziały z Genui i Como, a Karol Emanuel ogłosił neutralność. W 1630 Richelieu posłał armię do Sabaudii, żeby przypomnieć księciu o przestrzeganiu traktatów. Francuzi zaczęli oblegać Pinerolo i Aviglianę, a sabaudzka armia (Wiktora Amadeusza) została pokonana w Valsusa.
Książę dostał silnej gorączki i zmarł nagle w Savigliano, pod koniec lipca 1630. Jego następcą został jego syn – Wiktor Amadeusz.
Rodzina.
Ze swoją żoną – Katarzyną Michaliną Habsburg, księżniczką hiszpańską, córką króla Filipa II i Elżbiety de Valois, miał 10 dzieci:
Po śmierci swojej żony, Karol Emanuel nie ożenił się powtórnie, ale został ojcem kolejnych 11 dzieci (nieślubnych). Jego kochankami były: Luisa de Duing, Argentina Provana, Marguerite de Roussilon, Virginia Pallavicino, Anna Caterina Meraviglia i Anna Felizita Cusa.
Ordery.
 Najwyższy Order Zwiastowania Najświętszej Marii Panny (Order Annuncjaty) w 1568, a od 1580 Wielki Mistrz

</doc>
<doc id="949069" url="https://pl.wikipedia.org/wiki?curid=949069" title="Dekanat Jedwabne">
Dekanat Jedwabne

Dekanat Jedwabne – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 6 parafii:
Sąsiednie dekanaty.
Kolno, Mońki "(archidiec. białostocka)", Piątnica, Szczuczyn

</doc>
<doc id="949074" url="https://pl.wikipedia.org/wiki?curid=949074" title="Fortuna Düsseldorf">
Fortuna Düsseldorf

Düsseldorfer Turn- und Sportverein Fortuna 1895 e.V., – niemiecki klub piłkarski z siedzibą w Düsseldorfie. Został założony w 1895 roku.
Od założenia do II wojny światowej.
Klub został założony w 1895 roku pod nazwą "Turnverein Flingern". Na późniejsze powstanie Fortuny miały wpływ także dwa inne historycznne kluby: "Düsseldorfer Fussballklub Spielverein" założony w 1908 roku oraz "FC Alemania 1911" założony w 1911 roku. FC Alemania rok później została przemianowana na "Fortuna 1911", a w połowie 1913 roku oba kluby połączyły się i utworzyły "Düsseldorfer FC Fortuna 1911". To z kolei spowodowało fuzję z Flingern i w ten sposób powstała "Fortuna Düsseldorf".
W końcu lat 20. Fortuna zdobyła kilka lokalnych tytułów, a w 1933 sięgnęła po mistrzostwo Niemiec pokonując FC Schalke 04, który w tych czasach był dominującym niemieckim zespołem. W następnym sezonie Fortuna zaczęła grać w rozgrywkach o nazwie Gauliga Niederrhein, które były jedną z 16 lig uformowanych przez Niemiecki Związek Piłki Nożnej. Düsseldorf zdominował rozgrywki tej ligi i w latach 1936–1940 pięciokrotnie z rzędu brał udział w rundzie finałowej mistrzostw Niemiec. W 1937 roku dotarł też do finału Tschammerpokal, protoplasty dzisiejszego Pucharu Niemiec. W latach 1944–1945 występowała jako "KSG TSV Fortuna/SC 99 Düsseldorf", ale rozegrała zaledwie dwa mecze, gdy narodowi socjaliści ogłosili upadek Trzeciej Rzeszy.
Lata 60. i 70..
Słabsza dyspozycja nie pozwoliła Fortunie awansować do profesjonalnej ligi złożonej z 16 drużyn. Jednak 3 lata później awansowała do ekstraklasy. Szybko jednak spadła z powrotem do drugiej ligi, ale w sezonie 1971/1972 ponownie świętowano awans Fortuny. W pierwszej lidze klub z Düsseldorfu spędził 16 lat, dwukrotnie zajmując 3. miejsce. W tym okresie trzykrotnie awansował do finału krajowego pucharu: w 1978 roku przegrał, w 1979 zdobył ten puchar, podobnie jak rok później, w 1980 roku. Sukces osiągnął także w Pucharze Zdobywców Pucharów awansując do finału, w którym przegrał z FC Barcelona 3:4 po dogrywce.
Lata 80. i czasy współczesne.
Od czasu spadku w 1987 Fortuna jeszcze dwukrotnie awansowała do ekstraklasy. Grała w niej w latach 1989–1992 oraz 1995–1997, a następnie grała na tyle słabo, że wylądowała w Oberlidze Nordrhein (IV) (2002–2004). w latach 2000 i 2001 tylko dlatego nie spadła o klasę niżej, gdyż jej rywale nie otrzymali licencji na grę w Regionallidze. Fortuna także przechodziła kłopoty finansowe, ale z czasem sytuacja się ustabilizowała, a klub w końcu awansował do rozgrywek Regionalligi Północnej (III). Po sezonie 08/09 Fortuna awansowała do 2. Bundesligi
W sezonie 2011/2012 2. Bundesligi Fortuna zajęła trzecie miejsce i zwyciężyła następnie w barażach z 16. drużyną Bundesligi, Herthą Berlin i awansowała do Bundesligi. W sezonie 2012/2013 drużyna zajęła przedostatnie, 17. miejsce i została zdegradowana do 2. Bundesligi. W sezonie 2017/2018 Fortuna ponownie awansowała do Bundesligi.
W sezonie 2019/2020 Bundesligi Fortuna zajęła 17. miejsce i została zdegradowana do 2. Bundesligi.
Zawodnicy.
Obecny skład.
Stan na 28 lipca 2022

</doc>
<doc id="949078" url="https://pl.wikipedia.org/wiki?curid=949078" title="Co się wydarzyło w Madison County">
Co się wydarzyło w Madison County

Co się wydarzyło w Madison County (ang. "The Bridges of Madison County") – powieść obyczajowa amerykańskiego autora Roberta J. Wallera.
Wydana w 1992 przez wydawnictwo Warner Books, . Polskie wydanie, w tłumaczeniu Doroty Malinowskiej, opublikowało wydawnictwo Prószyński i S-ka w 1994, .
Powieść została zekranizowana przez Clinta Eastwooda w 1995. Główne role zagrali Meryl Streep i sam Clint Eastwood.
Opis fabuły.
Francesca Johnson, kobieta w średnim wieku, wiedzie spokojny, monotonny żywot wśród pól hrabstwa Madison w stanie Iowa. Wraz z mężem i dwójką dzieci prowadzą farmę. Francesca jest Włoszką z urodzenia. Męża poznała w czasie wojny i przybyła wraz z nim do Ameryki. Pewnego dnia, gdy jest sama, na farmie zjawia się mężczyzna, Robert Kincaid, fotograf, pracujący dla National Geographic. Pyta tylko o drogę, zamierzając sfotografować stare mosty w okolicy, ale między nim a Franceską szybko nawiązuje się nić wzajemnej fascynacji. Oboje są w średnim wieku, oboje mają za sobą bagaż różnych doświadczeń życiowych. Stopniowo poznają się coraz bliżej, i dają się ogarnąć nieoczekiwanemu uczuciu. Wszystko trwa tylko 4 dni, bo tyle Francesca jest sama w domu, ale te 4 dni dla obojga staną się najważniejszymi dniami w życiu. Robert wraca do swoich zajęć, a Francesca jak dawniej zajmuje się mężem i dziećmi, ale nic nie jest już takie jak przedtem. Oboje dożywają swych lat, chroniąc romantyczną tajemnicę, nie chcąc ranić swych bliskich. Dorosłe dzieci Franceski dowiadują się o płomiennym romansie, który przeżyła ich matka, i który odmienił resztę jej życia, dopiero z listu zostawionego w jej osobistych dokumentach.

</doc>
<doc id="949079" url="https://pl.wikipedia.org/wiki?curid=949079" title="Passenheim">
Passenheim



</doc>
<doc id="949080" url="https://pl.wikipedia.org/wiki?curid=949080" title="Niewiarowscy">
Niewiarowscy

Niewiarowski (forma żeńska: Niewiarowska; liczba mnoga: Niewiarowscy) – polskie nazwisko. Na początku lat 90. XX wieku w Polsce nosiły je 2452 osoby.
Niewiarowscy herbu Półkozic.
Niewiarowscy herbu Półkozic, z Niewiarów w Krakowskiem i Niewiarowo w Podlaskiem „wzięli swe początki od Jana Ligęzy wojewody Łęczyckiego, który Niewiarów fundowawszy, nowe nazwisko Niewiarowskich wniósł w dom Ligęzów, koło r. 1389. i lubo przeszłego wieku, rzadko który był dom, któryby heretyckimi nowinkami, nie miał się uwikłać, Niewiarowskiego jednak żadnego dysydenta nie było. Ten wojewoda, Promnicki folwark Dominikanom Krakowskim, wiecznemi czasy darował, w Niegowicach pogrzebiony."
W 1382 roku w Brodnicy Ziemowit IV książę mazowiecki z bratem Januszem I zastawił dwa zamki: w Wiźnie i Goniądzki z przynależnościami Zakonowi Krzyżackiemu.
W roku 1389 Krzyżacy oddali część ziem pojaćwieskich, leżących między Biebrzą i Brzozówką Litwie. W 1401 roku ziemia wiska wróciła do rąk książąt mazowieckich.
W 1493 r. (jak podaje dokument funduszowy kościoła trzciańskiego) poddano likwidacji folwark wielkich książąt litewskich w Trzciannym, którego grunty podzielono pomiędzy kmieciami.
22 II 1494 Aleksander Jagiellończyk nadał Andrzejowi Niewiarowiczowi wójtostwo boguszewskie we włości goniądzkie (trzy wsie: Niewiarowo, Trzcianne i Przytulankę). Na uposażenie wójta składały się m.in. 2 włóki wójtowskie w Niewiarowie.
W 1502 r. Andrzej Niewiarowicz, dziedzic na Niewiarowie, ufundował kaplicę przy kościele w Trzciannym pw. Świętych: Andrzeja, Stanisława, Wojciecha, Leonarda i Walentego, uposażając ją w 2 łany we wsi Trzcianne i 2 inne łany we wsi Przytulanka.
W 1569 r. szlachta parafii goniądzkiej wobec inkorporacji Podlasia złożyła w Grodzie Bielskim (Andrzej syn niegdyś Leonarda z Niewiarowa oraz Walenty i Michał Niewiarowscy) przysięgę na wierność królowi i Koronie Polskiej.
W 1571 roku Michał i Andrzej Niewiarowscy podarowali swemu bratu Walentemu, komornikowi ziemi bielskiej, swoje działy własnościowe w Niewiarowie/Niewiarowo. W tym samym roku siostrzeniec Heleny Niewiarowskiej Jan Grajewski został wójtem goniądzkim. W 1472 r. na części majątku Jana z Białowieży, zwanego Grajewskim, nadwornego księcia Kazimierza III płockiego i starosty biskupich dóbr pułtuskich założono wieś Grajwy. Dzięki staraniom Jana i Jakuba Grajewskich Zygmunt Stary nadał Grajwom (dzisiejsze Grajewo) prawa miejskie magdeburskie i ustanowił wójtostwo.
Dziedzicem (w 1616 r.) na Niewiarowie, Nowosiółkach i Trzciannym został Feliks Niewiarowski, wcześniej w 1605 r. wzmiankowany jako rotmistrz królewski.
18 II 1668 król Jan Kazimierz wystawił przywilej dla Marianny z Tryznów Stefanowej Niewiarowskiej na ustąpienie dóbr Trzciana w powiecie brańskim na rzecz Jana Niewiarowskiego - podczaszego kaliskiego.
Helena z Niewiarowskich Poniatowska (ur. ok. 1656, zm. 1732) – córka Baltazara Niewiarowskiego i Zuzanny Czaplińskiej – była babką króla polskiego Stanisława Augusta Poniatowskiego.
Drugi z synów Kazimierza i Marianny Bików jednego ze znanych rodów łańcuckich – Walenty (1835) ożenił się w 1866 roku z Antoniną ze Słowików, z którą miał syna Ignacego (1867), Franciszka (1870), córkę Mariannę (1876) i syna Józefa. Ignacy w 1890 roku ożenił się z Rozalią z Kokoszów, a Józef z Albiną, córką Wincentego Bika i Wiktorii z Peszków.
Marianna Niewiarowska, córka Jana Niewiarowskiego i Weroniki Karulskiej, wnuczka Józefa Karulskiego i Ewy z domu Poniatowskiej, z Szyman k. Grajewa (ur. w 1893 r., zm. w 1981 r.), żona Józefa Chorosza (ur.w 1897 r., zm.w 1970 r.), syna Zofii Słowik i Mikołaja Chorosza z Rudy była matką Tadeusza Chorosza (ur. 18 VII 1924 r., zm. 4 IV 2006 r.) działacza Związku Walki Zbrojnej i Batalionów Chłopskich, uczestnika bitwy pod Wizną, więźnia politycznego z czasu II wojny światowej (więźnia obozów koncentracyjnych: Auschwitz-Birkenau, Groß-Rosen, Sachsenhausen, Bergen-Belsen i Fallingbostel).
Niewiarowscy z ziemi wiślickiej herbu Półkozic to zupełnie odrębna rodzina o wspólnych korzeniach z Ligęzami.
Niewiarowscy herbu Lubicz.
Gniazdem Niewiarowskich herbu Lubicz było Niewiarowo. Stąd pochodził wymieniony w haśle Jan, podczaszy kaliski.
Niewiarowscy herbu Ślepowron.
Herbem Ślepowron posługiwali się Niewiarowscy z Niewiarowa w ziemi drohickiej.

</doc>
<doc id="949082" url="https://pl.wikipedia.org/wiki?curid=949082" title="Niewiarowska">
Niewiarowska



</doc>
<doc id="949083" url="https://pl.wikipedia.org/wiki?curid=949083" title="Amerie Mi Marie Rogers">
Amerie Mi Marie Rogers



</doc>
<doc id="949084" url="https://pl.wikipedia.org/wiki?curid=949084" title="Zamek w Lubinie">
Zamek w Lubinie

Zamek w Lubinie – budowla, która wraz z innymi budowlami gospodarczymi i warownymi wznosiła się na wzgórzu zamkowym w Lubinie. Zniszczony przez wojska szwedzkie w 1641, zachowała się jedynie kaplica zamkowa, w której w 1990 r. utworzono Galerię Zamkową.
Historia.
W miejscu, w którym wybudowano zamek istniał gród obronny (później kasztelański) o konstrukcji drewniano-ziemnej z XIII wieku (wzmiankowany w 1224). Gród stopniowo modernizowano, a jego usytuowanie na skrzyżowaniu ważnych szlaków kupieckich znacząco wpłynęło na założenie miasta. Budowa zamku została potwierdzona w dokumencie z 1312 (budowniczym był prawdopodobnie książę żagański Konrad II).
W 1339 książę Bolesław III Rozrzutny władca Legnicy, planował przebudowę zamku, jednakże brak jakichkolwiek potwierdzających czy opisujących ten fakt dokumentów nie pozwala określić skali realizacji tego projektu. Wiadomo natomiast, że rozbudowa obiektu trwała jeszcze za księcia Ludwika I (książę mieszkał na zamku od 1349 do 1359 roku, kiedy przeniósł się do Brzegu). Na jego polecenie połączone zostały obwody murów miejskich i zamkowych.
Od strony południowo-wschodniej teren zamkowy zajmowany był przez rezydencję książęcą, w przeciwległym narożniku znajdowała się zabudowa gospodarcza, na zachód wieża kamienna (wzniesiona na rzucie prostokąta o wym. 12x14 m) istniejąca do XVIII w., będąc najsilniejszym punktem oporu. W południowo-zachodniej części terenu znajdowała się kaplica zamkowa, fasadą zachodnią połączoną z murem obronnym. Mur obronny, dodatkowo chroniony fosą wodną, opasał cały teren od północy, wschodu i południa. Od północy mur zamkowy był połączony z murami obwodowymi miasta szerokim korytarzem (25 m długości), który osłaniała silna wieża bramna i fosa wodna z mostem zwodzonym. Wieża stała 3 m na północ od kaplicy, krótszym bokiem równolegle do północnej elewacji kaplicy. Prowadził przez nią sklepiony przejazd ostrołukowy, chroniony broną (krata drewniana, najczęściej okuta żelazem) stała jeszcze w 1841 r.
Zamek, jako silna warownia oraz rezydencja, przetrwał do 1641, kiedy podczas oblężenia przez wojska szwedzkie pod dowództwem gen. Stallhannsa został prawie zupełnie zniszczony. Ostały się jedynie mury zewnętrzne, wieża bramy oraz kaplica. Od tego momentu, pomimo licznych sugestii i próśb mieszkańców (1658 r.), na odbudowę nigdy nie znalazły się pieniądze.
Dopiero po roku 1675 wzniesiono budynek administracji majątku w Małomicach, który po pożarze w 1757 r. został odbudowany z wykorzystaniem fundamentów zabudowań zamkowych.
Pierwsze wykopaliska przeprowadzono po 1970 roku, które potwierdziły istnienie wolno stojącej kamiennej wieży.

</doc>
<doc id="949085" url="https://pl.wikipedia.org/wiki?curid=949085" title="Maria Garbowska-Kierczyńska">
Maria Garbowska-Kierczyńska

Maria (Marianna) Garbowska-Kierczyńska (ur. 3 grudnia 1922 w Garbowie, zm. 2 stycznia 2016 w Konstancinie-Jeziornie) – polska aktorka teatralna i telewizyjno-filmowa.
Życiorys.
Debiut teatralny – 1 września 1946 w komedii René Fauchois "Ostrożnie – świeżo malowane" („Prenez garde à la peinture”) w Teatrze Miejskim w Lublinie. Aktywna szczególnie w latach 1947-1983, na scenach teatralnych występowała w Teatrze im. S. Żeromskiego w Kielcach i Radomiu (1947-1949), następnie (1950-1970) w Teatrze Powszechnym w Warszawie i w Teatrze Narodowym (1969-79). Emerytowana 1981; ostatnia rola – w 1984 w "Nowym Wyzwoleniu" Wyspiańskiego w stołecznym Teatrze Ochoty.
W swym dorobku miała przeszło 40 ról teatralnych, uczestnicząc (później stale pod kierunkiem Adama Hanuszkiewicza) w licznych inscenizacjach klasyki polskiej – utworów Mickiewicza, Słowackiego, Wyspiańskiego, lecz także autorów obcych, m.in. K. Dickensa, A. Czechowa, B. Brechta. Występowała zarówno w repertuarze lżejszym ("Jadzia wdowa" Ruszkowskiego, "Igraszki trafu i miłości" Marivaux, "Niezwykła historia" Goldoniego), jak i w poważnym dramatycznym ("Nie-Boska komedia", "Zbrodnia i kara", "Śmierć Dantona"), obejmując role tak w sztukach klasyków (Arystofanesa, Fr. Zabłockiego, Rittnera, Witkiewicza), jak i autorów współczesnych (np. "Zaklinacz deszczu" N.R. Nasha, "Wszyscy moi synowie" A. Millera) – w tym polskich, poruszających aktualną problematykę (Anna Świrszczyńska, Tadeusz Hołuj, Jadwiga Chamiec, Jerzy Broszkiewicz). 
Wystąpiła w pierwszym (niezachowanym) spektaklu teatralnym polskiej TV "Okno w lesie" (1953), jak również w późniejszych inscenizacjach teatralno-telewizyjnych: "Kolumbowie" Bratnego (1966), "Zbrodnia i kara" Dostojewskiego (1967), "Emancypantki" Prusa (1975). Szczególną pozycję w dorobku artystycznym stanowi ponad 20-letni udział w słuchowisku radiowym "W Jezioranach" w stałej roli Teresy Borkowej. 
Poza odosobnionymi rolami w pełnometrażowych filmach fabularnych ("Mocne uderzenie", "Job, czyli ostatnia szara komórka", "Pokłosie") i fabularnych telewizyjnych ("Pocałunek", "Obcy VI"), znacznie częściej podejmowała role w serialach i produkcjach cyklicznych TVP. Występowała w pierwszym telewizyjnym cyklu filmów obyczajowych z codziennego życia PRL pt. "Najważniejszy dzień życia" (1974) i w pierwszym polskim serialu obyczajowym "W labiryncie". Odtwórczyni ról w popularnych serialach ("Tulipan", "Na dobre i złe", "Ojciec Mateusz"), przede wszystkim jednak występująca w stałej roli charakterystycznej w "Plebanii". Do końcowych dokonań (2009) należy dubbing roli Sabiny w filmie B. Lankosza "Rewers". 
Jej pogrzeb odbył się 12 stycznia 2016 na cmentarzu Bródnowskim, gdzie została pochowana w grobie rodzinnym (kwatera 19E-2-9).

</doc>
<doc id="949086" url="https://pl.wikipedia.org/wiki?curid=949086" title="Dżentelmen">
Dżentelmen

Dżentelmen (ang. "gentleman", fr. "gentilhomme", hiszp. "gentilhombre", wł. "gentiluomo") – współcześnie mężczyzna o dobrym, uprzejmym, wspaniałomyślnym i kurtuazyjnym zachowaniu, bardzo miły.
Termin ten stosowany jest także jako synonim mężczyzny w ogóle (np. w przypadku oznaczeń urządzeń osobnych dla mężczyzn i kobiet).
Historia pojęcia.
W swym pierwotnym i ścisłym znaczeniu pojęcie to określało mężczyznę z dobrej rodziny, po łacinie "gentilis" (w dokumentach angielsko-łacińskich zamiast "gentilis" często "generosus" jako przejaw aspiracji społecznych angielskiej "gentry" do rangi szlacheckiej, której właściwe jest "generosus"). W tym znaczeniu słowo jest równoważne francuskiemu "gentilhomme" („szlachcic, arystokrata”), którego użycie w Wielkiej Brytanii długo ograniczało się do mężczyzn posiadających godność para – szlachty właściwej objętej zasadą wzajemnej równości. Należy tu jednak zaznaczyć, że słowa "generosus" używanego w angielskich tekstach łacińskich na określenie osoby z dobrej rodziny, zamiast poprawniejszego "gentilis", nie należy mylić ze "Generosus Dominus" – jednym z tytułów polskiej szlachty (szlachta będąca bezpośrednimi lennikami korony), poniżej "Magnificus Dominus" (szlachta obdarzona godnością ziemską, dawnego dworu książęcego) a powyżej "Nobilis Dominus" (szlachta niebędąca bezpośrednimi lennikami monarchy bądź egzekwująca prawa pańskie tylko na częściach wsi).
Angielska "gentry" („jakby szlachta”, szlachta nieutytułowana, niesformalizowana, bez formalnego tytułu szlacheckiego, ze starofrancuskiego "genterise") miała dużo ze znaczenia klasy społecznej francuskiej "noblesse" lub niemieckiej "Adel" czy polskiej szlachty, ale bez ścisłych technicznych wymagań tych systemów (nie należy mylić "gentry" ze szlachtą właściwą, czyli posiadającą sformalizowany przywilej szlachecki). To właśnie mieli na myśli buntownicy pod przywództwem Wata Tylera, powtarzając:
John Selden, omawiając tytuł „dżentelmen” w dziele "Titles of Honour" (1614), mówi o „naszym angielskim jego użyciu” ("our English use of it") jako „zamiennym z "nobilis"” (dwuznaczne słowo, jak "noble" – „szlachetny”, znaczące wywyższenie przez rangę albo dzięki cechom osobistym) i opisuje w związku z tym formy nobilitacji w różnych krajach europejskich. Jest to kolejny przejaw aspiracji społecznych zamożnego angielskiego gminu poprzez swoistą spekulację językową, charakterystyczną dla dzieł XVII-wiecznych angielskich antykwarystów. W rzeczywistości „dżentelmen” nie jest odpowiednikiem "nobilis" w ścisłym, kontynentalnym (w tym polskim) znaczeniu tego słowa (nie posiada odrębnego statusu prawnego ani odrębnych przywilejów, jest też „rangą” uznaniową, a nie nadawaną przez króla).
W pewnym stopniu, słowo „dżentelmen” oznaczało mężczyznę, który nie musiał pracować, i terminu tego w szczególności używano w odniesieniu do mężczyzn, którzy nie mogli przypisać sobie szlachectwa, ani tytułu esquire’a („giermek”). Rozszerzając swe znaczenie, stał się uprzejmością dla każdego mężczyzny, jak w zwrocie "Ladies and Gentlemen...", i był wówczas używany (często w skróconej formie "Gents"), aby wskazać, gdzie mężczyźni mogliby znaleźć umywalnię, bez potrzeby dokładnego wskazywania, co opisywano.
Dżentelmen w Polsce.
Na podstawie "Polskiego Kodeksu Honorowego" Władysława Boziewicza z 1919, który uznawał kategorie „człowieka honoru” i „dżentelmena” za równoznaczne, można określić polską wizję tego wzorca: jest mężczyzną odznaczającym się nienagannymi manierami, nieposzlakowanym imieniem i uznawaniem honoru za najwyższą wartość. Musi być pełnoletni, niezależny i posiadający przynajmniej średnie wykształcenie. Odznacza się męstwem, czyli zdecydowaniem, odwagą i walecznością.
Powinien być zawsze gotów do udowodnienia swych zalet w pojedynku. Oskarżenie o tchórzostwo jest dla niego jednym z najbardziej dotkliwych obrażeń. Niedopuszczalne jest dla niego odwoływanie obraz tuż przed pojedynkiem, czy unikanie podtrzymania własnych słów przed sądem honorowym. Do obowiązków dżentelmena należy również obrona kobiet. Mężczyźni niewalczący o dobre imię niewiast byli skazani na ostracyzm. Od dżentelmenów wymagano także odpowiedniego prowadzenia się w przestrzeni publicznej. Szczególnie zwracano uwagę na zachowanie pod wpływem alkoholu i brak poważniejszych konfliktów z prawem.
Charakterystyka dżentelmena zawiera także grupę cech dotyczących solidarności względem równych sobie. Pokazuje ona jak ważną rolę pełniło budowanie więzi i wspólnej tożsamości elit. Od dżentelmenów wymagano więc lojalności, wierności i uczciwości, ale tylko względem innych członków elity. Istniała zasada bezwzględnie nakazująca oddawać długi honorowe, zaciągane na słowo i bez weksla, która jednak nie potępiała ignorowania długów u kupców i rzemieślników. Szczególnie piętnowane były także denuncjacje i anonimy. Człowiek honoru zawsze miał działać jawnie i być prawdomówny względem swoich towarzyszy. Niedopuszczalne było również przywłaszczanie sobie tytułów i godności. Potępiano też utrzymanków kobiet, zwłaszcza niebędących ich bliskimi krewnymi.

</doc>
<doc id="949087" url="https://pl.wikipedia.org/wiki?curid=949087" title="Niższe seminarium duchowne">
Niższe seminarium duchowne

Niższe seminarium duchowne (małe seminarium) – katolicka męska szkoła średnia o profilu humanistycznym z internatem, której celem jest przygotowanie kandydatów do przyszłych studiów filozoficzno-teologicznych, umożliwiająca ascetyczne wychowanie. Placówki te należą do instytucji kościelnych, o charakterze szkół wyznaniowych i prywatnych.
Historia.
Instytucje te rozwinęły się w czasach nowożytnych, w okresie spadku liczby powołań do katolickich wyższych seminariów duchownych. Atmosfera liberalna i pozytywistyczna w gimnazjach państwowych nie sprzyjała budzeniu się i rozwojowi powołań kapłańskich. Dlatego też kościoły lokalne tworzyły tanie, ale moralnie zdrowe warunki do nauki dla młodzieży męskiej pochodzącej przeważnie z uboższych rodzin. Papież Pius IX w encyklice Notis et nobiscum z 8 grudnia 1849 r. polecił zakładać małe seminaria w każdej diecezji, następnie powtórzył to papież Leon XIII w encyklice Depuis de jour z 8 września 1899 r., skierowanej do francuskiego episkopatu. Zadania małych seminariów zostały ogólnie określone w Kodeksie Prawa Kanonicznego z 1917 rokuː „szczególna troska o ochronę przed zagrożeniami świata, kształcenie w pobożności, wpajanie podstaw studiów literaturoznawczych i pielęgnowanie zalążka Bożego powołania”. Sobór Watykański II wskazał na cele dydaktyczno-wychowawcze niższego seminarium duchownego, a także położył nacisk na solidną formację religijną kandydatów, zapewnienie im kierownictwa duchowego, a także włączenia w proces wychowawczy rodziców. Ponadto Sobór zaakcentował potrzebę ogólnego rozwoju chłopców według zasad zdrowej psychologii, uwzględniającej wiek i mentalność uczniów. Ojcowie soborowi polecili, aby program nauczania w niższych seminariach opracować tak, aby absolwenci nie podejmujący studiów w wyższym seminarium duchownym, mogli się kształcić na innych uczelniach wyższych. Kwestię małego seminarium duchownego reguluje Kodeks Prawa Kanonicznego z 1983 roku, zaś papież Jan Paweł II w adhortacji apostolskiej Pastores dabo vobis w nr 63 podkreśla znaczenie niższych seminariów duchownych w odkrywaniu, pielęgnowaniu i rozwijaniu powołania do kapłaństwa, a także ich rolę w duszpasterstwie powołań.
Polska.
Historia.
W 1836 roku biskup chełmiński Anastazy Sedlag otworzył w Pelpinie Collegium Marianum. W 1843 roku powstało Małe Seminarium we Lwowie, erygowane przez metropolitę lwowskiego Franciszka Pisztka. Pierwsze małe seminarium na ziemiach Królestwa Polskiego zorganizowano w 1908 roku we Włocławku z inicjatywy biskupa kujawsko-kaliskiego Stanisława Zdzitowieckiego. W 1916 roku powstało Małe Seminarium w Płocku, zainicjowane przez biskupa płockiego Antoniego Nowowiejskiego.
W dwudziestoleciu międzywojennym, a także w pierwszych latach po zakończeniu II wojny światowej powstało dużo niższych seminariów duchownych diecezjalnych i zakonnych. Większość z tych szkół została zamknięta przez władze komunistyczne w okresie powojennym. Wiele z tych szkół słynęło z wysokiego poziomu nauczania. Nauczyciele pracujący w niższych seminariach duchownych mieli problemy ze znalezieniem pracy w innych szkołach. W okresie komunizmu szkoły krzewiły u uczniów poczucie patriotyzmu i wiary, uczyły również nieocenzurowanej historii Polski.
Obecnie.
W Polsce szkoły te prowadzone są przez Kościół rzymskokatolicki. Posiadają własny program wychowawczy. Cykl kształcenia trwa 4 lata i jest realizowany w zgodzie z obowiązującymi przepisami dotyczącymi edukacji w szkołach publicznych. Są to licea ogólnokształcące prowadzone przez zakony bądź diecezje. Edukacja w niższym seminarium duchownym kończy się maturą. Szkoła realizuje program liceum ogólnokształcącego.
W szkołach tego typu kładziony jest szczególny nacisk na wszechstronny rozwój humanistyczny. Oprócz rozszerzonego programu z języka polskiego i historii często istnieją ponadto koła zainteresowań, np. filozoficzne, historyczne czy teatralne.

</doc>
<doc id="949088" url="https://pl.wikipedia.org/wiki?curid=949088" title="Valdis Zatlers">
Valdis Zatlers

Valdis Zatlers (ur. 22 marca 1955 w Rydze) – łotewski lekarz i polityk, w latach 2007–2011 prezydent Łotwy, poseł na Sejm XI kadencji.
Życiorys.
Wykształcenie i działalność zawodowa.
Z zawodu chirurg i ortopeda. W latach 1973–1979 studiował medycynę w Ryskim Instytucie Medycznym. W latach 1990–1991 przeszedł kursy ortopedii w Stanach Zjednoczonych na Uniwersytecie w Syracuse oraz na Uniwersytecie Yale.
Po studiach pracował w szpitalu nr 2 w Rydze. W 1985 został w nim ordynatorem oddziału chirurgii urazowej, pozostając na tym stanowisku do 1994. W 1986 uczestniczył w ramach służb medycznych w operacjach oczyszczających po katastrofie elektrowni jądrowej w Czarnobylu. W latach 1994–1998 był dyrektorem państwowego szpitala traumatologii i ortopedii, po przekształceniach organizacyjnych pełnił funkcję dyrektora i prezesa zarządu (1998–2004) oraz prezesa zarządu (2004–2007) tej placówki.
Był założycielem i przewodniczącym (1990–1993), a następnie wiceprzewodniczącym (1994–1998) łotewskiego stowarzyszenia artroskopii, w którym kierował również komisją ds. certyfikacji. W 2003 został przewodniczącym Łotewskiego Stowarzyszenia Chirurgii Urazowej i Ortopedii. W trakcie swojej kariery zawodowej brał udział w międzynarodowych sympozjach medycznych oraz wykładał w Finlandii, Estonii, Litwie, Polsce, Słowacji, Rosji i Węgrzech.
W 2003 Biuro Przeciwdziałania i Zwalczania Korupcji (KNAB) wszczęło wobec Valdisa Zatlersa postępowanie z wniosku ministra zdrowia Ārisa Audersa, jego dawnego współpracownika. Oskarżył on o kupno niskiej jakości implantów kręgowych od firmy kierowanej przez jego żonę. W wyniku postępowania Valdis Zatlers został oczyszczony ze wszystkich zarzutów.
Działalność polityczna.
W latach 1988–1989 zasiadał w radzie Łotewskiego Frontu Ludowego. W późniejszym czasie nie należał żadnej partii politycznej, w 1998 był sygnatariuszem założycielskiego manifestu Partii Ludowej w 1998. 22 maja 2007 koalicja rządząca wskazała go jako swojego kandydata w nadchodzących wyborach prezydenckich.
Przed wyborem wzbudził kontrowersje, przyznając, że jako lekarz akceptował podarunki od pacjentów. Transparency International zakwestionowała legalność takich praktyk. Jego zwolennicy wskazywali natomiast na powszechną praktykę tego rodzaju zachowań wśród wielu łotewskich lekarzy. Biuro KNAB określiło to zachowanie jako niepoprawne, ostatecznie w 2008 stwierdziło, że nie doszło do złamania prawa. Opozycyjni politycy krytykowali go za niezapłacenie podatków od przyjmowanych podarunków; Państwowy Urząd Skarbowy Republiki Łotewskiej nakazał mu zapłacenie 250 łatów zaległych podatków.
31 maja 2007 Valdis Zatlers został wybrany przez Sejm na nowego prezydenta Łotwy. Za jego kandydaturą głosowało 58 deputowanych, poparcie deklarowali posłowie Partii Ludowej, LPP/LC, ZZS i TB/LNNK. 40 głosujących było przeciwnych (z Centrum Zgody i Nowej Ery). 8 lipca 2007 został oficjalnie zaprzysiężony na stanowisku i objął urząd prezydenta jako trzeci prezydent odrodzonej Republiki Łotewskiej po 1993. W trakcie jego kadencji przeprowadzono wybory parlamentarne i samorządowe, dwukrotnie zmieniali się premierzy (w 2007 i 2009).
16 marca 2011 ogłosił gotowość ubiegania się o reelekcję. Według sondażu opublikowanego w tym samym miesiącu z pracy prezydenta zadowolonych było 47% obywateli, niezadowolonych – 41%. 28 maja 2011 podjął decyzję o rozpisaniu referendum w przedmiocie skrócenia kadencji Sejmu. Stał się pierwszym prezydentem korzystającym z tego konstytucyjnego uprawnienia. W wyborach z 2 czerwca 2011 nie uzyskał reelekcji. W I turze głosowania poparło go 43 posłów (przeciwko było 55), w II turze uzyskał 41 głosów za i 56 przeciw. Wśród głosujących za znaleźli się głównie deputowani Jedności oraz koalicji Wszystko dla Łotwy! i TB/LNNK, przeciwko głosowali posłowie Centrum Zgody, ZZS oraz ruchu O lepszą Łotwę. 8 lipca zastąpił go Andris Bērziņš.
W lipcu 2011 na fali nastrojów przeciwko oligarchom założył własne ugrupowanie polityczne pod nazwą Partia Reform Zatlersa. W tym samym miesiącu w wyniku referendum doszło do skrócenia kadencji parlamentu. W wyborach z września 2011 jego ugrupowanie poparło blisko 21% głosujących, co przełożyło się na 22 mandaty. Jeden z nich przypadł byłemu prezydentowi, który wykonywał go do 2014, do 2013 przewodnicząc frakcji partyjnej. W 2013 nowym przewodniczącym ugrupowania został Edmunds Demiters.
Życie prywatne.
Z pierwszego małżeństwa ma syna Gustavsa i córkę Felicitę. Po raz drugi żonaty z Lilitą Zatlere, z którą ma syna Kārlisa.

</doc>
<doc id="949089" url="https://pl.wikipedia.org/wiki?curid=949089" title="Olszyna (Laskowo)">
Olszyna (Laskowo)

Olszyna – część wsi Laskowo w Polsce, położona w województwie wielkopolskim, w powiecie obornickim, w gminie Rogoźno.
W latach 1975–1998 Olszyna należała administracyjnie do województwa pilskiego.
Koło Rogoźna znajdowało się miejsce straceń Olszyna.

</doc>
<doc id="949092" url="https://pl.wikipedia.org/wiki?curid=949092" title="24 cm Kanone 3">
24 cm Kanone 3

24 cm Kanone 3 (24 cm K.3) – niemiecka armata z okresu II wojny światowej. Armata K.3 miała łoże pozycyjne, kołowe. Zasilanie amunicją składaną (dwa ładunki). Trakcja motorowa, w pozycji marszowej działo było rozłożone na trzy części.

</doc>
<doc id="949094" url="https://pl.wikipedia.org/wiki?curid=949094" title="Gentleman">
Gentleman



</doc>
<doc id="949099" url="https://pl.wikipedia.org/wiki?curid=949099" title="Estenfeld">
Estenfeld

Estenfeld – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, siedziba wspólnoty administracyjnej Estenfeld. Leży około 5 km na północ od Würzburga, przy autostradzie A7 i drodze B19.
Dzielnice.
W skład gminy wchodzą dwie dzielnice: Estenfeld i Mühlhausen.
Polityka.
Wójtem jest Michael Weber (CSU). Rada gminy składa się z 19 członków:

</doc>
<doc id="949105" url="https://pl.wikipedia.org/wiki?curid=949105" title="Eisenheim">
Eisenheim

Eisenheim – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, wchodzi w skład wspólnoty administracyjnej Estenfeld. Leży około 18 km na północny wschód od Würzburga, nad Menem.
Dzielnice.
W skład gminy wchodzą dwie dzielnice: 
Oświata.
W gminie znajduje się 50 miejsc przedszkolnych (z 51 dziećmi).

</doc>
<doc id="949106" url="https://pl.wikipedia.org/wiki?curid=949106" title="Karatał">
Karatał

Karatał (kaz. "Каратал" - "czarna wierzba") – rzeka we wschodnim Kazachstanie (obwód ałmacki), w zlewisku jeziora Bałchasz. Jedna z rzek Siedmiorzecza. Długość - 390 km, powierzchnia zlewni - 19,1 tys. km². Reżim śnieżno-lodowcowy.
Bierze początek w paśmie górskim Dżungarski Ałatau, przepływa przez stolicę obwodu - Tałdy Kurgan, wypływa do Kotliny Bałchasko-Ałakolskiej, gdzie oddziela pustynie Saryjesyk Atyrau i Żamankum, po czym uchodzi do wschodniej części jeziora Bałchasz.

</doc>
<doc id="949107" url="https://pl.wikipedia.org/wiki?curid=949107" title="Fortuna Dusseldorf">
Fortuna Dusseldorf



</doc>
<doc id="949109" url="https://pl.wikipedia.org/wiki?curid=949109" title="Fortuna Duesseldorf">
Fortuna Duesseldorf



</doc>
<doc id="949112" url="https://pl.wikipedia.org/wiki?curid=949112" title="Prosselsheim">
Prosselsheim

Prosselsheim – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, wchodzi w skład wspólnoty administracyjnej Estenfeld. Leży około 15 km na północny wschód od Würzburga.
Dzielnice.
W skład gminy wchodzą trzy dzielnice: Prosselsheim, Püssensheim i Seligenstadt.
Oświata.
W gminie znajduje się 50 miejsc przedszkolnych (z 46 dziećmi).

</doc>
<doc id="949118" url="https://pl.wikipedia.org/wiki?curid=949118" title="Trachycarpus fortunei">
Trachycarpus fortunei



</doc>
<doc id="949120" url="https://pl.wikipedia.org/wiki?curid=949120" title="Hannu Takkula">
Hannu Takkula

Hannu Takkula (ur. 20 listopada 1963 w Ristijärvi) – fiński polityk, były poseł do Eduskunty, deputowany do Parlamentu Europejskiego VI, VII i VIII kadencji, członek Europejskiego Trybunału Obrachunkowego.
Życiorys.
Ukończył w 1993 pedagogikę na Uniwersytecie Lapońskim. W latach 80. pracował w branży muzycznej (wydał album "Karavaani"), był później dziennikarzem i redaktorem naczelnym stacji radiowej w Rovaniemi, a także nauczycielem w szkole publicznej.
Należy do Partii Centrum. W 1995 został z jej listy wybrany do Eduskunty, mandat posła sprawował przez dziewięć lat, przez rok reprezentował parlament w Zgromadzeniu Parlamentarnym Rady Europy.
W 2004 został deputowanym do PE, w VI kadencji należał do frakcji ALDE. Brał udział w pracach Komisji Budżetowej oraz delegacji ds. współpracy Unii Europejskiej z Australią i Nową Zelandią, był wiceprzewodniczącym Komisji Edukacji i Kultury. W wyborach europejskich w 2009 skutecznie ubiegał się o reelekcję. W 2015 bez powodzenia kandydował do Eduskunty, 27 kwietnia tegoż roku powrócił natomiast do PE, zastępując Olliego Rehna. Z Europarlamentu odszedł w 2018 w związku z powołaniem w skład Europejskiego Trybunału Obrachunkowego.

</doc>
<doc id="949126" url="https://pl.wikipedia.org/wiki?curid=949126" title="Giebelstadt">
Giebelstadt

Giebelstadt – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, siedziba wspólnoty administracyjnej Giebelstadt. Leży około 15 km na południe od Würzburga, przy drodze B19.
W Giebelstadt swą siedzibę ma jeden z największych w Europie producentów jachtów, firma BAVARIA Yachtbau GmbH.
Dzielnice.
W skład gminy wchodzą następujące dzielnice: Allersheim, Euerhausen, Eßfeld, Giebelstadt, Herchsheim, Ingolstadt in Unterfranken, Sulzdorf.
Polityka.
Rada gminy składa się z 17 członków:

</doc>
<doc id="949128" url="https://pl.wikipedia.org/wiki?curid=949128" title="Ambroziak">
Ambroziak



</doc>
<doc id="949129" url="https://pl.wikipedia.org/wiki?curid=949129" title="Trampkarze">
Trampkarze

Trampkarze – grupa młodzieżowa klubu sportowego m.in. piłki nożnej.
Piłka nożna.
Trampkarze (w piłce nożnej) to grupa młodzieżowa składająca się z zawodników do 15 roku życia.
Zazwyczaj ligi, które są organizowane przez OZPN lub PZPN dla zawodników tej kategorii wiekowej są połączone.
Trampkarze rozgrywają mecze w dwóch połowach po 40 minut.

</doc>
<doc id="949130" url="https://pl.wikipedia.org/wiki?curid=949130" title="Emanuel Filibert">
Emanuel Filibert

Emanuel Filibert, (ur. 8 lipca 1528, zm. 30 sierpnia 1580) – książę Sabaudii w latach 1553–1580 i namiestnik Niderlandów w latach 1555–1559.
Życiorys.
Urodził się w Chambéry jako jedyny syn Karola III Dobrego, księcia Sabaudii, i Beatrice Portugalskiej (córki króla Manuela I i jego drugiej żony – Marii Aragońskiej). Jego ciotka była żoną cesarza Karola V Habsburga i Emanuel Filibert służył w armii Karola V podczas wojny z Franciszkiem I Walezjuszem, królem Francji. Zdobył sławę zdobywając Hesdin, w lipcu 1553, a miesiąc później został księciem Sabaudii po śmierci ojca. W tym czasie jednak (od 1536) większa część Sabaudii była okupowana przez Francuzów.
Emanuel Filibert jako książę dalej służył Habsburgom, ufając że w ten sposób uda mu się odzyskać swoje ziemie. W latach 1555–1559 był namiestnikiem Niderlandów w imieniu Filipa II Habsburga. Następnie poprowadził hiszpańskie wojska do północnej Francji i odniósł wspaniałe zwycięstwo pod Saint-Quentin, w sierpniu 1557. Na mocy pokoju w Cateau Cambrésis, zawartego między Francją a Hiszpanią w 1559, Francja zwróciła Sabaudię księciu, który 10 lipca tego samego roku, w Paryżu, poślubił Małgorzatę de Valois, księżną de Berry (1523–1574), siostrę króla Henryka II. Ich jedynym dzieckiem był przyszły Karol Emanuel I Wielki.
Filip II Habsburg zaproponował swojej żonie, królowej Anglii - Marii Tudor mariaż Emanuela Filiberta z jej młodszą siostrą, księżniczką Elżbietą, by mieć ją pod ścisłym nadzorem, oraz zachować zainteresowanie Habsburgów Anglią (Elżbieta w razie bezpotomnej śmierci królowej Marii, miałaby zostać królową Anglii). Lecz Maria nie wyraziła na to zgodę, obawiając się, że ten mariaż doprowadzi do tego, że Habsburgowie obejmą rządy w Anglii.
W roku 1580 w Portugalii zmarł ostatni król z dynastii Aviz, Henryk I, który ze względu na jego stan duchowieństwa, pozostał bezdzietny. Tak więc tron portugalski pozostał pusty. Emanuel postanowił to wykorzystać, jako wnuk króla Manuela I ze strony matki, rościł sobie prawa do tronu portugalskiego. Lecz w tej trudnej walce dyplomatycznej pokonał go jego kuzyn, cesarz Filip II poprzez jego małżeństwo z Marią Manuelą Portugalską (zmarłą w 1545 roku), przez co został królem Portugalii jako Filip I. Wtedy to Emanuel zapadł na zdrowiu, i zmarł kilka miesięcy później w Turynie.
Emanuel Filibert podczas całych swoich rządów odzyskiwał to, co utracił podczas wojen z Francją – odzyskał liczne ziemie od Francji i Hiszpanii, m.in. Turyn. W 1563 ogłosił przeniesienie stolicy księstwa z Chambéry do Turynu, zamiast łaciny oficjalnym językiem ustanowił język włoski. Chciał również zdobyć markizat Saluzzo. Zmarł w Turynie.
Oprócz syna z małżeństwa miał inne dzieci:
Ordery.
 Najwyższy Order Zwiastowania Najświętszej Marii Panny (Order Annuncjaty) od 1533 Wielki Mistrz 

</doc>
<doc id="949131" url="https://pl.wikipedia.org/wiki?curid=949131" title="Bütthard">
Bütthard

Bütthard – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, wchodzi w skład wspólnoty administracyjnej Giebelstadt. Leży około 21 km na południe od Würzburga.
Dzielnice.
W skład gminy wchodzą następujące dzielnice: Bütthard, Gaurettersheim, Gützingen, Höttingen, Oesfeld, Tiefenthal.
Oświata.
W gminie znajduje się 50 miejsc przedszkolnych (z 40 dziećmi) oraz szkoła podstawowa (4 nauczycieli, 87 uczniów).

</doc>
<doc id="949132" url="https://pl.wikipedia.org/wiki?curid=949132" title="Cerdanyola del Valles">
Cerdanyola del Valles



</doc>
<doc id="949133" url="https://pl.wikipedia.org/wiki?curid=949133" title="17 cm Kanone (Eisenbahn)">
17 cm Kanone (Eisenbahn)

17 cm Kanone (Eisenbahn) - niemieckie działo kolejowe z okresu II wojny światowej. 17 K. (E) miało łoże kolejowe i było zasilane amunicją składaną.

</doc>
<doc id="949134" url="https://pl.wikipedia.org/wiki?curid=949134" title="Armata kolejowa">
Armata kolejowa



</doc>
<doc id="949142" url="https://pl.wikipedia.org/wiki?curid=949142" title="Okręgowy Związek Piłki Nożnej">
Okręgowy Związek Piłki Nożnej

Okręgowy związek piłki nożnej (OZPN) — okręgowy lub wojewódzki związek sportowy (stowarzyszenie), działający na terenie okręgu lub województwa (rzadziej), posiadający osobowość prawną, będący jedynym prawnym reprezentantem okręgowej piłki nożnej (jedenastoosobowej, trawiastej, halowej, plażowej; zarówno mężczyzn, jak i kobiet; we wszystkich kategoriach wiekowych).
OZPN mieści się we wszystkich miastach, będących stolicą województwa lub danego obszaru geograficznego Polski.

</doc>
<doc id="949143" url="https://pl.wikipedia.org/wiki?curid=949143" title="15 cm Kanone (Eisenbahn)">
15 cm Kanone (Eisenbahn)

15 cm Kanone (Eisenbahn) − niemieckie działo kolejowe z okresu II wojny światowej. 15 K. (E) miała łoże kolejowe i była zasilana amunicją składaną. Było to najlżejsze działo tego typu. Była to dawna armata morska ustawiona na sześcioosiowej platformie kolejowej. Ponieważ było możliwe obracanie armaty o 360 stopni zastosowano specjalnie rozkładane podpory zabezpieczające wagon przed przechyleniami.

</doc>
<doc id="949147" url="https://pl.wikipedia.org/wiki?curid=949147" title="Brutus (program)">
Brutus (program)

Brutus - program komputerowy przeznaczony do działania w systemach Windows 9x, NT, 2000, XP służący do siłowego, zdalnego łamania haseł następujących usług:
Aplikacja umożliwia przeprowadzanie ataków typu brute force oraz ataków słownikowych. Posiada duże możliwości konfiguracyjne. Jest uważana za jedną z najszybszych aplikacji tego typu.
Ostatnia wersja programu "Brutus AET2" została udostępniona 15 stycznia 2000 roku, od tamtej pory projekt nie jest rozwijany.

</doc>
<doc id="949149" url="https://pl.wikipedia.org/wiki?curid=949149" title="Spas (sztuka walki)">
Spas (sztuka walki)

Spas – kozacka sztuka walki i sposób przeżycia w ekstremalnych warunkach środowiskowych. Pierwsza pisemna wzmianka o sztuce walki Spas pochodzi z 1989 roku. W czasopiśmie "Техника молодежи" №2 z 1989 roku Leonid Bezkłubyj opublikował artykuł pod tytułem "Интерес моей мысли". Opisuje w nim proces szkolenia w tej sztuce walki, który przechodził pod okiem swego dziadka. Cenzura radziecka usunęła z pierwotnej wersji artykułu wzmianki o tym, iż Spas był sztuką walki kozaków zaporoskich.
Spas kozacki polegał na walce wręcz (kopnięcia, zapasy, uderzenia rękoma) i z wykorzystaniem broni białej (szabla, kij i inne), a także palnej. Wywodził się z technik wykorzystywanych przez zaporoskich kozaków, zwiadowców, płastunów.

</doc>
<doc id="949151" url="https://pl.wikipedia.org/wiki?curid=949151" title="Ziemia 2">
Ziemia 2

Earth 2 – 22-odcinkowy, amerykański serial science-fiction nadawany oryginalnie na kanale NBC od 6 listopada 1994 do 4 czerwca 1995.
Opis fabuły.
W roku 2192 większość ludzi opuściła Ziemię i zamieszkuje na ogromnych stacjach kosmicznych. Tylko niewielka liczba ludności pozostała na powierzchni Ziemi, mimo panujących na niej niekorzystnych warunków środowiska.
Syn bogatej i wpływowej Devon Adair – ośmioletni Ulysses cierpi na rzadką i nieuleczalną chorobę, której istnieniu zaprzeczają lekarze. Jej przyczyną nie są wirusy czy bakterie tylko brak świeżego powietrza, czystej wody... Zapadają na nią tylko nowo urodzone dzieci, które dożywają później tylko do 9 roku życia.
Gotowa na wszystko by ocalić życie swego syna Devon wprowadza w życie Projekt Eden. Jego zadaniem jest odnalezienie podobnej do Ziemi planety i przeniesienie tam kolonii ludzkiej. Ponad 200 innych rodzin z chorymi dziećmi zamierza podążyć za Devon na oddaloną o 22 lata świetlne planetę G889, na kontynent zwany Nową Pacyfiką, gdzie warunki są bardzo zbliżone do ziemskich. Cały projekt spotyka się jednak z niechęcią rządu, który go monitoruje i potajemnie infiltruje jego uczestników.
8 godzin przed startem promu kosmicznego okazuje się, że na jego pokładzie może znajdować się bomba. Załodze udaje się ją odnaleźć i rozbroić zanim eksplodowała. 22 lata później pasażerowie i załoga Projektu Eden zostają wybudzeni przez komputer i odkrywają, że ich podróż dobiegła końca – dotarli na orbitę wokół G889. Z powodu rządowego sabotażu nie mogą jednak właściwie wylądować na powierzchni planety i rozbijają się wiele tysięcy mil od Nowej Pacyfiki. Wkrótce odkrywają, że ich żywność i inne zapasy zostały skradzione a oni sami nie są jedynymi mieszkańcami "Ziemi 2".
Tuż po przybyciu koloniści wchodzą w kontakt z pół-inteligentnymi zwierzętami zwanymi Grendlerami, kupcami i zbieraczami, których ślina ma silne właściwości lecznicze. W dalszej podróży natykają się również na Terrian – przedstawicieli obcego, żyjącego pod ziemią, inteligentnego gatunku. Związek tych stworzeń z planetą zdaje się być iście symbiotyczny, a oni sami kontaktują się z kolonistami poprzez sny.
W kolejnych odcinkach serialu bohaterowie odkrywają, że nie są jedynymi ludźmi na G889. Planeta ta była już wcześniej penetrowana przez rząd, który zsyłał na nią najniebezpieczniejszych więźniów. Mieli oni pomóc w kolonizacji i wytępieniu Terrian, co jednak okazało się niemożliwe bez szkodzenia samej planecie. Ulysses, którego Terrianie uleczyli zaczyna nabywać nowe zdolności, jego organizm mutuje, staje się łącznikiem między ludźmi a Terrianami.
Wśród członków projektu Eden znajdują się między innymi mechanik John Danziger i jego młoda córka True, którzy wcześniej pracowali na stacji kosmicznej; Alonzo Solace – utalentowany pilot; doktor Julia Heller – lekarka bez doświadczenia, która, jak się później okazało, była agentem rządowym; Yale – były skazaniec, cyborg ze skasowaną pamięcią służący teraz jako nauczyciel; Morgan Martin – nieudolny i tchórzliwy urzędnik nadzorujący Projekt Eden oraz jego żona Bess, której ojciec był górnikiem.
Odcinki.
Kolejność emisji odcinków nie pokrywa się z kolejnością ich produkcji. Z niewiadomych przyczyn dwa przedostatnie odcinki nie zostały wyemitowane według daty nakręcenia co skutkuje brakiem chronologii (odcinkiem szóstym w serii powinien być "Natural Born Grendlers", przedostatnim "Flower Child" a ostatnim "All About Eve").

</doc>
<doc id="949155" url="https://pl.wikipedia.org/wiki?curid=949155" title="20 cm Kanone (Eisenbahn)">
20 cm Kanone (Eisenbahn)

20 cm Kanone (Eisenbahn) - niemieckie działo kolejowe z okresu II wojny światowej. 20 K. (E) miało łoże kolejowe i było zasilana amunicją składaną.
Powstało 8 dział tego kalibru pod oznaczeniem 20,3cm SK C/34. Pierwotnie miały one stanowić artylerię główną ciężkiego krążownika "Lützow" typu "Admiral Hipper". Gdy kadłub okrętu w 1940r sprzedano ZSRR, postanowiono przerobić je na działa kolejowe. Wykorzystano w tym celu ośmioosiowe lawety kolejowe 210mm armat "Peter Adalbert" pochodzące jeszcze z czasów I wojny światowej. Ogółem powstały trzy baterie tych dział: 685 i 687 baterie artylerii kolejowej po dwie armaty każda oraz 532 bateria z 4 działami.

</doc>
<doc id="949156" url="https://pl.wikipedia.org/wiki?curid=949156" title="Dekanat Kobylin">
Dekanat Kobylin

Dekanat Kobylin – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 8 parafii:
Sąsiednie dekanaty.
Białystok – Bacieczki "(archidiec. białostocka)", Białystok – Starosielce "(archidiec. białostocka)", Łapy, Piątnica, Wysokie Mazowieckie, Zambrów

</doc>
<doc id="949157" url="https://pl.wikipedia.org/wiki?curid=949157" title="Jaskier jadowity">
Jaskier jadowity

Jaskier jadowity, jaskrzyca ("Ranunculus sceleratus" L.) – gatunek rośliny z rodziny jaskrowatych ("Ranunculaceae" Juss.). Występuje naturalnie w Ameryce Północnej, w północnej części Afryki, w Europie oraz Azji. W Polsce dość pospolity na całym niżu i w niższych położeniach górskich, ale jest rzadszy od jaskra ostrego.
Rozmieszczenie geograficzne.
Rośnie naturalnie w Ameryce Północnej, w północnej części Afryki, w Europie oraz Azji. W Kanadzie został zaobserwowany w Ontario, Nowej Szkocji, Nowym Brunszwiku, Nowej Fundlandii i Labradorze, w południowych częściach prowincji Quebec, Manitoba i Saskatchewan oraz w południowo-wschodniej części Alberty. Występuje także we francuskiej wspólnocie zamorskiej Saint-Pierre i Miquelon. W Stanach Zjednoczonych został zarejestrowany w stanach Connecticut, Indiana, Maine, Massachusetts, Michigan, New Hampshire, New Jersey, Nowy Jork, Ohio, Pensylwania, Rhode Island, Vermont, Wirginia Zachodnia, Wirginia, Alabama, Arkansas, Delaware, Floryda, Georgia, Kentucky, Luizjana, Maryland, Missisipi, Karolina Północna, Karolina Południowa, Tennessee, Illinois, Iowa, Kansas, Minnesota, Missouri, Nebraska, Dakota Północna, Dakota Południowa, Oklahoma, Wisconsin, Teksas, w zachodnim Oregonie, w zachodniej części stanu Waszyngton, w północnej Kalifornii oraz w Dystrykcie Kolumbii. W Afryce spotykany jest w Maroku, Tunezji oraz północnych częściach Algierii i Egiptu. W Europie występuje w Portugalii, Hiszpanii (wliczając Baleary), Francji (łącznie z Korsyką), Belgii, Holandii, Irlandii, Wielkiej Brytanii, Danii, Norwegii, w południowych częściach Szwecji i Finlandii, w Estonii, na Łotwie, Litwie, Białorusi, Ukrainie (wliczając Krym), Słowacji, w Polsce, Czechach, Niemczech, Szwajcarii, Austrii, na Węgrzech, we Włoszech (łącznie z Sycylią), Słowenii, Chorwacji, Bośni i Hercegowinie, Serbii, Macedonii Północnej, Albanii, Grecji, Bułgarii i Rumunii. W Rosji rośnie zarówno w europejskiej, jak i azjatyckiej jej części. Ponadto w Azji został zaobserwowany w Gruzji, Azerbejdżanie, Armenii, Turcji, Syrii, Libanie, Izraelu, Iraku, Iranie, Afganistanie, Pakistanie, w północnej części Indii, w Nepalu, Bhutanie, Uzbekistanie, Turkmenistanie, Kirgistanie, Kazachstanie, Mongolii, Chinach oraz Japonii (na wszystkich czterech głównych wyspach).
Zmienność.
W obrębie tego gatunku oprócz podgatunku nominatywnego wyróżniono jeden podgatunek:
Ponadto wyróżniono dwie odmiany:

</doc>
<doc id="949159" url="https://pl.wikipedia.org/wiki?curid=949159" title="Dekanat Kolno">
Dekanat Kolno

Dekanat Kolno – jeden z 24 dekanatów rzymskokatolickich w diecezji łomżyńskiej.
Parafie.
W skład dekanatu wchodzi 11 parafii:
Sąsiednie dekanaty.
Biała Piska "(diec. ełcka)", Jedwabne, Łomża – św. Brunona, Myszyniec, Piątnica, Pisz "(diec. ełcka)", Szczuczyn

</doc>
<doc id="949161" url="https://pl.wikipedia.org/wiki?curid=949161" title="24 cm Kanone (Eisenbahn)">
24 cm Kanone (Eisenbahn)

24 cm K. (E) Theodor Bruno - niemieckie działo kolejowe z okresu II wojny światowej. 24 cm K. (E) miało łoże kolejowe i było zasilana amunicją składaną.

</doc>
<doc id="949162" url="https://pl.wikipedia.org/wiki?curid=949162" title="Vallès Occidental">
Vallès Occidental

Vallès Occidental (kat., nazwa hiszp. Vallés Occidental) - powiat (comarca) w północno-wschodniej Hiszpanii, we wspólnocie autonomicznej Katalonii, w zespole miejskim Barcelony. W 2002 r. liczył około 715 tys. mieszkańców. Siedzibą powiatu jest Sabadell wspólnie z Tarrasą.

</doc>
<doc id="949167" url="https://pl.wikipedia.org/wiki?curid=949167" title="28 cm Kanone (Eisenbahn) Kurze Bruno">
28 cm Kanone (Eisenbahn) Kurze Bruno

28 cm K. (E) Kurze Bruno - niemieckie działo kolejowe z okresu II wojny światowej. 28 cm K. (E) miało łoże kolejowe i było zasilana amunicją składaną. 

</doc>
<doc id="949171" url="https://pl.wikipedia.org/wiki?curid=949171" title="Podgórski cmentarz żydowski nowy w Krakowie">
Podgórski cmentarz żydowski nowy w Krakowie

Podgórski cmentarz żydowski nowy, nazwany także cmentarzem Abrahama – kirkut znajdujący się w Krakowie w dzielnicy XIII, w Podgórzu przy ulicy Abrahama 3.
Cmentarz zajmuje powierzchnię kilku hektarów i obecnie nie znajduje się na nim żaden nagrobek.
Historia.
W okresie międzywojennym krakowska gmina żydowska borykała się z problemem braku miejsca na podległych jej cmentarzach. W związku z tym w 1932 roku zakupiono obszerny teren pod nowy cmentarz w dzielnicy Podgórze przy ulicy Abrahama 3. Od nazwy ulicy wzięła się tradycyjna nazwa nekropolii.
Wkrótce przystąpiono do budowy monumentalnego, bardzo nowoczesnego na owe czasy, domu przedpogrzebowego, którego projektantem był architekt, Adolf Siódmak. Cmentarz graniczył z inną żydowską nekropolią, na której chowano Żydów, z gminy podgórskiej.
Podczas II wojny światowej cmentarz ulegał stopniowej dewastacji. W 1942 roku na terenie nekropolii założono obóz koncentracyjny KL Plaszow. Praktycznie wszystkie macewy i nagrobki użyto do utwardzenia dróg i na podmurówki baraków.
W domu przedpogrzebowym urządzono stajnie dla koni i bydła oraz chlew. W międzyczasie, w budynku tym pracownicy krakowskiej gminy żydowskiej próbowali ukryć przedmioty liturgiczne z synagog, w tym zabytkowe zwoje Tory. Wkrótce jednak, rzeczy te wpadły w ręce hitlerowców i zostały wywiezione oraz częściowo zniszczone. Wraz z likwidacją obozu budynek został wysadzony w powietrze.
Po zakończeniu wojny cmentarz stał opuszczony i stopniowo niszczał. W 1946 roku rozebrano do fundamentów ruiny domu przedpogrzebowego, które można podziwiać do dnia dzisiejszego. Niedawno cmentarz został uporządkowany. Obecnie należy do Gminy Wyznaniowej Żydowskiej w Krakowie.
Na cmentarzu, w 2004 roku, staraniem Fundacji Edukacji Kulturowej i Ekologicznej, postawiono replikę znajdującej się tutaj przed wojną macewy Sary Schenirer. Napis na macewie, w tłumaczeniu na język polski, brzmi:
TU SPOCZYWA KOBIETA SKROMNA I SPRAWIEDLIWA
PANI SARA SCHENIRER CÓRKA R. BECALELA SCHENIRER
ŻONA RABINA R. ICCHAKA LANDAUA
MATKA W IZRAELU ZAŁOŻYCIELKA SZKOŁY W BET JAAKOW...
PRACOWAŁA DLA BOGA W RADOŚCI
ZAWSZE MIAŁA BOGA PRZED SOBĄ...
ZMARŁA W WIECZÓR SZABATU 26 DNIA PIERWSZEGO MIESIĄCA ADAR 5695
NIECH JEJ DUSZA ZAWIĄZANA BĘDZIE W WĘZŁY ŻYCIA.
MACEWA ODNOWIONA W ROKU 5763
W 2022 przeprowadzona została społeczna akcja oznakowania naturalnymi barwnikami granic cmentarza.

</doc>
<doc id="949173" url="https://pl.wikipedia.org/wiki?curid=949173" title="Podborze (Trzebórz)">
Podborze (Trzebórz)

Podborze – przysiółek wsi Trzebórz w Polsce położona w województwie zachodniopomorskim, w powiecie pyrzyckim, w gminie Kozielice.
W latach 1975–1998 miejscowość administracyjnie należała do województwa szczecińskiego.

</doc>
<doc id="949180" url="https://pl.wikipedia.org/wiki?curid=949180" title="Owsiak TV">
Owsiak TV



</doc>
<doc id="949185" url="https://pl.wikipedia.org/wiki?curid=949185" title="Trupia farma">
Trupia farma

Trupia farma – wyodrębniony teren, na którym prowadzone są badania rozkładu zwłok przez antropologów sądowych.
Teren, na którym prowadzone są badania, jest zazwyczaj zróżnicowany. Ciała zostają zakopane w ziemi, pozostawione na powierzchni, zanurzone w wodzie, pozostawione we wrakach samochodów itd. To pozwala na zbadanie jak i w jakim czasie rozkłada się ludzkie ciało, biorąc pod uwagę wpływ wywierany na nie przez takie czynniki zewnętrzne jak temperatura, rodzaj gleby, wilgotność powietrza. Ustalenie momentu zgonu może ułatwić obserwacja rozwoju larw w ciele. Wszystkie te informacje są niezwykle przydatne w medycynie sądowej, powstanie takich farm przyczyniło się do ułatwienia pracy technikom kryminalistyki. 
Nazwę „Body Farm” spopularyzowała książka kryminalna Patricii Cornwell o tym właśnie tytule.
Knoxville.
Miejsc, na których prowadzone są badania rozkładu, jest kilka w USA. Najsłynniejsza „trupia farma” znajduje się w Knoxville i jako "University of Tennessee Anthropological Research Facility" jest częścią Uniwersytetu Tennessee. Powstanie jej wiąże się z nazwiskiem antropologa dr Williama M. Bassa, który będąc pracownikiem tego uniwersytetu, wielokrotnie udzielał konsultacji policji w sprawach dotyczących rozkładu zwłok. Zwrócił uwagę na to, że do tej pory nie prowadzono szczegółowych badań gnicia ciał w naturalnym środowisku, dlatego w 1981 r. założył jako pierwszy placówkę prowadzącą takie badania.
Placówka University of Tennessee Anthropological Research Facility jest zalesioną działką o powierzchni 1 ha, otoczoną ogrodzeniem z drutu kolczastego. Na jej terenie znajdują się ciała poddane różnym naturalnym czynnikom, w zależności od których proces rozkładu przebiega w różnoraki sposób i w różnym tempie. Od momentu powstania ponad 300 osób dobrowolnie przekazało zwłoki na użytek "Trupiej Farmy" w Knoxville, a około 120 ciał jest oddawanych dobrowolnie każdego roku. Istnieje także specjalna lista osób "oczekujących" na złożenie swoich szczątków na terenie placówki - są to przeważnie osoby zainteresowane medycyną sądową, czy też takie, które chcą się przysłużyć po swojej śmierci nauce. 
W 2003 r. wydano książkę napisaną przez dra W. M. Bassa oraz Jona Jeffersona, opisującą farmę z Knoxville. Książka nosi tytuł „Death's Acre: Inside the Legendary Forensic Lab the Body Farm Where the Dead Do Tell Tales” i w 2012 r. ukazała się także w polskim przekładzie jako Trupia Farma. Sekrety legendarnego laboratorium sądowego, gdzie zmarli opowiadają swoje historie.

</doc>
<doc id="949186" url="https://pl.wikipedia.org/wiki?curid=949186" title="Valles Occidental">
Valles Occidental



</doc>
<doc id="949187" url="https://pl.wikipedia.org/wiki?curid=949187" title="Robertino Loreti">
Robertino Loreti

Robertino Loreti (ur. 22 października 1948 w Rzymie) – włoski wokalista.
Urodził się w licznej rodzinie – miał ośmioro rodzeństwa. Jego rodzina była biedna i kiedy miał 10 lat jego ojciec zachorował, Robertino pomagał więc dostarczając wypieki do restauracji. Śpiewał w Cafe Grand Italia kiedy neapolitański aktor Totò i duński producent TV Volmer Sørensen zwrócili na niego uwagę. Sørensen przebywał w Rzymie ze swoją żoną śpiewaczką Grethe Sønck, która zainteresowała się chłopcem. Zainteresowanie to zaowocowało koncertem w duńskiej TV Shows. Robertino nagrał album w Kopenhadze.
W wieku 12 lat był znany na świecie z wykonania włoskich piosenek ludowych "’O sole mio", "Santa Lucia", "Wróć do Sorento", "Mamma" czy też utworu "Ave Maria". Skala głosu młodego artysty była zbliżona do altu, jednak jego głos posiadał charakterystyczne zabarwienie zbliżone bardziej do jasnego haute-contre. 
Jego głos w końcu się zmienił i nie był już uważany za tak wyjątkowy jak przedtem. Loreti jeszcze podróżował po Europie, USA i Rosji z koncertami. Był wyjątkowo popularny w Rosji (ZSRR), gdzie zaprzyjaźnił się z rosyjskimi śpiewakami Muslimem Magomajewem, Tamarą Siniawskają i Iosifem Kobzonem. 
W 1966 roku wygrał Festiwal Piosenki Neapolitańskiej z piosenką „Bella”, wykonaną w parze z Sergio Brunim. Jako dorosły piosenkarz nagrał kilka płyt.

</doc>
<doc id="949189" url="https://pl.wikipedia.org/wiki?curid=949189" title="Pszeniec różowy">
Pszeniec różowy

Pszeniec różowy ("Melampyrum arvense" L.) – gatunek rośliny rocznej z rodziny zarazowatych. Występuje w Europie oraz części Azji (Turcja, Kaukaz, Syberia). Jest półpasożytem.

</doc>
<doc id="949193" url="https://pl.wikipedia.org/wiki?curid=949193" title="Wólka Tyrzyńska B">
Wólka Tyrzyńska B

Wólka Tyrzyńska B – wieś w Polsce położona w województwie mazowieckim, w powiecie kozienickim, w gminie Kozienice.
W latach 1975–1998 miejscowość administracyjnie należała do województwa radomskiego.

</doc>
<doc id="949197" url="https://pl.wikipedia.org/wiki?curid=949197" title="Janików-Folwark">
Janików-Folwark

Janików-Folwark – część wsi Janików w Polsce położona w województwie mazowieckim, w powiecie kozienickim, w gminie Kozienice.
W latach 1975–1998 Janików-Kolonia administracyjnie należał do województwa radomskiego.
Wierni kościoła rzymskokatolickiego należą do parafii św. Maksymiliana Kolbe w Janikowie.

</doc>
<doc id="949203" url="https://pl.wikipedia.org/wiki?curid=949203" title="Podgórski cmentarz żydowski stary w Krakowie">
Podgórski cmentarz żydowski stary w Krakowie

Podgórski cmentarz żydowski stary – cmentarz żydowski znajdujący się w Krakowie w dzielnicy Podgórze przy ulicy Jerozolimskiej 25. Cmentarz zajmuje powierzchnię kilku hektarów i obecnie znajduje się na nim tylko jeden nagrobek.
Historia.
Cmentarz został założony w 1887 roku na południowym stoku Łysej Góry przez podgórską gminę żydowską. Od 1932 roku cmentarz graniczył z inną żydowską nekropolią, na której chowano Żydów z gminy krakowskiej.
Podczas II wojny światowej cmentarz ulegał stopniowej dewastacji. W 1942 roku na terenie nekropoli Niemcy założyli obóz koncentracyjny KL Plaszow. Praktycznie wszystkie macewy i nagrobki użyto do utwardzenia dróg i na podmurówki baraków.
Po zakończeniu wojny cmentarz stał opuszczony i stopniowo niszczał. Do dnia dzisiejszego zachowało się kilkanaście podstaw nagrobków i jeden nagrobek należący do Chaima Jakóba Abrahamera, zmarłego w 1932 roku.
W 2003 roku ścięto część drzew, wykoszono trawę i spod warstwy ziemi wydobyto podstawy nagrobków. Na przełomie czerwca i lipca 2005 roku cmentarz został ponownie uporządkowany przez polską i izraelską młodzież działającą w ramach projektu Antyschematy. W 2022 przeprowadzona została społeczna akcja oznakowania naturalnymi barwnikami granic cmentarza.
Na cmentarzu znajduje się kwatera żołnierzy poległych w I wojnie światowej, której lokalizację trudno teraz ustalić.

</doc>
<doc id="949207" url="https://pl.wikipedia.org/wiki?curid=949207" title="Ścianka Larsena">
Ścianka Larsena

Ścianka Larsena, ścianka Larssena – ścianka szczelna (szczelna ściana oporowa) z profili stalowych o grubości od 3 do 16 mm (w wyrobach gorącowalcowanych środnik może mieć nawet 20 mm).
Charakterystyka.
Ścianka Larsena jest wykonywana z konkretnego rodzaju grodzic (inaczej brusów), a mianowicie typu Larsena (zwanych potocznie „larsenami”). 
Grodzice stalowe i technologie ich pogrążania, są powszechnie użytkowane w wielu konstrukcjach oporowych, jak również palisadach stalowych w konstrukcjach lądowych i hydrotechnicznych. Do zalet grodzic stalowych należy m.in. ich wysoka efektywność w sytuacjach wymagających elastyczności rozwiązania konstrukcyjnego i technologicznego, w stosunku do fundamentu lub/i konstrukcji oporowej. Inne rodzaje ścianek szczelnych są stawiane z innych profili.
Ścianka Larsena stosowana jest do umacniania i uszczelniania nabrzeży. Bywa również używana do budowy koferdamów (grodzi stawianych podczas prac wodnych) oraz jako zabezpieczenie fundamentów przed osuwem.

</doc>
<doc id="949209" url="https://pl.wikipedia.org/wiki?curid=949209" title="UAB">
UAB



</doc>
<doc id="949212" url="https://pl.wikipedia.org/wiki?curid=949212" title="Uniwersytety w Hiszpanii">
Uniwersytety w Hiszpanii

Uniwersytety w Hiszpanii – uczelnie o charakterze ogólnoakademickim w Hiszpanii.
W 2011 r. w Hiszpanii funkcjonowało 78 uniwersytetów (50 publicznych i 28 prywatnych). W roku akademickim 2009/2010 studiowało w nich 1.556.377 studentów, w tym 88,9% – w uczelniach publicznych. Najbardziej obleganym kierunkiem jest prawo i ekonomia (po 150 tys. studentów) a następnie psychologia, filologia i medycyna (ok. 30 tys. studentów). W 2011 r. w uniwersytetach zatrudniano 107.930 nauczycieli akademickich i pracowników naukowych (98.622 w uniwersytetach publicznych, natomiast 9.308 w prywatnych).
Autonomia uniwersytetów.
Konstytucja Hiszpanii uznaje autonomię uniwersytetów na zasadach określonych w ustawie oraz uznaje i poddaje ochronie wolność nauczania. Obecnie jest to ustawa nr 6/2001 z dnia 21 grudnia 2001 r. o uniwersytetach, która definiuje autonomię uniwersytetów jako prawo do: 
Ustawa przyznaje uniwersytetom publicznym osobowość prawną oraz zapewnia im autonomię finansową. Stwierdza ponadto, iż „działalność uniwersytetów, jak również ich autonomia, opiera się na zasadzie wolności akademickiej, która przejawia się w wolności nauczania, nauki i studiowania”
Za elementy autonomii finansowej uniwersytetów w Hiszpanii należy uznać: zobowiązanie władz publicznych do zapewnienia uczelniom publicznym środków finansowych niezbędnych do wykonywania ich zadań, prawo prowadzenia działalności gospodarczej niezależnie od działalności edukacyjnej i naukowej, prawo przenoszenia niewykorzystanych środków publicznych na kolejny rok oraz prawo do zbywania aktywów.
Organy.
Do organów kolegialnych uniwersytetów hiszpańskich zaliczamy: radę społeczną, zgromadzenie uniwersyteckie, radę zarządzającą, radę doradczą, rady wydziałów oraz rady departamentów. Natomiast do organów jednoosobowych: rektora, jego zastępców, sekretarza generalnego, dyrektora uniwersytetu, dziekanów i ich zastępców oraz kierowników departamentów i instytutów.
Struktura studiów.
Struktura studiów oparta jest na trzech cyklach (Grado, Máster, Doctorado).
Instytucje przedstawicielskie i kontrolne.
Instytucjami przedstawicielskimi uniwersytetów są: Uniwersytecka Rada Koordynująca (Consejo de Coordinación Universitaria) oraz Konferencja Rektorów Uniwersytetów Hiszpańskich (Conferencia de Rectores de las Universidades Españolas). Organem właściwym w zakresie zewnętrznego zapewnienia jakości uniwersytetów jest Krajowa Agencja do spraw Zapewnienia Jakości i Akredytacji (Agencia Nacional de Evaluación de la Calidad y Acreditación).
Lista uniwersytetów.
Lista uniwersytetów w Hiszpanii według podziału administracyjnego Hiszpanii. 

</doc>
<doc id="949220" url="https://pl.wikipedia.org/wiki?curid=949220" title="Oleander pospolity">
Oleander pospolity

Oleander pospolity ("Nerium oleander L.") – gatunek rośliny z rodziny toinowatych ("Apocynaceae"). Jedyny przedstawiciel rodzaju oleander "Nerium". Występuje na całym obszarze śródziemnomorskim od Maroka i Portugalii na wschód aż po południową Azję – prowincję Junnan w południowych Chinach i Mjanmę. Jest uprawiany jako roślina ozdobna w wielu krajach świata; w klimacie ciepłym występuje jako gatunek introdukowany na wszystkich kontynentach. W naturze rośnie zwykle w miejscach wilgotnych – wzdłuż strumieni i w wadi.
Biologia i rozwój.
Oleander kwitnie od czerwca do września, na obszarach w klimacie ciepłym od wiosny do jesieni. W czasie lat deszczowych kwiaty mogą pozostać jednak zwinięte w pąkach do następnego roku. Poszczególne kwiaty pozostawać mogą otwarte nawet przez 7 dni, o ile wcześniej nie zostaną zapylone. 
Właściwości trujące.
Roślina trująca: w większych dawkach zawarta w roślinie oleandryna wywołuje brak czucia w ustach, mdłości, wymioty, zaburzenia pracy serca, rozszerzenie źrenic i duszności. Zawarta jest ona w lepkim soku mlecznym występującym w całej roślinie. Śmierć może nastąpić już po 2–3 godzinach po doustnym spożyciu większej ilości, ale spożycie nawet jednego liścia spowodować może śmierć w ciągu 24 godzin. Właściwości trujące oleandra znane były już za czasów Aleksandra Wielkiego, pisał o nich również Dioskurides. W starożytnej Grecji, Rzymie i Indiach oleander był czasami używany do popełniania samobójstw. Z surowca sporządzano dawniej trutkę na szczury. Glikozydy oleandra mają własności kumulacyjne. Jeżeli w domu są małe dzieci, lepiej tej rośliny nie uprawiać. Zatrucia ostre glikozydami zdarzały się przypadkowo u dzieci, które brały do ust liście lub gałązki oleandra. Toksyczny może być nawet kontakt z sokiem mlecznym (powodować może dermatozy) i dymem palonych roślin.
Oleander jest trujący również dla większości zwierząt, przy czym jest jednak tak gorzki, że nie jedzą go nawet kozy. Odporne na działanie toksyn są gazele i góralki. 
Systematyka.
Gatunek należy do monotypowego rodzaju oleander "Nerium" . Rośliny z południowej Azji opisano jako "Nerium indicum", różniące się słabszym wzrostem, jednak współcześnie nazwę tę traktuje się jako synonim.
Rodzaj "Nerium" należy do plemienia "Wrightieae", podrodziny "Apocynoideae" w obrębie rodziny toinowatych "Apocynaceae".
Znaczenie w kulturze.
Zajmujący się badaniem roślin biblijnych są zgodni, że oleander pospolity jest „różą z Jerycha” wymienioną w biblijnej księdze Mądrość Syracha (39,23). Rośnie masowo na Ziemi Świętej, a jego kwiaty przypominają różę.

</doc>
<doc id="949222" url="https://pl.wikipedia.org/wiki?curid=949222" title="Paul Weller">
Paul Weller

Paul Weller (właśc. John William Weller) (ur. 25 maja 1958 w Sheerwater, w pobliżu Woking, w hrabstwie Surrey) – brytyjski muzyk, piosenkarz i autor tekstów. Założyciel i lider dwóch zespołów muzycznych: The Jam i The Style Council.
W latach 1972-1982 grał w zespole The Jam. Zespół ten był jednym z ważniejszych przedstawicieli nurtu mod revival, a Paul Weller stał się dla młodych ludzi ojcem chrzestnym tego gatunku. W środowiskach modsowych wciąż cieszy się on wielką estymą.
Po rozpadzie The Jam Weller założył razem z Mickiem Tallbotem zespół The Style Council. Zespół nigdy nie osiągnął takiej popularności jak The Jam, mimo to również Style Council odniosło międzynarodowy sukces. Świadczyć o tym może występ na Live Aid czy koncert który grupa zagrała w roku 1985 w Warszawie. Film nakręcony podczas tego wyjazdu został użyty w teledysku do piosenki "Walls Come Tumbling Down". W roku 1989 Style Council zostało rozwiązane, a Paul Weller zajął się solową karierą.

</doc>
<doc id="949223" url="https://pl.wikipedia.org/wiki?curid=949223" title="Napiwon">
Napiwon

Napiwon ("Awstacy, Napiwie, Napiwoń, Napiwowie") – herb szlachecki.
Opis herbu.
W tarczy złotej głowa jelenia, pomiędzy rogami której, wilk barwy szarej (naturalnej?). W klejnocie pięć strusich piór.
Najwcześniejsze wzmianki.
Jeden z najstarszych herbów polskich, przysługujący m.in. Maćkowi Borkowicowi i jego potomkom. Herb ten miał nadać Bolesław Krzywousty rycerzowi, który przyprowadził mu żywego jelenia, złapanego fortelem. Według legendy herbowej książę oprócz herbu dał rycerzowi pewna sumę pieniędzy na piwo.
Właściwa nazwa prawdopodobnie brzmiała "Napiwonie", i została przeinaczona przez Paprockiego. Herb znany głównie z dawnych pieczęci, stąd niepełne informacje o jego właściwych barwach.
Herbowni.
Borkowicz, Gostyński, Napiwoński, Nargiałło, Nargiałowicz, Nejman, Nogialło, Radzimski, Włoszakowski.

</doc>
<doc id="949224" url="https://pl.wikipedia.org/wiki?curid=949224" title="Oleander zwyczajny">
Oleander zwyczajny



</doc>
<doc id="949228" url="https://pl.wikipedia.org/wiki?curid=949228" title="Pieczory">
Pieczory

Pieczory (ros. Печоры; est. "Petseri") – miasto w Rosji w obwodzie pskowskim. Liczy około 17 000 mieszkańców (2005). Od 1920 do 1944 miasto i otaczające je okolice należały do Estonii.
W mieście znajduje się jeden z najważniejszych klasztorów Rosyjskiego Kościoła Prawosławnego – istniejący nieprzerwanie najpóźniej od 1473 monaster Pskowsko-Pieczerski. Pieczory to ważne miejsce dla mniejszości prawosławnych Estończyków: Setu - ich historyczno-kulturowy obszar ze świętymi miejscami (zarówno z czasów pogańskich, jak i z czasów przyjęcia chrześcijaństwa) został przedzielony i obecnie część Setu mieszka na terenie Estonii, a część w Rosji, co od lat powoduje komplikacje i napięcia.
Znajduje tu się stacja kolejowa Pieczory-Pskowskije, położona na linii Psków - Ryga. Jest to rosyjska stacja graniczna na granicy z Estonią.

</doc>
<doc id="949235" url="https://pl.wikipedia.org/wiki?curid=949235" title="Rezolucja Rady Bezpieczeństwa ONZ nr 1753">
Rezolucja Rady Bezpieczeństwa ONZ nr 1753

Rezolucja Rady Bezpieczeństwa ONZ nr 1753 została przyjęta 27 kwietnia 2007 podczas 5668. posiedzenia Rady.
Rezolucja znosi embargo na import diamentów z Liberii, nałożone wcześniej w rezolucji nr 1521. Jednocześnie zachęca do podjęcia przygotowań do objęcia Liberii tzw. procesem z Kimberley (jest to system certyfikacji pochodzenia diamentów, mający zapobiegać ich eksportowi przez rozmaite grupy rebelianckie i przestępcze). W tekście znajdujemy także ostrzeżenie, iż w przypadku nie przystąpienia do procesu, embargo może zostać przywrócone. 

</doc>
<doc id="949243" url="https://pl.wikipedia.org/wiki?curid=949243" title="Tężnie w Ciechocinku">
Tężnie w Ciechocinku

Tężnie w Ciechocinku – zespół trzech tężni solankowych, wzniesionych w XIX wieku w Ciechocinku, w województwie kujawsko-pomorskim. Jest to największa tego typu drewniana konstrukcja w Europie. Zespół tężni i warzelni soli wraz z parkami Tężniowym i Zdrojowym stanowi Pomnik Historii.
Historia.
Ciechocińskie tężnie zostały zaprojektowane przez profesora Akademii Górniczej w Kielcach Jakuba Graffa, w oparciu o źródła solanki odkryte tu jeszcze w drugiej połowie XVIII wieku, chociaż miejscowa ludność wydobyciem i warzeniem soli zajmowała się już w XIII wieku na mocy zezwoleń danych przez Konrada I mazowieckiego.
Tężnia numer I o długości 648 metrów, pojemności 5000-5800 m3 i tężnia numer II o długości 719 metrów, pojemności ok. 6000-6300 m3 zbudowane zostały w latach 1824-1828, tężnia numer III o długości 333 metrów, pojemności ok. 2900 m3 powstała w 1859. Podstawę tężni stanowią wbite w ziemię dębowe pale w liczbie około 7000, na których spoczywa wanna o szerokości 9 m i głębokości 1 m. Nad nią znajduje się drewniana konstrukcja świerkowo-sosnową o wysokości 13 metrów na jarzmach wypełnioną tarniną, po której spływa solanka. Ustawione w kształcie podkowy o łącznej długości 1741,5 metrów i każda o wysokości 15,8 metrów. Solanka o stężeniu 5,8% pompowana jest ze źródła nr 11 (tzw. "fontanna Grzybek") z głębokości 414,58 m i wtłaczana na szczyt tężni do specjalnych korytek. Dalej solanka przesącza się po ścianach tężni po tarninie spływa do wanny. Pod wpływem wiatru i słońca paruje, tworząc mikroklimat obfitujący w jod, sód, chlor, brom, dzięki czemu powstało tu naturalne, lecznicze inhalatorium.
Tężnie stanowią drugi etap w procesie produkcji soli, gdzie następuje stopniowe zwiększanie stężenia solanki. Najmniejsze stężenie jest na tężni nr I (9%), tężnia nr III (16%) a największe na tężni nr II (30%), stąd solanka rurociągami płynie do warzelni soli (trzeci etap produkcji soli) gdzie produkowana jest sól, szlam i ług leczniczy. Pierwszym etapem w procesie produkcji soli jest pompowanie solanki ze źródła nr 11 "fontanna Grzybek". Tężnie działają również niczym gigantyczny filtr powietrza. W 1996 roku w szlamie i soli z tężni w Ciechocinku wykryto radioaktywne izotopy cezu (Cs-134 i Cs-137) pochodzące z katastrofy elektrowni jądrowej w Czarnobylu (1986), jednak ich stężenie w tych produktach nie stanowiło zagrożenia dla zdrowia ludzi.
W 2017 r. zespół tężni i warzelni soli wraz z parkami Tężniowym i Zdrojowym został wpisany na listę Pomników Historii.
W 2019 Uzdrowisko Ciechocinek pozyskało z funduszy europejskich 15 mln zł na renowację tężni (całkowity koszt zadania: 21,6 mln zł). Projekt „Modernizacja i rozbudowa infrastruktury zespołu tężni w Ciechocinku” objął remont tężni nr 1 (wymiana tarniny), tężni nr 3 (remont generalny: wymiana elementów konstrukcyjnych i wzmocnienie fundamentów) oraz budynku przepompowni solanki, a także ścieżek oraz terenu przy tężniach i przepompowni. Przeprowadzone zostaną również prace ogrodnicze terenów zielonych oraz zainstalowana zostanie instalacja do podświetlania tężni w porze nocnej. Prace, przewidziane na okres marzec 2020 - grudzień 2021, rozpoczęto od tężni nr 3. Do remontu tężni nr 1 przystąpiono we wrześniu 2020.

</doc>
<doc id="949245" url="https://pl.wikipedia.org/wiki?curid=949245" title="10,5 cm leFH 18">
10,5 cm leFH 18

10,5 cm leichte Feldhaubitze 18 (10,5 cm leFH 18) – haubica kalibru 105 mm, standardowe wyposażenie jednostek niemieckiej artylerii polowej podczas II wojny światowej. Używana także w pojeździe Wespe.
Analizy przeprowadzone przez niemiecką armię w latach 20. wykazały, że zastąpienie armat kalibru 77 mm haubicami kalibru 105 mm pozwoli zwiększyć siłę ognia artylerii polowej kosztem niewielkiego wzrostu masy pojedynczego działa. Na przełomie 1928 i 1929 roku pod przewodnictwem firmy Rheinmetall AG rozpoczęto prace nad haubicą kalibru 105 mm, następcą 7,7 cm FK 16, a w 1935 roku nowa konstrukcja była gotowa. leFH 18 była wyposażona w łoże kołowe, dwuogonowe, rozstawne. Haubica przystosowana była do trakcji konnej. Zasilanie odbywało się przy pomocy naboi składanych. W drugiej połowie lat 30. le.F.H.18 stała się podstawowym działem niemieckiej artylerii polowej, była także eksportowana do Hiszpanii, Portugalii, na Węgry, a także do krajów Ameryki Południowej. Pomimo skonstruowania w Niemczech na przełomie lat 30. i 40. nowych haubic leFH 18(M) i leFH 18/40 leFH 18 była używana do końca wojny.

</doc>
<doc id="949246" url="https://pl.wikipedia.org/wiki?curid=949246" title="Dekanat Krasnosielc">
Dekanat Krasnosielc

Dekanat Krasnosielc – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 7 parafii:
Sąsiednie dekanaty.
Chorzele, Kadzidło, Maków Mazowiecki "(diec. płocka)", Ostrołęka – Nawiedzenia NMP, Przasnysz "(diec. płocka)", Różan

</doc>
<doc id="949250" url="https://pl.wikipedia.org/wiki?curid=949250" title="Adidas-Salomon AG">
Adidas-Salomon AG



</doc>
<doc id="949251" url="https://pl.wikipedia.org/wiki?curid=949251" title="Jan Feliks Piwarski">
Jan Feliks Piwarski

Jan Feliks Piwarski – (ur. przed 20 listopada 1794 w Puławach, zm. 17 grudnia 1859 w Warszawie) – polski malarz i grafik, kustosz Gabinetu Rycin przy Uniwersytecie Warszawskim (1818-1832), profesor Szkoły Sztuk Pięknych w Warszawie (1844-1848). Jeden z pierwszych polskich litografów. Ojciec Adolfa Piwarskiego, miniaturzysty i rysownika, prapradziadek Andrzeja Jana Piwarskiego, malarza i grafika (ur. 1938).
Życiorys.
Wywodził się z rodziny rzemieślniczej. Malarstwa uczył się w pracowni Józefa Richtera. W 1816 osiadł na stałe w Warszawie gdzie rozpoczął karierę urzędniczą jako kancelista w Komisji Sprawiedliwości, w 1818 został mianowany kustoszem gabinetu rycin przy bibliotece Uniwersytetu Warszawskiego oraz sekretarzem uniwersyteckiej Biblioteki Publicznej. W 1819 odbył podróż do Wiednia jako stypendysta Komisji Wyznań Religijnych i Oświecenia Publicznego. Tam poznawał techniki graficzne pracując w Cesarskim Gabinecie Rycin u Adama von Bartscha. Po powrocie w 1820 jako kustosz Gabinetu Rycin zajmował się porządkowaniem, powiększaniem i opracowywaniem zbiorów. W latach 1821-22 współpracował z "Gazetą Literacką" pisząc o sztuce i historii. Na zlecenie W okresie 1820-30 z polecenia Towarzystwa Przyjaciół Nauk został sekretarzem i kierownikiem artystycznym wydawnictwa Monumenta Regnum Poloniae Cracoviensis. Wspólnie z Sewerynem Oleszczyńskim rozpowszechnił nową technologię litograficzną – cynkografię. W 1825 wyjechał do Berlina i Drezna w celach naukowych: poznawał tamtejsze zbiory sztuki i pogłębiał doświadczenia muzealnicze. Po upadku powstania listopadowego, w latach 1832-34 pracował przy likwidacji Gabinetu Rycin oraz Biblioteki Publicznej: skonfiskowane zbiory zostały wywiezione do Petersburga.
Piwarski zajął się twórczością, pisaniem o sztuce i pracą pedagogiczną. Napisał podręcznik "Wzory i nauka rysunków", który został opublikowany w 1840-41 i wielokrotnie wznawiany w ciągu kilkudziesięciu lat. Od 1842 był członkiem korespondentem Towarzystwa Naukowego w Krakowie. Brał czynny udział w powstaniu warszawskiej Szkoły Sztuk Pięknych: w 1844 objął w niej katedrę rysunku i malarstwa krajobrazowego, którą kierował aż do przejścia na emeryturę w 1848. Jego zasługą jest wprowadzenie studiów plenerowych, które były nowością na polskim gruncie. Kilka miesięcy przed śmiercią został kierownikiem artystycznym Tygodnika Ilustrowanego, z jego inicjatywy powstała przy czasopiśmie pracownia drzeworytnicza. Pochowany na cmentarzu Powązkowskim (kwatera 19-2-26).
Twórczość.
Wypowiadał się głównie przez rysunek w różnorodnych technikach i litografię, oprócz tego malował olejne obrazy pejzażowo-rodzajowe. Na rysunkach przedstawiał charakterystyczne typy ludowe, widoki miast oraz aktualne wydarzenia m.in. z powstania listopadowego (atak na Belweder). W malarstwie ukazywał życie polskiej wsi w sposób sentymentalny, przejawiając etnograficzne zacięcie w odtwarzaniu lokalnych strojów i zwyczajów.
Był propagatorem piękna polskiej ziemi i zabytków - w pracach stosował wyłącznie polskie motywy. Wywarł znaczny wpływ na młode pokolenie malarzy warszawskich. Do jego uczniów należeli m.in.: Wojciech Gerson, Ignacy Gierdziejewski, Franciszek Kostrzewski, Henryk Pillati, Józef Simmler i Józef Szermentowski.
Zdaniem Ewy Micke-Broniarek, jego prace nie reprezentują wysokiego poziomu artystycznego, jednak spełniły ważną rolę jako prekursorskie dla nurtu ludowego i rodzajowego , charakterystycznego dla polskiego realizmu. Jego prace znajdują się w wielu polskich muzeach, zaś największą kolekcje obrazów olejnych posiada Muzeum Narodowe w Warszawie.
Był encyklopedystą, jednym z autorów haseł oraz ilustracji do Encyklopedii Orgelbranda. Jego nazwisko wymienione jest w I tomie z 1859 roku na liście twórców zawartości tej encyklopedii.

</doc>
<doc id="949252" url="https://pl.wikipedia.org/wiki?curid=949252" title="Dekanat Łapy">
Dekanat Łapy

Dekanat Łapy – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 8 parafii:
Sąsiednie dekanaty.
Białystok – Nowe Miasto "(archidiec. białostocka)", Białystok – Starosielce "(archidiec. białostocka)", Brańsk "(diec. drohiczyńska)", Kobylin, Szepietowo, Wysokie Mazowieckie

</doc>
<doc id="949254" url="https://pl.wikipedia.org/wiki?curid=949254" title="Cebulki">
Cebulki

Cebulki (niem. Pilgramsaue) – osada w Polsce położona w województwie warmińsko-mazurskim, w powiecie nidzickim, w gminie Kozłowo. W latach 1975–1998 miejscowość administracyjnie należała do województwa olsztyńskiego.
W roku 1871 figurowała w spisach jako Wybudowanie Pielgrzymkowe (osada, na Mazurach kolonie nazywane są wybudowaniem), składające się z trzech domów. W tym czasie w osadzie mieszkały 23 osoby. W roku 1933 był to majątek ziemski, w którym mieszkały 72 osoby.

</doc>
<doc id="949255" url="https://pl.wikipedia.org/wiki?curid=949255" title="Centrum Informacji Biznesowej i Europejskiej">
Centrum Informacji Biznesowej i Europejskiej

Centrum Informacji Biznesowej i Europejskiej (CIBiE) – jedna z agend Wojewódzkiej Biblioteki Publicznej w Krakowie. Powstała jako druga tego typu placówka w Polsce w listopadzie 1997 roku.
Zadaniem Centrum Informacji Biznesowej i Europejskiej jest gromadzenie, przechowywanie, opracowanie oraz bezpłatne udostępnianie informacji z zakresu szeroko rozumianego biznesu i Unii Europejskiej. Misją jest wspieranie przedsiębiorczości lokalnej, zwłaszcza małych biznesów oraz zapewnienie czytelnikom dostępu do informacji użytkowej. Centrum wspomaga również zaplecze edukacyjne środowiska akademickiego.
Działalność Centrum skierowana jest do szerokiego grona odbiorców. Z oferowanych usług korzysta rocznie ponad 12 tysięcy osób, są to między innymi ludzie związani z biznesem, prowadzący własną działalność gospodarczą, inwestorzy giełdowi, poszukujący pracy bądź bezrobotni, kadra dydaktyczna państwowych i prywatnych szkół wyższych, a także studenci, absolwenci oraz uczniowie szkół średnich.

</doc>
<doc id="949264" url="https://pl.wikipedia.org/wiki?curid=949264" title="Międzynarodowy Festiwal Chóralny „Wschód-Zachód-Zbliżenia”">
Międzynarodowy Festiwal Chóralny „Wschód-Zachód-Zbliżenia”

Festiwal Chóralny „Wschód - Zachód - Zbliżenia” odbywa się co roku w Radomsku. Pierwsza edycja tego stosunkowo młodego festiwalu miała miejsce w czerwcu 2005 roku.
Podczas dwóch dni festiwalu odbywa się sześć koncertów. Pierwszego dnia w Koncercie Inauguracyjnym chóry prezentują się na scenie Miejskiego Domu Kultury w Radomsku - każdy chór przedstawia swój dowolny program a na koniec koncertu wszystkie chóry wykonują razem jeden wybrany utwór. Następnego dnia w niedzielę do południa chóry koncertują w radomszczańskich kościołach a w godzinach popołudniowych występują z programem rozrywkowym w plenerze na dziedzińcu Miejskiego Ratusza.
Organizatorem festiwalu jest Towarzystwo Śpiewacze im. Stanisława Moniuszki w Radomsku. Uczestnikami Festiwalu są chóry amatorskie z różnych krajów Europy. Dotychczas w Festiwalu brały udział, obok chórów z Polski, zespoły między innymi z Niemiec, Ukrainy oraz Czech. Festiwal nie ma charakteru konkursowego.

</doc>
<doc id="949266" url="https://pl.wikipedia.org/wiki?curid=949266" title="Biblioteka Warszawska">
Biblioteka Warszawska

Biblioteka Warszawska. Pismo poświęcone naukom, sztukom i przemysłowi – miesięcznik literacko-naukowy ukazujący się w Warszawie w latach 1841–1914, przez cały czas swego istnienia utrzymujący wysoki poziom i cieszący się dużym zainteresowaniem czytelników.
Założycielami było grono pisarzy, krytyków i prawników warszawskich, m.in. Michał Baliński, Ludwik Łubieński, Wincenty Majewski, Leon Potocki, Antoni Szabrański, Aleksander Tyszyński i Kazimierz Władysław Wóycicki. Redaktorami głównymi, tj. naczelnymi pisma byli kolejno: Antoni Józef Szabrański (1841–1842), Kazimierz Władysław Wóycicki (1843–1844 i 1850–1879), Józef Kazimierz Plebański (1880–1890), Józef Weyssenhoff (1891–1896), Michał Piotr Radziwiłł (1897–1900) i Adam Krasiński (1901–1909).
Zespół redakcyjno-dziennikarski „Biblioteki” był silnie związany z Towarzystwem Przyjaciół Nauk, co miało istotny wpływ na treść czasopisma. Stało się przeglądem najnowszych doniesień ze wszystkich dyscyplin nauki polskiej i światowej, starając się jednak faworyzować dziedziny stosowane i historię ojczystą. Unikało jednak zagadnień bieżącej polityki. Programowo redakcja wystrzegała się określenia ideowego, co spotkało się z ostrą krytyką innych czasopism i środowisk politycznych, zarówno konserwatystów (koła petersburskie), jak i demokratów (zwłaszcza środowiska „Przeglądu Naukowego”). W praktyce wypracowało stanowisko konserwatywno-organicznikowskie, prowadząc od 60. XIX w. polemikę ideowo-wydawniczą i filozoficzną z „Przeglądem Tygodniowym”.
Do założenia „Ateneum” w 1876 było to jedyne czasopismo ogólnonaukowe w Królestwie Polskim. W latach 40. i 50. XIX redakcja periodyku stała się ważnym ośrodkiem życia kulturalnego, poprzez otwarcie jej posiedzeń dla publiczności i przedstawianie w ich trakcie odczytów popularnonaukowych i literackich. Wygłaszali je m.in. Julian Bartoszewicz, August Cieszkowski, Aleksander Przezdziecki, Fryderyk Skarbek i Gustaw Zieliński. W owym okresie, za sprawą Wóycickiego, czasopismo odeszło od swoich pierwotnych założeń przeglądu różnych dziedzin nauk, poświęcając niemal całą swoją treść zagadnieniom historycznym i historyczno-literackim. Spowodowało to również trywializację prezentowanych poglądów naukowych na temat zróżnicowania rasowego i kulturowego ludzkości. Od 80. XIX w. następuje wyraźny zwrot do wcześniejszego programu wydawniczego, obierając nowoczesny rys w duchu pozytywistycznym. Redakcja kontynuowała jednak działalność prelekcyjną z dziedziny historii Polski, wykładanej przez m.in. Wacława Aleksandra Maciejowskiego i Władysława Smoleńskiego. Od 1891 w skład redakcji wchodził kierownik naukowy, Dionizy Henkiel, którego zasługą było podźwignięcie poziomu tekstów z zakresu nauk przyrodniczych.
„Biblioteka Warszawska” miała również ambicje kształtowania gustów czytelniczych. Stałym kierownikiem działu literackiego od początku wydawania pisma był Tyszyński, który faworyzował poezję. Na łamach miesięcznika publikowali swoje dzieła m.in. Cyprian Kamil Norwid ("Pióro" 1842, "Moja piosenka" 1845 i in.), Teofil Lenartowicz ("Zachwycenie" 1853 i in.), Włodzimierz Wolski, Roman Zmorski. Po 1863 ze szpalt niemal zupełnie zniknęła poezja, pozostawiając miejsce prozie artystycznej. Publikowała pierwodruki m.in. "Pamiętników Seglasa" Skarbka, powieści Józefa Ignacego Kraszewskiego i Jana Zachariasiewicza. W 70. XIX w. dział literacki zdominowały przekłady literatury obcej, opracowane przez m.in. Edmunda Chojeckiego. Krytyka literacka jaką prowadziło pismo, obok przeglądu piśmiennictwa, dała kilka poważnych rozpraw estetycznych (m.in. "Filozofię sztuk pięknych" Karola Libelta) oraz wnikliwe recenzje Piotra Chmielowskiego, Edwarda Lubowskiego i Henryka Struve'a. W 1891 nowym kierownikiem działu literackiego został Władysław Bogusławski, który nawiązał współpracę z wybitniejszymi pisarzami i historykami literatury. Należeli do nich m.in. Aleksander Brückner, Zdzisław Dębicki, Aureli Drogoszewski, Konstanty Marian Górski, Józef Kallenbach, Maria Konopnicka, Lucjan Rydel. Zamieszczał pierwodruki wierszy Konopnickiej, nowel i "Rodziny Połanieckich" Henryka Sienkiewicza (1893), a także "Śmierci" Ignacego Dąbrowskiego (1892), "Fermentów" Władysława Stanisława Reymonta (1896) oraz utworów Tadeusza Garbowskiego (1902–1903).
Do stałych publicystów krajoznawczo-historycznych należeli m.in. Konstanty Górski, Tadeusz Korzon.

</doc>
<doc id="949272" url="https://pl.wikipedia.org/wiki?curid=949272" title="Olaf Ludwig">
Olaf Ludwig

Olaf Ludwig (ur. 13 kwietnia 1960 w Gerze) – niemiecki kolarz szosowy i torowy, dwukrotny medalista olimpijski, dwukrotny medalista szosowych i srebrny medalista torowych mistrzostw świata.
Kariera.
Przed zjednoczeniem Niemiec reprezentował barwy NRD. W latach 1977 i 1978 zdobywał złote medale szosowych mistrzostw świata juniorów w drużynowej jeździe na czas. W 1980 roku zajął trzecie miejsce w klasyfikacji generalnej Wyścigu Pokoju, a wspólnie z Falkiem Bodenem, Berndem Droganem i Hansem-Joachimem Hartnickiem był drugi w drużynowej jeździe na czas na igrzyskach olimpijskich w Moskwie. Na mistrzostwach świata w Pradze w 1981 roku razem z Droganem i Mario Kummerem zdobył złoty medal w tej samej konkurencji. W latach 1982 i 1986 zwyciężał w Wyścigu Pokoju, w latach 1983 i 1985 w DDR Rundfahrt, w 1987 roku w Rund um Berlin, w 1990 roku w Tour of Norway, a w 1992 roku wygrał Amstel Gold Race. W międzyczasie wziął udział w igrzyskach olimpijskich w Seulu i zdobył tam złoty medal w indywidualnym wyścigu ze startu wspólnego, wyprzedzając dwóch reprezentantów RFN: Bernda Gröne i Christiana Henna. Ostatni medal zdobył podczas szosowych mistrzostw świata w Oslo w 1993 roku, gdzie zdobył brązowy medal w wyścigu zawodowców ze startu wspólnego, ulegając jedynie Lance’owi Armstrongowi z USA i Hiszpanowi Miguelowi Indurainowi. Startował także na torze, zdobywając między innymi srebrny medal w wyścigu punktowym amatorów na mistrzostwach świata w Colorado Springs. Startując sześciokrotnie w Tour de France wygrał 3 etapy (1990, 1992, 1993) i zwyciężył w klasyfikacji sprinterów (zielona koszulka 1990), a w sezonie 1992 zdobył ponadto Puchar Świata w kolarstwie szosowym UCI. Wielokrotnie zdobywał medale mistrzostw kraju, zarówno w kolarstwie torowym, jak i szosowym, w tym łącznie sześć złotych. Karierę zawodniczą zakończył w 1996 r.

</doc>
<doc id="949273" url="https://pl.wikipedia.org/wiki?curid=949273" title="Dekanat Łomża – św. Brunona">
Dekanat Łomża – św. Brunona

Dekanat Łomża – św. Brunona – jeden z 24 dekanatów w rzymskokatolickiej diecezji łomżyńskiej. 
Parafie.
W skład dekanatu wchodzi 9 parafii:
Władze dekanatu.
Władze dekanatu stanowią; 
Sąsiednie dekanaty.
Kadzidło, Kolno, Łomża – św. Michała Archanioła, Myszyniec, Ostrołęka – Nawiedzenia NMP, Piątnica, Rzekuń, Zambrów

</doc>
<doc id="949276" url="https://pl.wikipedia.org/wiki?curid=949276" title="Konitrut błotny">
Konitrut błotny

Konitrut błotny ("Gratiola officinalis" L.) – gatunek rośliny z rodziny babkowatych ("Plantaginaceae"), dawniej umieszczany zwykle w trędownikowatych ("Scrophulariaceae"), czasem w osobno wyodrębnianej rodzinie "Gratiolaceae". Zasięg gatunku obejmuje Europę południową, środkową i wschodnią, rejon Kaukazu i Azji środkowej. W Polsce gatunek dość rzadki zarówno na niżu jak i w niższych położeniach górskich.
Biologia i ekologia.
Bylina, hemikryptofit. Kwitnie od czerwca do października. Rośnie w miejscach wilgotnych – na łąkach, bagnach, przy rowach i na brzegach wód stojących lub wolno płynących. Preferuje glebę nieco wapienną. W klasyfikacji zbiorowisk roślinnych gatunek charakterystyczny dla All. "Cnidion dubii".
Konitrut błotny jest rośliną trującą. W dawkach trujących konitrut wywołuje, poza silną biegunką, wysypki i wykwity skórne. Zawiera glikozyd gracjolinę działającą hemolitycznie, tj. rozpuszczającą czerwone krwinki, co wywołuje ostre zapalenie śluzówki żołądka i jelit u koni. Zwierzęta na pastwisku zwykle omijają konitrut z powodu jego gorzkiego smaku. Zatrucia u zwierząt występują tylko wtedy, gdy roślina ta występuje w sianie. Najbardziej wrażliwe na zatrucie konitrutem są konie, stąd jego polska nazwa.
Zagrożenia i ochrona.
W latach 2004–2014 roślina znajdowała się w Polsce pod ochroną ścisłą. Od 2014 roku objęta jest ochroną częściową. Umieszczona na polskiej czerwonej liście w kategorii VU (narażony).
Przyczyny zagrożenia to niszczenie siedlisk przez zabudowy hydrotechniczne dolin rzecznych, osuszanie podmokłych terenów oraz naturalna sukcesja roślinności prowadząca do zacienienie stanowisk.
Zastosowanie.
W medycynie ludowej był stosowany jako środek przy chorobach skóry i hemoroidach.

</doc>
<doc id="949277" url="https://pl.wikipedia.org/wiki?curid=949277" title="Festiwal chóralny w Radomsku">
Festiwal chóralny w Radomsku



</doc>
<doc id="949279" url="https://pl.wikipedia.org/wiki?curid=949279" title="Oszczerowate">
Oszczerowate



</doc>
<doc id="949281" url="https://pl.wikipedia.org/wiki?curid=949281" title="Parafia Bożego Ciała w Łomży">
Parafia Bożego Ciała w Łomży

Parafia pw. Bożego Ciała w Łomży – rzymskokatolicka parafia należąca do dekanatu Łomża, diecezji łomżyńskiej, metropolii białostockiej.
Historia.
Parafia została erygowana 3 grudnia 1989 r. przez biskupa łomżyńskiego Juliusza Paetza w granicach terytorium samodzielnego ośrodka duszpasterskiego istniejącego od 24 września 1988 r. przy tymczasowej drewnianej kaplicy. Utworzona została z parafii pw. Miłosierdzia Bożego w Łomży. W 1997 r. odłączono część parafii Bożego Ciała do nowo powstałej parafii Krzyża Świętego, równocześnie przyłączając do parafii Bożego Ciała część terytorium parafii Miłosierdzia Bożego.
Od lipca 1990 do marca 2002 staraniem proboszcza Ferdynanda Gryszki trwała budowa kościoła murowanego pw. Bożego Ciała jako wotum wdzięczności za dar III pielgrzymki do Polski Jana Pawła II podczas której rozpoczęto II Krajowy Kongres Eucharystyczny. 3 czerwca 1995 r. Juliusz Paetz dokonał wmurowania pod budujący się kościół kamienia węgielnego poświęconego przez Jana Pawła II w Łomży podczas IV Pielgrzymki do Polski. W marcu 2002 r. Stanisław Stefanek poświęcił nowo murowany kościół Bożego Ciała. 
18 września 2008 r. miała miejsce uroczysta konsekracja kościoła, której dokonał Stanisław Stefanek przy pomocy Tadeusza Bronakowskiego oraz Tadeusza Zawistowskiego. Konsekracja zakończyła jednocześnie 18-letni okres budowy i wykańczania kościoła. W kościele umieszczono także relikwie św. Stanisława Kostki. 
W dniach 21 do 22 września 2008 r. odbyła się Peregryncja Obrazu Jezusa Miłosiernego.
19 października 2008 r.odbyła się msza Prymicyjna pierwszego kapłana pochodzącego z parafii Bożego Ciała Grzegorza Śniadocha z Instytutu Dobrego Pasterza. Msza skupiła szczególną uwagę gdyż została odprawiona w nadzwyczajnej formie rytu rzymskiego.
W lipcu 2012 r. Ferdynand Gryszko przeszedł na emeryturę, a funkcje proboszcza w parafii objął Wojciech Nowacki – były rektor Wyższego Seminarium Duchownego w Łomży.
Kościół pw. Bożego Ciała w Łomży
Na terenie parafii w miejscowości Giełczyn znajduje się kaplica pw. Matki Boskiej Nieustającej Pomocy. Msze z początku były sprawowane w Remizie Strażackiej. W 1997 r. staraniem księdza Zygmunta Laskowskiego został zaadaptowany budynek po dawnym sklepie i przerobiony na kaplicę, która została pobłogosławiona 27 lipca 1997 r. przez bp łomżyńskiego Stanisława Stefanka.
Murowana plebania została wybudowana w 1995 r. staraniem Ferdynanda Gryszki.
Zasięg parafii.
Do parafii należą wierni z miejscowości: Giełczyn, Zawady Wieś oraz z Łomży mieszkający przy ulicach: Kołłątaja, Konstytucji 3 Maja, al. Legionów, Małachowskiego, al. Piłsudskiego, Przykoszarowa, Staffa (bl. 2, 4, 6, 8, 10), Śniadeckiego i Zawady Przedmieście.

</doc>
<doc id="949283" url="https://pl.wikipedia.org/wiki?curid=949283" title="Berkut">
Berkut

Berkut lub bierkut (transkrypcja z rosyjskiego: беркут)

</doc>
<doc id="949285" url="https://pl.wikipedia.org/wiki?curid=949285" title="Tężnia w Konstancinie">
Tężnia w Konstancinie

Tężnia w Konstancinie – tężnia solankowa uruchomiona w XX wieku, zlokalizowana w Parku Zdrojowym w Konstancinie-Jeziornie w województwie mazowieckim. Wchodzi w skład obiektów Uzdrowiska Konstancin-Zdrój Sp. z o.o.
Tężnia w Konstancinie została wzniesiona w latach 1974–1979. Obiekt ten jest inhalatorium na wolnym powietrzu, przy czym sam "grzybek-inhalator" znajduje się wewnątrz zamkniętego kręgu o obwodzie długości 40 metrów i wysokości 6 metrów.
Działanie tężni konstancińskiej polega na rozpylaniu solanki z odwiertu z głębokości 1600 metrów, przy temperaturze 29 °C i stężeniu solanki 6,49%. Źródła solanki zostały tu odkryte w 1962 roku.
Zalecany sposób korzystania z tej tężni obejmuje pobyt:
Wstęp w najbliższe otoczenie tężni i do jej wnętrza jest płatny. Na zewnątrz ogrodzenia tężni znajduje się ogólnie dostępny Park Zdrojowy.

</doc>
<doc id="949286" url="https://pl.wikipedia.org/wiki?curid=949286" title="Parafia Krzyża Świętego w Łomży">
Parafia Krzyża Świętego w Łomży

Parafia Rzymskokatolicka pw. Krzyża Świętego w Łomży – parafia rzymskokatolicka należąca do dekanatu Łomża, diecezji łomżyńskiej, metropolii białostockiej. Została erygowana 22 czerwca 1997 przez bi­skupa łomżyńskiego Stanisława Stefanka z terytorium parafii Miłosierdzia Bożego i parafii Bożego Ciała w Łomży.
Historia.
16 października 1995 biskup łomżyń­ski Juliusz Paetz na osiedlu Wyzwolenia pobłogosławił plac i postawiony na nim krzyż oraz zlecił przygotowanie tamże tymczasowej kaplicy. Rozpoczętą przez ks. prał. Radzisława Ambroziaka proboszcza parafii Miłosierdzia Bożego jesienią 1995 budowę kaplicy podjął w następnym roku wikariusz parafii Bożego Ciała ks. Andrzej Godlewski. W dniu 21 września 1996 biskup Tadeusz Zawistowski pobłogosławił kaplicę Krzyża Świętego przekazując ją do użytku wiernych z obydwu ww. parafii.
3 czerwca 2001 biskup łomżyński Stanisław Stefanek pobłogosławił pierwszą część Centrum Katolickiego które było budowane od 1999 Biskup ełcki Edward Eugeniusz Samsel w niedzielę 5 sierpnia 2001 pobłogosławił aulę Kardynała Stefana Wyszyńskiego oraz domową kaplicę pw. NMP Częstochowskiej. 6 stycznia 2002 biskup łomżyński Stanisław Stefanek i Biskup pomocniczy Tadeusz Zawistowski pobłogosławili siedzibę nowo utworzonego Diecezjalnego Radia Nadzieja z siedzibą w Centrum Katolickim. Biskupi pobłogosławili wtedy również salę sportową imienia św. Stanisława Kostki. Centrum Katolickiemu nadano im. Jana Pawła II. W budynku mieści się również plebania parafialna.
Miejsca święte.
25 marca 2000 biskup Stanisław Stefanek pobłogosławił roz­poczęcie budowy nowej świątyni parafialnej pw. Krzyża Świętego według projektu architekta Marka Przeździeckiego z Warszawy. Kamień węgielny pod bu­dowę tej świątyni został wmurowany 21 września 2000 przez biskupa łomżyńskie­go Stanisława Stefanka oraz biskupa pomocniczego Tadeusza Zawistowskiego. Kościół ten budowany jest staraniem ks. proboszcza Andrzeja Godlewskiego jako wotum wdzięczności za 1000 lat chrześcijaństwa na Ziemi Łomżyńskiej.
Parafia ma pod swoją opieką kaplicę pod wezwaniem Najświętszej Maryi Panny z Lourdes, znajdującą się w Szpitalu Wojewódzkim im. kard. Stefana Wyszyńskiego. Opiekunem kaplicy jest ks. kan. mgr Witold Wróblewski który jest zarazem kapelanem Szpitala

</doc>
<doc id="949291" url="https://pl.wikipedia.org/wiki?curid=949291" title="Parafia Matki Boskiej Bolesnej w Łomży">
Parafia Matki Boskiej Bolesnej w Łomży

Parafia pw. Matki Bożej Bolesnej w Łomży – rzymskokatolicka parafia należąca do dekanatu Łomża - św. Michała Archanioła, diecezji łomżyńskiej, metropolii białostockiej.
Historia.
Od roku 1972 istniał tu samodzielny ośrodek duszpasterski. Parafia pod wezwaniem Matki Bożej została erygowana 1 marca 1979 r. przez biskupa Mikołaja Sasinowskiego. Powstała z terytorium parafii św. Michała Archanioła. Posługę duszpasterską w parafii prowadzą kapucyni.
Kościół parafialny.
Kościół zakonny pw. Matki Boskiej Bolesnej zbudowany został w latach 1770-1789 z fundacji ks. kanonika płockiego Tyszki. Pobłogosławiony w 1789 r. przez kan płockiego i oficjała łomżyńskiego ks. Marcina Kraszewskiego. Konsekrowany został 2 września 1798 r. przez biskupa Onufrego Kajetana Szembeka.
Obszar parafii.
W granicach parafii znajdują się ulice Łomży:

</doc>
<doc id="949293" url="https://pl.wikipedia.org/wiki?curid=949293" title="10,5 cm leFH 18(M)">
10,5 cm leFH 18(M)

10,5 cm leichte Feldhaubitze 18 (Mundungbremse) – niemiecka haubica holowana skonstruowana pod koniec lat 30. XX wieku.
Pomimo wprowadzenia w 1935 roku do uzbrojenia 10,5 cm leFH 18 w Niemczech nie zakończono prac nad haubicami tego kalibru. Według planów następczyni leFH 18 miała mieć możliwość wystrzeliwania takich samych granatów na większą odległość, wzrosnąć także miała prędkość holowania. Donośność działa zwiększono poprzez wydłużenie lufy i zwiększenie maksymalnego ładunku miotającego. Większy ładunek prochowy sprawił, że konieczne stało się przekonstruowanie oporopowrotnika oraz wyposażenie haubicy w hamulec wylotowy. Wzmocniono także konstrukcję ogonów łoża i wyposażono je w ogumione koła, dzięki którym wzrosła prędkość holowania i możliwe stało się zastosowanie trakcji motorowej.
Pomimo rozpoczęcia produkcji leFH 18(M), nie zastąpiła ona starszej haubicy 105 mm. Walki na terenie ZSRR wykazały, że zarówno leFH 18 jak i leFH 18(M) mają zbyt dużą masę co sprawia, że często grzęzną w rozmokłych drogach. W rezultacie podjęto próbę skonstruowania nowej lżejszej haubicy kalibru 105 mm. Została ona wprowadzona do uzbrojenia jako leFH 18/40 i łączyła podzespoły haubicy leFH 18(M) oraz działa przeciwpancernego 7,5 cm PaK 40

</doc>
<doc id="949295" url="https://pl.wikipedia.org/wiki?curid=949295" title="Dymacz">
Dymacz

Dymacz – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Borzęcice.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Krotoszyn w rejencji poznańskiej. Posada Dymacz należała do okręgu koźmińskiego tego powiatu i stanowiła część majątku Borzęcice, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 15 mieszkańców, którzy zamieszkiwali jeden dym (domostwo).
W latach 1975–1998 miejscowość administracyjnie należała do województwa kaliskiego.

</doc>
<doc id="949296" url="https://pl.wikipedia.org/wiki?curid=949296" title="El Cuerpo del Deseo">
El Cuerpo del Deseo



</doc>
<doc id="949303" url="https://pl.wikipedia.org/wiki?curid=949303" title="Dekanat Myszyniec">
Dekanat Myszyniec

Dekanat Myszyniec – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 7 parafii:
Sąsiednie dekanaty.
Chorzele, Kadzidło, Kolno, Łomża – św. Brunona, Pisz "(diec. ełcka)", Rozogi "(archidiec. warmińska)"

</doc>
<doc id="949305" url="https://pl.wikipedia.org/wiki?curid=949305" title="Beau Vallon">
Beau Vallon

Beau Vallon – dystrykt na Seszelach położony w północno-zachodniej części wyspy Mahé. Jego stolicą jest Beau Vallon.

</doc>
<doc id="949306" url="https://pl.wikipedia.org/wiki?curid=949306" title="Mycielin (powiat krotoszyński)">
Mycielin (powiat krotoszyński)

 
Mycielin – osada w Polsce, w województwie wielkopolskim, w powiecie krotoszyńskim, w gminie Koźmin Wielkopolski; wchodzi w skład sołectwa Borzęciczki.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Krotoszyn w rejencji poznańskiej. Mycielin należał do okręgu borkowskiego tego powiatu i stanowił część majątku Borzęciczki, którego właścicielem był wówczas Juliusz Radoliński. Według spisu urzędowego z 1837 roku wieś liczyła 68 mieszkańców, którzy zamieszkiwali 9 dymów (domostw).
W latach 1975–1998 miejscowość administracyjnie należała do województwa kaliskiego.

</doc>
<doc id="949307" url="https://pl.wikipedia.org/wiki?curid=949307" title="Tężnie w Inowrocławiu">
Tężnie w Inowrocławiu

Tężnia uzdrowiskowa – usytuowana w Parku Solankowym w Inowrocławiu, w województwie kujawsko-pomorskim, otwarta w drugiej połowie XX wieku. 
Historia.
Tężnia uzdrowiskowa w Inowrocławiu została ostatecznie otwarta w 2001 roku po pracach trwających od 1994 roku, choć propozycja jej budowy padła już w 1984. Ma ona kształt dwóch połączonych ze sobą wieloboków o obwodzie 322 metrów i wysokości 9 metrów. Na szczycie, podobnie jak w Ciechocinku, znajduje się taras widokowy, z którego można podziwiać panoramę miasta i Parku Solankowego.
W kwietniu 2020 rozpoczęto remont obiektu, w ramach którego przebudowano konstrukcję, wykonano nowa nawierzchnię tarasu widokowego i wymieniono tarninę na wszystkich 83 przęsłach.
Pompowana na szczyt tężni solanka spływa po tarninie, którą wyłożone są jej ściany i pod wpływem wiatru i słońca powstaje naturalny solankowy aerozol. Zasięg oddziaływania tężni szacowany jest na 300 metrów, a zalecane jest przebywanie w odległości minimalnej od tężni (około 30 m) nie dłużej niż 15-30 minut.
Przebywanie w pobliżu tężni pomaga osobom chorym na nadciśnienie tętnicze, choroby układu oddechowego, stany ogólnego wyczerpania. Wskazane jest również dla osób zdrowych, gdyż wzmacnia odporność i zabezpiecza przed chorobami.
Już w okresie rzymskim (II-IV wiek) na terenie obecnego Inowrocławia zastosowano nieznane w innych ośrodkach solowarskich w Europie budowle przypominające współczesne tężnie, które na nowo „wymyślono" dopiero w XIX w. Po analizie badań prowadzonych przez ostatnie kilkanaście lat przez zespół archeologów z Uniwersytetu Adama Mickiewicza w Poznaniu stwierdzono, że odkryte przez naukowców pozostałości są bez wątpienia najstarszymi tężniami solankowymi w Europie, a być może nawet na świecie.

</doc>
<doc id="949308" url="https://pl.wikipedia.org/wiki?curid=949308" title="Dekanat Ostrołęka – Nawiedzenia Najświętszej Maryi Panny">
Dekanat Ostrołęka – Nawiedzenia Najświętszej Maryi Panny

Dekanat Ostrołęka – Nawiedzenia NMP – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 6 parafii:
Sąsiednie dekanaty.
Kadzidło, Krasnosielc, Łomża – św. Brunona, Ostrołęka – św. Antoniego, Różan

</doc>
<doc id="949313" url="https://pl.wikipedia.org/wiki?curid=949313" title="Dekanat Ostrołęka – św. Antoniego">
Dekanat Ostrołęka – św. Antoniego

Dekanat Ostrołęka – św. Antoniego – jeden z 24 dekanatów rzymskokatolickich należących do diecezji łomżyńskiej.
Parafie.
W skład dekanatu wchodzi 5 parafii:
Władze dekanatu.
Władze dekanatu stanowią;
Historia.
Dekanat Ostrołęka – św. Antoniego powstał z podziału dekanatów; Ostrołęka – Nawiedzenia NMP oraz Rzekuń
Przypisy.
 
Sąsiednie dekanaty.
Ostrołęka – Nawiedzenia NMP, Różan, Rzekuń

</doc>
<doc id="949317" url="https://pl.wikipedia.org/wiki?curid=949317" title="Rezolucja Rady Bezpieczeństwa ONZ nr 1754">
Rezolucja Rady Bezpieczeństwa ONZ nr 1754

Rezolucja Rady Bezpieczeństwa ONZ nr 1754 została przyjęta 30 kwietnia 2007 podczas 5669. posiedzenia Rady.
Rezolucja przedłuża mandat misji MINURSO do 31 października 2007. Nakazuje także sekretarzowi generalnemu zainicjowanie rozmów w sprawie ostatecznego, pokojowego uregulowania kwestii Sahary Zachodniej.

</doc>
<doc id="949319" url="https://pl.wikipedia.org/wiki?curid=949319" title="Szlak Zacharzowicki">
Szlak Zacharzowicki

Szlak Zacharzowicki – czarny znakowany szlak turystyczny w województwie śląskim.
Szlak wiedzie polnymi drogami. Znajduje się na nim drewniano-murowany rzymskokatolicki kościół parafialny Wszystkich Świętych w Sierotach i grób powstańca śląskiego pod tym kościołem.

</doc>
<doc id="949320" url="https://pl.wikipedia.org/wiki?curid=949320" title="Anse Boileau">
Anse Boileau

Anse Boileau – dystrykt na Seszelach położony w południowej części wyspy Mahé. Jego stolicą jest Anse Boileau.

</doc>
<doc id="949323" url="https://pl.wikipedia.org/wiki?curid=949323" title="Dekanat Ostrów Mazowiecka – Chrystusa Dobrego Pasterza">
Dekanat Ostrów Mazowiecka – Chrystusa Dobrego Pasterza

Dekanat Ostrów Mazowiecka – Chrystusa Dobrego Pasterza – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 8 parafii:
Sąsiednie dekanaty.
Łochów "(diec. drohiczyńska)", Ostrów Mazowiecka – Wniebowzięcia NMP, Różan, Rzekuń, Wyszków

</doc>
<doc id="949326" url="https://pl.wikipedia.org/wiki?curid=949326" title="Anse Royale">
Anse Royale

Anse Royale – dystrykt na Seszelach położony w południowej części wyspy Mahé. Jego stolicą jest Anse Royale. 

</doc>
<doc id="949327" url="https://pl.wikipedia.org/wiki?curid=949327" title="Paniwola">
Paniwola

Paniwola – część wsi Gościejew w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Gościejew.
W latach 1975–1998 miejscowość administracyjnie należała do województwa kaliskiego.

</doc>
<doc id="949330" url="https://pl.wikipedia.org/wiki?curid=949330" title="CIBiE">
CIBiE



</doc>
<doc id="949334" url="https://pl.wikipedia.org/wiki?curid=949334" title="Rezolucja Rady Bezpieczeństwa ONZ nr 1755">
Rezolucja Rady Bezpieczeństwa ONZ nr 1755

Rezolucja Rady Bezpieczeństwa ONZ nr 1755 została przyjęta 30 kwietnia 2007 podczas 5670. posiedzenia Rady.
Najważniejsze postanowienia:

</doc>
<doc id="949335" url="https://pl.wikipedia.org/wiki?curid=949335" title="Trimurti (film)">
Trimurti (film)

Trimurti (tłum. "Trójca", niem tytuł "Trimurti: Der ewige Kreis der Liebe" – bollywoodzki thriller i dramat rodzinny wyreżyserowany w 1995 roku przez Mukul S. Ananda, który dwa lata potem zmarł podczas produkcji filmu "Dus". W rolach głównych znani indyjscy aktorzy: Shahrukh Khan, Jackie Shroff, i Anil Kapoor. Tematem filmu jest walka dobra ze złem i wybór między postawą materializmu i idealizmu. W centrum postawione są więzi rodzinne, między braćmi, między matką a synami i siła jedności w rodzinie. Jednocześnie film pozostaje filmem akcji i zemsty.
Tytuł filmu ("Trimurti" w dosłownym tłumaczeniu "Trójca") wiąże się z osobami trojga braci, ale odwołuje się też do Trójcy z hinduizmu – Trimurti – która przedstawia sobą trzech bogów stworzyciel Brahma, niszczyciel Śiwa i chroniący Wisznu. Trimurti w formie bóstwa przedstawiane jest jako postać ludzka z trzema twarzami. Według wyznawców Trimurti, trzy aspekty bóstwa są różnymi objawieniami jednego Boga. Rolę Ananda zagraną przez Anil Kapoora ("Mann (film)", "Calcutta Mail") proponowano najpierw Sanjay Duttowi (nie mógł jej zagrać z powodu krótkiego pobytu w więzieniu). Odrzucił ją Sunny Deol ("Darr").

</doc>
<doc id="949336" url="https://pl.wikipedia.org/wiki?curid=949336" title="Sztuka fugi">
Sztuka fugi



</doc>
<doc id="949341" url="https://pl.wikipedia.org/wiki?curid=949341" title="Bohaterowie świata Król szamanów">
Bohaterowie świata Król szamanów



</doc>
<doc id="949346" url="https://pl.wikipedia.org/wiki?curid=949346" title="Dekanat Ostrów Mazowiecka – Wniebowzięcia Najświętszej Maryi Panny">
Dekanat Ostrów Mazowiecka – Wniebowzięcia Najświętszej Maryi Panny

Dekanat Ostrów Mazowiecka – Wniebowzięcia Najświętszej Maryi Panny – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 8 parafii:
Na terenie dekanatu istnieje także parafia wojskowa należąca do dekanatu Warszawskiego Okręgu Wojskowego Ordynariatu Polowego Wojska Polskiego.
Sąsiednie dekanaty.
Czyżew, Łochów "(diec. drohiczyńska)", Ostrów Mazowiecka – Chrystusa Dobrego Pasterza, Rzekuń, Zambrów

</doc>
<doc id="949347" url="https://pl.wikipedia.org/wiki?curid=949347" title="Psie Pole (województwo wielkopolskie)">
Psie Pole (województwo wielkopolskie)

Psie Pole – osada w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Kaniew.
W okresie Wielkiego Księstwa Poznańskiego (1815-1848) miejscowość wzmiankowana jako "folwark Psiepole" należała do wsi mniejszych w ówczesnym pruskim powiecie Krotoszyn w rejencji poznańskiej. Folwark Psiepole należał do okręgu koźmińskiego tego powiatu i stanowił część majątku Staniewo, którego właścicielem był wówczas Diehl. Według spisu urzędowego z 1837 roku wieś liczyła 78 mieszkańców, którzy zamieszkiwali 4 dymy (domostwa).
W latach 1975–1998 miejscowość administracyjnie należała do województwa kaliskiego.
Zobacz też: Psie Pole

</doc>
<doc id="949353" url="https://pl.wikipedia.org/wiki?curid=949353" title="Lista odcinków serialu Herosi">
Lista odcinków serialu Herosi

Lista odcinków serialu Herosi w poszczególnych sezonach.
Sezon 1 "Część pierwsza: Genesis" (2006-2007).
Światowa premiera serialu miała miejsce 25 września 2006, w Polsce nadawanie pierwszego sezonu rozpoczęto 17 maja 2007. Premiera wydania DVD pierwszego sezonu miała miejsce 9 listopada 2007.
Heroes Reborn.
23 lutego 2014 roku stacja NBC zamówiła limitowaną serię "Heroes Reborn", którego premierę zapowiedziano pierwotnie na lato 2015 roku, ostatecznie jednak serial miał swoją premierę 24 września 2015 roku.

</doc>
<doc id="949354" url="https://pl.wikipedia.org/wiki?curid=949354" title="Dekanat Piątnica">
Dekanat Piątnica

Dekanat Piątnica – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 7 parafii:
Sąsiednie dekanaty.
Jedwabne, Kobylin, Kolno, Łomża – św. Brunona, Łomża – św. Michała Archanioła, Mońki "(archidiec. białostocka)", Zambrów

</doc>
<doc id="949357" url="https://pl.wikipedia.org/wiki?curid=949357" title="Orlinka">
Orlinka

Orlinka – osada w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Orla.
W latach 1975–1998 miejscowość administracyjnie należała do województwa kaliskiego.

</doc>
<doc id="949358" url="https://pl.wikipedia.org/wiki?curid=949358" title="Port Glaud">
Port Glaud

Port Glaud – dystrykt na Seszelach położony w zachodniej części wyspy Mahé jego stolicą jest Port Glaud.

</doc>
<doc id="949359" url="https://pl.wikipedia.org/wiki?curid=949359" title="Tężnia w Grudziądzu">
Tężnia w Grudziądzu

Tężnia w Grudziądzu – tężnia zlokalizowana w Grudziądzu w województwie kujawsko-pomorskim, otwarta w 2006 roku.
Tężnia solankowa w Grudziądzu to 9-metrowy słup pokryty tarniną przykryty szklaną piramidą. Jest to inhalatorium zamknięte działające w oparciu o solankę pompowaną rurami z odległego o 3,5 km źródła. Źródło, które znajduje się we wsi Marusza odkryto w 1972 roku z odwiertu o głębokości 1500 metrów. Tężnia znajduje się w zaadaptowanych, przez 15 lat nie używanych obiektach przy Regionalnym Szpitalu Specjalistycznym w Grudziądzu. Jednocześnie wewnątrz piramidy może przebywać około 40 osób.

</doc>
<doc id="949362" url="https://pl.wikipedia.org/wiki?curid=949362" title="Defence Force">
Defence Force

Defence Force Football Club – klub piłkarski z Trynidadu i Tobago, z siedzibą w mieście Port-of-Spain, stolicy państwa.
Historia.
Założony w roku 1974 klub Defence Force jest najbardziej utytułowanym klubem w Trynidadzie i Tobago, który 18 razy zdobył mistrzostwo kraju (raz odkąd w 1999 roku zaprowadzono ligę zawodową, dwa razy w czasach ligi półzawodowej między 1996 a 1998 rokiem oraz 15 razy w 22 sezonach ogólnokrajowej ligi amatorskiej od jej założenia w 1974 roku do roku 1995). Klub jest jedynym w kraju zwycięzcą Pucharu Mistrzów CONCACAF. W roku 2004 Defence Force uplasował się w lidze na 5 miejscu, a w roku 2005 – na 4 miejscu.
W skład klubu Defence Force wchodzą członkowie sił obronnych Trynidadu i Tobago – stąd też nazwa klubu. Na ogół członkami klubu są żołnierze i oficerowie armii oraz marynarze i oficerowie obrony wybrzeża ("Coast Guard") Trynidadu i Tobago.

</doc>
<doc id="949363" url="https://pl.wikipedia.org/wiki?curid=949363" title="Klatka (województwo wielkopolskie)">
Klatka (województwo wielkopolskie)

Klatka – osada w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Orla.
W latach 1975–1998 miejscowość administracyjnie należała do województwa kaliskiego.

</doc>
<doc id="949364" url="https://pl.wikipedia.org/wiki?curid=949364" title="Dekanat Różan">
Dekanat Różan

Dekanat Różan – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 7 parafii:
Sąsiednie dekanaty.
Krasnosielc, Maków Mazowiecki "(diec. płocka)", Ostrołęka – Nawiedzenia NMP, Ostrołęka – św. Antoniego, Ostrów Mazowiecka – Chrystusa Dobrego Pasterza, Pułtusk "(diec. płocka)", Rzekuń, Wyszków

</doc>
<doc id="949365" url="https://pl.wikipedia.org/wiki?curid=949365" title="Ngozi">
Ngozi

Ngozi – miasto w Burundi, w prowincji Ngozi. Według danych szacunkowych z 2012 roku miasto liczyło 25 tys. mieszkańców.

</doc>
<doc id="949366" url="https://pl.wikipedia.org/wiki?curid=949366" title="Eskifjörður">
Eskifjörður

Eskifjörður – miejscowość nad fiordem Eskifjörður, odnogą fiordu Reyðarfjörður we wschodniej Islandii, w gminie Fjarðabyggð, nad rzeką Eskifjarðará. W 2018 roku zamieszkiwało ją 1006 osób. W krajobrazie Eskifjörður znajduje się góra Hólmatindur (985 m n.p.m.).
Miejscowość uzyskała prawa miejskie w 1974 roku, ale jako ośrodek handlowy zaistniała już pod koniec XVIII w., a 100 lat później tutejsze łowiska śledziowe przeżywały największe oblężenie. Miejscowość oferuje jedne z najtańszych na wyspie łowisk łososia. Nie posiada rozwiniętej infrastruktury turystycznej.
Atrakcje.
W Eskifjörður znajduje się Wschodnioislandzkie Muzeum Morskie, z eksponatami takimi jak: łodzie rybackie, sieci, narzędzia i inne akcesoria. Są tam również pozostałości nieczynnej kopalni o nazwie "silfurberg" (islandzki szpat). Znajduje się ona 9 km na wschód od Eskifjörður w Helgustaðir. Wydobycie w tej kopalni zaczęto w XVII w. . Kopalnia jest rezerwatem chronionym prawem. W mieście od stycznia do maja można uprawiać narciarstwo, ponieważ w tych miesiącach panują najlepsze warunki. Najdłuższa trasa wynosi 327 m i posiada sztuczne oświetlenie. Inne budynki to:
Sport.
Drużyna sportowa to: KVA Eskifjörður (piłka nożna).

</doc>
<doc id="949370" url="https://pl.wikipedia.org/wiki?curid=949370" title="Rezolucja Rady Bezpieczeństwa ONZ nr 1756">
Rezolucja Rady Bezpieczeństwa ONZ nr 1756

Rezolucja Rady Bezpieczeństwa ONZ nr 1756 została przyjęta 15 maja 2007 podczas 5674. posiedzenia Rady.
Najważniejsze postanowienia:

</doc>
<doc id="949371" url="https://pl.wikipedia.org/wiki?curid=949371" title="Ruyigi">
Ruyigi

Ruyigi – miasto w Burundi; w pobliżu granicy z Tanzanią; ośrodek administracyjny prowincji Ruyigi; 43 tys. mieszkańców (2008). Centrum handlowo-usługowe regionu uprawy kawowca oraz hodowli bydła; wyrób cegieł, dachówek. Trzecie co do wielkości miasto kraju.

</doc>
<doc id="949381" url="https://pl.wikipedia.org/wiki?curid=949381" title="Mogiłka (powiat krotoszyński)">
Mogiłka (powiat krotoszyński)

Mogiłka – część wsi Orla w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Orla.
W okresie Wielkiego Księstwa Poznańskiego (1815-1848) miejscowość była folwarkiem w ówczesnym pruskim powiecie Krotoszyn w rejencji poznańskiej. Folwark Mogiłka należał do okręgu koźmińskiego tego powiatu i stanowił część majątku Orla, którego właścicielem była wówczas Kozierowska. Według spisu urzędowego z 1837 roku wieś liczyła 22 mieszkańców, którzy zamieszkiwali trzy dymy (domostwa)
W latach 1975–1998 miejscowość administracyjnie należała do województwa kaliskiego.

</doc>
<doc id="949382" url="https://pl.wikipedia.org/wiki?curid=949382" title="Kasungu">
Kasungu

Kasungu – miasto w Malawi; 58,7 tys. mieszkańców (2018). 35 km na wschód od Parku Narodowego Kasungu.

</doc>
<doc id="949383" url="https://pl.wikipedia.org/wiki?curid=949383" title="Mzuzu">
Mzuzu

Mzuzu – trzecie co do wielkości miasto w Malawi. Założone w 1947, prawa miejskie uzyskało w 1985. W 2018 liczyło 221,3 tys. mieszkańców. 
Ośrodek przemysłowy i rolniczy. Stolica Regionu Północnego. Siedziba Uniwersytetu w Mzuzu. Komunikację zapewnia port lotniczy Mzuzu
Miasto leży w pobliżu jeziora Niasa oraz Parku Narodowego Nyika.

</doc>
<doc id="949384" url="https://pl.wikipedia.org/wiki?curid=949384" title="Dębówiec">
Dębówiec



</doc>
<doc id="949386" url="https://pl.wikipedia.org/wiki?curid=949386" title="Muslim Magomajew">
Muslim Magomajew

Muslim Magomajew, (ur. 17 sierpnia 1942 w Baku, zm. 25 października 2008 w Moskwie) – radziecki, następnie azerbejdżański i rosyjski śpiewak operowy (baryton), wykonawca muzyki popularnej i kompozytor muzyczny. Ludowy Artysta Azerbejdżańskiej SRR w 1971 roku i Ludowy Artysta ZSRR w 1973 roku.
Życiorys.
Pochodził z wieloetnicznej, turecko-adygejsko-tatarskiej rodziny. Sam podkreślał swoje związki z Azerbejdżanem i Rosją, mawiając: "Azerbejdżan moim ojcem, Rosja moją matką". Był synem scenografa teatralnego Mahomeda Magomajewa i aktorki Ajszet Magomajewej. Jego dziad ze strony ojca, Abdul Muslim Magomajew jest uważany za twórcę azerbejdżańskiej muzyki klasycznej.
W 1968 roku ukończył konserwatorium w Baku. W latach 1964–1965 odbywał staż w teatrze La Scala w Mediolanie. W latach 1962–1975 i po 1977 roku był solistą Teatru baletu i opery w Baku, jednocześnie od 1975 do 1989 roku był kierownikiem artystycznym i solistą Azerbejdżańskiej Orkiestry Estradowo-Symfonicznej. Tworzył pieśni i piosenki, muzykę filmową. Druga żona Tamara Siniawska również była śpiewaczką.
Laureat Festiwalu Piosenki w Sopocie w 1969 roku. Po rozpadzie ZSRR przyjął obywatelstwo Federacji Rosyjskiej, ale posiadał również obywatelstwo swego kraju – Republiki Azerbejdżanu.
Odznaczony został radzieckim Orderem Przyjaźni Narodów (1980) oraz rosyjskim Orderem Honoru (2002).

</doc>
<doc id="949389" url="https://pl.wikipedia.org/wiki?curid=949389" title="Dekanat Rzekuń">
Dekanat Rzekuń

Dekanat Rzekuń – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 7 parafii:
Sąsiednie dekanaty.
Łomża – św. Brunona, Ostrołęka – Nawiedzenia NMP, Ostrołęka – św. Antoniego, Ostrów Mazowiecka – Chrystusa Dobrego Pasterza, Ostrów Mazowiecka – Wniebowzięcia NMP, Różan

</doc>
<doc id="949390" url="https://pl.wikipedia.org/wiki?curid=949390" title="Dębowiec (gmina Koźmin Wielkopolski)">
Dębowiec (gmina Koźmin Wielkopolski)

Dębowiec, Dębówiec – osada w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Miejscowość wchodzi w skład sołectwa Wyrębin.
W okresie Wielkiego Księstwa Poznańskiego (1815-1848) miejscowość wzmiankowana jako "Dembowce" należała do wsi mniejszych w ówczesnym pruskim powiecie Krotoszyn w rejencji poznańskiej. Dembowce należały do okręgu borkowskiego tego powiatu i stanowiły część majątku Borzęciczki, którego właścicielem był wówczas Juliusz Radoliński. Według spisu urzędowego z 1837 roku wieś liczyła 75 mieszkańców, którzy zamieszkiwali 10 dymów (domostw).
W latach 1975–1998 miejscowość administracyjnie należała do województwa kaliskiego.
Zobacz też: Dębówiec

</doc>
<doc id="949392" url="https://pl.wikipedia.org/wiki?curid=949392" title="Oshakati">
Oshakati

Oshakati – miasto w północnej Namibii; ośrodek administracyjny regionu Oshana; 37 tys. mieszkańców (2008). Czwarte co do wielkości miasto kraju. Funkcje handlowo-usługowe i turystyczne; studium nauczycielskie; węzeł drogowy; lotnisko.

</doc>
<doc id="949395" url="https://pl.wikipedia.org/wiki?curid=949395" title="Motorola e365">
Motorola e365



</doc>
<doc id="949401" url="https://pl.wikipedia.org/wiki?curid=949401" title="Amagiri (1930)">
Amagiri (1930)

 – japoński niszczyciel z okresu II wojny światowej, jedna z 20 jednostek typu "Fubuki". Staranował i zatopił kuter torpedowy „PT-109”, którego dowódcą był późniejszy prezydent Stanów Zjednoczonych John F. Kennedy.
Historia.
Stępkę pod „Amagiri” położono 28 listopada 1928 w tokijskiej stoczni Ishikawajima. Wodowanie nastąpiło 27 lutego 1930, a wejście do służby 10 listopada 1930. W pierwszych latach służby okręt uczestniczył w wielu manewrach i ćwiczeniach, w których brała udział Cesarska Marynarka Wojenna Japonii. W 1934 doznał uszkodzeń w sztormie, który nawiedził rejon Cieśniny Koreańskiej. W grudniu 1941 brał udział w desancie na wybrzeże Tajlandii. W styczniu 1942 zatopił brytyjski niszczyciel HMS „Thanet”, a w lutym wspierał japoński desant na Jawę. W kwietniu 1942 wraz z ciężkimi krążownikami „Mikuma” i „Mogami” zatopił u wybrzeży Indii trzy alianckie statki transportowe. W czasie bitwy pod Midway był przydzielony do głównych sił admirała Yamamoto. W sierpniu 1942 został skierowany w rejon Wysp Salomona, gdzie wziął udział w bitwie o Guadalcanal.
2 sierpnia 1943 „Amagiri” był używany w roli szybkiego transportowca wojska działającego w ramach „Tokyo Express”. Wracając z misji dostarczenia posiłków dla wojsk działających w rejonie wyspy Nowa Georgia, niszczyciel staranował amerykański kuter torpedowy PT-109, którego dowódcą był późniejszy prezydent John F. Kennedy. Wykonany głównie z drewna kuter przełamał się na pół i zatonął, z jego załogi zginęły dwie osoby.
26 listopada 1943 „Amagiri” wziął udział w bitwie koło Przylądka Św. Jerzego z niszczycielami amerykańskimi, wchodząc w skład zespołu transportującego wojsko z wyspy Buka. Udało mu się ujść amerykańskiej pogoni i dotrzeć bez uszkodzeń do Rabaulu.
23 kwietnia 1944 roku płynąc w rejonie wyspy Borneo „Amagiri” wszedł na minę morską, na polu minowym postanowionym prawdopodobnie przez USS „Tautog” (SS-199), i zatonął.

</doc>
<doc id="949403" url="https://pl.wikipedia.org/wiki?curid=949403" title="Dekanat Szczuczyn">
Dekanat Szczuczyn

Dekanat Szczuczyn – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 7 parafii:
Sąsiednie dekanaty.
Biała Piska "(diec. ełcka)", Grajewo, Jedwabne, Kolno, Mońki "(archidiec. białostocka)"

</doc>
<doc id="949409" url="https://pl.wikipedia.org/wiki?curid=949409" title="Witam was w rzeczywistości">
Witam was w rzeczywistości

Witam was w rzeczywistości – album studyjny polskiej grupy muzycznej WWO. Wydawnictwo ukazało się 15 listopada 2005 roku nakładem wytwórni muzycznej Prosto. Głównym twórcą i autorem koncepcji płyty był Sokół. Równolegle do sprzedaży trafiła płyta "Życie na kredycie" według pomysłu Jędkera. 
Nagrania wyprodukowali Shuko &amp; P, Emade, Uraz, L.A., Zoober Slimm, Kuba O., Korzeń, Beathoavenz, Sean "Face" Foote, Majid "Chi" Hasan, Magiera, DJ Deszczu Strugi oraz Sokół. Z kolei wśród gości znaleźli się m.in. Małolat, Juras, Firma, Pono oraz Bilon. W jednym z utworów zaśpiewała Iza Puk.
Nagrania dotarły do 12. miejsca listy OLiS. W marcu 2011 roku album uzyskał status złotej płyty, a w lutym 2023 – platynowej. Pochodząca z albumu piosenka "Promienie" znalazła się na liście 120 najważniejszych polskich utworów hip-hopowych według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="949411" url="https://pl.wikipedia.org/wiki?curid=949411" title="Co się wydarzyło w Madison County (film)">
Co się wydarzyło w Madison County (film)

Co się wydarzyło w Madison County – amerykański film fabularny zrealizowany w 1995 r. przez Clinta Eastwooda na podstawie powieści Roberta J. Wallera pod tym samym tytułem.
Wystąpili.
i inni

</doc>
<doc id="949412" url="https://pl.wikipedia.org/wiki?curid=949412" title="Cegła Janoscha">
Cegła Janoscha

Cegła Janoscha (inna nazwa: Cegła z Gazety) – coroczna nagroda przyznawana przez katowicką redakcję "Gazety Wyborczej" osobom, które przyczyniają się do zachowywania kulturowej tożsamości Górnego Śląska i rozsławiania regionu.
Jako nagrody wręczane są cegły, wykute w 2005 r. przez jednego z dziennikarzy redakcji z familoka przy ul. Piekarskiej w Zabrzu, w którym urodził się i wychował pisarz Janosch. Cegły wykuto na kilka tygodni przed wyburzeniem budynku, w związku z przedłużaniem Drogowej Trasy Średnicowej. Ówczesne władze Zabrza i województwa śląskiego nie zgadzały się by familok w jakikolwiek sposób zachować, jako pamiątkę po pisarzu.
Podczas wizyty na Śląsku w czerwcu 2005 roku Janosz podpisał cegły, na których wcześniej uczniowie Liceum Sztuk Plastycznych w Zabrzu Kończycach wymalowali scenki z jego bajek. Od 2006 r. śląski artysta Jerzy Becela cegły wkomponował w rzeźby ze szkła.
Nagroda jest przyznawana przez czytelników katowickiej Gazety Wyborczej, którzy głosują na osoby zaproponowane przez kapitułę. Jej skład zmienia się co roku, jej członkami byli m.in. Kazimierz Kutz, prof. Marek Szczepański, Ingmar Villqist oraz laureaci poprzednich edycji. Do 2012 wręczenie nagrody odbywało na początku grudnia w Katowicach na gali w kinoteatrze Rialto.
W 2013 "Cegłę Janoscha" wręczono na skromniejszej uroczystości w barze Sky Bar, znajdującym się na ostatnim piętrze katowickiego wieżowca Altus.
W 2014 nagrody nie przyznano. W grudniu 2015 galę i wręczenie nagrody znowu odbyło się w kinoteatrze Rialto. Jednocześnie ogłoszono wyniki plebiscytu na katowiczanina 150-lecia. Został nim dawny wojewoda katowicki Jerzy Ziętek.

</doc>
<doc id="949414" url="https://pl.wikipedia.org/wiki?curid=949414" title="OpenGL ES">
OpenGL ES

OpenGL ES () – podzbiór specyfikacji OpenGL zaprojektowany m.in. dla urządzeń mobilnych typu telefony komórkowe, palmtopy i konsole do gier. Jest zdefiniowany i rozpowszechniany przez Khronos Group.
OpenGL ES jest oficjalnym API dla grafiki 3D w systemach Windows, Linux i Android. W przypadku systemów iOS OpenGL ES był wspierany od wersji 2 do 12. Osobną implementacją API OpenGL ES jest WebGL wykorzystywany w przeglądarkach internetowych kompatybilnych z HTML5.

</doc>
<doc id="949416" url="https://pl.wikipedia.org/wiki?curid=949416" title="Groszek łąkowy">
Groszek łąkowy

Groszek łąkowy, groszek żółty ("Lathyrus pratensis" L.) – gatunek rośliny wieloletniej należący do rodziny bobowatych. Rośnie dziko w Azji, Europie i Afryce Północnej. Jest pospolity na terenie całej Polski.
Biologia i ekologia.
Bylina, hemikryptofit. Siedlisko: łąki, zarośla. W górach sięga po piętro kosodrzewiny. W klasyfikacji zbiorowisk roślinnych gatunek charakterystyczny dla klasy (Cl.) "Molinio-Arrhenatheretea". Kwiaty posiadają mechanizm zabezpieczający je przed samozapyleniem. Są przedprątne, pręciki dojrzewają w zamkniętym jeszcze kwiecie, pyłek zbiera się na włoskach pod znamieniem słupka. Gdy owad odwiedza kwiat, naciska na łódeczkę, co powoduje wysunięcie się słupka z pyłkiem znajdującym się na szczoteczce jego włosków. Pyłek przykleja się do brzucha owada i zostaje przezeń przeniesiony na inny kwiat, w którym słupek już jest dojrzały i zdolny do zapylenia. W zapylaniu biorą udział pszczoły i trzmiele. Roślina miododajna, kwitnie od czerwca do lipca, czasami w jesieni powtarza kwitnienie.

</doc>
<doc id="949417" url="https://pl.wikipedia.org/wiki?curid=949417" title="Lathyrus pratensis">
Lathyrus pratensis



</doc>
<doc id="949419" url="https://pl.wikipedia.org/wiki?curid=949419" title="Yannick Stopyra">
Yannick Stopyra

Yannick Stopyra, (ur. 9 stycznia 1961 w Troyes) – francuski piłkarz, grał w reprezentacji Francji w latach 1980–1988, występując w 33 meczach i strzelając 11 goli. W 1986 roku wystąpił na Mistrzostwach Świata, zdobył wówczas 2 gole (w fazie grupowej w meczu z Węgrami oraz w 1/8 finału w meczu z Włochami). Ma polskie korzenie.

</doc>
<doc id="949420" url="https://pl.wikipedia.org/wiki?curid=949420" title="Albion Football Club">
Albion Football Club



</doc>
<doc id="949421" url="https://pl.wikipedia.org/wiki?curid=949421" title="Franciszka Szanckowska">
Franciszka Szanckowska



</doc>
<doc id="949424" url="https://pl.wikipedia.org/wiki?curid=949424" title="Ciemność i pleśń">
Ciemność i pleśń



</doc>
<doc id="949427" url="https://pl.wikipedia.org/wiki?curid=949427" title="10,5 cm leFH 18/40">
10,5 cm leFH 18/40

10,5 cm leichte Feldhaubitze 18/40 – niemiecka haubica holowana wprowadzona do uzbrojenia na początku lat 40. XX wieku.
Po ataku na ZSRR okazało się, że niemieckie haubice kalibru 105 mm leFH 18 i leFH 18(M) mają tendencje do grzęźnięcia w błocie i kłopoty z ich holowaniem mają zarówno zaprzęgi konne jak i ciągniki artyleryjskie. Dlatego podjęto decyzję o opracowaniu nowej, lżejszej haubicy. Chcąc oszczędzić czasu postanowiono połączyć podzespoły działa przeciwpancernego 7,5 cm PaK 40 i haubicy 10,5 cm leFH 18(M). Nowe działo było wyposażone w łoże kołowe, dwuogonowe, rozstawne. Haubica przystosowana była do trakcji motorowej. Zasilanie odbywało się przy pomocy amunicji rozdzielnego ładowania (6 wariantów ładunków prochowych). Haubicę po krótkich testach przyjęto do uzbrojenia jako 10,5 leFH 18/40. Z czasem okazało się, że nowe działo jest niewiele lżejsze od poprzedników, za to pośpiech przy projektowaniu i testowaniu prototypów działa sprawił, że było ono obarczone wadami zmniejszającymi jego wartość bojową. Pomimo wad produkcję leFH 18/40 kontynuowano do końca wojny.

</doc>
<doc id="949432" url="https://pl.wikipedia.org/wiki?curid=949432" title="Łomnica (dopływ Dniestru)">
Łomnica (dopływ Dniestru)

Łomnica ( "Limnycia") – rzeka na Ukrainie, prawy dopływ Dniestru.
Długość - 122 km, powierzchnia dorzecza - 1580 km2. Wypływa ze zboczy góry Busztuł w Gorganach, przepływa przez rejony: rożniatowski, kałuski i halicki obwodu iwanofrankiwskiego. 
Nad Łomnicą są położone m.in. Perehińsko i Kałusz.
Opis.
W górnym biegu jest górskim potokiem płynącym wąską doliną o urwistych brzegach, poniżej wsi Jasień dolina staje się asymetryczna, prawy brzeg staje się niski, lewy pozostaje stromy. W środkowym biegu dolina rzeczna ma przekrój trapezowaty o szerokości 4-7 km, w dolnym zwęża się do 2 km. Obszar zalewowy od środkowego biegu jest dwustronny, podłoże kamieniste. Od środkowego biegu miejscami nurt dzieli się na mniejsze ramiona tworząc kamieniste ostrowy, w najszerszym miejscu Łomnica ma szerokość ok. 60 metrów, głębokość do 2 metrów, spadek 9,4 m/km. Występuje zimowo-wiosenny przybór wód, w pozostałym okresie zależny od opadów atmosferycznych, zimą rzeka zamarza. W dolnym biegu przepływa przez Halicki Park Narodowy.
Obiekty hydrologiczne.
Na Łomnicy znajdują się dwa obiekty hydrotechniczne, jest to zapora w Osmołodzie wybudowana w latach 50. XX wieku i w pobliżu wsi Przewoziec wybudowana w 1904, przebudowana w 1925 oraz rozbudowana w 1940. Poza funkcją wyrównującą stan wody są wykorzystywane do hodowli ryb. 

</doc>
<doc id="949436" url="https://pl.wikipedia.org/wiki?curid=949436" title="Dekanat Szepietowo">
Dekanat Szepietowo

Dekanat Szepietowo – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 9 parafii:
Sąsiednie dekanaty.
Brańsk "(diec. drohiczyńska)", Ciechanowiec "(diec. drohiczyńska)", Czyżew, Kobylin, Łapy, Wysokie Mazowieckie

</doc>
<doc id="949440" url="https://pl.wikipedia.org/wiki?curid=949440" title="Dekanat Wysokie Mazowieckie">
Dekanat Wysokie Mazowieckie

Dekanat Wysokie Mazowieckie – jeden z 24 dekanatów rzymskokatolickich w diecezji łomżyńskiej.
Parafie.
W skład dekanatu wchodzi 6 parafii:
Sąsiednie dekanaty.
Czyżew, Kobylin, Łapy, Szepietowo, Zambrów

</doc>
<doc id="949442" url="https://pl.wikipedia.org/wiki?curid=949442" title="Dekanat Wyszków">
Dekanat Wyszków

Dekanat Wyszków – jeden z 24 dekanatów w rzymskokatolickiej diecezji łomżyńskiej.
Parafie.
W skład dekanatu wchodzi 10 parafii:
Sąsiednie dekanaty.
Jadów "(diec. warszawsko-praska)", Łochów "(diec. drohiczyńska)", Ostrów Mazowiecka – Chrystusa Dobrego Pasterza, Pułtusk "(diec. płocka)", Radzymin "(diec. warszawsko-praska)", Różan, Serock "(diec. płocka)"

</doc>
<doc id="949450" url="https://pl.wikipedia.org/wiki?curid=949450" title="Analfabetyzm wtórny">
Analfabetyzm wtórny



</doc>
<doc id="949451" url="https://pl.wikipedia.org/wiki?curid=949451" title="Dekanat Zambrów">
Dekanat Zambrów

Dekanat Zambrów – jeden z 24 dekanatów rzymskokatolickich należących do diecezji łomżyńskiej.
Parafie.
W skład dekanatu wchodzi 9 parafii:
Władze dekanatu.
Władze dekanatu stanowią;
Sąsiednie dekanaty.
Czyżew, Kobylin, Łomża – św. Brunona, Łomża – św. Michała Archanioła, Ostrów Mazowiecka – Wniebowzięcia Najświętszej Maryi Panny, Piątnica, Rzekuń, Wysokie Mazowieckie

</doc>
<doc id="949456" url="https://pl.wikipedia.org/wiki?curid=949456" title="First Impressions of Earth">
First Impressions of Earth

First Impressions of Earth – trzecia płyta amerykańskiego zespołu rockowego The Strokes, wydana w 2006 roku. Promowały ją single: "Juicebox", "Heart In A Cage" oraz "You Only Live Once". Jest to ich pierwszy album oznaczony komunikatem Parental Advisory.

</doc>
<doc id="949457" url="https://pl.wikipedia.org/wiki?curid=949457" title="Nagroda im. Beaty Pawlak">
Nagroda im. Beaty Pawlak

Nagroda im. Beaty Pawlak – polska nagroda literacka przyznawana od 2003 autorom publikującym teksty w języku polskim traktujące o innych religiach, kulturach i cywilizacjach.
Nagroda została ustanowiona na podstawie ostatniej woli Beaty Pawlak – dziennikarki, pisarki i reportażystki, zmarłej 12 października 2002 roku w wyniku zamachu terrorystycznego na indonezyjskiej wyspie Bali. Nagrodę przyznaje specjalnie wybrana Kapituła, w której skład wchodzą: Maria Kruczkowska, Antoni Rogala, Olga Stanisławska, Adam Szostkiewicz, Joanna Załuska oraz Wojciech Załuska. W minionych latach członkami Kapituły byli także: Urszula Doroszewska, Wojciech Jagielski, Piotr Kłodkowski i Wojciech Tochman. Za zgłaszanie kandydatów do nagrody odpowiedzialni są członkowie Kapituły oraz nominatorzy, do których należą: Max Cegielski, Krzysztof Czyżewski, Konstanty Gebert, Wojciech Jagielski, Piotr Kosiewski, Jarosław Mikołajewski i Wojciech Tochman.
Opiekę nad funduszem Nagrody sprawuje Fundacja im. Stefana Batorego.
Laureaci.
Laureaci nagrody:
Nominowani.
Do Nagrody byli nominowani m.in.: Wojciech Albiński, Adam Balcer, Andrzej Brzeziecki, , Natasza Goerke, Paweł Goźliński, Aleksandra Gumowska, Jerzy Haszczyński, Jacek Hugo-Bader, Ewa Jasiewicz, Miłada Jędrysik, Piotr Ibrahim Kalwas, Dorota Kozińska, Michał Książek, Krystyna Kurczab–Redlich, Jacek Leociak, Adam Leszczyński, Tomasz Mazur, Marcin Michalski, Andrzej Muszyński, Małgorzata Nocuń, Lidia Ostałowska, Paweł Pieniążek, Konrad Piskała, Małgorzata Rejmer, Ela Sidi, Jakub Stachowiak, Ziemowit Szczerek, Katarzyna Surmiak-Domańska, Grzegorz Szymanik, Krzysztof Środa, Joanna Tokarska-Bakir, Krzysztof Varga, Daniel Walczak, Maciej Wasielewski, Wojciech Wilczyk, Ilona Wiśniewska, Paulina Wilk, Julia Wizowska, Mirosław Wlekły, Ludwika Włodek, Zdzisław Wolniarowicz, Jerzy B. Wójcik, Marcin Zieliński.

</doc>
<doc id="949465" url="https://pl.wikipedia.org/wiki?curid=949465" title="The Academy Is...">
The Academy Is...

The Academy Is... - amerykański zespół założony w Hoffman Estates w stanie Illinois. Ich muzyka jest odbierana jako pop-rock, pop punk, punk, a także indie rock. 
Początkowo nosił nazwę "The Academy", ale w 2004 roku jego członkowie dodali "Is..", aby uniknąć komplikacji związanych z zespołami o takiej samej nazwie.
Życiorys.
Lider The Academy Is…, William Beckett i gitarzysta zespołu, Mike Carden, byli w rywalizujących ze sobą zespołach na lokalnej scenie Chicago. Beckett ostatecznie pozostawił swój zespół. Czekał na coś poważniejszego w związku z muzyką i szukał kogoś, kto również podziela jego pasję. Zespół Mike’a rozpadł się i zaprzyjaźnił się z Williamem dzięki długim konwersacjom dotyczącym muzyki. Po pewnym czasie zdecydowali sprawdzić się pisząc piosenki. I tak narodziła się formacja The Academy Is…
Mike i William kochali klasyki muzyki rockowej – Pink Floyd, Led Zeppelin, U2. Elementy klasyki rocka w połączeniu z eklektycznymi wpływami alternatywy takich jak Weezer czy Death Cab For Cutie ustanowiły fundamenty dla "Almost Here".
Po tym jak basista Adam T. Siska wstąpił w szeregi zespołu wraz z Adrianem LaTrace Jr i Mike DelPrincipe, zespół wybrał się do studia i nagrał EP dla LLR Records. Basista zespołu Fall Out Boy – Pete Wentz usłyszał The Academy Is… i był pod wrażeniem. Przekonał firmę fonograficzną, w której nagrywa Fueled by Ramen, aby ich sprawidzili. Fueled by Ramen natychmiast podpisał kontrakt z tym młodym zespołem i pomógł im nagrać w 2005 roku ich pełnometrażowy debiut "Almost Here".
24 maja 2011 roku na stronie zespołu pojawiła się informacja, że Andy Mrotek i Michael Chislett opuszczają zespół, by rozwijać własne muzyczne kariery.
Skład zespołu.
Aktualni członkowie zespołu: 
Byli członkowie zespołu: 
Dyskografia.
Albumy
EP 
Single

</doc>
<doc id="949466" url="https://pl.wikipedia.org/wiki?curid=949466" title="Jana Tichá">
Jana Tichá

Jana Tichá (ur. 1965) – czeska astronom.
Życiorys.
W 1987 ukończyła studia w Wyższej Szkole Ekonomicznej w Pradze. W 1992 została dyrektorem obserwatorium astronomicznego Kleť. Zajmuje się głównie poszukiwaniem planetoid i komet, zwłaszcza obiektów NEO – o orbitach przebiegających w pobliżu Ziemi. W latach 1995–2004 odkryła 121 planetoid (5 samodzielnie oraz 116 wspólnie z mężem, Milošem Tichým).
Od 2000 roku jest członkiem Międzynarodowej Unii Astronomicznej.
Jej nazwiskiem nazwano planetoidę (5757) Tichá, z kolei odkrytą przez siebie planetoidę (8307) Peltan nazwała swoim nazwiskiem panieńskim w celu upamiętnienia kilku członków swojej rodziny.

</doc>
<doc id="949467" url="https://pl.wikipedia.org/wiki?curid=949467" title="Triglopsis quadricornis">
Triglopsis quadricornis



</doc>
<doc id="949468" url="https://pl.wikipedia.org/wiki?curid=949468" title="Maun">
Maun

Maun – piąte co do wielkości miasto w Botswanie. W 201 liczyło 55 784 mieszkańców. Stolica Dystryktu North West. W mieście znajduje się kampus Uniwersytetu Botswany.
Geografia.
Miasto położone jest nad Deltą Okawango. Na obrzeżach miasta znajduje się rezerwat "Maun Wildlife Educational Park", a także farma krokodyli "Okavango Swamps Crocodile Farm". W mieście znajduje się małe muzeum "Nhabe Museum", które wyświetla obrazy na temat sztuki, rzemiosła i historii naturalnej Botswany.
Komunikacja i transport.
Znajduje się tu Port lotniczy Maun.
Gospodarka.
"The Velvet Dust Might" - jest to fabryka, która produkuje odzież bawełnianą, artykuły gospodarstwa domowego, wyroby z metalu i biżuterii srebrnej. Ma także kawiarnię, gdzie sprzedawane są domowej roboty chleb i ciastka.

</doc>
<doc id="949469" url="https://pl.wikipedia.org/wiki?curid=949469" title="Irena Dobrzycka">
Irena Dobrzycka

Irena Dobrzycka (ur. 21 października 1909 we Fryburgu, Szwajcaria, zm. 21 maja 2007) – polska anglistka, literaturoznawczyni, profesor literatury angielskiej na Uniwersytecie Warszawskim, współautorka wraz z Bronisławem Kopczyńskim cenionych podręczników do nauki języka angielskiego.
Zarys biografii.
Była córką historyka literatury, profesora Stanisława Dobrzyckiego i siostrą profesora chemii Jana Dobrzyckiego oraz profesora astronomii Jerzego Dobrzyckiego. Studiowała anglistykę na Uniwersytecie im. Adama Mickiewicza w Poznaniu, gdzie w 1939 obroniła pracę doktorską. Stopień doktora habilitowanego otrzymała w 1963, a w 1970 została profesorem nadzwyczajnym. Od 1953 związana z UW. W latach 1970-1979 była dyrektorem Instytutu Anglistyki, a w latach 1974-1978 Kierownikiem Zakładu Literatury Angielskiej tej uczelni. Członek honorowy Stowarzyszenia Nauczycieli Akademickich Filologii Angielskiej oraz Wydziału I Językoznawstwa i Historii Literatury Towarzystwa Naukowego Warszawskiego. W 1979 odebrała doktorat honoris causa University of Bristol.

</doc>
<doc id="949476" url="https://pl.wikipedia.org/wiki?curid=949476" title="Trichogaster chuna">
Trichogaster chuna



</doc>
<doc id="949479" url="https://pl.wikipedia.org/wiki?curid=949479" title="Huracan Buceo Montevideo">
Huracan Buceo Montevideo



</doc>
<doc id="949482" url="https://pl.wikipedia.org/wiki?curid=949482" title="CA Alto Perú">
CA Alto Perú

Club Atlético Alto Perú – urugwajski klub piłkarski założony 1 maja 1940, z siedzibą w mieście Montevideo.
Historia.
Klub założony został 1 maja 1940 i gra obecnie w trzeciej lidze urugwajskiej (Primera División Amateur).
W 1981 bramki klubu bronił Celso Otero, rezerwowy bramkarz reprezentacji Urugwaju podczas finałów mistrzostw świata 1986.

</doc>
<doc id="949486" url="https://pl.wikipedia.org/wiki?curid=949486" title="Alef (zbiór opowiadań)">
Alef (zbiór opowiadań)

Alef () – zbiór opowiadań argentyńskiego pisarza Jorge Luisa Borgesa, opublikowany w 1949.
W 1952 Borges do pierwotnego zbioru włączył cztery opowiadania: "Ibn Hakam al-Bokhari zabity w swym labiryncie", "Dwaj królowie i dwa labirynty", "Oczekiwanie", "Człowiek w progu".
Zawartość tomu.
Borges w swoich utworach odwołuje się do motywów starożytnych ("Nieśmiertelny", "Dom Asteriona"), ale także arabskich ("Dociekania Awerroesa") oraz indyjskich ("Człowiek w progu"). Część z opowiadań rozgrywa się w Buenos Aires, inne na południowoamerykańskiej pampie. Bohaterem "Deutsches réquiem" jest nazistowski zbrodniarz.

</doc>
<doc id="949488" url="https://pl.wikipedia.org/wiki?curid=949488" title="Tetrapterus">
Tetrapterus



</doc>
<doc id="949490" url="https://pl.wikipedia.org/wiki?curid=949490" title="El Aleph">
El Aleph



</doc>
<doc id="949491" url="https://pl.wikipedia.org/wiki?curid=949491" title="15 cm sFH 36">
15 cm sFH 36

15-cm schwere Feldhaubitze 36 – niemiecka holowana haubica skonstruowana w okresie międzywojennym. sFH 36 miała łoże kołowe, dwuogonowe, rozstawne. Zasilanie nabojami składanymi. Trakcja motorowa.

</doc>
<doc id="949495" url="https://pl.wikipedia.org/wiki?curid=949495" title="Alto Peru Montevideo">
Alto Peru Montevideo



</doc>
<doc id="949499" url="https://pl.wikipedia.org/wiki?curid=949499" title="Cosca siciliana">
Cosca siciliana

Cosca siciliana - najprostsza forma organizacji mafijnej, która pojawiła się po roku 1860 na Sycylii. Werbalnie cosca oznacza roślinę o jednym korzeniu i wielu liściach. Ma to obrazować schemat tej organizacji, na czele której stoi mafioso będący patronem "opiekującym się" swymi podopiecznymi, którym świadczy "uprzejmości". Ta forma mafii polegała głównie na świadczeniu pomocy we wszystkich sprawach, których nie potrafili załatwić niepiśmienni chłopi sycylijskich wsi. Obecnie ta nazwa jest utożsamiana z pojęciem "rodziny" sycylijskiej, czyli o wiele wyższej formy zorganizowanej przestępczości.

</doc>
<doc id="949500" url="https://pl.wikipedia.org/wiki?curid=949500" title="Teresa Weyssenhoff">
Teresa Weyssenhoff

Teresa Weyssenhoff (ur. 13 listopada 1930 w Mołodowie, zm. 6 grudnia 1984 w Częstochowie) – polska pisarka, autorka książek o postaciach kościoła katolickiego, ekonomistka.
W czasie II wojny światowej mieszkała w Warszawie, uczestniczyła w powstaniu warszawskim w 1944 roku. Po powstaniu, wraz z matką Stefanią (nauczycielką muzyki), znalazła się w Częstochowie.
Życie prywatne.
Teresa Weyssenhoff była prawnuczką generała Jana Weyssenhoffa, wnuczką artysty malarza Henryka Weyssenhoffa, bratanicą pisarza Józefa Weyssenhoffa.
Jej pasją było układanie szarad, publikowane one były w ogólnopolskich pismach szaradziarskich.
Jest pochowana wraz z matką w Częstochowie na cmentarzu św. Rocha.

</doc>
<doc id="949501" url="https://pl.wikipedia.org/wiki?curid=949501" title="Marek Krystian Emanuel Baczewski">
Marek Krystian Emanuel Baczewski

Marek Krystian Emanuel Baczewski (ur. 1964), prawdziwe nazwisko Kowalik, polski poeta, prozaik, krytyk literacki, autor słuchowisk radiowych, felietonista FA-artu oraz pisma Opcje. Mieszka w Zawierciu.
Laureat Nagrody Głównej Ogólnopolskiego Konkursu Poetyckiego im. R.M. Rilkego w 1997. Laureat III Tyskiej Zimy Poetyckiej 2003. W maju 2007 roku został nominowany do Nagrody Literackiej Gdynia za tomik "Morze i inne morza" wydany przez Instytut Mikołowski. 

</doc>
<doc id="949502" url="https://pl.wikipedia.org/wiki?curid=949502" title="Air New Zealand">
Air New Zealand

Air New Zealand – nowozelandzkie narodowe linie lotnicze z siedzibą w Auckland. Obsługuje 27 krajowych oraz 26 międzynarodowych połączeń w 15 państwach, które przebiegają przez Azję, Australię, Amerykę Północną i Europę, i są obecnie jedynymi liniami, których zasięg daje okrążenie całego świata. Głównym węzłem jest port lotniczy Auckland.
Od 1999 r. Air New Zealand są członkiem the Star Alliance.
Sieć połączeń Air New Zealand skupia się na Australazji i Południowym Pacyfiku, z dalekimi usługami do Azji, Europy oraz Ameryki Północnej. Głównym centrum linii jest Port lotniczy Auckland, położony blisko Mangere w południowej części obszaru miejskiego Auckland.
Linie lotnicze Air New Zealand powstały w 1940 roku (według niektórych źródeł w sierpniu 1939 roku) jako Tasman Empire Airways Limited (TEAL), firma hydroplanowa obsługująca trans-tasmańskie loty pomiędzy Nową Zelandią a Australią. 
W 1965 r. TEAL stały się spółką zależną od nowozelandzkiego rządu, po czym ich nazwę zmieniono na obowiązującą do dnia dzisiejszego - Air New Zealand.
Linie te w ogromnej części sprywatyzowano w latach 1989-90, lecz w 2001 r. weszły z powrotem w posiadanie rządu większościowego po nieudanym zastoju w pracach australijskiej grupy linii lotniczych - Ansett Australia (grupa ucierpiała przez kryzys, upadły jej niektóre projekty). Zgodnie z danymi z 2008 r. linie te rocznie przewożą 11 milionów i 700 tys. pasażerów. 
Air New Zealand zostały nagrodzone nagrodą Airline of the Year w 2010 i 2012 r. przez the Air Transport World Global Airline Awards.
Agencja ratingowa Skytrax przyznała liniom cztery gwiazdki.
Historia.
Air New Zealand zaczynały jako TEAL w 1940 r. obsługując hydroplany Short Empire na trasach trans-tasmańskich. 
Po II wojnie światowej TEAL obsługiwały co tydzień loty z Auckland do Sydney, dodały również Wellington i Fidżi do swoich tras.
Gdy wzrosła ranga maszyn Douglas DC-8, pierwszy samolot tego typu w barwach Air New Zealand rozpoczął połączenia trans-pacyficzne do USA oraz Azji, dodano również Los Angeles i Honolulu do listy połączeń w 1965 r.
Rządy australijski i nowozelandzki nabyły 50 procent udziałów w TEAL w roku 1953, a linie te zakończyły połączenia hydroplanowe na rzecz przewoźników śmigłowych w 1960 roku.
W 1978 roku, krajowe linie lotnicze National Airways Corporation (NAC) i współzależne od nich Safe Air połączono w Air New Zealand aby stworzyć jedne, narodowe linie lotnicze i tworząc nowe połączenia. W 1981 roku, Air New Zealand dodały pierwszego Boeinga 747 aircraft do swojej floty.
W 1982 r. Air New Zealand otworzyły filie w Londynie, w Wielkiej Brytanii.
W 1985 r. wprowadzono do floty Boeinga 767-200ER.
Flota Air New Zealand.
Flota Air New Zealand składa się z 106 samolotów o średnim wieku 8,7 roku (stan na luty 2023 r.).
Połączenie firm z Ansett.
W 2000 r., Air New Zealand ogłosiły, że wybrały zamiast kupić całość Ansett Australia. 
Czas renowacji.
W październiku 2001 roku Air New Zealand przeszły renowację, dzięki planowi ratunkowemu nowozelandzkiego rządu w wysokości 885 milionów dolarów nowozelandzkich.
Virgin Australia.
21 grudnia 2010 r. nowozelandzki rząd poparł sojusz Air New Zealand z Virgin Australia.
Połączenia codeshare.
Air New Zealand ma codeshare z następującymi liniami

</doc>
<doc id="949503" url="https://pl.wikipedia.org/wiki?curid=949503" title="Pałac Kotulińskich">
Pałac Kotulińskich

Pałac Kotulińskich – pałac znajdujący się w Czechowicach-Dziedzicach przy ulicy Zamkowej.
Historia.
Czechowice zostały nabyte przez Fryderyka Aleksandra barona Kotulińskiego z Kotulina w 1675. Jego syn i następca Franciszek Karol Kotuliński został starostą Dolnego i Górnego Śląska i ok. 1730 roku postanowił wybudować rezydencję na miarę tego stanowiska. W 1765 roku nowym właścicielem Czechowic i pałacu został hrabia Andrzej Renard. Rodzina Renardów była jej właścicielem do 1856, a w XVIII wieku upiększyła pałac i założyła ogród kwiatowy i sad owocowy. W trójkątnym tympanonie widoczny jest herb Renardów podtrzymywany przez dwa lwy. Ostatnimi prywatnymi właścicielami została rodzina Zipserów, fabrykantów z pobliskiego Bielska. Na początku XX wieku w tyle pałacu dobudowano w parterze trójboczną oszkloną werandę, mieszczącą ogród zimowy. W 1945 roku pałac został upaństwowiony i powstała w nim szkoła rolnicza. Pałac został wpisany do rejestru zabytków 24 lutego 1960 roku. Na początku lat 90. XX wieku pałac przeszedł na własność miasta Czechowice-Dziedzice i funkcjonował w nim ośrodek doskonalenia zawodowego.
W 2001 roku pałac kupiła firma Pascal Polska z zamiarem utworzenia w nim luksusowego hotelu. Do realizacji jednak nie doszło z powodu kłopotów finansowych firmy. W październiku 2006 pałac kupiła firma Polplast, która przystąpiła do ochrony obiektu przed dalszą dewastacją. Rokokowy pałac został gruntownie odrestaurowany, wnętrzom oraz parkowi przywrócono dawną świetność. Obiekt został przekształcony w czterogwiazdkowy hotel. Remont zabytku został dofinansowany przez Wojewódzkiego konserwatora zabytków w Katowicach.
4 września 2017 roku Sąd Rejonowy w Bielsku-Białej ogłosił upadłość firmy Polplast, właściciela Pałacu. Obiekt został wystawiony na sprzedaż. Wobec braku zainteresowania pierwszą aukcją, kiedy to cena wywoławcza Pałacu wyniosła 5,2 mln złotych, w drugiej turze sprzedaży wyłączono z niej zabytkowe wyposażenie obiektu. W ten sposób Pałac Kotulińskich nabył prywatny przedsiębiorca..

</doc>
<doc id="949504" url="https://pl.wikipedia.org/wiki?curid=949504" title="Adolph Menzel">
Adolph Menzel

Adolph von Menzel (ur. 8 grudnia 1815 we Wrocławiu, zm. 9 lutego 1905 w Berlinie) – niemiecki malarz i grafik, profesor berlińskiej Królewskiej Akademii Sztuki.
Życiorys.
W roku 1830 przybył do Berlina, gdzie uczęszczał krótko na tamtejszą Akademię, potem kształcił się samodzielnie. W 1833 wystąpił po raz pierwszy ze swymi litografiami i obrazami. Jednak dopiero zilustrowanie dzieła Kuglera „Geschichte Friedrichs des Großen” (400 ilustracji) oraz wydania dzieł Fryderyka Wielkiego (200 litografii) uczyniły go sławnym.
Około roku 1840 powstały obrazy, w których Menzel jest prekursorem impresjonizmu, m.in. „Pokój artysty”. Głównym tematem prac Menzla są przeważnie czasy Fryderyka Wielkiego – wydał w litografiach „Umundurowanie armii Fryderyka Wielkiego” cykl drzeworytów z tych czasów. Do najważniejszych osiągnięć malarskich należą m.in. „Koncert na flecie w Sanssouci” (1853, Berlin), „Hołd stanów śląskich we wrocławskim Ratuszu”, „Spotkanie Fryderyka Wielkiego z Józefem II w Nysie”, oraz z czasów Wilhelma I: „Koronacja w Królewcu”, „Przyjęcie na balu”.
Menzel malował (olejno, akwarelą, gwaszem), prócz obrazów historycznych, także krajobrazy, obiekty architektury, wnętrza, zwierzęta; z tej tematyki wymienić należy: „Niedziela w ogrodach tuileryjskich” czy świetny obraz „Walcownia żelaza”, przedstawiający robotników huty w Königshütte (dzisiejszy Chorzów). Stanowił on rewolucyjne wydarzenie w malarstwie, bo po raz pierwszy pokazywał świat pracy – znany w świecie i cytowany w sztuce, socjologii, ekonomii. Dzieła Menzla cechuje zdecydowany już realizm, silna charakterystyka i świetne traktowanie materii.
Inne słynne obrazy: „Słoneczne wnętrze” (1845), „Ogrody przy pałacu księcia Alberta” (1846), „Wnętrze odlewni żelaza w Królewskiej Hucie”, „Wspomnienia teatru Gymnose”, „La Piazza d’Erbe”, „Kapela w Tuileries”.
Doctor honoris causa Uniwersytetu Wrocławskiego oraz honorowy obywatel Berlina i Wrocławia. 7 grudnia 1895 jako obcokrajowiec został odznaczony austro-węgierską Odznaką Honorową za Dzieła Sztuki i Umiejętności.
W 1997 wykonano jego marmurowe popiersie umieszczone w galerii „Wielcy Wrocławianie” w muzeum w ratuszu wrocławskim.

</doc>
<doc id="949512" url="https://pl.wikipedia.org/wiki?curid=949512" title="That's So Raven">
That's So Raven



</doc>
<doc id="949513" url="https://pl.wikipedia.org/wiki?curid=949513" title="Sławomira Walczewska">
Sławomira Walczewska

Sławomira Walczewska (ur. 25 czerwca 1960 w Częstochowie) – polska działaczka feministyczna i społeczna, filozofka, publicystka, eseistka, tłumaczka, redaktorka.
Życiorys.
Edukacja.
Absolwentka filozofii (1985) Uniwersytetu Jagiellońskiego w Krakowie. W latach 1986–1990 była doktorantką w Instytucie Filozofii UJ. W latach 1992–1997 odbyła studia doktorskie w Szkole Nauk Społecznych przy Instytucie Filozofii i Socjologii PAN w Warszawie, gdzie obroniła pracę "Damy, rycerze i feministki. Kobiecy dyskurs emancypacyjny w Polsce".
Była stypendystką na Uniwersytecie we Fryburgu (1985), Uniwersytecie w Bonn (1993) oraz w Instytucie Nauk o Człowieku w Wiedniu (1995).
Praca naukowa.
Prowadziła zajęcia w ramach gender studies na Uniwersytecie Warszawskim (1997), Uniwersytecie Jagiellońskim (2001) oraz w Akademii Feministycznej eFKi (2002–2004).
Praca publicystyczna.
Była redaktorką pisma feministycznego "Pełnym Głosem" (1993–1997). Jest członkinią redakcji pisma feministycznego "Zadra" (od 1999). Publikowała w czasopismach: "Brulion", "Pełnym Głosem", "Zadra", "Nowe Książki", "Pogranicza", "Lamus", "Nowa Europa Wschodnia", "Dialog", "Tygodnik Powszechny" oraz w pracach zbiorowych.
Działalność społeczna.
Uczestniczka ruchu feministycznego od połowy lat 80. XX w. Organizatorka corocznych Feministycznych Sesji Marcowych w Krakowie (od 1987 do 1995). Współzałożycielka Fundacji Kobiecej eFKa (w 1991 r.) i jej współprzewodnicząca. W ramach eFKi koordynowała m.in. projekt "Akademia Feministyczna", "Wybory Kobiet", "Polki w Sejmie". Członkini założycielka Sieci Kobiet Wschód-Zachód (NEWW, 1991) i Polskiego Stowarzyszenia Feministycznego (1991–1994). Członkini rad kilku organizacji, w tym: Centrum Praw Kobiet, Pracowni na rzecz Wszystkich Istot, Fundacji LGBT, Fundacji "Kultura dla Tolerancji".

</doc>
<doc id="949514" url="https://pl.wikipedia.org/wiki?curid=949514" title="Agnieszków">
Agnieszków

Agnieszków – część wsi Ksawerów w Polsce, położona w województwie wielkopolskim, w powiecie kaliskim, w gminie Koźminek.
W latach 1975–1998 Agnieszków administracyjnie należał do województwa kaliskiego.

</doc>
<doc id="949518" url="https://pl.wikipedia.org/wiki?curid=949518" title="Dębsko-Dosinek">
Dębsko-Dosinek

Dębsko-Dosinek – część wsi Dębsko w Polsce, położona w województwie wielkopolskim, w powiecie kaliskim, w gminie Koźminek.
Wchodzi w skład sołectwa Dębsko.
W latach 1975–1998 Dębsko-Dosinek administracyjnie należało do województwa kaliskiego.

</doc>
<doc id="949519" url="https://pl.wikipedia.org/wiki?curid=949519" title="Inga Iwasiów">
Inga Iwasiów

Inga Małgorzata Iwasiów z domu Ciepła (ur. 6 czerwca 1963 w Szczecinie) – polska literaturoznawczyni, krytyczka literacka, poetka i prozaiczka, profesor nauk humanistycznych.
Życiorys.
Absolwentka I Liceum Ogólnokształcącego im. Marii Skłodowskiej-Curie w Szczecinie z 1982. Studiowała polonistykę w Wyższej Szkole Pedagogicznej w Szczecinie, włączonej następnie w struktury Uniwersytetu Szczecińskiego. Na tej uczelni doktoryzowała się w 1994 na podstawie pracy pt. "Świat kresowy w prozie Włodzimierza Odojewskiego". Stopień doktora habilitowanego uzyskała w 2000 na Uniwersytecie Mikołaja Kopernika w Toruniu w oparciu o rozprawę zatytułowaną "Opowieść i milczenie. O prozie Leopolda Tyrmanda". W 2007 otrzymała tytuł profesora nauk humanistycznych.
W pracy naukowej specjalizuje się w zagadnieniach z zakresu historii literatury polskiej, historii literatury XX wieku i teorii literatury. Jako nauczycielka akademicka związana z Uniwersytetem Szczecińskim, została na tej uczelni profesor na Wydziale Filologicznym. Pełniła funkcję dyrektorki Instytutu Polonistyki i Kulturoznawstwa.
Jest autorką opowiadań, tomików poetyckich, a przede wszystkim rozlicznych rozpraw i esejów, w których zajmuje się literaturą polską XX i XXI wieku ze stanowiska krytyki feministycznej. Publikowała m.in. na łamach „Kresów”, „Nowych książek”, „Tekstów drugich”, „FA-artu”, „Borussii”, „Pamiętnika Literackiego”. W latach 1999–2012 była redaktorką naczelną dwumiesięcznika literackiego „Pogranicza”
Była pomysłodawczynią oraz przewodniczącą kapituły Ogólnopolskiej Nagrody Literackiej dla Autorki „Gryfia”, mającej na celu m.in. promowanie twórczości kobiet. Zasiadła w kapitule Poznańskiej Nagrody Literackiej im. Adama Mickiewicza.
W 2019 została członkiem Rady Doskonałości Naukowej I kadencji. Do sierpnia 2020 należała do Stowarzyszenia Pisarzy Polskich.
Odznaczenia i wyróżnienia.
Odznaczona Brązowym Krzyżem Zasługi (2001) oraz Brązowym Medalem „Zasłużony Kulturze Gloria Artis” (2005).
W 2010 została uhonorowana tytułem Ambasadora Szczecina. Ponadto wyróżniona Nagrodą Artystyczną Miasta Szczecin za 2008 i Zachodniopomorskim Noblem w 2009.

</doc>
<doc id="949520" url="https://pl.wikipedia.org/wiki?curid=949520" title="Dębsko-Ostoja">
Dębsko-Ostoja

Dębsko-Ostoja – część wsi Dębsko w Polsce, położona w województwie wielkopolskim, w powiecie kaliskim, w gminie Koźminek.
Wchodzi w skład sołectwa Dębsko.
W latach 1975–1998 Dębsko-Ostoja administracyjnie należało do województwa kaliskiego.

</doc>
<doc id="949521" url="https://pl.wikipedia.org/wiki?curid=949521" title="Dębsko-Ośrodek">
Dębsko-Ośrodek

Dębsko-Ośrodek – część wsi Dębsko w Polsce, położona w województwie wielkopolskim, w powiecie kaliskim, w gminie Koźminek.
Wchodzi w skład sołectwa Dębsko.
W latach 1975–1998 Dębsko-Ośrodek administracyjnie należało do województwa kaliskiego.

</doc>
<doc id="949525" url="https://pl.wikipedia.org/wiki?curid=949525" title="Pośrednik (Emilianów)">
Pośrednik (Emilianów)

Pośrednik – część wsi Emilianów w Polsce, położona w województwie wielkopolskim, w powiecie kaliskim, w gminie Koźminek. 
Wchodzi w skład sołectwa Emilianów.
W latach 1975–1998 Pośrednik administracyjnie należał do województwa kaliskiego.
Na terenie Pośrednika znajduje się Sala Królestwa Świadków Jehowy.

</doc>
<doc id="949526" url="https://pl.wikipedia.org/wiki?curid=949526" title="Jerzy Waglewski">
Jerzy Waglewski

Jerzy Waglewski (ur. 1929 w Opatowcu, zm. 20 stycznia 2022) – reportażysta, dziennikarz radiowy.
Życiorys.
Ukończył studia na Wydziale Filologii Polskiej Uniwersytetu Wrocławskiego, jednak pierwszą pracę dziennikarską rozpoczął jeszcze przed studiami w dzienniku „Życie Radomskie”. W kolejnych latach pracował we wrocławskiej „Gazecie Robotniczej” i „Żołnierzu Wolności”. Wreszcie znalazł pracę w Polskim Radiu, najpierw w programie dla zagranicy, a od 1968 w redakcji reportażu Programu III Polskiego Radia.
Waglewski był wicedyrektorem i zastępcą redaktora naczelnego Agencji Radiowo-Telewizyjnej ARTEL oraz działał w Stowarzyszeniu Dziennikarzy Polskich.
Życie prywatne.
Ojciec Wojciecha Waglewskiego, dziadek Bartosza Waglewskiego „Fisza” i Piotra Waglewskiego „Emade”.
Twórczość.
W 1972 roku we współpracy z Tadeuszem Sumińskim wydał opracowanie "W Beskidzie Żywieckim i na Orawie".
W kolejnych latach był autorem reportaży radiowych opowiadających o losach Polaków, członków ruchu oporu w kraju i za granicą podczas II wojny światowej. Wybór z tych reportaży ukazał się w książce "Poprawki do życiorysu".
Pod patronatem SDP zebrał również wspomnienia kolegów dziennikarzy, które w 2003 roku wydane zostały w zbiorze "Z historii PRL. Dziennikarze". Trzy lata później ukazały się "Wspomnienia niekontrolowane. Z historii PRL. Dziennikarze, część II".
Dziennikarskie doświadczenie Jerzy Waglewski wykorzystuje prowadząc dokumentację osiągnięć artystycznych swojego syna i wnuków.

</doc>
<doc id="949528" url="https://pl.wikipedia.org/wiki?curid=949528" title="Zosina">
Zosina

Zosina – część wsi Emilianów w Polsce, położona w województwie wielkopolskim, w powiecie kaliskim, w gminie Koźminek.
Zosina wchodzi w skład sołectwa Emilianów.
W latach 1975–1998 Zosina administracyjnie należała do województwa kaliskiego.

</doc>
<doc id="949529" url="https://pl.wikipedia.org/wiki?curid=949529" title="Apartament (film 1996)">
Apartament (film 1996)

Apartament (fr. "L'appartement") – francusko-hiszpańsko-włoski thriller z 1996 roku w reżyserii Gilles'a Mimouniego.

</doc>
<doc id="949530" url="https://pl.wikipedia.org/wiki?curid=949530" title="Osuchów-Parcela (województwo wielkopolskie)">
Osuchów-Parcela (województwo wielkopolskie)

Osuchów-Parcela – przysiółek w Polsce położona w województwie wielkopolskim, w powiecie kaliskim, w gminie Koźminek. Miejscowość wchodzi w skład sołectwa Osuchów.
W latach 1975–1998 miejscowość administracyjnie należała do województwa kaliskiego.

</doc>
<doc id="949531" url="https://pl.wikipedia.org/wiki?curid=949531" title="Gać Pawęzowa">
Gać Pawęzowa

Gać Pawęzowa – część wsi Gać Kaliska w Polsce, położona w województwie wielkopolskim, w powiecie kaliskim, w gminie Koźminek. Wchodzi w skład sołectwa Gać Kaliska.
W latach 1975–1998 Gać Pawęzowa administracyjnie należała do województwa kaliskiego.

</doc>
<doc id="949532" url="https://pl.wikipedia.org/wiki?curid=949532" title="Smetana">
Smetana



</doc>
<doc id="949535" url="https://pl.wikipedia.org/wiki?curid=949535" title="THAW">
THAW



</doc>
<doc id="949536" url="https://pl.wikipedia.org/wiki?curid=949536" title="Murowaniec (Józefina)">
Murowaniec (Józefina)

Murowaniec – część wsi Józefina w Polsce, w województwie wielkopolskim, w powiecie kaliskim, w gminie Koźminek, w sołectwie Józefina, letnisko, znajduje się tu zbiornik retencyjny Murowaniec.
W latach 1975–1998 Murowaniec administracyjnie należał do województwa kaliskiego.

</doc>
<doc id="949537" url="https://pl.wikipedia.org/wiki?curid=949537" title="Przydziałki (Koźminek)">
Przydziałki (Koźminek)

Przydziałki – część miasta Koźminek w Polsce, położona w województwie wielkopolskim, w powiecie kaliskim, w gminie Koźminek.
Wchodzi w skład sołectwa Koźminek.
W latach 1975–1998 Przydziałki administracyjnie należały do województwa kaliskiego.

</doc>
<doc id="949538" url="https://pl.wikipedia.org/wiki?curid=949538" title="Raszawy">
Raszawy

Raszawy – część wsi Nowy Karolew w Polsce, położona w województwie wielkopolskim, w powiecie kaliskim, w gminie Koźminek. Wchodzi w skład sołectwa Nowy Karolew.
W latach 1975–1998 Raszawy administracyjnie należały do województwa kaliskiego.

</doc>
<doc id="949539" url="https://pl.wikipedia.org/wiki?curid=949539" title="Wojciech Koryciński">
Wojciech Koryciński

Wojciech Jan Koryciński, Albert Koryciński herbu Topór (ur. ok. 1610 w Żarkach, zm. 17 stycznia 1677 roku w Miechowie) – arcybiskup metropolita lwowski w 1670 roku, biskup kamieniecki od 1667 roku, sekretarz wielki koronny, regens kancelarii wielkiej koronnej w 1654 roku, kanonik krakowski w 1637 roku, kanonik łucki, prepozyt komendatoryjny bożogrobców w Miechowie..
Życiorys.
Jego rodzicami byli Jan Koryciński kasztelan oświęcimski i Barbara z Męcińskich. Jego bratankiem był Franciszek Koryciński, kasztelan bracławski. W 1634 studiował w Padwie, gdzie był asesorem polskich studentów. W 1637 dostaje probostwo w rodzinnych Zarkach i Ruszczy oraz zostaje 13 listopada kanonikiem krakowskim. W 1649 za pozwoleniem kapituły przebywał w Rzymie. W 1654 zaczyna pracować w kancelarii koronnej prawdopodobnie za poparciem kanclerza wielkiego koronnego i zarazem kuzyna Stefana Korycińskiego. W 1657 zostaje sekretarzem króla Jana Kazimierza oraz otrzymuje prepozyturę miechowską Bożogrobców, rezygnuje z niej w 1671. 27 listopada 1667 przyjmuje sakrę biskupią i zostaje biskupem kamienieckim. Był elektorem Michała Korybuta Wiśniowieckiego z województwa podolskiego w 1669 roku. Po śmierci biskupa lwowskiego Jana Tarnowskiego dostaje 3 lipca 1670 zgodę papieską na objęcie biskupstwa lwowskiego i z końcem 1670 odbywa ingres i przenosi się do Lwowa. Odbudował pałac biskupi i zabiegał o beatyfikacje Jana z Dukli. W 1672 gdy Lwów był oblegany przez Turków przebywał w Krakowie. Był wykonawcą testamentu zmarłego we Lwowie króla Michała Korybuta Wiśniowieckiego. Biskup zgodnie z wolą wyrażona w testamencie został pochowany 25 lutego 1677 w katedrze na Wawelu.

</doc>
<doc id="949541" url="https://pl.wikipedia.org/wiki?curid=949541" title="Sokołówka (powiat kaliski)">
Sokołówka (powiat kaliski)

Sokołówka – część wsi Krzyżówki w Polsce, położona w województwie wielkopolskim, w powiecie kaliskim, w gminie Koźminek. Wchodzi w skład sołectwa Krzyżówki.
W latach 1975–1998 Sokołówka administracyjnie należała do województwa kaliskiego.

</doc>
<doc id="949542" url="https://pl.wikipedia.org/wiki?curid=949542" title="Tha Dogg Pound">
Tha Dogg Pound

Tha Dogg Pound - hip-hopowy duet pochodzący z Long Beach w Kalifornii. W jego skład wchodzą: Kurupt (raper), również znany jako Young Gotti i Daz Dillinger (raper, producent) znany jako Dat Nigga Daz. Duet reprezentuje nurt west coast hip hop.
Kurupt i Daz rozpoczęli karierę w Death Row Records. Zespół zadebiutował w 1992 gościnnymi występami na płycie Dr. Dre "The Chronic". Pierwszym studyjnym albumem grupy był wydany w 1995 "Dogg Food", który osiągnął status podwójnej platyny. Jest to największy komercyjny sukces grupy. Kurupt i Dillinger współpracowali z takimi raperami jak: Snoop Dogg, RBX, The Lady of Rage, Nate Dogg, Bad Azz, Game. 
Kurupt i Daz wywodzą się z gangu Crips.

</doc>
<doc id="949543" url="https://pl.wikipedia.org/wiki?curid=949543" title="Hiro Nakamura">
Hiro Nakamura



</doc>
<doc id="949544" url="https://pl.wikipedia.org/wiki?curid=949544" title="Claire Bennet">
Claire Bennet

Claire Bennet – grana przez Hayden Panettiere, jest fikcyjną bohaterką serialu telewizyjnego "Herosi". Jej mocą jest samoregeneracja tkanki. Jest adoptowaną córką Noah Benneta i Sandry Bennet, biologiczną córką Nathana Petrelli i Meredith Gordon, i biologiczną wnuczką Arthura Petrelliego oraz Angeli Petrelli. Jest również biologiczną bratanicą Petera Petrelli ze strony Nathana, oraz biologiczną siostrzenicą Flinta Gordona ze strony Meredith. 
Dorastanie.
Claire jest córką Nathana Petrelli i Meredith Gordon, dwójki ludzi którzy posiadają pewne zdolności. Została jednak zaadoptowana przez Noah i Sandrę Bennet. Noah i jego partner Claude, którzy są agentami Firmy, przybyli do domu Meredith by ją porwać. Claude wszedł do środka, podczas gdy Noah czekał na zewnątrz do czasu aż Meredith wysadziła drzwi. Kiedy Noah wbiegł do środka znalazł Claude'a na podłodze, który powiedział mu żeby znalazł Claire. Kiedy ją znalazł wyniósł ją bezpiecznie z domu. Wtedy Noah i jego żona zaadoptowali dziewczynkę.
Sześć miesięcy przed rozpoczęciem serii, Claire została cheerleaderką, z pomocą swojej koleżanki Jackie Wilcox. Podczas udawanej kłótni z Jackie, Claire przez przypadek uderzyła w szkło i rozcięła sobie rękę. Kiedy pokazały to rodzicom Claire, pani Bennet powiedziała, że Claire może będzie musiała mieć szwy. Po tym jak Claire, Jackie, i pani Bennet pojechały do szpitala, pan Bennet odebrał telefon od Chandry Suresha, naukowca który zajmował się paranormalnymi zjawiskami, informując go o mocy Claire.
Kilka dni później pan Bennet zapytał Claire, czy może zobaczyć jej rękę ze szwami. Kiedy odwinęli opatrunek, obydwoje byli zdziwieni tym że po zranieniu nie pozostało jej nawet zadrapanie.

</doc>
<doc id="949545" url="https://pl.wikipedia.org/wiki?curid=949545" title="Isaac Mendez">
Isaac Mendez



</doc>
<doc id="949546" url="https://pl.wikipedia.org/wiki?curid=949546" title="Niki Sanders">
Niki Sanders



</doc>
<doc id="949547" url="https://pl.wikipedia.org/wiki?curid=949547" title="Peter Petrelli">
Peter Petrelli



</doc>
<doc id="949552" url="https://pl.wikipedia.org/wiki?curid=949552" title="Kokopo">
Kokopo

Kokopo – miasto w Papui-Nowej Gwinei; 23 tys. mieszkańców (2006). Stolica prowincji Nowa Brytania Wschodnia. Od 1899 do 1910 jako "Herbertshöhe" stolica Nowej Gwinei Niemieckiej.

</doc>
<doc id="949553" url="https://pl.wikipedia.org/wiki?curid=949553" title="Aleksander Rowiński">
Aleksander Rowiński

Aleksander Rowiński (ur. 9 marca 1931 w Częstochowie, zm. 20 listopada 2021 w Inowrocławiu) – polski pisarz, wydawca, autor reportaży.
Życiorys.
Absolwent IV Liceum Ogólnokształcącego im. Henryka Sienkiewicza w Częstochowie (1950), następnie dziennikarstwa na UW (1953). W 1954–1957 dziennikarz „Dziennika Zachodniego”, później autor tekstów dla pism: „Przemiany”, „Prawo i Życie”, „Życie Literackie”, „Kultura”. Współredaktor książkowej serii "Ekspress reporterów", w latach 1982–1983 red. naczelny pisma „Przegląd Tygodniowy”, później związał się jeszcze z miesięcznikiem „Kontrasty”. Od 1987 organizował wydawnictwo Oficyna Literatów „Rój”.
Popularność przyniosły mu książki reportażowe: "Zygielbojma śmierć i życie", "Dreszczowce zamku Dunajec", "Przeklęte łzy słońca", "Pod klątwą kapłanów. Skarb Inków ukryty nad Dunajcem" – o kipu odnalezionym w 1946 r. na zamku w Niedzicy oraz "Pan Zagłoba" poświęcona najbarwniejszej postaci "Trylogii" H. Sienkiewicza.
Autor scenariuszy do filmów: "Krótkie życie" (1976), "Inkowie w Polsce" (2005).
Laureat m.in. nagrody im. Witolda Hulewicza.

</doc>
<doc id="949554" url="https://pl.wikipedia.org/wiki?curid=949554" title="Henryk Foerster">
Henryk Foerster



</doc>
<doc id="949555" url="https://pl.wikipedia.org/wiki?curid=949555" title="Zagyva">
Zagyva

Zagyva – rzeka w północnych Węgrzech. Długość - 179 km, powierzchnia zlewni – 5677 km², średni przepływ – 9,5 m³/s.
Zagyva ma źródła na wysokości 600 m n.p.m. pod szczytem Medves w północnej części wzgórz Cserhát. Płynie na południe, okrążając od zachodu góry Mátra. Wypływa w dolinę Cisy, przecina Hatvan, Jászberény i uchodzi do Cisy koło Szolnoku. Największe dopływy Zagyvy to Tápió, Tarna i Galga.

</doc>
<doc id="949561" url="https://pl.wikipedia.org/wiki?curid=949561" title="Krantor z Soloj">
Krantor z Soloj

Krantor z Soloj na Cyprze (gr. "Κράντωρ" IV/III wiek p.n.e.) - grecki filozof, uczeń Ksenokratesa i Polemona. Przyjaźnił się z Kratesem i Arkesilaosem, któremu miał pozostawić swój majątek.
Autor komentarzy do Platona i pamiętników, głównie o tematyce etycznej. Żadne z jego dzieł nie zachowało się do naszych czasów, mimo że miały one objętość 30 000 wierszy.

</doc>
<doc id="949562" url="https://pl.wikipedia.org/wiki?curid=949562" title="Hrabstwo Howard (Maryland)">
Hrabstwo Howard (Maryland)

Hrabstwo Howard (ang. "Howard County") to hrabstwo w amerykańskim stanie Maryland. Hrabstwo zajmuje powierzchnię całkowitą 656,69 km² i według szacunków US Census Bureau w roku 2006 liczyło 272 452 mieszkańców. Siedzibą hrabstwa jest miasto Ellicott City.
Historia.
Dystrykt Howard został utworzony w roku 1838 z części hrabstwa Anne Arundel. Dystrykt miał status hrabstwa, poza tym, że nie posiadał prawa do przedstawicieli w zgromadzeniu ogólnym stanu Maryland. Oficjalnie hrabstwo Howard powstało w roku 1851. Nazwa hrabstwa pochodzi od nazwiska Johna Eagera Howarda, oficera w czasie wojny o niepodległość Stanów Zjednoczonych i gubernatora stanu Maryland.
Geografia.
Całkowita powierzchnia hrabstwa Howard wynosi 656,69 km², z czego 652,78 km² stanowi powierzchnia lądowa, a 3,91 km² (0,6%) powierzchnia wodna, co czyni je najmniejszym hrabstwem w Maryland w tych trzech kategoriach. Najwyższy punkt w hrabstwie ma wysokość 266 m n.p.m., zaś najniższy punkt o wysokości 6 m n.p.m. znajduje się w dolnym biegu rzeki Patapsco.
W hrabstwie znajduje się część parków stanowych Patapsco Valley i Patuxent River.
Demografia.
Według szacunków US Census Bureau w roku 2006 hrabstwo Howard liczyło 272 452 mieszkańców.

</doc>
<doc id="949563" url="https://pl.wikipedia.org/wiki?curid=949563" title="Mi Tierra">
Mi Tierra

Mi Tierra – pierwszy, hiszpańskojęzyczny album amerykańskiej piosenkarki Glorii Estefan, wydany w 1993 roku.
Album był jednym z największych komercyjnych i artystycznych sukcesów w karierze wokalistki. "Mi Tierra" otrzymał nagrodę Grammy, dla najlepszego latynoskiego krążka 1993 roku. Album sprzedał się w prawie 8 milionach egzemplarzy na całym świecie, zyskując min. status platyny w Stanach Zjednoczonych oraz stając się najlepiej sprzedającą się w historii hiszpańskiego przemysłu fonograficznego płytą (zdobywając 15 krotną platynę). Album do dnia dzisiejszego uznaje się za jeden z kluczowych dla popularyzacji muzyki latynoskiej krążków.

</doc>
<doc id="949566" url="https://pl.wikipedia.org/wiki?curid=949566" title="Heinrich Foerster">
Heinrich Foerster



</doc>
<doc id="949568" url="https://pl.wikipedia.org/wiki?curid=949568" title="Galga">
Galga

Galga – rzeka w północnych Węgrzech, prawy dopływ Zagyvy, dopływu Cisy w zlewisku Morza Czarnego. Długość – 58 km, powierzchnia zlewni – 568 km², średni przepływ – 0,6 m³/s. Wypływa w środkowej części pasma wzgórz Czerhat u zachodniego podnóża góry Szandai-hegy, płynie na południe i na południowy wschód przez pogórze i uchodzi do Zagyvy koło wsi Jászfényszaru, położonej na terenie Wielkiej Niziny Węgierskiej.
Rzekę uregulowano na początku lat 70. XX w. Wcześniej systematycznie wylewała i powodowała duże szkody. Prace regulacyjne zostały wykonane przez spółkę wodną GAVIT z Aszódu, która zajmuje się również bieżącym utrzymaniem wód cieków i potoków w dolinie Galgi.

</doc>
<doc id="949574" url="https://pl.wikipedia.org/wiki?curid=949574" title="Ksenokrates z Chalcedonu">
Ksenokrates z Chalcedonu

Ksenokrates z Chalcedonu (ur. ok. 396 p.n.e., zm. 314 p.n.e.) – grecki filozof, trzeci po Platonie i Speuzypie scholarcha Akademii. Kierował Akademią w latach 339 - 315/4 p. n. e. Był autorem licznych pism, z których zachowały się jedynie fragmenty. Nauki Ksenokratesa cenił Cyceron - stawiał go na równi z Platonem i Arystotelesem.
W czasie bycia scholarchą rozwijał ontologię platońską, zwłaszcza naukę o zasadach.
Zapewne jeden z autorów dzieła O dobru (nie zachowało się). Była wykładana w Akademii w ostatnich latach jego życia. Dotyczyła m.in. koncepcji Jedni i Nieokreślonej Dyady.
Wprowadził podział filozofii na logikę, fizykę i etykę.

</doc>
<doc id="949576" url="https://pl.wikipedia.org/wiki?curid=949576" title="Florida (miasto)">
Florida (miasto)

Florida − miasto w Urugwaju, stolica departamentu Florida. Leży na drodze krajowej Ruta 5 około 90 kilometrów (56 mil) na północ od Montevideo.
Miasto założone zostało 24 kwietnia 1809 roku przez Santiago Figueredo. Początkowa nazwa brzmiała: "San Fernando de la Florida Blanca".
W mieście rozwinął się przemysł włókienniczy, drzewny oraz odzieżowy.
Ludność.
W 2004 roku Florida miała 32 128 mieszkańców.
Źródło: "Instituto Nacional de Estadística de Uruguay".

</doc>
<doc id="949578" url="https://pl.wikipedia.org/wiki?curid=949578" title="Nieśmiertelni">
Nieśmiertelni

Nieśmiertelni – nazwa oddziału wojskowego. Według relacji Herodota, gwardia królów perskich z dynastii Achemenidów.
W Persji.
Według Herodota, ich nazwa – Nieśmiertelni (pers. جاویدان "jâvīdân", gr. Ἀθάνατοι "Athánatoi") – pochodziła z faktu, iż gdy na skutek ran lub chorób ginął jakiś gwardzista, natychmiast kolejny zastępował go w szeregu (miało to mieć efekt psychologiczny – wydawało się, że żaden wojownik nie zginął). Nie wiemy, jak oddział gwardii nazywany był przez samych Persów, jednak jego istnienie potwierdzają również historycy z okresu Aleksandra Wielkiego, w relacjach których noszą oni określenie „dzierżący jabłko” (μηλοφόροι, "meloforoi"). Pochodzi ono od ich broni – długich, ciężkich włóczni, na których tępym końcu umieszczono przypominającą kształtem jabłko przeciwwagę, która ułatwiała operowanie tą bronią.
Nie wiadomo do końca, jaką jednostką w sensie taktycznym byli Nieśmiertelni. Była to jednostka licząca 10 000 (miriada) "amrtaka" (żołnierzy) lub "arštibara" (włóczników) rekrutowanych wyłącznie z rdzennych Persów wysokiego rodu. Byli oni według Herodota lekkozbrojnymi piechurami, uzbrojonymi w krótkie włócznie, sztylety i łuki. Osłaniali się wiklinową owalną bądź prostokątną tarczą obciągniętą skórą, najczęściej z wycięciami po bokach. Zgodnie z jego relacją nosili także zbroje „łuskowane jak u ryb”, a sami błyszczeli od złota i srebra.
Nieśmiertelni w Bizancjum.
W Bizancjum, w okresie panowania cesarza Michała VII, generał Nikifor po klęsce pod Manzikert w 1071 r., zreorganizował armię bizantyjską, tworząc m.in. liczący dziesięć tysięcy żołnierzy oddział Nieśmiertelnych (gr. Ἀθάνατοι, "Athanatoi"). Choć nie ma pewności co do ich uzbrojenia ani taktycznej organizacji, najczęściej kojarzy się go z ciężką kawalerią – katafraktami (gr. "Katapraktoi"). Pomysł na organizację tej jednostki mógł zostać zaczerpnięty z Państwa Sasanidów, gdzie taka jednostka (jako kawaleria) również funkcjonowała.
W niektórych powieściach (np. w "Hrabia Robert z Paryża" Waltera Scotta), pojawiają się informacje o rywalizacji o władzę i miano prestiżowej, elitarnej jednostki Cesarstwa między Nieśmiertelnymi a cesarską Gwardią wareską.
Nieśmiertelni w latach późniejszych.
Nazwą tą określano m.in. – w Wielkiej Armii napoleońskiej – dowódców dywizji III. Korpusu marszałka Davouta: Moranda, Frianta, Gudina, a także elitarne jednostki w armii Iranu przed rokiem 1979.

</doc>
<doc id="949580" url="https://pl.wikipedia.org/wiki?curid=949580" title="Abriendo Puertas">
Abriendo Puertas

Abriendo Puertas – drugi hiszpańskojęzyczny album Glorii Estefan. Płyta ukazała się 26 września 1995 roku. Na płycie znalazło się w sumie dziesięć utworów, które w warstwie lirycznej poruszały głównie tematykę świąt Bożego Narodzenia i Nowego Roku. Pod względem muzycznym album stanowi mieszankę kilkunastu gatunków muzyki latynoskiej, głównie z obszarów Kolumbii, Paragwaju, Peru i Meksyku. "Abriendo Puertas" okazał się być kolejnym wielkim sukcesem w karierze Glorii Estefan. Krążek w samej tylko Hiszpanii aż siedmiokrotnie okrył się platyną, podczas gdy w Stanach Zjednoczonych zyskał status złotego krążka. Na płycie znalazła się m.in. ballada "Mas Alla", którą Gloria wykonała podczas audiencji u papieża Jana Pawła II. Estefan była pierwszą gwiazdą muzyki rozrywkowej, która otrzymała zaproszenie od papieża na specjalny występ w Watykanie. "Abriendo Puertas" przyniósł Glorii jej drugą nagrodę Grammy w kategorii najlepsza płyta z muzyką latynoską. 

</doc>
<doc id="949582" url="https://pl.wikipedia.org/wiki?curid=949582" title="Yekepa">
Yekepa

Yekepa – miasto w Liberii; w hrabstwie Nimba; liczy 25 tys. mieszkańców (2006). Leży blisko granicy z Gwineą.

</doc>
<doc id="949583" url="https://pl.wikipedia.org/wiki?curid=949583" title="Atlético Florida">
Atlético Florida

Club Atlético Florida (zwany zwykle Atlético) - urugwajski klub piłkarski z siedzibą w mieście Florida, stolicy departamentu Florida.
Historia.
Club Atlético Florida założony został 22 października 1922 roku i gra obecnie w lidze regionalnej Liga de Fútbol de Florida.

</doc>
<doc id="949584" url="https://pl.wikipedia.org/wiki?curid=949584" title="Mohinder Suresh">
Mohinder Suresh



</doc>
<doc id="949587" url="https://pl.wikipedia.org/wiki?curid=949587" title="Nathan Petrelli">
Nathan Petrelli



</doc>
<doc id="949589" url="https://pl.wikipedia.org/wiki?curid=949589" title="Marek Rymuszko">
Marek Rymuszko

Marek Rymuszko (ur. 4 czerwca 1948 w Warszawie, zm. 22 lipca 2019) – polski reporter, pisarz, publicysta.
Życiorys.
Ukończył studia prawnicze (1970) i dziennikarskie (1972) na Uniwersytecie Warszawskim. Dziennikarz tygodnika Prawo i Życie, współpracownik wielu czasopism, redaktor naczelny i współtwórca koncepcji redakcyjnej miesięcznika Nieznany Świat. Laureat kilkudziesięciu nagród w ogólnopolskich konkursach reporterskich. Od 1990 roku prezes Stowarzyszenia Krajowy Klub Reportażu – ogólnopolskiej organizacji reporterów. W 1986 r. za całokształt dorobku w dziedzinie reportażu uhonorowany Nagrodą im. Ksawerego Pruszyńskiego. Współautor scenariusza do polskiej komedii obyczajowej pt. "Wielka majówka" (1981). Pochowany na cmentarzu Powązkowskim (kwatera 327-5-4 i 5).

</doc>
<doc id="949592" url="https://pl.wikipedia.org/wiki?curid=949592" title="Harper (Liberia)">
Harper (Liberia)

Harper, dawniej Cape Palmas – miasto we wschodniej Liberii; nad Oceanem Atlantyckim; stolica hrabstwa Maryland. Według danych na rok 2008 liczy 17 837 mieszkańców. Ośrodek handlowy regionu rolniczego; rybołówstwo; port handlowy i rybacki.

</doc>
<doc id="949594" url="https://pl.wikipedia.org/wiki?curid=949594" title="Congo Town">
Congo Town

Congo Town – miasto na Bahamach, na wyspie Andros. W mieście działa port lotniczy Congo Town.

</doc>
<doc id="949598" url="https://pl.wikipedia.org/wiki?curid=949598" title="Edelfa Chiara Masciotta">
Edelfa Chiara Masciotta

Edelfa Chiara Masciotta (ur. 14 lutego 1984 w Turynie) - Miss Włoch w 2005 roku.
Wybrana Miss Piemontu, 19 września 2005 w Salsomaggiore Terme zdobyła tytuł Miss Włoch. Brała też udział w oficjalnej inauguracji i zakończeniu Zimowych Igrzysk Olimpijskich w 2006 roku w Turynie.

</doc>
<doc id="949599" url="https://pl.wikipedia.org/wiki?curid=949599" title="Kierzkowice">
Kierzkowice



</doc>
<doc id="949600" url="https://pl.wikipedia.org/wiki?curid=949600" title="Nieznany Świat">
Nieznany Świat

Nieznany Świat – polski miesięcznik poświęcony ezoteryce, parapsychologii, zjawiskom paranormalnym, medycynie, radiestezji, astrologii, zjawiskom UFO i fenomenom natury. Zawiera relacje z zagadkowych zdarzeń, porady zdrowotne, techniki terapeutyczne i relaksacyjne, opowieści o ludziach z nietypowymi zdolnościami i właściwościami.
Twórcą i redaktorem naczelnym pisma był Marek Rymuszko,obecnie redaktorem naczelnym jest Anna Ostrzycka. Nakład pisma wynosi ok. 80 tysięcy egzemplarzy. Próbny numer czasopisma ukazał się w 1983 roku. Pismo weszło na rynek w 1990 roku.

</doc>
<doc id="949601" url="https://pl.wikipedia.org/wiki?curid=949601" title="Kierzkowice (Stypułów)">
Kierzkowice (Stypułów)

Kierzkowice – przysiółek wsi Stypułów w Polsce, położony w województwie lubuskim, w powiecie nowosolskim, w gminie Kożuchów.
W latach 1975–1998 przysiółek należał administracyjnie do województwa zielonogórskiego.

</doc>
<doc id="949603" url="https://pl.wikipedia.org/wiki?curid=949603" title="Mikołaj Firlej (1588–1636)">
Mikołaj Firlej (1588–1636)

Mikołaj Firlej herbu Lewart (ur. w 1588, zm. 1 września 1636 roku) – wojewoda sandomierski od 1633, kasztelan wojnicki od 1618 i biecki od 1615, starosta lubelski w latach 1614-1633, starosta kazimierski w latach 1596-1614 i od 1631 roku, marszałek Trybunału Głównego Koronnego lubelskiego w 1616 roku, dworzanin Zygmunta III Wazy a później królewicza Władysława.
Życiorys.
Syn wojewody krakowskiego Mikołaja i Elżbiety Ligęzianki.
Na jego uroczystych chrzcinach obecni byli m.in. król Zygmunt III Waza i królowa Anna Jagiellonka.
Przez 12 lat przebywał na studiach w Niemczech, Anglii, Włoszech, Hiszpanii i Francji. Studiował w kolegium jezuitów w Lublinie w 1597 roku, w Paryżu w 1605 roku, w Padwie w 1607 roku i Bolonii w 1607 roku.
Poseł na sejm nadzwyczajny 1613 roku z województwa sandomierskiego. W latach 1618, 1620, 1626 i 1629 był deputatem Senatu na Trybunał Skarbowy Koronny.
Był zadeklarowanym zwolennikiem Habsburgów. Był członkiem konfederacji generalnej zawiązanej 16 lipca 1632 roku. Był elektorem Władysława IV Wazy z województwa krakowskiego w 1632 roku, podpisał jego "pacta conventa". Bliski współpracownik króla Władysława IV Wazy. W 1635 roku został wyznaczony senatorem rezydentem.
Poseł na sejm 1611 roku z województwa krakowskiego, deputat do sprawy brandenburskiej. Poseł na sejm w 1633 roku.
Z małżeństwa z Reginą Oleśnicką miał synów: Zbigniewa, Henryka, Stanisława (zmarł w dzieciństwie), Jana i Andrzeja oraz trzy córki (Elżbieta, Katarzyna, Anna). Po śmierci pierwszej żony po raz drugi ożenił się z Marią Mohyłówną, wdową wojewody bracławskiego Stefana Potockiego.

</doc>
<doc id="949610" url="https://pl.wikipedia.org/wiki?curid=949610" title="Harbel">
Harbel

Harbel – miasto w zachodniej Liberii w hrabstwie Margibi. Według danych na rok 2008 liczy 23 402 mieszkańców.

</doc>
<doc id="949611" url="https://pl.wikipedia.org/wiki?curid=949611" title="Tubmanburg">
Tubmanburg

Tubmanburg – miasto w zachodniej Liberii; stolica hrabstwa Bomi. Według danych na rok 2008 liczy 13 144 mieszkańców.

</doc>
<doc id="949616" url="https://pl.wikipedia.org/wiki?curid=949616" title="Atletico Florida">
Atletico Florida



</doc>
<doc id="949617" url="https://pl.wikipedia.org/wiki?curid=949617" title="Sebastian Synowiec">
Sebastian Synowiec



</doc>
<doc id="949618" url="https://pl.wikipedia.org/wiki?curid=949618" title="Club Atlético Florida">
Club Atlético Florida



</doc>
<doc id="949620" url="https://pl.wikipedia.org/wiki?curid=949620" title="Never">
Never

NeVeR – polska grupa wykonująca technical death metal, uformowana przez Sebastiana Synowca w 1997 w Sosnowcu.
Muzycy.
Opracowano na podstawie materiału źródłowego.

</doc>
<doc id="949622" url="https://pl.wikipedia.org/wiki?curid=949622" title="Jaryszki">
Jaryszki

Jaryszki – osada w Polsce położona w województwie wielkopolskim, w powiecie poznańskim, w gminie Kórnik.
W latach 1975–1998 miejscowość administracyjnie należała do województwa poznańskiego.

</doc>
<doc id="949624" url="https://pl.wikipedia.org/wiki?curid=949624" title="Świątniczki">
Świątniczki

Świątniczki – przysiółek w Polsce położony w województwie wielkopolskim, w powiecie poznańskim, w gminie Kórnik.
W 1580 Jan Krzesiński miał tutaj jedną zagrodę. Około 1793 właścicielami była rodzina Zakrzewskich, a potem Sypniewskich. Pod koniec XIX wieku Świątniczki (urzędowo "Swiontniczki") należały do powiatu śremskiego, przy granicy z powiatem poznańskim. Folwark wchodził w skład parafii Głuszyna. Posiadłość miała wówczas 1 dym i 5 mieszkańców, a folwark 4 dymy i 57 mieszkańców. W latach 1975–1998 miejscowość administracyjnie należała do województwa poznańskiego.

</doc>
<doc id="949625" url="https://pl.wikipedia.org/wiki?curid=949625" title="Chór Synagogi pod Białym Bocianem">
Chór Synagogi pod Białym Bocianem

Chór Synagogi pod Białym Bocianem – żydowski chór synagogalny, działający we Wrocławiu, przy synagodze pod Białym Bocianem. Obecnie jest jedynym chórem synagogalnym w Polsce.
Chór powstał w kwietniu 1996 roku z inicjatywy dyrygenta, Stanisława Rybarczyka i studentów z Akademii Muzycznej we Wrocławiu. W czerwcu 1996 roku odbył się koncert inauguracyjny. Obecnie chór śpiewa na zaproszenie różnych instytucji oraz podczas świątecznych nabożeństw w Gminie Wyznaniowej Żydowskiej we Wrocławiu; Śpiewa utwory kompozytorów żydowskich, głównie muzykę synagogalną. Popularyzuje pieśni wybitnego wrocławskiego kantora, wykładowcy wrocławskiego Seminarium Rabinackiego w latach 1844-1889 Moritza Deutscha.
Współpracuje z Europejskim Centrum Muzyki Żydowskiej w Hanowerze kierowanym przez Andora Izsaka. W roku 1998 ukazała się nakładem firmy Koch International płyta Chóru Synagogi Pod Białym Bocianem zatytułowana Shalom. W swoim dorobku Chór posiada także wydaną w Niemczech płytę "Das verstummte Lied - die Musik der zerstörten Synagogen" - "Pieśń, która zamilkła - Muzyka zniszczonych Synagog". W lutym 2001 wraz z Justyną Steczkowską, Mateuszem Pospieszalskim i jego orkiestrą oraz Orkiestrą Kameralną "Leopoldinum" wziął udział w nagraniu płyty "Alkimja" zawierającej tradycyjne pieśni żydowskie, w opracowaniu Romana Kołakowskiego i Mateusza Pospieszalskiego. W czerwcu 2006 r. ukazała się kolejna płyta Chóru z okazji jubileuszu 10-lecia działalności. 
Chór występuje regularnie w Polsce i za granicą. Brał udział w licznych Festiwalach m.in. Festiwalu Kultury Żydowskiej w Krakowie, Festiwalu "Wratislavia Cantans", Festiwalu Muzyki Sakralnej w Warszawie, Przeglądzie Piosenki Aktorskiej we Wrocławiu. Koncertował na Międzynarodowych Targach Książki we Frankfurcie nad Menem. Uczestniczył w obchodach rocznicy Nocy Kryształowej w Hanowerze, Brunszwiku, Berlinie, Hamburgu i Görlitz. Wykonywał koncerty z najsłynniejszymi kantorami świata: Josephem Malovanym z Nowego Jorku, Moshe Schulhofem z Miami, Roslyn Barak z San Francisco, Shmuelem Barzilaiem z Wiednia, Moshe Sternem z Jerozolimy /kantorem Wielkiej Synagogi/, Laszlo Fekete z Budapesztu.

</doc>
<doc id="949628" url="https://pl.wikipedia.org/wiki?curid=949628" title="Stanisław Gasztołd">
Stanisław Gasztołd

Stanisław Gasztołd (ur. ok. 1507, zm. 18 grudnia 1542) – magnat litewski, wojewoda trocki i nowogródzki, pierwszy mąż Barbary Radziwiłłówny.
Był synem wojewody wileńskiego Olbrachta i Zofii z książąt Wierejskich. 8 grudnia 1522 sejm litewski mianował go wojewodą nowogródzkim, który to urząd ostatecznie objął dopiero w 1530. Członek rady wielkoksiążęcej, która rządziła Wielkim Księstwem Litewskim.
18 maja 1537 w Gieranionach pojął za żonę Barbarę Radziwiłłównę. Stanisław Gasztołd umarł bezpotomnie (grudzień 1542). 
Po jego bezpotomnej śmierci Zygmunt I Stary zastosował wobec pozostałej po Gasztołdzie wdowy - Barbary Radziwiłłówny - przepis z litewskiego prawa o całkowitej stracie mienia wygasłej rodziny na rzecz skarbu hospodarskiego.

</doc>
<doc id="949630" url="https://pl.wikipedia.org/wiki?curid=949630" title="Polska Federacja Stowarzyszeń Rodzin Katolickich">
Polska Federacja Stowarzyszeń Rodzin Katolickich

Polska Federacja Stowarzyszeń Rodzin Katolickich im. kard. Stefana Wyszyńskiego (PFSRK) – polska organizacja katolicka, założona w 1993 i skupiająca Stowarzyszenia Rodzin Katolickich, które powstawały od 1989 i były uznawane przez ordynariuszy w diecezjach. Federacja i zrzeszone w niej grupy deklarują działania na rzecz realizacji postanowień tzw. Karty Praw Rodziny, dokumentu ogłoszonego przez Stolicę Apostolską, tj. tworzenie warunków na rzecz rozwoju rodziny, promocji nauki Kościoła katolickiego w życiu rodzinnym, umacnianie instytucji małżeństwa. Według własnych szacunków stowarzyszenia zrzeszone w PFSRK liczyły w 2005 około 30 tys. osób. Na czele PFSRK stoi Kazimierz Kapera.
Federacja poza działalnością społeczną zajmowała się również działalnością polityczną. Organizacja ta stała się jednym z podmiotów współtworzących w 1996 Akcję Wyborczą Solidarność, a jej przewodniczący Kazimierz Kapera został jednym z liderów AWS. W wyborach w 1997 z ramienia AWS mandaty poselskie uzyskało około 15 osób rekomendowanych przez SRK (ponadto kilku kolejnych posłów rekomendowanych przez inne środowiska również należało do SRK), którzy później w większości przystąpili do Ruchu Społecznego AWS. W 2003 część działaczy PFSRK (m.in. Kazimierz Kapera, Jan Cimanowski) powołała partię o nazwie Rodzina-Ojczyzna, która nie podjęła większej działalności i została po paru latach wykreślona z ewidencji partii politycznych.

</doc>
<doc id="949632" url="https://pl.wikipedia.org/wiki?curid=949632" title="Międzyzakładowy Klub Sportowy Wisła Tczew">
Międzyzakładowy Klub Sportowy Wisła Tczew



</doc>
<doc id="949633" url="https://pl.wikipedia.org/wiki?curid=949633" title="Modus modernus">
Modus modernus

Modus modernus (łac.) – układ stronicy drukowanej, stosowany często w średniowieczu przy drukowaniu komentarzy do dzieł (m.in. do Biblii). Tekst wymagający objaśnień umieszczano w małych fragmentach pośrodku strony i otaczano go komentarzem. Przy czym fragment komentowany był drukowany większymi, a komentarz mniejszymi czcionkami. Taki układ wymagał od drukarza dużej umiejętności w rozplanowaniu materiału.

</doc>
<doc id="949636" url="https://pl.wikipedia.org/wiki?curid=949636" title="Carnot (Republika Środkowoafrykańska)">
Carnot (Republika Środkowoafrykańska)

Carnot – miasto w Republice Środkowoafrykańskiej (Prefektura Mambéré-Kadéï); nad rzeką Mambéré; ok. 80 km na północ od Berbérati; 60 tys. mieszkańców (2006); ośrodek handlowo-usługowy regionu wydobycia diamentów i uprawy kawowca.

</doc>
<doc id="949639" url="https://pl.wikipedia.org/wiki?curid=949639" title="Zbigniew Sajnóg">
Zbigniew Sajnóg

Zbigniew Sajnóg (ur. 1958) – polski literat, poeta i performer.
Życiorys.
Zbigniew Sajnóg, nazywany Mesjago, był współzałożycielem Tranzytoryjnej Formacji Totart powstałej w kwietniu 1986, a następnie Fundacji Totart (Gdańsk 1990). Poeta, twórca własnej koncepcji Sonetów Totalnych. Współautor, wraz z Tymonem Tymańskim, książki "Chłopi III". Współautor programu artystycznego „Dzyndzy-Lyndzy”.
Publikował między innymi w „Przedprożach”, „brulionie” oraz w Tygodniku Literackim.

</doc>
<doc id="949648" url="https://pl.wikipedia.org/wiki?curid=949648" title="Siostrzyczka">
Siostrzyczka

Siostrzyczka (ang. "The Little Sister") – powieść amerykańskiego pisarza Raymonda Chandlera, opublikowana w 1949 (pierwsze polskie wydanie w 1983).
Fabuła.
Narratorem "Siostrzyczki" – jak kilku innych powieści Chandlera – jest Philip Marlowe, prywatny detektyw z Los Angeles. W jego biurze zjawia się młoda dziewczyna i zleca mu odnalezienie brata. Łatwa z pozoru sprawa komplikuje się, gdy Marlowe w hotelowym pokoju natyka się na zwłoki mężczyzny. Zgorzkniały detektyw w swych poszukiwaniach dotrze aż do Hollywood.

</doc>
<doc id="949655" url="https://pl.wikipedia.org/wiki?curid=949655" title="Konkurs Piosenki Eurowizji 1957">
Konkurs Piosenki Eurowizji 1957

2. Konkurs Piosenki Eurowizji został rozegrany w niedzielę, 3 marca 1957 we Frankfurcie nad Menem. Organizatorem konkursu był niemiecki nadawca publiczny ARD. Koncert poprowadził Anaid Iplicjian,
Finał konkursu wygrała Corry Brokken, reprezentantka Holandii z piosenką „Net als toen” autorstwa Willy'ego van Hemerta i Guusa Jansena, za którą zdobyła łącznie 31 punktów.
Lokalizacja.
Frankfurt nad Menem znajduje się w kraju związkowym Hesja, który leży po obu stronach rzeki Men u stóp gór Taunus.
Halą, którą wybrano do zorganizowania 2. Konkursu Piosenki Eurowizji, została hala telewizji Hessischer Rundfunk we Frankfurcie. Kiedyś było to centrala nadawania telewizji Hessischer Rundfunk, dzisiaj hala muzyczna.
Przebieg konkursu.
Finał emitowany był głównie przez radio, kilku nadawców pokazało go także w telewizji.
Zmiany w regulaminie.
Liczba i długość utworów.
W przeciwieństwie do konkursu w 1956, każdy kraj mógł wysłać tylko jednego reprezentanta. Zasady dotyczące długości piosenek nie były sprecyzowane, dlatego w finale konkursu zaprezentowano wówczas najkrótszą („All” Patricii Bredin z Wielkiej Brytanii – 1 min. 52 sek) oraz najdłuższą („Corde della mia chitarra” Nunzio Gallo z Włoch – 5 min. 9 sek.) propozycję w historii. Po finale konkursu dodano zapis o poprawnej długości utworu, który zaznaczył, że każdy zgłoszony utwór może trwać maksymalnie 3 minuty.
Regulamin konkursu w 1957 zezwolił na udział w stawce konkursowej duetów, dzięki temu Danię reprezentowali Birthe Wilke i Gustav Winckler z utworem „Skibet skal sejle i nat”. Po występie para pocałowała się, a członek ekipy realizacyjnej zapomniał dać uczestnikom znać o zakończeniu występu. Tym samym para odbyła najdłuższy w historii konkursu pocałunek.
Pierwszy raz w historii konkursu komisje jurorskie z poszczególnych krajów miały możliwość oddawania swoich głosów telefonicznie. Każdy panel sędziowski składał się z dziesięciu osób, a każdy z członków oddawał głos na swój ulubiony utwór. Wprowadzono także zasadę, że żaden z jurorów nie może oddać głosu na utwór reprezentujący jego kraj.
Kraje uczestniczące.
W konkursie wzięło udział 10 krajów, w tym debiutująca Wielka Brytania, Austria i Dania. W finale wystąpili także reprezentacji krajów-założycieli: Belgia, Luksemburg, Niemcy, Francja, Włochy, Holandia i Szwajcaria.
Powracający artyści.
W konkursie wzięło udział dwóch uczestników inauguracyjnego konkursu w 1956: Corry Brokken z Holandii i Lys Assia, zwyciężczyni konkursu dla Szwajcarii.
Wyniki.
Legenda:
Tablica punktacyjna finału.
Nadawca publiczny z każdego kraju uczestniczącego wyznaczał 10-osobową komisję jurorską, której każdy z członków przyznawał po jednym punkcie swojej ulubionej piosence.
Legenda:
Międzynarodowi nadawcy oraz głosowanie.
Spis poniżej przedstawia kolejność głosowania poszczególnych krajów w 1957 roku wraz z nazwiskami sekretarzy, którzy przekazywali punkty od swojego państwa. Każdy krajowy nadawca miał również swojego komentatora całego wydarzenia, relacjonującego w ojczystym języku przebieg konkursu:

</doc>
<doc id="949656" url="https://pl.wikipedia.org/wiki?curid=949656" title="AHS Krab">
AHS Krab

AHS Krab – polska współczesna armatohaubica samobieżna kalibru 155 mm z lufą o długości 52 kalibrów na podwoziu gąsienicowym. Stanowi polską adaptację produkowanego na licencji brytyjskiego systemu wieżowego AS90/52 Braveheart.
Wyboru systemu wieżowego dokonano w 1999 roku, a prototyp skompletowano w 2001 roku. Broń budowana była początkowo na polskim podwoziu UPG-NG produkowanym przez Zakłady Mechaniczne „Bumar-Łabędy”, z którym skompletowano osiem pojazdów serii wdrożeniowej. Po długim etapie rozwoju oraz kilkuletnim wstrzymaniu programu, pierwszych osiem dział przekazano wojsku do prób w 2012 roku. Z uwagi na problemy z podwoziem, w grudniu 2014 roku podjęto decyzję o zamianie w pojazdach seryjnych podwozia UPG-NG na południowokoreańskie K9PL produkcji Samsung Techwin, stosowane w armatohaubicy K9 Thunder, którego produkcję podjęto następnie w Polsce na licencji. Od 2017 roku sukcesywnie działa te wchodzą na uzbrojenie dywizjonów artylerii dywizyjnej Wojsk Lądowych. W 2022 roku partia Krabów została przekazana Ukrainie, gdzie zadebiutowały bojowo.
Historia rozwoju.
Wybór systemu.
Koncepcja wprowadzenia do Wojsk Lądowych nowego dalekonośnego systemu artyleryjskiego pojawiła się na początku lat 90. XX w. W wyniku analiz ustalono, że istnieje potrzeba wprowadzenia samobieżnych dział kalibru 155 mm, strzelających nowoczesną amunicją kompatybilną ze standardami NATO, w miejsce dotychczas używanych dział rosyjskiego kalibru 152 mm. Uznano, że realne jest stworzenie takiego systemu w Polsce przy współpracy z kooperantem zagranicznym. Zakładano początkowo podjęcie współpracy ze Słowacją, gdzie prowadzono prace nad rozwinięciem rodziny kołowej armatohaubicy Dana, stanowiącej także uzbrojenie Wojska Polskiego. W 1993 roku Huta Stalowa Wola zaoferowała polskiemu Sztabowi Generalnemu dostawę takiego systemu, co spotkało się z zainteresowaniem i poleceniem dalszych analiz w tym kierunku. Pierwotnie rozważano montaż nowego słowackiego systemu wieżowego Zuzana z armatohaubicą kal. 155 mm o długości lufy L/45 (45 kalibrów) na polskim podwoziu gąsienicowym wywodzącym się z rodziny Kalina, stąd też dalsze prace w Polsce otrzymały kryptonim Zuzanna. 28 listopada 1996 roku Ministerstwo Obrony Narodowej zleciło HSW prace badawczo-rozwojowe programu Zuzanna obejmujące opracowanie założeń, przeprowadzenie przetargu na system wieżowy i jego zakup.
Swoje oferty złożyło osiem przedsiębiorstw, z czego do dalszego postępowania wybrano cztery konstrukcje: T-6 (RPA: Denel), Zuzana / A40 Himalaya (Słowacja: ZTS Dubnica), AS90 (Wielka Brytania: VSEL) i PzH 2000 (Niemcy: Wegmann). Wieża miała być montowana na przedłużonym do siedmiu par kół jezdnych podwoziu typu Kalina. Jeszcze w 1997 roku przetarg jednak unieważniono ze względu na niekorzystną procedurę, wiążącą się ze znacznymi kosztami dla HSW. Do drugiego przetargu, przewidującego transfer technologii zwycięskiej wieży, przystąpiły trzy firmy – wycofali się Południowoafrykańczycy. Była wówczas mowa o zastosowaniu podwozia typu czołgowego, przez co zamawiający rozumiał specjalne podwozie opracowane z elementami czołgu rodziny T-72. W celu uzyskania możliwie dużej donośności zdecydowano się na lufę o długości 52 kalibrów (L/52), co wyeliminowało słowackie działo, które też nie było do końca zgodne ze wspólną balistyką NATO. W 1998 roku wybrano do porównania dwie konstrukcje – niemiecką i brytyjską. Brytyjczycy przedstawili w konkursie najnowszą eksportową wersję AS90 z dłuższą lufą L/52, nazwaną marketingowo AS52 Braveheart, a w Polsce Chrobry. Ostatecznego wyboru miało dokonać Ministerstwo Obrony Narodowej. Próby ogniowe działa brytyjskiego przeprowadzono w dniach 21–24 czerwca 1999 roku na poligonie Żagań-Świętoszów, natomiast Niemcy nie przywieźli swojej haubicy na poligon w Żaganiu, tłumacząc to brakiem zgody rządu na wywóz. Oferta niemiecka była oceniona niżej, gdyż była oferowana razem z podwoziem, a posadowienie wieży PzH 2000 na polskim podwoziu wymagałoby znacznych przeróbek i wzmocnienia podwozia oraz silnika.
Ostatecznie wybrano wieżę brytyjską i 26 lipca 1999 roku prezes Huty Stalowa Wola podpisał uroczyście z producentem GEC Marconi (właścicielem VSEL) umowę na transfer technologii i licencyjną produkcję systemu wieżowego. Brytyjczycy mieli dostarczyć sześć pierwszych wież i przez pewien czas sprzedawać lufy produkowane przez Royal Ordnance, a za integrację z podwoziem i system kierowania ogniem odpowiadała strona polska. Jako podwozie wybrano natomiast projekt przedsiębiorstwa OBRUM opracowany z myślą o armatohaubicy – ciężki gąsienicowy nośnik UPG-NG, wywodzący się z rodziny Kalina, z elementami czołgu rodziny T-72, który testowano od 1999 roku. Stworzenie zautomatyzowanego systemu dowodzenia i kierowania ogniem, opartego o rozwiązania wdrażanego równocześnie systemu Topaz, powierzono natomiast polskiej prywatnej spółce WB Electronics. HSW otrzymała od producenta kompletną dokumentację systemu wieżowego i zgody na wprowadzanie zmian i modernizacji. Przekazano również kody źródłowe do komputerów sterujących wieżą i terminali. Polska miała przejąć oprzyrządowanie do produkcji wież, nieprodukowanych już na potrzeby armii brytyjskiej, i produkować je na potrzeby ewentualnych kontraktów eksportowych GEC Marconi. Równolegle w 1999 roku Polska zobowiązała się do spełnienia celu NATO EL0905 przez wprowadzenie 80 systemów artyleryjskich zgodnych ze standardami NATO w celu uzyskania interoperacyjności.
Prototypy i seria wdrożeniowa (podwozie UPG-NG).
Pierwszy moduł dywizjonowy o kryptonimie Regina, w składzie sześciu dział, miał być przekazany do prób w 2003 roku. W przypadku pomyślnych prób zakładano wprowadzenie na uzbrojenie pierwszego dywizjonowego modułu ogniowego w 2006 roku, a do 2012 roku planowano wprowadzić już cztery 18-działowe dywizjony. Jednakże, cały proces borykał się z opóźnieniami, po raz pierwszy z powodu dokonania zapłaty ze strony polskiej dopiero w czerwcu 2000 roku. 16 maja 2000 roku MON podpisało z HSW umowę na prace badawczo-rozwojowe systemu artyleryjskiego o kryptonimie Krab, co stało się następnie nazwą działa. Prace nad pierwszym prototypem działa rozpoczęto w październiku 2000 roku, pierwsza wieża z Wielkiej Brytanii przybyła w marcu 2001 roku, a podwozie dostarczono z OBRUM w kwietniu. Pierwszy kompletny prototyp Kraba zaprezentowano 12 czerwca 2001 roku. W 2002 roku ukończono drugi prototyp i prowadzono próby fabryczne i testy wojskowe. Pierwsze dwa prototypy wyposażone były w systemy wieżowe dostarczone przez BAE Systems. Według pierwotnych wymagań, prototypy Kraba przewoziły zapas 60 pocisków (jak w PzH 2000), w tym 31 w wieży i 29 w kadłubie.
Początkowo planowano powstanie prototypowego modułu dywizjonowego, w skład którego miała wejść bateria ogniowa (sześć dział) oraz wszystkie pojazdy występujące na szczeblu dywizjonu (dwa pojazdy dowódczo-sztabowe, dwa pojazdy dowódcze, wóz amunicyjny, wóz warsztatowy, wóz ewakuacyjny oraz wóz remontu uzbrojenia i elektroniki). Program jednak zaczął napotykać przeszkody związane z finansowaniem i już w 2001 roku MON ograniczyło zamówienie do dwóch dział i dwóch wozów dowodzenia. Do 25 czerwca 2003 roku prototyp armatohaubicy Krab ukończył pomyślnie badania kwalifikacyjne, a następnie przeszły je też wozy dowodzenia systemu kierowania ogniem kryptonim Azalia i wóz amunicyjny kryptonim Waran (na podwoziu Star 1466). Wóz systemu Azalia był wówczas skonstruowany na podwoziu małoseryjnego kołowego transportera opancerzonego Ryś konstrukcji Wojskowych Zakładów Motoryzacyjnych.
Zakładano rozpocząć przygotowania do produkcji seryjnej w 2003 roku i przekazać pierwszy dywizjon w 2008 roku, lecz brak środków finansowych spowodował odroczenie decyzji o wdrożeniu systemu o kilka lat. Jeszcze w 2004 roku MON zatwierdziło dokumentację na wykonanie partii próbnej Krabów, wozów kierowania ogniem Azalia i wozów amunicyjnych Waran. Pomimo tego, w tym samym roku na skutek decyzji politycznych prace zostały faktycznie wstrzymane, a program był uznawany za kontrowersyjny, co wiązało się z działaniem różnych grup nacisku we władzach oraz armii. Przyszłość programu Krab była niepewna i w grudniu 2004 roku wojsko zaproponowało wręcz zamknięcie programu i przekazanie wykonanych prototypów do Centrum Szkolenia Artylerii i Uzbrojenia w Toruniu oraz tamtejszego muzeum artylerii. Działa pozostawiono mimo to u producenta z uwagi na szansę eksportu do Indii, która jednak się nie ziściła, mimo pokazu strzelania dla delegacji indyjskiej 7 czerwca 2006 roku. Do 2006 roku program Krab, w tym zakup licencji na system wieżowy, adaptacja dokumentacji, polonizacja systemu do poziomu AS90P, wykonanie dwóch prototypów oraz program badań, kosztował niecałe 77 milionów zł, a dalsze 8,7 miliona zł kosztowało opracowanie i budowa prototypów wozów kierowania ogniem i transportera amunicji.
Dopiero 18 września 2006 roku Rada Uzbrojenia MON podjęła decyzję o zamówieniu systemu. Po dłuższych negocjacjach co do warunków technicznych i kosztów programu, 12 maja 2008 roku MON podpisało z Centrum Produkcji Wojskowej HSW umowę o wartości ok. 223 mln zł na wdrożenie do grudnia 2011 roku dywizjonowego modułu ogniowego Regina, w zmienionym w stosunku do poprzednich założeń składzie. Umowa przewidywała dostarczenie ośmiu armatohaubic wraz z czterema wozami dowódczymi, wozem amunicyjnym i wozem remontu uzbrojenia i elektroniki, w tym zmodernizowanie dwóch prototypów Kraba i wyprodukowanie dodatkowych sześciu dział. Podwozia dla nich wyprodukowane zostały przez Zakłady Mechaniczne „Bumar-Łabędy”. Jednostkę ognia przewożoną przez pojazd przy tym zdecydowano zmniejszyć do 40 pocisków i 48 ładunków miotających. Widoczne zmiany zewnętrzne obejmowały zamianę blaszanych fartuchów gąsienic na gumowe; wzmocniono również opancerzenie podwozia i zmieniono hamulec wylotowy. Ze względu na zaprzestanie w międzyczasie produkcji luf do działa samobieżnego AS90 przez stronę brytyjską, dostawca luf musiał jednak zostać zmieniony. Dokonawszy rozeznania wśród producentów luf artyleryjskich, MON wybrało produkt francuskiego koncernu Nexter Systems z Bourges. Zakupiono tam 9 luf, z których pierwsze strzelania wykonano w maju 2011 roku. Pozostałe elementy budowy działa, takie jak np. hamulec wylotowy, kołyska, zamek klinowy, oporopowrotnik, były produkcji polskiej.
Zgodnie z nowymi wymaganiami i postępem w dziedzinie elektroniki, unowocześniono komponenty systemu kierowania ogniem i przystosowano działa do amunicji precyzyjnej oraz zmieniono nośniki innych elementów systemu. Wozy dowodzenia zdecydowano oprzeć na przebudowanych podwoziach gąsienicowych wycofywanych dział samobieżnych 2S1 Goździk (LPG) zamiast kołowych transporterów Ryś lub przebudowanych BWP-1, a wozy amunicyjne na ciężarówkach Jelcz P.882 8×8 zamiast nieprodukowanych już Star 1466 6×6. Ogółem przewidywano w tamtym czasie zamówienie czterech dywizjonów po 12 dział oraz dwóch dział szkolnych, łącznie 50.
Pierwsze strzelania kompletnego trzeciego Kraba, z wieżą wykonaną przez Hutę Stalowa Wola, przeprowadzono 29 lipca 2011 roku, po czym został on zaprezentowany na salonie MSPO w Kielcach w tym roku. Program napotkał jednak na kolejne przeszkody w związku z ujawnionymi w 2010 roku mikropęknięciami nowych kadłubów UPG-NG, wynikającymi z wad płyt pancernych. Po ekspertyzach, producent Bumar-Łabędy zadeklarował w 2012 roku wymianę kadłubów na nowe. 29 czerwca 2012 roku wojsko podpisało aneks do umowy o wartości 683 mln zł, zwiększając zamówienie do 24 dział oraz pojazdów wsparcia kompletnego dywizjonowego modułu ogniowego.
Po dostarczeniu luf dla skompletowania pierwszego modułu z koncernu Nexter zdecydowano, z uwagi na korzystniejsze warunki, zakupić lufy dla dalszych 16 haubic pierwszego dywizjonu w niemieckim przedsiębiorstwie Rheinmetall. W latach 2014–2016 przeprowadzono jednak modernizację działu lufowni HSW, wyposażając go w nowe urządzenia, przez co HSW uzyskała możliwości samodzielnej produkcji luf dla programu Krab. Zakończyło to proces polonizacji systemu wieżowego.
Próby i problemy z podwoziem.
Pierwszy moduł dywizjonowy z ośmiu dział wraz z pojazdami towarzyszącymi został oddany wojsku w 2012 roku i 30 listopada tego roku przekazany do 11 Pułku Artylerii w Węgorzewie do przeprowadzenia badań kwalifikacyjnych. Podczas prób eksploatacyjno-wojskowych w 2013 roku okazało się jednak, że podwozia UPG-NG oprócz mikropęknięć wykazują inne wady, dotyczące głównie niewydolnego układu chłodzenia, wycieków płynów eksploatacyjnych z silnika i przekładni bocznych, przenikania spalin z układu wydechowego, długotrwałego napełniania paliwem, przerywania pracy zasilania elektrycznego. Dalsza produkcja podwozi była ponadto wstrzymana przez konieczność wyboru innego silnika, gdyż pierwotnie zastosowany polski silnik S-12U nie był już dostępny, a jego producent PZL-Wola został zlikwidowany. Dziewiąty zmodyfikowany pojazd skompletowano z importowanym silnikiem i zmianami w układzie napędowym, lecz w połowie 2014 roku doszło na nim do awarii silnika i jego próby nie zostały zaakceptowane przez MON. W tym czasie w HSW oczekiwało już na montaż 16 dalszych wież.
Wobec trudności w usunięciu wad i problemów z napędem, podjęto analizy i negocjacje dotyczące zmiany podwozia systemu. Kontynuacja programu ponownie stała się zagrożona. Ostatecznie, wspólną decyzją MON i Polskiej Grupy Zbrojeniowej (właściciela HSW) wybrano w grudniu 2014 roku podwozie południowokoreańskiej armatohaubicy K9 Thunder firmy Samsung Techwin, wyposażone w preferowany przez MON niemiecki silnik MTU. Zakończyło to pomyślnie długotrwałe problemy z podwoziami UPG-NG. Oprócz dopracowania pod względem technicznym, nowe podwozie było lżejsze i wyposażone w mocniejszy silnik o mocy 1000 KM, co zapewniło znacznie lepszy stosunek mocy do masy (ponad 20 KM/t zamiast 16,3 KM/t), a przy tym nowy silnik był cichszy, bardziej ekonomiczny i mniej dymił. Również zastosowana amerykańska przekładnia jest mniej skomplikowana od dotychczasowej mechanicznej, a cały zblokowany zespół napędowy jest łatwiejszy do wymiany w warunkach polowych. W konsekwencji, nowe podwozie zapewniło znacznie lepsze właściwości trakcyjne oraz zdolność pokonywania przeszkód, a hydropneumatyczne zawieszenie szybciej tłumi kołysanie pojazdu po wystrzale. Zmniejszeniu uległ wprawdzie zapas paliwa i zasięg jazdy, lecz po zmianie stał się on podobny do dział zagranicznych, a ostatecznie duży zasięg do samodzielnych przebazowań bez zabezpieczenia logistycznego uznano za zbędny dla artylerii samobieżnej. Prowadzono także analizy dotyczące zamontowania silnika MTU w polskim podwoziu, lecz czas jego dostosowania byłby długi, bez gwarancji usunięcia wszystkich wad, więc projekt ten zarzucono. Rozważane było też tureckie podwozie T-155 Fırtına (również oparte na K-9), ale jego producent MKEK oferował gorsze warunki, zakładające między innymi integrację części wież w Turcji. Podjęto też rozmowy z Brytyjczykami dotyczące oryginalnego podwozia AS90, jednakże jego produkcja została wówczas dawno zakończona.
Krab na podwoziu UPG-NG miał masę bojową 52 tony. Długość całkowita wynosiła 11,64 m, długość podwozia 8,1 m, szerokość 3,48 m, wysokość 3,085 m. Moc silnika S-12U wynosiła 625 kW (850 KM), a prędkość maksymalna pojazdu 60 km/h. Napęd przenoszony był przez mechaniczną skrzynię biegów i przekładnię pośrednią na przekładnie boczne. Zasięg jazdy wynosił ok. 650 km.
Produkcja seryjna (podwozie K9).
17 grudnia 2014 roku HSW SA podpisała umowę na produkcję i polonizację (na podstawie licencji) 120 podwozi do armatohaubicy Krab typu K9 z koreańską firmą Samsung Techwin. 24 sierpnia 2015 roku w Stalowej Woli ukończono modelowy egzemplarz Kraba zintegrowanego ze spolonizowanym podwoziem K9, zaprezentowany następnie we wrześniu na salonie MSPO. Do 2017 roku z Republiki Korei do Polski trafiły 24 podwozia dla armatohaubic, a do 2018 roku kolejne 12. Dalsze 84 podwozia miały być wyprodukowane na licencji w Polsce, z coraz większym udziałem komponentów krajowych. W tym celu w HSW powstała w 2018 roku nowa hala ze zrobotyzowanymi stanowiskami do spawania kadłubów. HSW otrzymała do końca 2017 roku dokumentację techniczną podwozia, z prawem do wprowadzania zmian technicznych. W 2020 roku rozpoczęto produkcję podwozi w całości w Polsce. Importowany pozostał przede wszystkim zespół napędowy (power pack).
Kompletny pierwszy dywizjonowy moduł ogniowy przekazano 11 Mazurskiemu Pułkowi Artylerii w sierpniu 2017 roku (działa numer 1 do 24). Wymieniono przy tym podwozia i dokonano przeglądów także pierwszych ośmiu dział.
14 grudnia 2016 roku podpisano kontrakt na dostawę kolejnych 96 armatohaubic (cztery dywizjonowe moduły ogniowe), co wraz z 24 już oddanymi do służby łącznie daje 120 dział. Był to zarazem największy pod względem wartości kontrakt w historii na dostawę uzbrojenia produkowanego przez polski przemysł (4 649 mln zł). 16 grudnia 2020 Inspektorat Uzbrojenia podpisał nadto aneks do umowy z 2016 roku na dostawę dodatkowych dwóch armatohaubic wraz z dostawą wozu dowodzenia (WD) szczebla baterii/plutonu, wozu amunicyjnego (WA) oraz wozu remontu uzbrojenia i elektroniki (WRUiE) dla Centrum Szkolenia Artylerii i Uzbrojenia.
Drugi i trzeci dywizjonowy moduł ogniowy oraz jedna bateria kolejnego zostały dostarczone siłom zbrojnym między 2018 a 2021 rokiem – łącznie stan sięgnął 80 dział. Kompletny czwarty moduł miał być dostarczony do końca 2022, a piąty do 2024 roku. Prawdopodobnie jednak dwie dalsze baterie przewidziane dla czwartego modułu zostały w 2022 roku przekazane Ukrainie, co łącznie z zamówieniem dalszych pojazdów przez Ukrainę opóźni harmonogram. W 2022 roku przewidziane jest zamówienie dwóch dalszych dywizjonowych modułów ogniowych. W czerwcu 2022 roku natomiast 54 działa zamówiła Ukraina.
Plany zastąpienia.
Po rosyjskiej inwazji na Ukrainę w 2022 roku i ogłoszeniu programu przyspieszonych zakupów uzbrojenia dla Wojska Polskiego, Ministerstwo Obrony Narodowej ogłosiło w lipcu zamiar zakupu w Korei Południowej 150 haubic samobieżnych K9 Thunder, na których zmodyfikowanym podwoziu oparty został Krab. Decyzja ta spotkała się z licznymi krytycznymi ocenami w prasie i portalach fachowych, z uwagi na fakt produkowania przez polski przemysł nowoczesnego spolonizowanego działa tej samej klasy. Uzasadnienie ewentualnego zakupu haubic K9 stanowi jednak niemożność wyprodukowania takiej liczby haubic w krótkim czasie przez Hutę Stalowa Wola, której moce produkcyjne, dostosowane do niewielkiego poziomu zamówień przez wojsko w poprzednich latach, wynoszą w przybliżeniu 20-30 Krabów rocznie. Rzecznik Agencji Uzbrojenia zapowiedział też zamiar umieszczenia w przyszłości w HSW produkcji haubic K9PL, opartych o koreańskie K9A2. W listopadzie tego samego roku Ministerstwo Obrony Narodowej ogłosiło jednak, że K9PL będzie "spolonizowaną wersją rozwojową" K9A1, co potwierdził rzecznik Agencji Uzbrojenia.
Opis techniczny.
Podwozie.
Podwozie pojazdów seryjnych jest spolonizowaną wersją południowokoreańskiej haubicy K9 Thunder. Spolonizowana odmiana podwozia K9 została opracowana wspólnie przez polskich i koreańskich konstruktorów w ciągu kilku miesięcy od decyzji wymiany wadliwego podwozia UPG-NG. Polska wersja w stosunku do oryginału wyróżnia się zastosowaniem szeregu nowych rozwiązań, jakich nie posiada pierwowzór m.in. zainstalowano pomocniczy agregat zasilający (APU), system przeciwpożarowy i przeciwwybuchowy oraz filtrowentylacyjny. Zastosowano polskie oświetlenie, zestaw przyrządów kierowcy i system łączności produkcji WB Electronics. Opracowane w ten sposób podwozie oznaczone jest przez HSW jako PK9, spotykane też jest oznaczenie K9PL. 
Kadłub spawany jest z blach pancernych. Zapewnia on deklarowaną odporność na pociski przeciwpancerne kalibru do 14,5 mm i odłamki pocisków artyleryjskich.
Konfiguracja podwozia jest klasyczna dla współczesnych systemów artyleryjskich: przedział napędowy znajduje się z przodu pojazdu, tak samo jak przedział kierowania, a w środkowej i tylnej części kadłuba znajduje się przedział bojowy, nakryty wieżą. Silnik umieszczony jest po prawej stronie, zaś obok niego po lewej znajduje się stanowisko kierowcy. Napęd stanowi 8-cylindrowy silnik turbodiesel MTU MT 881 Ka-500 o maksymalnej mocy 1000 koni mechanicznych (735 kW) przy 2700 obr./min. W pojeździe zastosowano przekładnię automatyczną Allison X1100-5A3, z zakresem czterech przełożeń do przodu i dwóch do tyłu, zintegrowanym układem hamulcowym, zintegrowanym układem sterowania oraz możliwością obrotu wokół własnej osi w miejscu. Moc przekazywana jest na koła napędowe umieszczone z przodu za pośrednictwem przekładni hydrokinetycznej. Podwozie wyposażone jest w zawieszenie hydropneumatyczne w postaci sześciu kół bieżnych po każdej stronie, zawieszonych na wahaczach. Gąsienica podtrzymywana jest w górnym biegu przez trzy rolki.
Źródłem energii elektrycznej na postoju jest zastosowany w pojeździe agregat prądotwórczy DC 28 V o mocy wyjściowej 5,5 kW. Agregat ten zamontowany jest w zewnętrznej szafce w skrajnej prawej tylnej części kadłuba, a w skrajnej lewej części mieści się system filtrowentylacyjny.
System wieżowy i uzbrojenie.
W stropie wieży znajdują się dwa włazy, w tym prawy został przeznaczony dla dowódcy, a w lewej ściance znajdują się niewielkie drzwiczki. Po bokach i w tylnej części wieży znajduje się miejsce na montaż dodatkowego osprzętu w postaci sprzętu saperskiego i siatek maskujących wraz ze skrzyniami na dodatkowe wyposażenie. Na ścianach wieży na zewnątrz znajduje się pięć metalowych zasobników na rzeczy osobiste załogi. W przedniej ścianie wieży umieszczone jest działo na łożu z kołyską, z hydraulicznym mechanizmem powrotnym. Wewnątrz wieży po prawej stronie znajduje się stanowisko celowniczego, a za nim dowódcy, oba zaopatrzone w siedzenia. Dwóch ładowniczych, zajmujących stanowiska w lewej części wieży, mają składane siedzenia w przedziale bojowym.
Działo konstrukcji brytyjskiej L31A1 kalibru 155 mm ma lufę o długości 8997 mm, określaną jako długość względna 52 kalibrów. Działo posiada monolityczną lufę samowzmocnioną z zamkiem klinowym o ruchu pionowym oraz dwukomorowy hamulec wylotowy. Ładowanie odbywa się półautomatycznie. Z tyłu wieży znajduje się zautomatyzowany czterosegmentowy magazyn pocisków, który podaje na środek wybrany pocisk. Jest on ręcznie wpychany przez ładowniczego z podajnika magazynu na ramię podajnika STA ("shell transfer arm"), które następnie ustawia się równolegle do osi lufy, po czym pocisk jest przemieszczany automatycznie w bok na korytko dosyłacza. Pocisk jest następnie wprowadzany automatycznie do komory nabojowej lufy z pomocą dosyłacza, a drugi ładowniczy wkłada ładunek miotający i spłonkę. Zapalniki pocisków ustawiane są elektronicznie. Kąt ostrzału to 360 stopni w płaszczyźnie poziomej, a w pionowej od -3,5 do +70 stopni. Prędkość obrotu wieży, a także zmiana kąta podniesienia lufy, za pomocą napędów elektrycznych, wynosi 10° stopni na sekundę.
Oprócz tego Krab posiada wielkokalibrowy karabin maszynowy WKM-B kalibru 12,7 mm zamontowany na podstawie z celownikiem K-10T na dachu wieży. Na przednich płytach wieży umieszczone są po cztery wyrzutnie granatów dymnych lub aerozolowych współdziałających z systemem samoosłony Obra.
Szybkostrzelność serią wynosi 3 strzały na 10 sekund, ogniem intensywnym 6 strzałów na minutę (możliwa do utrzymania przez 3 minuty), zaś szybkostrzelność praktyczna wynosi 2 strzały na minutę. Dla serii trzystrzałowej pierwszy pocisk ładuje się do komory nabojowej, drugi czeka na korytku dosyłacza, a trzeci na ramieniu STA. Donośność minimalna wynosi 4,5 km, maksymalna zaś 40 km. Czas przejścia haubicy z pozycji marszowej w bojową oraz opuszczenia stanowiska po oddaniu strzału wynosi ok. 30 sekund.
W wieży znajduje się 29 pocisków oraz 28 ładunków miotających; dalsze 11 pocisków i 20 ładunków miotających umieszczone jest w kadłubie.
Dzięki lufie o długości 52 kalibrów, Krab dysponuje donośnością strzału pociskami zwykłymi 30 km i z gazogeneratorem 40 km, taką, jak czołowe systemy tego rodzaju znajdujące się w służbie w trzeciej dekadzie XXI wieku (Panzerhaubitze 2000, K9 Thunder). Większa donośność osiągana jest przez te systemy tylko pociskami o dodatkowym napędzie rakietowym, nieużywanymi przez polskie działo. Donośność Kraba znacząco przewyższa standardowe rosyjskie działa samobieżne kalibru 152 mm 2S19 Msta-S, z lufą L/47, które osiągają odległość strzału do 24 km, a pociskami ze wspomaganiem rakietowym do 29 km. Zaletą Msty jest jedynie nieco większa szybkostrzelność – do 10 strz./min dla nowszej wersji 2S19M2, podobnie jak niemieckiej PzH 2000. Taka samą donośność 40 km lub większą przy pociskach ze wspomaganiem rakietowym ma dopiero najnowsze rosyjskie działo samobieżne 2S35 Koalicja-SW (L/54), które nie zostało przynajmniej do 2020 roku wdrożone do regularnej służby. Krab ma natomiast od dział rosyjskich nowocześniejszy i zapewniający większą mobilność układ napędowy. Donośność, a także szybkostrzelność Kraba przewyższa starsze standardowe amerykańskie działo tego kalibru M109A6 Paladin z lufą długości L/39 (18 km lub 30 km dla pocisków ze wspomaganiem rakietowym).
Systemy elektroniczne.
Na systemy elektroniczne AHS Krab składają się:
Prototyp był wyposażony ponadto w dalmierz laserowy.
Zautomatyzowany system dowodzenia i kierowania ogniem czerpie informacje między innymi z posterunków obserwatorów, radarów artyleryjskich RZRA Liwiec i bezpilotowych statków latających, np. FlyEye. Zapewnia on przekazywanie meldunków i komend w sposób zautomatyzowany, z wykorzystaniem tylko cyfrowych urządzeń łączności i transmisji danych. Procedura od podania współrzędnych celu do otwarcia ognia trwa poniżej 30 sekund, także w przypadku celów nieplanowanych, a obliczenia balistyczne wykonywane są w czasie ruchu pojazdu. System nawigacji lądowej i dowiązania topograficznego zapewnia informacje o dokładnym położeniu działa w terenie w czasie rzeczywistym, co pozwala na autonomiczność poszczególnych pojazdów jako środków ogniowych.
Dywizjonowy Moduł Ogniowy Regina.
W skład pojedynczego DMO w Siłach Zbrojnych RP wchodzą 24 armatohaubice Krab, 2 wozy dowódczo-sztabowe (WDSz) i 9 wozów dowodzenia (WD) zbudowanych na gąsienicowym podwoziu LPG, 6 wozów amunicyjnych (WA) osadzonych na podwoziu ciężarówki Jelcz 882.53 w układzie 8x8 oraz jeden wóz remontu uzbrojenia i elektroniki (WRUE) osadzony na ciężarówce Jelcz P662D.35.
Dywizjon składa się z trzech baterii w składzie ośmiu haubic, które dzielą się na dwa plutony ogniowe. Dwa wozy dowódczo-sztabowe przeznaczone są dla dowódcy i szefa sztabu dywizjonu, trzy wozy dowodzenia dla dowódców baterii i sześć wozów dowodzenia dla dowódców plutonów ogniowych.
Amunicja.
Krab przystosowany jest do amunicji odpowiadającej normom natowskiego porozumienia JBMoU ("Joint Ballistics Memorandum of Understanding"). Początkowo nie prowadzono własnego programu amunicyjnego. Dostawę amunicji dla Sił Zbrojnych następnie zaproponowały Zakłady Metalowe Dezamet. Z powodu dużych kosztów i ryzyka związanego z samodzielnym opracowaniem amunicji, podjęły one współpracę ze słowacką firmą ZVS Holding a.s. z Dubnicy nad Wagiem i 9 grudnia 2010 roku podpisały umowę licencyjną. W 2012 roku wdrożono w Dezamecie produkcję zapalników uderzeniowych KZ984, pozostałe części amunicji były wdrażane etapami.
Firma Dezamet dostarcza klasyczne pociski odłamkowo-burzące OFd MKM (donośność ok. 32 km) oraz odłamkowo-burzące OFd MKM DV z gazogeneratorem (donośność ok. 40 km). Pociski te elaborowane są 10 kg trotylu i mają masę odpowiednio 40,3 kg lub 43,55 kg. Zapalnik KZ984 ma dwa tryby działania: natychmiastowy po uderzeniu w cel i ze zwłoką. Modułowe ładunki miotające są dostarczane przez czeską firmę Explosia a.s. z Pardubic, produkcja docelowo miała być uruchomiona w oddziale Mesko SA w Pionkach. W 2020 roku trwało uruchamianie produkcji ładunków miotających w zakładach Mesko.
Pierwszy kontrakt na dwa tysiące pocisków zwykłych i tysiąc z gazogeneratorem zakłady Dezamet otrzymały w lipcu 2014 roku. Po pomyślnych próbach licencyjnej amunicji na Słowacji, do 2019 roku zakłady dostarczyły dalsze 11 tysięcy pocisków. W 2019 roku, w ramach największego dotychczasowego kontraktu, wojsko zamówiło 24 tysiące pocisków, w tym 6 tysięcy z gazogeneratorem, z terminem do końca 2022 roku.
Przewidywane jest wdrożenie polskich pocisków precyzyjnego rażenia APR155 programu Szczerbiec, wymagających podświetlenia celu laserem, nad którymi prace są prowadzone na przełomie drugiej i trzeciej dekady XXI wieku.
Według doniesień medialnych, Kraby na Ukrainie zostały jesienią 2022 roku z powodzeniem użyte do wystrzeliwania amerykańskiej amunicji precyzyjnej Excalibur, korygowanej za pomocą systemu nawigacji GPS/INS, osiągającej z lufy tej długości donośność ponad 50 km.
Służba.
Polska.
Głównym użytkownikiem i przez długi czas jedynym odbiorcą AHS Krab były Wojska Lądowe. Deklarowały one początkowo potrzebę posiadania około 50 Krabów. Zgodnie z treścią "Planu Modernizacji Technicznej Sił Zbrojnych" do końca 2025 roku do Wojsk Rakietowych i Artyleryjskich ma trafić pięć w pełni wyposażonych dywizjonów dział Krab. W skład dywizjonu wchodzą 24 armatohaubice oraz sprzęt towarzyszący. Dla szerszej publiczności działa Krab wykorzystywane przez Wojsko Polskie, jeszcze na podwoziach UPG-NG, zaprezentowano na defiladzie w Warszawie 14 sierpnia 2014 roku.
AHS Krab są wykorzystywane w Wojskach Lądowych przez:
Kolejnym pododdziałem przewidzianym do przezbrojenia do 2024 roku ma być dywizjon artylerii 1 Warszawskiej Brygady Pancernej (18 Dywizja Zmechanizowana).
Ukraina.
30 maja 2022 roku media poinformowały o przekazaniu Siłom Zbrojnym Ukrainy 18 sztuk AHS Krab z zasobów Wojsk Lądowych i przeszkoleniu stu ukraińskich artylerzystów, w związku z inwazją Rosji na Ukrainę. Według dostępnych informacji, zostały one podarowane przez Polskę w ramach pomocy militarnej. 1 czerwca media poinformowały, że Ukraina zamówiła w Polsce trzy dalsze dywizjony Krabów wraz z pojazdami towarzyszącymi, prawdopodobnie z nowej produkcji. 7 czerwca podczas wizyty Prezesa Rady Ministrów Mateusza Morawieckiego w Hucie Stalowa Wola oficjalnie potwierdzono informacje o podpisaniu umowy na zakup przez Ukrainę 54 haubic, o wartości 2,7 mld zł, za środki częściowo pochodzące z Unii Europejskiej. Nieznany jest termin ich dostawy. Prezydent Ukrainy Wołodymyr Zełenski w przemówieniu 12 lipca zasugerował, że Polska dostarczyła Ukrainie kolejne haubice Krab. W październiku tego roku Minister Obrony Ukrainy Ołeksij Reznikow na konferencji prasowej ujawnił, że Ukraina otrzymała w darze od Polski trzy dywizjony Krabów, a trzy dalsze zamówiono. Oznacza to przekazanie 54 Krabów Ukrainie, co stanowi większość wyprodukowanej broni.
W służbie ukraińskiej baterie Krabów liczą sześć dział i dwa wozy dowodzenia, mogą być też dzielone na dwa plutony ogniowe, a cały dywizjon artylerii samobieżnej liczy 18 dział. Dzięki możliwościom systemu dowodzenia i zarządzania walką, poszczególne działa mogą być też rozproszone w terenie i wykonywać zadania ogniowe autonomicznie, co zmniejsza ryzyko ich zniszczenia.
W czerwcu 2022 roku Kraby SZU z partii 18 przekazanych zostały skierowane na front w Donbasie, a 29 czerwca Siły Zbrojne Ukrainy opublikowały ich pierwsze oficjalne fotografie, potwierdzając ich użycie bojowe. 17 lipca ujawniono film pokazujący pierwszą haubicę Krab zniszczoną w walkach, prawdopodobnie na minie. Drugą armatohaubicę zniszczył rosyjski Specnaz 24 listopada 2022 roku, a trzecia i czwarta zostały zniszczone pod koniec grudnia 2022 roku. Kolejna została zniszczona w styczniu 2023 roku atakiem dronów kamikaze Lancet-3.

</doc>
<doc id="949665" url="https://pl.wikipedia.org/wiki?curid=949665" title="Portmore">
Portmore

Portmore – miasto na Jamajce; w aglomeracji Kingston; w regionie Saint Catherine, w 2013 roku liczyło prawie 159,5 tys. mieszkańców. Trzecie co do wielkości miasto kraju.
W mieście rozwinął się przemysł spożywczy, drzewny oraz odzieżowy.

</doc>
<doc id="949667" url="https://pl.wikipedia.org/wiki?curid=949667" title="Zabytek nieruchomy">
Zabytek nieruchomy

Zabytek nieruchomy – polski zabytek (zob. ochrona zabytków w Polsce), odnotowywany w rejestrze zabytków, w księdze-kategorii A.
Według ustawowej definicji jest to: "nieruchomość, jej część lub zespół nieruchomości będące dziełem człowieka lub związane z jego działalnością i stanowiące świadectwo minionej epoki bądź zdarzenia, których zachowanie leży w interesie społecznym ze względu na posiadaną wartość historyczną, artystyczną lub naukową."
Wybrane rodzaje zabytków nieruchomych: urbanistyczne, sakralne (np. kościoły), obronne, przemysłowe, gospodarcze, mieszkalne (w tym dwory i pałace), obiekty użyteczności publicznej, obiekty komunikacyjne, cmentarze, zieleń, mała architektura. Liczba zabytków nieruchomych w Polsce wynosi 70251 (stan na 12 stycznia 2022).

</doc>
<doc id="949669" url="https://pl.wikipedia.org/wiki?curid=949669" title="Zabytek ruchomy">
Zabytek ruchomy

Zabytek ruchomy – polski zabytek (zob. ochrona zabytków w Polsce), odnotowywany w rejestrze zabytków, w księdze-kategorii B.
Według ustawowej definicji zabytek ruchomy stanowi: "rzecz ruchomą, jej część lub zespół rzeczy ruchomych będące dziełem człowieka lub związane z jego działalnością i stanowiące świadectwo minionej epoki bądź zdarzenia, których zachowanie leży w interesie społecznym ze względu na posiadaną wartość historyczną, artystyczną lub naukową."
Zabytki ruchome to m.in. wyposażenie świątyń i przedmioty pozostające w kolekcjach. Liczba zabytków ruchomych w Polsce wynosi 268915 (stan na 29 stycznia 2021). Do zabytków ruchomych nie zaliczają się: zbiory figurujące w inwentarzach muzealnych, narodowy zasób biblioteczny, obiekty wpisane na Listę Skarbów Dziedzictwa.

</doc>
<doc id="949671" url="https://pl.wikipedia.org/wiki?curid=949671" title="Zabytek archeologiczny">
Zabytek archeologiczny

Zabytek archeologiczny – polski zabytek nieruchomy bądź ruchomy (zob. ochrona zabytków w Polsce), stanowisko archeologiczne odnotowywane w rejestrze zabytków, w księdze-kategorii C.
Według ustawowej definicji jest to: "zabytek nieruchomy, będący powierzchniową, podziemną lub podwodną pozostałością egzystencji i działalności człowieka, złożoną z nawarstwień kulturowych i znajdujących się w nich wytworów bądź ich śladów albo zabytek ruchomy, będący tym wytworem".
W Krajowej Ewidencji Zabytków Archeologicznych znajduje się ok. 500 000 stanowisk archeologicznych (stan na 2019 rok), z czego 7086 to nieruchome zabytki archeologiczne (stan na 12 stycznia 2022). Główne rodzaje nieruchomych zabytków archeologicznych to: grodziska, osady i obozowiska, cmentarzyska i miejsca produkcji surowca. 
Zabytki archeologiczne bywają udostępnione dla zwiedzających w formie rezerwatów archeologicznych. 

</doc>
<doc id="949675" url="https://pl.wikipedia.org/wiki?curid=949675" title="Wilkowiczki-Las">
Wilkowiczki-Las

Wilkowiczki-Las – nieoficjalny przysiółek wsi Wilkowiczki w Polsce położony w województwie śląskim, w powiecie gliwickim, w gminie Toszek.
Położenie.
Przysiółek jest położony na południowy zachód od przysiółka Łączki przy drodze do pałacyku w lesie.

</doc>
<doc id="949683" url="https://pl.wikipedia.org/wiki?curid=949683" title="Jacek Bierezin">
Jacek Bierezin

Jacek Bierezin (ur. 13 marca 1947 w Łodzi, zm. 26 maja 1993 w Paryżu) – polski poeta, reprezentant tzw. Nowej Fali, działacz opozycyjny w PRL, taternik, publicysta. Mąż Ewy Sułkowskiej-Bierezin.
Życiorys.
W 1965 r. ukończył I Liceum Ogólnokształcące im. M. Kopernika w Łodzi. Studiował na Uniwersytecie Łódzkim polonistykę. W jego życiu działalność opozycyjna przeplatała się z literacką. Pierwszy wiersz wydrukował w „Więzi” w roku 1967, w tym samym roku należał do założycieli łódzkiej grupy poetyckiej Centrum i był jej członkiem do 1971. W marcu 1968 został członkiem komitetu strajkowego na Uniwersytecie Łódzkim. Od 1969 był członkiem organizacji Ruch, w grudniu 1970 został aresztowany, następnie zwolniono go marcu 1971, ale w sierpniu 1971 skazano za działalność w Ruchu na karę 1,5 roku pozbawienia wolności w zawieszeniu na 2 lata. Usunięto go również z uczelni, na którą powrócił w 1973. W 1974 jego tom poezji "Wam" został odrzucony przez cenzurę w Spółdzielni Wydawniczej Czytelnik i ukazał się nakładem Instytutu Literackiego w Paryżu. Spowodowało to objęcie go w Polsce całkowitym zakazem druku.
W grudniu 1975 podpisał List 59 przeciwko zmianom w Konstytucji PRL. Od 1976 był współpracownikiem Komitetu Obrony Robotników, następnie Komitetu Samoobrony Społecznej „KOR”. Uniemożliwiono mu wówczas ukończeniu kolejnych studiów - etnograficznych, które rozpoczął w 1974. We wrześniu 1977 podpisał Deklarację Ruchu Demokratycznego - dokument programowy opozycji korowskiej. Jesienią 1977 był jednym ze współzałożycieli, a następnie „spiritus movens” wydawanego poza cenzurą pisma "Puls", a także współzałożycielem Niezależnego Klubu Dyskusyjnego w Łodzi. W stanie wojennym internowany od 13 grudnia 1981 do września 1982 w Jaworzu i Darłówku.
Po zwolnieniu przebywał na emigracji w Paryżu. Do jesieni 1983 kierował londyńską kontynuacją "Pulsu", jednak następnie zerwał z redakcją. Współpracował z „Kulturą” i Radiem Wolna Europa. W latach 1987–1988 kierował miesięcznikiem "Kontakt", od 1988 do 1992 był redaktorem naczelnym Wydawnictwa Kontakt. Zginął potrącony przez samochód na moście Pont de l’Alma. Został pochowany na Cmentarzu Doły w Łodzi.
Był członkiem Polskiego Pen Clubu (od 1980), Związku Literatów Polskich (1981–1983), Stowarzyszenia Pisarzy Polskich (od 1989).
Od 1995 roku w Łodzi przyznawana jest prestiżowa nagroda dla debiutantów w Ogólnopolskim Konkursie Poetyckim im. Jacka Bierezina.
W 2006 został pośmiertnie odznaczony Krzyżem Oficerskim Orderu Odrodzenia Polski (M.P. z 24.11.2006 poz. 848).
Dedykowano mu pierwszy odcinek "Erraty do biografii", serialu o polskich literatach aktywnych po II wojnie światowej.

</doc>
<doc id="949694" url="https://pl.wikipedia.org/wiki?curid=949694" title="Gieranony">
Gieranony

Gieranony (błr. Геранёны, "Hieraniony"; ros. Геранёны, "Gieraniony") – wieś na Białorusi, w obwodzie grodzieńskim, w rejonie iwiejskim.
Miasto królewskie położone było w końcu XVIII wieku w starostwie niegrodowym gieranońskim w powiecie oszmiańskim województwa wileńskiego. Magdeburgia nadana w 1748 roku.
Siedziba rodu Gasztołdów, którzy tytułowali się hrabiami i grafami Świętego Cesarstwa Rzymskiego z "Murowanych Gieranojn".
Historia.
Gasztołdowie
Za najstarszą wiadomość o Gieranonach uznaje się wzmiankę w krzyżackim drogowskazie – opisie drogi z Trab do Lidy, datowanym na lata 1402–1403, o miejscowości "Gastowtendorf", uznaną za rezydencję Gasztołdów utożsamianą z Gieranonami. Pierwszym notowanym właścicielem dóbr był w r. 1431 Piotr Gasztołd, następnie od r. 1433 jego brat Jan (Iwaszka), marszałek nadworny i wojewoda wileński. Ten ostatni już wcześniej (1431) pisał się „z Gieranon”, co świadczyłoby, że przyznanie mu tych dóbr przywilejem wielkiego księcia litewskiego Zygmunta Kiejstutowicza z r. 1433, stanowiło potwierdzenie dawniejszego nadania. Załamanie się ogromnych wpływów politycznych Iwaszki Gasztołda doprowadziło do konﬁskaty jego dóbr przez Kazimierza Jagiellończyka w l. 1451-1456. Gieranony powróciły do Gasztołdów dopiero w r. 1493, w którym Aleksander Jagiellończyk przyznał je Annie Jurjewnie Holszańskiej, wdowie po synu Iwaszki – Marcinie, wojewodzie trockim. Kolejnym dziedzicem został syn Marcina – Olbracht Gasztołd (zm. 1539), kanclerz litewski, wojewoda wileński. Była to jego ulubiona posiadłość, którą uczynił prawdziwie wielkopańską rezydencją, wznosząc przed r. 1529 okazały zamek, godny dostojnika tytułującego się odtąd hrabią na Murowanych Gieranonach.
Gieranony nazywane były miasteczkiem już w r. 1520 i jako oppidum oznaczone zostały na mapie Litwy rytowanej w r. 1613 przez Tomasza Makowskiego. Status miasta królewskiego otrzymały od Władysława IV, co potwierdził Stanisław August przywilejem z 25 V 1792, którym nadał Gieranonom herb i zezwolił na budowę ratusza, kramów i cegielni. Przywileje miejskie nie wpłynęły jednak na rozwój miasteczka, które w r. 1886 miało zaledwie 375 mieszkańców, z tego tylko 142 zaliczonych do stanu mieszczańskiego
Dziedzicem Olbrachta był jego syn Stanisław Gasztołd, wojewoda trocki, ostatni z rodu, zmarły bezpotomnie w r. 1542. Wdowa po Stanisławie, Barbara Radziwiłłówna, zachowała dożywocie na Gieranonach, jednak same dobra powróciły do domeny wielkoksiążęcej. Po śmierci ostatniego z Gasztołdów miasteczko straciło na znaczeniu, którego już nigdy nie odzyskało.
Królewszczyzna
Król Zygmunt I przekazał je 15 VI 1543 swojemu synowi Zygmuntowi Augustowi, ten zaś po śmierci Barbary (1551) dokonał podziału na starostwa gieranońskie, trabskie, radoszkowskie, wołożyńskie i lubeckie. Starostwo gieranońskie było odtąd królewszyzną, która była uposażeniem Generałów Artylerii Litewskiej.
W r. 1795 dobra zostały przejęte przez skarb państwa rosyjskiego i otrzymał je faworyt Katarzyny II, gen. Aleksander Bezborodko (zm. 1799). Po nim dobra odziedziczył jego brat Eliasz, a od niego w r. 1812 kupił je Wojciech Pusłowski, marszałek słonimski. Od synów Pusłowskiego w r. 1849 nabył Gieranony Samuel Łaniewski-Wołk i przekazał swojej córce Weronice, zamężnej za Oskarem Korwin-Milewskim (1817–1906).
Po nich dziedziczył je ich syn Ignacy Karol (1846–1926), właściciel ogromnego majątku, który umożliwił mu stworzenie w l. 1880–1895 cennej kolekcji malarstwa polskiego. W swojej kolekcji Korwin-Milewski zgromadził obrazy takich malarzy jak: Jan Matejko (Stańczyk), Józef Chełmoński (Babie lato), Wincenty Wodzinowski, Franciszek Żmurko, Władysław Czachórski, Witold Pruszkowski, Stanisław Witkiewicz oraz Józef Pankiewicz. Szczególnie interesujący był zbiór około trzydziestu obrazów Aleksandra Gierymskiego (m.in. Trąbki,  Anioł Pański, Trumna chłopska, Żydówka z cytrynami), a także kolekcja autoportretów malarzy. Kolekcja od r. 1897 przechowywana była przez kilka lat w Gieranonach. Milewskiemu nie udało się spełnić zamierzonego celu, którym było stworzenie dostępnej dla szerokiej publiczności galerii. W czasie I wojny światowej kolekcja uległa rozproszeniu; największa jej część traﬁła jednak do Muzeum Narodowego w Warszawie. Po 1918 roku Ignacy Korwin-Milewski sprzedał majątek swemu siostrzeńcowi Szymonowi Meysztowiczowi (zm. 1940), żonatemu z Antoniną z Morawskich, którzy odziedziczyli resztki jego kolekcji, do r. 1939 przechowywanej w Gieranonach. Byli oni ostatnimi właścicielami tych dóbr.

</doc>
<doc id="949696" url="https://pl.wikipedia.org/wiki?curid=949696" title="Luksemburg w Konkursie Piosenki Eurowizji">
Luksemburg w Konkursie Piosenki Eurowizji

Luksemburg uczestniczył w Konkursie Piosenki Eurowizji w latach 1956–1993. Od czasu debiutu konkursem w kraju zajmował się luksemburski nadawca publiczny RTL Télé Lëtzebuerg.
Luksemburg wygrał konkurs pięciokrotnie: w 1961 (Jean-Claude Pascal z piosenką „Nous, les amoureux”), 1965 (France Gall z „Poupée de cire, poupée de son”), 1972 (Vicky Leandros z „Après toi”), 1973 (Anne-Marie David z „Tu te reconnaîtras”) i 1983 i (Corinne Hermès z „Si la vie est cadeau”).
Od debiutu w 1956 krajowy nadawca kilkukrotnie wycofywał się z udziału w konkursie. W 1959 zrezygnował z wysłania reprezentanta na konkurs z powodów finansowych. W 1994 został odsunięty z udziału z powodu słabego wyniku zajętego rok wcześniej. Od tamtej pory kraj nie powrócił do rywalizacji.
W 2004 pojawiły się doniesienia o możliwym powrocie nadawcy do stawki konkursowej i chęci udziału w 49. Konkursie Piosenki Eurowizji. Telewizja ostatecznie wycofała się z tych planów z powodu braku środków finansowych. Kolejne informacje o powrocie pojawiły się podczas przygotowań do jubileuszowego, 50. konkursu w 2005, co zostało zdementowane przez przedstawiciela RTL, który stwierdził, że kraj może już nigdy nie wrócić na konkurs.
Uczestnictwo.
Luksemburg uczestniczył w Konkursie Piosenki Eurowizji w latach 1956–1993. Poniższa tabela uwzględnia nazwiska wszystkich luksemburskich reprezentantów, tytuły konkursowych piosenek oraz wyniki w poszczególnych latach.
Legenda:
Historia głosowania w finale (1975-1993).
Poniższe tabele pokazują, którym krajom Luksemburg przyznaje w finale najwięcej punktów oraz od których państw luksemburscy reprezentanci otrzymują najwyższe noty
Kraje, którym Luksemburg "przyznał" najwięcej punktów:
Kraje, od których Luksemburg "otrzymał" najwięcej punktów:
Legenda:
Konkursy Piosenki Eurowizji zorganizowane w Luksemburgu.
Luksemburg był gospodarzem Konkursu Piosenki Eurowizji czterokrotnie: w 1962, 1966, 1973 i 1984. Wszystkie koncerty finałow odbyły się w mieście Luksemburg.
"Gratulacje: 50 lat Konkursu Piosenki Eurowizji".
W październiku 2005 odbył się specjalny koncert jubileuszowy , który został zorganizowany przez Europejską Unię Nadawców (EBU) z okazji 50-lecia Konkursu Piosenki Eurowizji. W trakcie koncertu odbył się plebiscyt na najlepszą piosenkę w całej historii imprezy. W stawce konkursowej znalazła się m.in. luksemburska propozycja „Poupée de cire, poupée de son” France Gall, która wygrała 10. Konkurs Piosenki Eurowizji w 1965. Utwór zajął ostatecznie ostatnie, czternaste miejsce z 37 punktami na koncie.

</doc>
<doc id="949702" url="https://pl.wikipedia.org/wiki?curid=949702" title="Defence Force Football Club">
Defence Force Football Club



</doc>
<doc id="949703" url="https://pl.wikipedia.org/wiki?curid=949703" title="Józef Hornowski (1874–1923)">
Józef Hornowski (1874–1923)

Józef Stanisław Hornowski (ur. 30 lipca 1874, zm. 9 września 1923 w Warszawie) – polski lekarz, anatomopatolog, profesor zwyczajny nauk medycznych.
Życiorys.
Był synem Józefa Włodzimierza, właściciela Łochowa w powiecie węgrowskim, i Łucji z Dunin-Borkowskich, pamiętnikarki. Jego bratem ciotecznym był Medard Downarowicz, dziadkiem zaś – Józef Gabriel Walenty Hornowski h. Korczak, po kądzieli krewny Cypriana Norwida zwany przez poetę „wujem Józefem”.
Ukończył Gimnazjum Męskie w Lublinie w 1895 roku, i wyjechał do Dorpatu, na Uniwersytecie Dorpackim studiował medycynę pod kierunkiem Augusta Raubera oraz Juliusa Kemela, którego podręcznik zoologii przetłumaczył na język polski. W 1898 przeniósł się do Warszawy i kontynuował naukę na Uniwersytecie Warszawskim, pod kierunkiem Konstantego Uszyńskiego napisał swoją pierwszą pracę "Chemotaxis". Za udział w strajku uniwersytetów rosyjskich, który miał miejsce na przełomie 1898 i 1899 został przeniesiony do Wilna, po roku powrócił do Warszawy i na uczelnię. Równocześnie rozpoczął wówczas pracę jako asystent Kazimierza Zielińskiego w Szpitalu Przemienienia Pańskiego, a wkrótce po tym jego felietony medyczne zaczęto publikować w czasopiśmie „Wszechświat”. Podczas studiów uniwersyteckich jego szczególną uwagę zwracała anatomia patologiczna i histopatologia, promotorem jego pracy dyplomowej był Zdzisław Dmochowski. Po ukończeniu studiów w 1900 wyjechał na dwa lata do Berlina, gdzie pod kierunkiem Ludwiga Picka pogłębiał swoją wiedzę z zakresu anatomopatologii. Od 1905 przez rok pełnił funkcję kierownika ambulatorium, pracowni rentgenowskiej i prosektorium w Szpitalu Przemienia Pańskiego. Równocześnie intensywnie pracował naukowo, korzystając z pracowni histologicznej Towarzystwa Lekarskiego Warszawskiego, którą kierował Henryk Ferdynand Hoyer, przygotowywał kolejne prace. W 1907 wyjechał do Lwowa, gdzie otrzymał etat asystenta w Zakładzie Anatomii Patologicznej Uniwersytetu Lwowskiego. Rok później uzyskał tytuł doktora medycyny, w 1911 stopień docenta, a w 1914 profesora nadzwyczajnego, został wówczas głównym prosektorem w Zakładzie dla Chorych Umysłowych na Kulparkowie. W 1917 posiadając w dorobku ponad sześćdziesiąt prac naukowych uzyskał tytuł profesora zwyczajnego, dwa lata później powierzono mu kierowanie Katedrą Anatomii Patologicznej Wydziału Lekarskiego Uniwersytetu Warszawskiego.
Pełnił funkcje prezesa Towarzystwa Biologicznego i Towarzystwa Lekarskiego, był członkiem Towarzystwa Powszechnych Wykładów Wszechnicy i Politechniki, Akademii Nauk Lekarskich, Towarzystwa Naukowego Warszawskiego, Państwowej Rady Zdrowia oraz członkiem korespondentem Polskiej Akademii Umiejętności.
Został pochowany na cmentarzu Powązkowskim w Warszawie (kwatera 48-1-13).
18 marca 1925 na Wydziale Lekarskim UW odsłonięto tablicę pamiątkową i popiersie prof. Józefa Hornowskiego.

</doc>
<doc id="949704" url="https://pl.wikipedia.org/wiki?curid=949704" title="2 cm FlaK 30">
2 cm FlaK 30

2 cm Fliegerabwehrkanone 30 – niemieckie holowane, automatyczne działo przeciwlotnicze kalibru 20 mm. Armata 2 cm Flak 30 została skonstruowana w zakładach Rheinmetall-Borsig. Konstruktorzy tej firmy wykorzystali szwajcarską armatę Solothurn ST-5, dla której zaprojektowali nowe łoże. 2 cm Flak 30 był zasilany z 20 nabojowych magazynków pudełkowych, co w połączeniu z niewielką szybkostrzelnością teoretyczną skutkowało niską szybkostrzelnością praktyczną. Armaty tego typu miały także niską niezawodność i często się zacinały. W rezultacie od 1940 roku armaty 2 cm Flak 30 były zastępowane nowymi 2 cm Flak 38. Pomimo wprowadzenia do uzbrojenia 2 cm Flak 38, armaty 2 cm Flak 30 przetrwały w jednostkach do końca wojny. Poza Niemcami były używane przez armie Holandii i Chin.
Armata 2 cm Flak 30 była bronią automatyczną zasilaną nabojem zespolonym 20 × 139 mm. Łoże kołowe, do strzelania osadzane na trzech podnośnikach śrubowych. Celownik mechaniczny.

</doc>
<doc id="949705" url="https://pl.wikipedia.org/wiki?curid=949705" title="Edutainment">
Edutainment

Edutainment (ang.) – inaczej edurozrywka; neologizm w języku angielskim, powstały z połączenia słów „education” i „entertainment” (stąd niekiedy używa się również określenia „entertainment-education”). W języku polskim używa się też w tym znaczeniu określenia edukacja rozrywkowa. Podejmowane są też próby innego tłumaczenia, np. neologizm "edukywka" stworzony przez analogię do angielskiego: education - edukacja, entertainment - rozrywka
Istotę edutainment dobrze oddaje powiedzenie „uczyć bawiąc”. Wskazuje ono zarazem odpowiednią hierarchię ważności. Pod pojęciem edutainment będziemy rozumieć takie działania, których celem jest przede wszystkim edukacja, zaś forma rozrywki jest wyłącznie sposobem uatrakcyjnienia lub ukrycia przekazu o charakterze edukacyjnym. Inaczej mówiąc, programy wykorzystujące edutainment edukują z użyciem metod rozrywkowych (są narzędziem „rozrywkowej” edukacji). Celem ich jest zaktywizowanie osoby do nauki i zbudowanie interakcji pomiędzy edukatorem (lub narzędziem edukacji) a osobą uczącą się.
Definicja.
Możemy wyróżnić edutainment w węższym i szerszym znaczeniu. 
Edutainment w węższym znaczeniu to wszelkie działania łączące edukację z rozrywką, które wykorzystują środki masowego przekazu jako podstawowy kanał komunikacji z odbiorcą. Nadawca przekazuje tu określone treści edukacyjne całkowicie ukrywając je w programie rozrywkowym albo też wkomponowuje specjalnie przygotowane „lekcje” w format popularnych programów rozrywkowych, np. teleturniejów i quizów telewizyjnych, seriali, gier komputerowych lub video, filmów, muzyki, stron internetowych i portali, prezentacji multimedialnych, itp.
W szerszym znaczeniu możemy mówić o wszelkich formach działań podejmowanych przez jednostki lub organizacje, które zaprojektowane są w celach edukacyjnych i wykorzystują określoną formę rozrywki, aby przekazać konkretne treści edukacyjne zdefiniowanej grupie odbiorców. W tym znaczeniu Edutainment to także przedstawienie teatralne zwracające uwagę na problem AIDS, warsztaty uczące młodzież sztuki filmowej, Festiwal Nauki, czy znane produkcje kinowe jak „Mikrokosmos (film)” czy „Makrokosmos – Podniebny taniec”.
To, czy coś jest edutainment, zależy przede wszystkim od inicjatora tego działania - od jego decyzji zależy, czy program rozrywkowy będzie pełnił funkcje wyłącznie rozrywkowe, czy też pod formą rozrywki przekazywał będzie jego odbiorcom określony zasób wiedzy lub umiejętności.
W kontekście edutainment forma rozrywki czy zabawy nie może być uznana za rzecz mającą szczególną wartość dla procesu edukacji, jeśli te formy nie wspierają procesu uczenia się. Z drugiej strony, nie każdy program edutainment musi być śmieszny, czy zabawny, żeby pełnić funkcje rozrywkowe – wystarczy, że jest on interesujący (atrakcyjny) dla odbiorcy.
Współczesny cel działań.
Współcześnie uważa się, że zasadnicza wartość edutainment polega na tym, że jest on narzędziem służącym realizacji strategii na rzecz określonej zmiany społecznej, np. rozwoju profilaktyki i ochrony zdrowia (np. przeciwdziałanie AIDS), pogłębienia świadomości ekologicznej (np. ochrona gatunków zagrożonych wyginięciem), czy ekonomicznej (np. w zakresie wiedzy o finansach). 
Ze względu na wykorzystanie wielu kanałów komunikacji i dotarcie do olbrzymiej grupy odbiorców (np. w Indiach jeden z telewizyjnych seriali edutainment obejrzało 185 milionów osób), narzędzie to świetnie nadaje się do wykorzystania w edukacji powszechnej.
Zaletą działań typu edutainment jest jego wysoka skuteczność w przekazywaniu wiedzy i umiejętności. Istnieje wiele dowodów (na świecie i w Polsce) na to, że wykorzystanie tego narzędzia w procesie edukacji przyspiesza i utrwala pożądane (lub kreowane) postawy społeczne, zwłaszcza jeśli przekazywana treść jest użyteczna i zbieżna z oczekiwaniami szerokiej opinii publicznej. Skuteczność ta wynika przede wszystkim z tego, że umysły są bardziej otwarte na przekaz edukacyjny, kiedy odbiorcy nie uświadamiają sobie, że się w danej chwili uczą. 
Edutainment jest szczególnie często wykorzystywany do promocji zdrowego trybu życia i profilaktyki zdrowotnej. Znaczącym, światowym ośrodkiem badawczo-naukowym, który wykorzystuje edutainment w wielu swoich działaniach jest Johns Hopkins University Center for Communication Programs z Baltimore, USA. W tym obszarze Edutainment jest powszechnie stosowany na całym świecie do walki z AIDS.
Historia.
Historia edutainment liczy sobie kilkadziesiąt lat. Uznaje się, że historia nowoczesnego edutainment, definiowanego jako narzędzie służące realizacji strategii na rzecz określonej zmiany społecznej, zaczęła się w 1951 r. w Wielkiej Brytanii, kiedy to BBC rozpoczęło nadawanie słuchowiska „The Archers”, w którym łączono wątki edukacji ekonomicznej, ekologicznej z edukacją rolniczą.
Olbrzymi sukces odniosła również Ulica Sezamkowa, która dziś jest chyba największym projektem edutainment na świecie. Połączenie rozrywki z edukacją w programie adresowanym do dzieci (i ich rodziców) okazało się strzałem w dziesiątkę i od 1969 roku Ulica Sezamkowa zdobywała najmłodszą widownię w kolejnych (do tej pory łącznie 120) krajach. Powstało już ponad 30 wersji międzynarodowych programu, a w samych Stanach Zjednoczonych ponad 4100 odcinków. Szacuje się, że 75 milionów Amerykanów oglądało Ulicę Sezamkową jako dzieci.
Od lat 70. edutainment zawojował również obszar edukacji i profilaktyki zdrowotnej. Sukcesem w wielu krajach świata okazały się seriale (opery mydlane), w których poruszano tematykę przeciwdziałania różnym chorobom, filmy i nowele radiowe na temat HIV/AIDS, zdrowego odżywiania.
Jednak dopiero teraz, w dobie potężnych środków masowego przekazu, możemy zaobserwować siłę i skuteczność tego narzędzia edukacyjnego. Zwłaszcza, kiedy możliwe jest obudowanie głównego kanału przekazu rozmaitymi kanałami wzmacniającymi przekaz edukacyjny programu, na przykład przy wykorzystaniu Internetu.
Zastosowanie w procesie edukacji.
Można wyróżnić dwa rodzaje edutainment ze względu na cele i zawartość:
Dzięki rozwojowi środków masowego przekazu dla edutainment mogą nadejść dobre czasy. Po pierwsze będzie coraz więcej mediów (w tym cyfrowych), które będą rywalizowały między sobą o odbiorców. Po drugie - rozwój cywilizacyjny i technologiczny świata powoduje zwiększenie zapotrzebowania na edukację, zaś nie wszystkie systemy edukacji są w stanie nadążyć za tymi zmianami i oferować odbiorcom (zwłaszcza młodzieży) wiedzę i umiejętności, które pozwolą na swobodne funkcjonowanie na zmieniającym się szybko rynku pracy. W ten sposób pojawia się miejsce na różnego rodzaju formy edukacji nieformalnej, w tym i edutainment.
Można wskazać kilka powodów, dla których warto stosować edutainment w procesie edukacji powszechnej:
Wartość edutainment.
Edutainment wywołuje czasem kontrowersje wśród naukowców zajmujących się edukacją. Neil Postman zauważył, że w telewizji jest zbyt dużo rozrywki i że często w społeczeństwach zachodnich „zabawiamy się na śmierć”, trywializując ważne aspekty życia ludzkiego („Amusing Ourselves to Death: Public Discourse In the Age of Show Business", 1985). Z kolei G.Russell ("School education in the age of the ubiquitous networked computer" w "Technology in Society" No. 22), jak i wielu innych naukowców i nauczycieli, wyraża swoje obawy w związku z przesuwaniem we współczesnym świecie akcentu w procesie uczenia się z wertykalnego (głęboka wiedza, głęboka świadomość) na rzecz horyzontalnego (płytka wiedza, płytka świadomość, wiedza fragmentaryczna), co może skutkować zerwaniem ciągłości w rozumieniu kultury społecznej. 
Badania psychologów dowodzą, że człowiek uczy się (od urodzenia aż do śmierci) z wykorzystaniem obu świadomości – głębokiej (głównie na etapie edukacji szkolnej, formalnej) i płytkiej (edukacja nieformalna, kontakty z rodziną, przyjaciółmi, mediami). Aktualnie większe znaczenie świadomości płytkiej w procesie uczenia się wynika z większego znaczenia mediów w rozwoju człowieka, przez co uczymy się znacznie częściej rzeczy praktycznych, zwłaszcza w kontekście codziennych czynności życiowych. Trzeba podkreślić, że celem Edutainment nie jest zastąpienie edukacji szkolnej, gdyż inna jest jego funkcja. Nie dostarczy też odbiorcy kompleksowej wiedzy z konkretnego obszaru nauki, gdyż wówczas przekaz stałby się zbyt edukacyjny, a za mało rozrywkowy.
Pozytywne oddziaływanie Edutainment na społeczeństwo dobrze podsumowuje paradygmat 9P (autorstwa znanej badaczki edutainment Phyllis Tilson Piotrow). Edutainment jest:

</doc>
<doc id="949716" url="https://pl.wikipedia.org/wiki?curid=949716" title="Kostrzyński Klub Piłkarski Celuloza Kostrzyn">
Kostrzyński Klub Piłkarski Celuloza Kostrzyn



</doc>
<doc id="949717" url="https://pl.wikipedia.org/wiki?curid=949717" title="Gieranojny">
Gieranojny



</doc>
<doc id="949736" url="https://pl.wikipedia.org/wiki?curid=949736" title="5 × 5 – wygrajmy razem">
5 × 5 – wygrajmy razem

5 × 5 – wygrajmy razem (w TV4: Lingo) – polski teleturniej emitowany na antenie TVP2 oraz od 4 kwietnia do czerwca 2007 roku na antenie TV4, oparty na amerykańskim formacie "Lingo". Pierwszą wersję programu prowadził Marek Grabowski, drugą Paweł Orleański (pomagał mu „Głos” – Andrzej Olejnik – do którego należało ostateczne zdanie, przy mało znanych lub błędnych wyrazach).
Zasady i przebieg gry (TVP2).
W teleturnieju brały udział dwie dwuosobowe drużyny. Zasady gry częściowo były oparte na grze bingo. Gra polegała przede wszystkim na odgadywaniu 5-literowych (później też 6-literowych) słów. Gracze znali pierwszą literę i mieli 5 prób do odpowiedzi. W miarę odgadywania byli naprowadzani, które litery występujące w podawanych przez nich odpowiedziach występują w odgadywanym haśle:
Drużyna, która odgadła swoje hasło, losowała numer, który był wykreślany z planszy liczbowej zgodnie z zasadami bingo. Zawodnicy, którzy mieli więcej pieniędzy na koncie wchodzili do finału (w przypadku remisu dogrywka – 9. hasło; która grupa zgadła je jako pierwsza, przechodziła do finału). W finale drużyna musiała w ciągu 2 i pół minuty odgadnąć jak najwięcej słów. Każde było warte 100 złotych. Gdy czas upłynął, liczył się ostatni wyraz wypowiedziany przez uczestników. Gdy był właściwy, grupa otrzymała dodatkowe 100 zł. Po tej rozgrywce należało zgadnąć główne hasło finałowe. Jeśli drużynie udało się odgadnąć ten wyraz w ciągu 5 podejść, padała główna wygrana (np. 10 000 złotych). Wtedy zwycięska grupa miała prawo do dalszej gry w kolejnych odcinkach.
Zasady i przebieg gry (TV4).
W grze brało udział 4 zawodników (jeden z nich to mistrz z poprzedniego odcinka), którzy są podzieleni na drużyny: „A” (mistrz + zawodnik) i „B” (zawodnik + zawodnik). Zawodnicy odgadywali 5- i 10-literowe słowa.
Rundy 1. i 2..
Drużyny otrzymywały po jednej planszy o wymiarach 5×5 pól, na której widoczne są liczby. Komputer zakrywał losowo 8 wybranych liczb, a następnie uczestnicy odgadywali hasła. Po poprawnie odgadniętym haśle losowali kule:
Każda kula zawiera rząd i kolumnę. Eliminowane są w ten sposób liczby z planszy z liczbami. Celem gry jest usunięcie 5 liczb w pionie, poziomie lub skosie, czyli ułożenie tzw. "Lingo".
Po określonej liczbie rozgrywek do kolejnego etapu przechodziła drużyna, która miała najwięcej punktów.
Runda 3..
Do finału przechodził lepszy zawodnik.
Finał.
Finał polegał na odgadnięciu pięciu pięcioliterowych wyrazów. Tutaj nie można ułożyć "Lingo", a jeśli uczestnik to zrobił – tracił wszystkie zdobyte pieniądze.
Na początku zasłaniane było 16 pól. W bębnie znajdowało się 35 kul oraz 3 „złote”, które „ratują” zawodnika od dalszego losowania kul. Zawodnik wchodził do finału z liczbą punktów uzyskanych w 3. rundzie; te zamieniane były na pieniądze (np. 200 pkt. to 200 zł).
W odgadywanym wyrazie podane były pierwsza i czwarta litera. Im więcej prób odgadnięcia hasła, tym więcej kul trzeba było wyciągnąć (od 1 do 6). Jeżeli zawodnik nie ułożył "Lingo", to jego kwota jest podwajana (np. 200 zł × 2 = 400 zł, itd.), a jeśli tak (tj. zasłoni pięć kul w linii) – tracił wygrane pieniądze. Zawodnik mógł zrezygnować z gry, ale po losowaniu kul.
Finalista zostawał „mistrzem” i otrzymywał prawo do udziału kolejnym odcinku.
Odgadywanie haseł.
Poniżej przedstawiono schemat odgadywania słowa 5-literowego.
Zawodnicy jednej drużyny dostają planszę 5×5 z widniejącą w pierwszym polu literą:
Następnie podawali 5-literowy wyraz zaczynający się na podaną literę:
Potem komputer podświetlał te litery, które znajdowały się na właściwym miejscu:
Gracze dalej próbowali odgadnąć hasło:
Jeżeli litera zawarta w podanym przez zawodników słowie znajdowała się w haśle, ale na innej pozycji, to również było to odnotowywane:
Uczestnicy nie mieli obowiązku korzystać z ujawnionych podpowiedzi:
"(Po podświetleniu)"
Na znalezienie szukanego słowa przewidziane było 5 prób, ale jeżeli uda się to wykonać wcześniej – rozgrywka kończyła się:
"(Po podświetleniu)"
W przypadku nieodgadnięcia hasła, przeciwna drużyna dostawała szósty rząd, czyli jedną próbę na znalezienie tego słowa-klucza.

</doc>
<doc id="949739" url="https://pl.wikipedia.org/wiki?curid=949739" title="Bełkatów">
Bełkatów



</doc>
<doc id="949743" url="https://pl.wikipedia.org/wiki?curid=949743" title="Kramsk-Łazy">
Kramsk-Łazy

Kramsk-Łazy – wieś w Polsce, położona w województwie wielkopolskim, w powiecie konińskim, w gminie Kramsk. Jest samodzielnym sołectwem.
W latach 1975–1998 Kramsk-Łazy administracyjnie należały do województwa konińskiego.
Sprawa statusu miejscowości.
31 stycznia 2019, wójt gminy zarządził konsultacje społeczne z mieszkańcami Kramsk-Łazów w sprawie zmiany statusu miejscowości z części wsi Kramsk-Pole, na wieś. Odbyły się one 12 lutego, wraz z konsultacjami z mieszkańcami miejscowości Kuźnica, którzy borykali się z tym samym problemem.
Kramsk-Łazy zostały odłączone od Kramsk-Pola i stały się samodzielną wsią z dniem 1 stycznia 2020.

</doc>
<doc id="949748" url="https://pl.wikipedia.org/wiki?curid=949748" title="Kramsk-Łęgi">
Kramsk-Łęgi

Kramsk-Łęgi – część wsi Kramsk w Polsce, położona w województwie wielkopolskim, w powiecie konińskim, w gminie Kramsk. Stanowi samodzielne sołectwo, w którego skład wchodzi jeszcze miejscowość Strumyk.
W latach 1975–1998 Kramsk-Łęgi administracyjnie należały do województwa konińskiego.

</doc>
<doc id="949750" url="https://pl.wikipedia.org/wiki?curid=949750" title="David A. Stewart">
David A. Stewart

David Allan Stewart, również Dave Stewart (ur. 9 września 1952 w Sunderland) – angielski muzyk i producent nagrań, wokalista, gitarzysta i multiinstrumentalista, członek grupy Eurythmics, założyciel grup Spiritual Cowboys, Vegas i Platinum Weird, kompozytor muzyki filmowej.

</doc>
<doc id="949752" url="https://pl.wikipedia.org/wiki?curid=949752" title="Ogólnopolski Konkurs Poetycki im. Jacka Bierezina">
Ogólnopolski Konkurs Poetycki im. Jacka Bierezina

Ogólnopolski Konkurs Poetycki im. Jacka Bierezina – doroczny konkurs dla poetów przed debiutem książkowym im. Jacka Bierezina. Nagrodą jest wydanie debiutanckiego tomiku. Konkurs organizuje Stowarzyszenie Pisarzy Polskich Oddział w Łodzi.
I Edycja, 1995.
Nagrodę Główną otrzymał Krzysztof Siwczyk z Gliwic za projekt tomu "Dzikie dzieci".
Nominowani: Joanna Czajkowska, Andrzej Dorobek, Katarzyna Godlewska, Marta Karska, Krzysztof Jurek, Andrzej S. Konieczny, Katarzyna Michalewska, Janusz Purzycki, Marek Kośmider, Janusz Kotara, Edward Popławski, Piotr A. Sadkowski, Krzysztof Siwczyk, Joanna Szachowska, Krystyna Stołecka, Sławomir Szpa.
Jury: Aleksander Jurewicz, Krzysztof Karasek, Julian Kornhauser, Andrzej Strąk.
II Edycja, 1996.
Nagrodę Główną otrzymała Marta Podgórnik z Gliwic za projekt tomu "Próby negocjacji".
Nominowani: Marek Leszek Barański, Jakub Koteras, Krzysztof Gedroyć, Piotr Leszczak, Paweł Mamot, Marcin Mały, Marta Podgórnik, Piotr Zazula.
Jury: Julian Kornhauser, Leszek Szaruga, Andrzej Strąk.
III Edycja, 1997.
Nagrodę Główną otrzymał Janusz Wałek z Krakowa za projekt tomu "Kwartety kopenhaskie".
Nominowani: Katarzyna Ciesielska, Agnieszka Karpowicz, Grażyna Lityńska, Ewa Elżbieta Nowakowska, Dariusz Radziejewski, Dorota Ryst, Krystyna Stołecka, Janusz Wałek, Maciej Woźniak.
Jury: Tomasz Burek, Aleksander Jurewicz, Krzysztof Karasek, Andrzej Strąk.
IV Edycja, 1998.
Nagrodę Główną otrzymała Klara Nowakowska z Warszawy za projekt tomu "Zrosty".
Nagrodę Specjalną Jury dostała Anna Zięciak z Łodzi za projekt tomu "Na cztery łapy".
Jury: Krzysztof Karasek, Iwona Smolka, Andrzej Strąk, Leszek Szaruga.
V Edycja, 1999.
Nagrodę Główną otrzymał Piotr Smolak z Krakowa za projekt "Neue Wilde".
Nominowani: Grażyna Lityńska, Piotr Smolak, Krystyna Stołecka.
Jury: Marek Czuku, Zbigniew Dominiak, Lucyna Skompska, Andrzej Strąk, Konrad W. Tatarowski.
VI Edycja, 2000.
Nagrodę Główną otrzymał Andrzej Rathai z Zabrza za projekt tomu "Przygody podmiotu".
Nagrodę Specjalną Jury dostał Jacek Dehnel z Gdańska za projekt tomu "Pochwała przemijania".
Nominowani: Jacek Dehnel, Marcin Dobruchowski, Krzysztof Gryko, Małgorzata Jurczak, Miłosz Kamiński, Monika Milewska, Marek Andrzej Okoński, Andrzej Rathai.
Jury: Janusz Maciejewski (przewodniczący), Marek Czuku, Zbigniew Dominiak, Zdzisław Jaskuła, Antoni Pawlak, Lucyna Skompska, Andrzej Strąk.
VII Edycja, 2001.
Nagrodę Główną otrzymał Edward Pasewicz z Poznania za projekt tomu "Mat o brzasku" (tom ukazał się ostatecznie pod tytułem "Dolna Wilda").
Nagrodę Specjalną Jury dostał Artur Ruman z Polic za projekt tomu "Już..."
Nominowani: Krzysztof Grzywaczewski, Marek Andrzej Okoński, Piotr Czerski, Edward Pasewicz, Artur Ruman.
Jury: Piotr Sommer (przewodniczący), Zbigniew Dominiak, Zdzisław Jaskuła, Lucyna Skompska, Andrzej Strąk.
VIII Edycja, 2002.
Nagrodę Główną otrzymał Paweł Piotrowicz z Wrocławia za projekt tomu "Pierwszy plan".
Nagrodę Specjalną Jury dostała Justyna Bargielska z Warszawy za projekt tomu "Dating sessions".
Nominowani: Justyna Bargielska, Anna Maria Goławska, Jacek Dehnel, Miłosz Kamiński, Paweł Piotrowicz, Krzysztof Woch.
Jury: Ewa Sułkowska-Bierezin (przewodnicząca), Krzysztof Siwczyk, Krystyna Kwiatkowska, Lucyna Skompska, Zdzisław Jaskuła, Andrzej Strąk i Leszek Szaruga.
IX Edycja, 2003.
Dwie równorzędne Nagrody Główne otrzymali Bartosz Konstrat z Wólki Bieleckiej w Lubelskiem za projekt tomu "thanatos jeans" i Piotr Kuśmirek z Białegostoku za projekt tomu "Biblioteka napięć" (tom Piotra Kuśmirka ukazał się ostatecznie pod tytułem "Trio").
Nagrodę Publiczności dostał Jacek Dehnel z Gdańska za projekt tomu "Lektury nadobowiązkowe".
Nominowani: Marcjusz Moroń, Bartosz Konstrat, Łukasz Bagiński, Rafał Wawrzyńczyk, Radosław Poczykowski, Joanna Obuchowicz, Piotr Mierzwa, Maciej Modzelewski, Piotr Kuśmirek, Artur Ruman, Jacek Dehnel, Paweł Woliński.
Jury: Andrzej Sosnowski (przewodniczący), Mariusz Grzebalski, Zdzisław Jaskuła, Jerzy Jarniewicz, Krzysztof Siwczyk, Lucyna Skompska i Andrzej Strąk.
X Edycja, 2004.
Nagrodę Główną otrzymał Szczepan Kopyt z Poznania za projekt tomu "Wirtualna Polska" (tom ukazał się ostatecznie pod tytułem "[yass]").
Nagrodę Specjalną Jury dostała Anna A. Tomaszewska z Warszawy za projekt tomu "Małe nic".
Nominowani: Łukasz Bagiński, Łukasz Jarosz, Krzysztof Kleszcz, Szczepan Kopyt, Przemysław Łośko, Mariusz Partyka, Marcin Perkowski, Mirosława Szychowiak, Anna Tomaszewska, Weronika Woźniak.
Jury: Krzysztof Siwczyk (przewodniczący), Marta Podgórnik, Piotr Smolak, Edward Pasewicz, Piotr Kuśmirek, Bartosz Konstrat.
XI Edycja, 2005.
Nagrodę Główną otrzymał Ryszard Będkowski z Sosnowca za projekt tomu "Gorzkie jezioro".
Nagrodę Specjalną Jury dostał Mariusz Partyka z Zabrza.
Nagroda Publiczności: Przemysław Owczarek z Łodzi.
Nominowani: Ryszard Będkowski, Małgorzata Bogaczyk, Marcin Jagodziński, Michał Nowak, Marcin Orliński, Przemysław Owczarek, Mariusz Partyka, Julia Szychowiak.
Jury: Bohdan Zadura (przewodniczący), Karol Maliszewski, Krzysztof Siwczyk i Piotr Śliwiński.
XII Edycja, 2006.
Nagrodę Główną otrzymał Przemysław Owczarek z Łodzi za projekt tomu "Rdza".
Nagroda Publiczności: ex aequo; Monika Mosiewicz z Pabianic i Przemysław Owczarek z Łodzi.
Nominowani: Ewa Maria Brzoza-Birk, Sławomir Elsner, Jacek Mączka, Krzysztof Kleszcz, Monika Mosiewicz, Magdalena Nowicka, Marzena Orczyk, Przemysław Owczarek, Piotr Tomczak, Teresa Radziewicz, Bohdan Sławiński, Lesław Wolak, Krzysztof Żok.
Jury: Janusz Drzewucki (przewodniczący), Piotr Kępiński i Maciej Melecki.
XIII Edycja, 2007.
Nagrodę główną otrzymała Joanna Lech z Krakowa za projekt tomu "Nic z tego" (tom ukazał się ostatecznie pod tytułem "Zapaść").
Nagroda Specjalna Jury: Marcin Badura.
Nagroda Publiczności: Rafał Gawin z Justynowa.
Nominowani: Adam Buczkowski, Marcin Badura, Piotr Gajda, Rafał Gawin, Agata Zuzanna Jabłońska, Jacek Kawecki, Krzysztof Kleszcz, Joanna Lech, Monika Mosiewicz, Michał Murowaniecki, Zuzanna Ogorzewska, Teresa Radziewicz, Andrzej Ratajczak
Jury: Leszek Szaruga (przewodniczący), Maria Cyranowicz, Anna Kałuża, Roman Honet i Przemysław Owczarek.
W Turnieju Jednego Wiersza o Czekan Jacka Bierezina jury w składzie: Krystyna Stołecka (przewodnicząca), Maciej Melecki i Piotr Sobolczyk I nagrodę przyznało Piotrowi Gajdzie z Tomaszowa Mazowieckiego, II nagrodę – Michałowi Kobylińskiemu z Warszawy, natomiast III nagrodę – Konradowi Ciokowi z Łodzi i Rafałowi Gawinowi z Justynowa.
XIV Edycja, 2008.
Nagrodę Główną otrzymała Magdalena Gałkowska z Poznania za projekt tomu "Fabryka tanich butów".
Wyróżnienia honorowe otrzymali Michał Kozłowski z Wrocławia oraz Aleksandra Zbierska z Poznania.
Nagroda Publiczności: Teresa Radziewicz z Juchnowca.
Nominowani: Izabela Chłond, Tomasz Dalasiński, Magdalena Gałkowska, Natalia Malek, Paweł Mamot, Michał Nowak, Jakub Sajkowski, Anna Wieser, Przemysław Witkowski, Michał Kozłowski, Aleksandra Zbierska, Teresa Radziewicz.
Jury: Agnieszka Wolny-Hamkało (przewodnicząca), Darek Foks i Adam Wiedemann.
W Turnieju Jednego Wiersza O Czekan Jacka Bierezina Jury w składzie: Marcin Orliński (przewodniczący), Łukasz Łachecki i Grzegorz Czekański przyznało następujące nagrody: I nagroda – Przemysław Owczarek z Łodzi, II nagroda – Przemysław Witkowski z Wrocławia, III nagroda – Piotr Gajda z Tomaszowa Mazowieckiego.
XV Edycja, 2009.
Nagrodę Główną otrzymał Przemysław Witkowski z Wrocławia za projekt tomu "Preparaty".
Nagroda Publiczności: Kajetan Herdyński z Bournemouth (Wielka Brytania).
Nominowani: Rafał Baron, Tomasz Bąk, Joanna Borzęcka, Beniamin Maria Bukowski, Magdalena Dąbrowska-Sztaba, Kajetan Herdyński, Paweł Łęczuk, Natalia Malek, Piotr Nita, Jakub Sajkowski, Radosław Sączek, Przemysław Witkowski, Łukasz Witkowski.
Jury: Klara Nowakowska, Marta Podgórnik, Bartosz Konstrat, Piotr Kuśmirek i Edward Pasewicz (przewodniczący)
Turniej Jednego Wiersza o Czekan Jacka Bierezina. Jury: Agnieszka Jeżyk, Paweł Kaczmarski i Paweł Iwo Kaczorowski (przewodniczący). I nagroda – Rafał Gawin z Justynowa, II nagroda – Tomasz Kościelniak z Wrocławia, III nagroda – Piotr Gajda z Tomaszowa Mazowieckiego, wyróżnienie – Aleksandra Zbierska z Poznania.
XVI Edycja, 2010.
Nagrodę Główną otrzymała Justyna Krawiec z Łodzi.
Nagrodę Specjalną otrzymała Ilona Witkowska z Wrocławia.
Nagroda Publiczności: Kajetan Herdyński z Bournemouth (Wielka Brytania).
Nominowani: Mateusz Andała, Rafał Baron, Tomasz Bąk, Kajetan Herdyński, Grzegorz Jędrek, Damian Kowal, Justyna Krawiec, Mariusz Partyka, Agnieszka Smołucha, Ilona Witkowska.
Jury: Mariusz Grzebalski (przewodniczący), M.K.E. Baczewski, Jan Faber, Monika Mosiewicz (sekretarz), Ranete Schmidgall
Turniej Jednego Wiersza o Czekan Jacka Bierezina. Jury: Marcin Orliński (przewodniczący), Maciej Melecki i Jakub Skurtys. I nagroda – Kacper Płusa z Pabianic, II nagroda – Krzysztof Kleszcz z Tomaszowa Mazowieckiego, III nagroda (trzy równorzędne): Agnieszka Smołucha z Krakowa, Grzegorz Jędrek z Lipia i Piotr Gajda z Tomaszowa Mazowieckiego.
XVII Edycja, 2011.
Nagrodę Główną otrzymała Urszula Kulbacka z Ełku za projekt tomu "Rdzenni mieszkańcy".
Nagroda Publiczności: Kajetan Herdyński.
Nominowani: Marek Pacukiewicz z Bytomia, Damian Kowal z Legnicy, Grzegorz Jędrek z Lublina, Rafał Krause z Gdyni, Ewa Olejarz z Zabrza, Kajetan Herdyński z Bournemouth, Urszula Kulbacka z Ełku, Klaudia Raczek z Krakowa, Jarosław Moser z Łodzi.
Jury: Jerzy Jarniewicz (przewodniczący), Julia Fiedorczuk, Joanna Mueller, Andrzej Niewiadomski, Jacek Podsiadło
Turniej Jednego Wiersza o Czekan Jacka Bierezina. Jury: Maciej Topolski (przewodniczący), Sławomir Płatek, Joanna Roś. I nagroda – Kacper Płusa z Pabianic, II nagroda – Grzegorz Jędrek z Lublina, III nagroda: Magdalena Gałkowska z Poznania.
źródło: salonliteracki.pl, plasterlodzki.pl
XVIII Edycja, 2012.
Nagrodę Główną otrzymał Paweł Tomanek z Warszawy za projekt tomu "Sam tu, piesku".
Nagrodę Specjalną otrzymał Rafał Krause z Gdyni.
Nagroda Publiczności: Szymon Domagała-Jakuć z Łodzi.
Nominowani: Szymon Domagała-Jakuć z Łodzi, Katarzyna Kaczmarek z Lubicza Górnego, Damian Kowal z Legnicy, Rafał Krause z Gdyni, Piotr Nita z Częstochowy, Agnieszka Smołucha-Sładkowska z Tarczynka, Paweł Tomanek z Warszawy, Szymon Żuchowski z Warszawy.
Jury: Jacek Dehnel (przewodniczący), Julia Szychowiak, Zdzisław Jaskuła, Dariusz Suska
Turniej Jednego Wiersza o Czekan Jacka Bierezina. Jury: Monika Brągiel (przewodnicząca), Mateusz Bobowski, Sławomir Płatek. Jury przyznało trzy I nagrody – Krzysztof Kleszcz z Zaborowa, Krzysztof Szeremeta z Krakowa, Jarosław Zaręba z Łodzi. Wyróżnienie – Damian Kowal z Legnicy.
źródło: plasterlodzki.pl, salonliteracki.pl
XIX Edycja, 2013.
Nagrodę Główną otrzymał Tomasz S. Mielcarek z Purley w hrabstwie Surrey za projekt tomu "Obecność".
Nagrodę Specjalną otrzymała Katarzyna Michalczak z Warszawy.
Nagrodę Publiczności: Damian Kowal.
Nominowani: Anna Adamowicz, Oliwia Betcher, Maciej Burda, Damian Kowal, Michał Kozłowski, Tomasz S. Mielcarek, Katarzyna Michalczak, Piotr Przybyła, Rafał Różewicz.
Jury: Bronisław Maj, Andrzej Strąk, Alina Świeściak, Grzegorz Wróblewski
XX Edycja, 2014.
Nagrodę Główną otrzymał Piotr Przybyła z Karpacza za projekt tomu "Apokalipsa. After Party."
Nagrodę Specjalną otrzymał Michał Pranke.
Nagroda Publiczności: Piotr Przybyła.
Nominowani: Dominika Kaszuba, Piotr Machul, Marcin Niewirowicz, Wit Pietrzak, Michał Pranke, Piotr Przybyła, Radosław Sączek, Przemysław Wolski.
Jury: Anna Kałuża, Zdzisław Jaskuła, Karol Maliszewski, Andrzej Sosnowski
Turniej Jednego Wiersza O Czekan Jacka Bierezina. Jury: Dawid Gostyński, Patrycja Religa, Krzysztof Sztafa. Jury przyznało dwie I nagrody - Wojciech Kądziela, Michał Pranke. Wyróżnienia - Dominika Kaszuba, Marcin Kleinszmidt, Jakub Malinowski, Piotr Przybyła. Wyróżnienie honorowe - Henryk Zasławski
XXI Edycja, 2015.
Nagrodę Główną otrzymał Radosław Jurczak z Łomianek.
Nagrodę Specjalną otrzymał Marcin Tomczak z Ostrołęki.
Nagroda Publiczności: Marcin Mokry z Gliwic
Nominowani: Radosław Jurczak z Łomianek, Karol Ketzer z Osieki, Kamil Kwieciński z Grójca, Piotr Machul z Warszawy, Marcin Mokry z Gliwic, Paweł Nowakowski z Poznania, Ida Sieciechowicz z Madrytu, Marcin Tomczak z Ostrołęki.
Jury: Wojciech Bonowicz – przewodniczący, Lucyna Skompska, Maciej Robert i Marcin Orliński.
Turniej Jednego Wiersza O Czekan Jacka Bierezina. Jury: Jolanta Nawrot, Przemysław Owczarek i Marcin Orliński, I Nagroda: Tomasz Bąk z Tomaszowa Maz., dwie II nagrody: Kacper Płusa z Łodzi i Radosław Jurczak z Łomianek, dwie III nagrody: Piotr Przybyła z Karpacza i Dawid Koteja z Katowic.
źródło: silesius.wrocław.pl, salonliteracki.pl
XXII Edycja, 2016.
Nagrodę Główną otrzymała Katarzyna Michalczak z Warszawy,
Nagrody Specjalne otrzymali: Katarzyna Kowalewska z Woli Magnuszewskiej i Marcin Mokry z Gliwic
Nagroda Publiczności: Jan Rojewski z Łodzi
Wyróżnienia: Marcin Niewirowicz z Warszawy, Jakub Pszoniak z Bytomia, Adrian Tujek z Wrocławia
pozostałe nominacje: Tomasz Pierzchała, Łukasz Aleksander Witkowski
Jury: Jakub Kornhauser – przewodniczący, Izabela Kawczyńska, Kacper Bartczak
Turniej Jednego Wiersza o Czekan Jacka Bierezina - jury: Anna Mochalska, Małgorzata Chuk, Mirosława Szott. I nagroda: Radosław Jurczak, II nagroda: Roman Rojewski, III nagroda: Kacper Płusa, wyróżnienia: Marcin Mokry i Anna Maria Wierzchucka, wiersze zauważone: Damian Kowal, Krzysztof Schodowski, Marcin Kleinszmidt, Jakub Pszoniak i Krzysztof Kleszcz.
źródło: salonliteracki.pl
XXIII Edycja, 2017.
Jury: Jerzy Jarniewicz (przewodniczący), Maria Cyranowicz, Joanna Roszak
Nagroda Główna: Łukasz Kaźmierczak z Koluszek
Nagroda Specjalna: Klaudia Wiercigroch-Woźniak z Rajczy
Nagroda Publiczności: Aleksander Trojanowski z Wrocławia
pozostali nominowani/wyróżnieni: Sebastian Brejnak, Kuba Kapral, Patryk Kosenda, Tomasz Pierzchała, Marcin Pierzchliński, Paulina Witek, Bartek Zdunek
źródło: salonliteracki.pl
XXIV Edycja, 2018.
Jury: Monika Mosiewicz (przewodnicząca), Maciej Melecki, Radosław Wiśniewski
Nagroda Główna: Małgorzata Ślązak
Nagroda Specjalna: nie przyznano
Nagroda Publiczności: Aleksander Trojanowski
Wyróżnienia otrzymali pozostali nominowani: Paweł Bień, Joanna Bociąg, Monika Gromala, Patryk Kosenda, Joanna Pawlik, Paulina Pidzik, Marcin Radwan, Patrycja Sikora
XXV Edycja, 2019.
Jury: Marta Koronkiewicz (przewodnicząca), Małgorzata Lebda, Leszek Szaruga
Nagroda Główna: Joanna Bociąg
Nagroda Specjalna: Mateusz Żaboklicki 
Nagroda Publiczności: Mateusz Żaboklicki
Nominowani/wyróżnieni: Joanna Bociąg, Tomasz Fijałkowski, Marcin Jarych, Natalia Kubicius, Marlena Prażmowska, Krzysztof Schodowski, Jakub Skwarło, Małgorzata Zagajewska-Wójcińska, Mateusz Żaboklicki, Katarzyna Szaulińska 
Turniej Jednego Wiersza (jury: Michał Kowal, Anna Dwojnych, Emilia Gałczyńska, Jakub Sęczyk): I nagroda: Krzysztof Schodowski, II nagroda: Małgorzata Zagajewska-Wójcińska, III nagroda: Łukasz Barys, wyróżnienia: Krzysztof Kleszcz, Jakub Skwarło
XXVI Edycja, 2020.
Jury: Joanna Bociąg (przewodnicząca), Andrej Chadanowicz, Edward Pasewicz
Nagroda Główna: Maciej Konarski
Nagroda Specjalna: Jakub Sęczyk
Wyróżnienie: Małgorzata Oczak
Nagroda Publiczności: Małgorzata Zagajewska
pozostali nominowani: Tomasz Berrached, Marcin Dudek, Paweł Harlender, Łukasz Krajewski, Marcin Pierzchliński, Tomasz Wojtach
Turniej Jednego Wiersza o Czekan Jacka Bierezina, jury: Mateusz Sidor, Marcin Bałczewski i Rafał Gawin. I nagroda: Mateusz Żaboklicki, II nagroda: Rafał Derda, III nagroda: Justyna Wojdyło, wyróżnienia: Michał Mytnik, Joanna Nowak
XXVII Edycja, 2021.
Jury: Monika Glosowitz (przewodnicząca), Lucyna Skąpska, Jakub Skurtys
Nagroda Główna: Lula Sarnia
Nagroda Specjalna: Anouk Herman
Nagroda Publiczności: Andrzej Woźniak
Wyróżnienia (pozostali nominowani): Tomasz Berrached, Monika Maciasz, Małgorzata Osowiecka, Martyna Pankiewicz, Felix Rhau, Joanna Wojciechowska, Andrzej Woźniak
XVII Turniej Jednego Wiersza o Czekan Jacka Bierezina, jury: Mateusz Barczyk, Tomasz Bąk, Agata Ludwikowska. Nagrody (równorzędne): Andrzej Woźniak, Anouk Herman, Monika Maciasz, Radosław Wiśniewski

</doc>
<doc id="949753" url="https://pl.wikipedia.org/wiki?curid=949753" title="Biały delfin">
Biały delfin

Biały delfin (wł. "Palla di neve") – włoski film familijny z 1995 roku w reżyserii Maurizia Nichettiego.
Zobacz też.
Biały delfin Um – serial animowany dla dzieci

</doc>
<doc id="949756" url="https://pl.wikipedia.org/wiki?curid=949756" title="John Allen Muhammad">
John Allen Muhammad

John Allen Muhammad; do 1987 John Allen Williams (ur. 31 grudnia 1960 w Nowym Orleanie, zm. 10 listopada 2009 w Wirginii) – amerykański morderca zwany Snajperem z Waszyngtonu.
Wraz z Lee Boydem Malvo w październiku 2002 roku zastrzelił dziesięć osób w okolicach Waszyngtonu. Za zaprzestanie morderstw żądali dziesięciu milionów dolarów. Muhammad i Malvo zostali aresztowani 24 października 2002, dzięki wskazówkom, jakie otrzymała policja i FBI od obywateli. Materiał dowodowy zgromadzony w toku postępowania pozwolił skazać Muhammada za jedno morderstwo. Skazany został na karę śmierci, a stracono go zastrzykiem z trucizną 10 listopada 2009 w więzieniu Greensville Correctional Center w Jarratt w stanie Wirginia o godzinie 3.11 czasu polskiego. Tuż przed egzekucją odmówił skorzystania z przysługującego mu prawa wygłoszenia oświadczenia ("Final Words"). Na ostatni posiłek spożył kurczaka z sosem i kawałek ciasta truskawkowego. 
Muhammad nigdy nie przyznał się do stawianych mu zarzutów. Jego obrońcy argumentowali, że był on niepoczytalny, bowiem cierpiał na zespół stresu pourazowego wywołany przeżyciami z czasów wojny w Zatoce Perskiej.

</doc>
<doc id="949758" url="https://pl.wikipedia.org/wiki?curid=949758" title="Winry Rockbell">
Winry Rockbell

 – postać fikcyjna, deuteragonistka mangi i anime Fullmetal Alchemist. W anime głosu użycza jej Megumi Toyoguchi (w wersji z 2003) i Megumi Takamoto (w wersji z 2009).
Opis postaci.
Winry urodziła się w 1899 roku. Jej rodzice – Yuriy i Sarah Rockbellowie byli chirurgami, którzy podczas wojny w Ishvalu pomagali rannym, niezależnie od pochodzenia. Oboje zginęli podczas niesienia pomocy, z rąk Scara, któremu uratowali życie. Winry w młodości interesowała się medycyną, czytając książki rodziców. Mieszka wraz z babcią w Resembool, gdzie prowadzi zakład protetyczny. Jest także przyjaciółką Eda i Ala z dzieciństwa, a od czasu nieudanej transmutancji ich matki, jest też etatową protetyczką starszego z braci.
Kiedy Winry po raz pierwszy trafia do centrali zaprzyjaźnia się z Maesem Hughesem i jego rodziną. Wkrótce potem wyjeżdża do Rush Valley (mekki protetyków), gdzie poznaje mistrza rzemiosła – Dominica, a następnie odbiera poród jego synowej. Ponieważ Dominic nie chce zatrudniać czeladnika, Winry zostaje uczennicą innego protetyka – Garfiela. Po pewnym czasie powraca do Central City, gdzie dowiaduje się o śmierci Hughesa, a następnie o tym, kto zabił jej rodziców. Wkrótce potem, zdaje sobie sprawę, że jest zakochana w Edzie. Kiedy dowiaduje się, że bracia Elric pojechali na północ, do fortecy Briggs, postanawia ich odwiedzić wraz z Państwowym Alchemikiem Solfem Kimblee'm. Na miejscu Ed tłumaczy jej, że stała się zakładniczką armii – bracia muszą wykonywać rozkazy, bo w przeciwnym razie Winry grozi niebezpieczeństwo. Aby wyrwać się spod nadzoru Kimblee'a, dziewczyna obmyśla plan, według którego ma udawać zakładniczkę Scara i uciec wraz z jego grupą. Po udanej próbie ucieczki, Winry wraca do Resembool, pod eskortą wojsk Briggs. Dwa lata po zakończeniu serii Edward i Winry wyznają sobie nawzajem uczucia.
Odbiór.
Winry Rockbell została uznana za trzecią najlepszą postać żeńską w cyklu Anime Grand Prix w 2003 roku. Według rankingu popularności Gekkan Shōnen Gangan Winry została piątą najpopularniejszą postacią mangi Fullmetal Alchemist.

</doc>
<doc id="949760" url="https://pl.wikipedia.org/wiki?curid=949760" title="Dycha">
Dycha



</doc>
<doc id="949763" url="https://pl.wikipedia.org/wiki?curid=949763" title="LD Alajuelense">
LD Alajuelense

Liga Deportiva Alajuelense – kostarykański klub piłkarski z siedzibą w mieście Alajuela, stolicy prowincji Alajuela. Występuje w rozgrywkach Primera División. Swoje domowe mecze rozgrywa na obiekcie Estadio Alejandro Morera Soto.
Historia.
Alajuelense założony został 18 czerwca 1919 roku przez grupę przyjaciół będących członkami drużyny o nazwie "El Once de Abril" (co znaczy 11 kwietnia), stając się pierwszym klubem piłkarskim w prowincji Alajuela. Swój pierwszy mecz nowy klub rozegrał 2 sierpnia 1919 roku w Cartago, gdzie Alajuelense odniósł nad miejscowym klubem Club Sport Cartaginés zwycięstwo w stosunku 3:1.
W roku 1921 utworzono ogólnonarodową ligę kostarykańską ("Campeonato Nacional"), a klub Alajuelense znalazł się w gronie siedmiu drużyn, które wzięły udział w pierwszych mistrzostwach Kostaryki. Obok "La Liga" w pierwszych rozgrywkach ligi kostarykańskiej wzięły udział następujące kluby: CS Herediano, Club Sport Cartagines i nieistniejące już kluby Sociedad Gimnástica Española, Club Sport La Unión de Tres Ríos, Club Sport La Libertad oraz Sociedad Gimnástica Limonense. Pierwsza edycja mistrzostw nie była szczęśliwa dla klubu Alajuelense, który uplasował się na ostatnim miejscu.
W 1928 roku Alajuelense pierwszy raz został mistrzem Kostaryki. Główną postacią był wówczas w drużynie jeden z najlepszych napastników w historii futbolu kostarykańskiego Alejandro Morera Soto. Pierwsze w historii zwycięstwo nad klubem zagranicznym Alajuelense odniósł 7 września 1930 roku, wygrywając w stosunku 4:2 z kubańskim klubem Fortuna.
W lutym 1932 roku Alejandro Morera Soto podpisał kontrakt z Barceloną, której pomógł w zdobyciu mistrzostwa Hiszpanii w 1934 roku (zdobył tam sobie przydomek "El Mago del Balón", czyli czarodziej piłki). Ze swoim największym rywalem, stołecznym klubem Saprissa Alajuelense pierwszy raz zmierzył się 12 października 1949 roku wygrywając na stadionie "Estadio Nacional" 6:5. Mecze z udziałem obu tych drużyn stały się w przyszłości bataliami ściągającymi uwagę całej Kostaryki.
W latach 1919-2005 Alajuelense 24 razy został mistrzem Kostaryki. Ponadto dwukrotnie klub zdobył Puchar Mistrzów CONCACAF - w 1986 roku (co pozwoliło zmierzyć się ze słynnym River Plate Buenos Aires w walce o Copa Interamericana) i w 2004 roku. W roku 1992 i 1996 zdobyli tytuł mistrzów Ameryki Środkowej ("Campeones Grandes de Centro America"), wzięli udział w turnieju Copa Merconorte 2000, a w 2002 i 2005 roku zdobyli puchar mistrzów Ameryki Środkowej, czyli Copa Interclubes UNCAF. Ostatni z tych sukcesów sprawił, że Alajuelense otrzymał zaproszenie do udziału w Copa Sudamericana 2006.

</doc>
<doc id="949773" url="https://pl.wikipedia.org/wiki?curid=949773" title="Jarczowice">
Jarczowice

Jarczowice – część wsi Ściborowice w Polsce, położona w województwie opolskim, w powiecie krapkowickim, w gminie Krapkowice.
W latach 1975–1998 Jarczowice administracyjnie należały do ówczesnego województwa opolskiego.
Nazwa.
Topograficzny opis Górnego Śląska z 1865 roku notuje wieś pod niemiecką nazwą "Jarczowitz", a także wymienia obecnie stosowaną, polską nazwę "Jarczowice" we fragmencie: "Jarczowitz (1416 Jerczewicz, 1453 Jarzowitz, polnisch Jarczowice)". 1 października 1948 r. nadano miejscowości, wówczas administracyjnie związanej ze Ściborowicami i należącej do powiatu prudnickiego, polską nazwę Jarczowice.
Historia.
Jarczowice wzmiankowane są już w 1245 r. kiedy, wraz z pobliskimi Komornikami, zostały przekazane zakonowi cystersów. Wioska pojawia się też w dokumencie "Liber fundations" biskupa wrocławskiego z 1305 r. Wioska parokrotnie zmieniała właściciela. Za panowania Oppersdorffów stworzony zostaje folwark. Według spisu ludności z 1 grudnia 1910, na 221 mieszkańców Jarczowic 2 posługiwało się językiem niemieckim, a 219 językiem polskim.
Demografia.
1784 r. - 106 (razem z kolonią Wesoła)
1830 r. - 110
1855 r. - 207
1861 r. - 222
1995 r. - 45
Religia.
Jarczowice przynależą do parafii rzymskokatolickiej w Komornikach.

</doc>
<doc id="949776" url="https://pl.wikipedia.org/wiki?curid=949776" title="Niebo coraz bardziej błękitne">
Niebo coraz bardziej błękitne

Niebo coraz bardziej błękitne (wł. "Il cielo è sempre più blu") - włoski film komediowo-dramatyczny z 1996 roku w reżyserii Antonia Luigiego Grimaldiego.

</doc>
<doc id="949780" url="https://pl.wikipedia.org/wiki?curid=949780" title="Namie Amuro">
Namie Amuro

 – japońska piosenkarka muzyki pop. Jej albumy sprzedały się w ponad 40 milionach egzemplarzy, co czyni ją jedną z najlepiej sprzedających się artystek w historii japońskiej muzyki. Debiutowała w zespole Super Monkey's. W 1996 roku rozpoczęła karierę jako solowa piosenkarka.
20 września 2017 roku piosenkarka zapowiedziała, że 16 września 2018 roku, zakończy karierę muzyczną, trwającą 25 lat.
Życiorys.
Wczesne życie.
Namie Amuro urodziła się w Naha, Okinawa, Japonia. Gdy była mała jej rodzice rozwiedli się. Namie jest ostatnim dzieckiem sprzed rozwodu rodziców. W wieku 12 lat Amuro została dostrzeżona przez Masayuki Makino – dyrektora "Okinawa Actors School". Jej dziecięcym marzeniem było zostanie stewardesą, jednak rozpoczęła karierę muzyczną. Gdy miała 14 lat trafiła do zespołu Super Monkey's wraz z Minako Ameku, Nanako Takushi, Hisako Arakaki i Anna Makino. 15 września 1992 wytwórnia EMI Music Japan wydała debiutancki singel grupy – "Koi no Cute Beat / Mister USA" (przez pięć tygodni trwania rankingu Oricon sprzedano 36 610 kopii płyty). Rok po wydaniu singla Namie Amuro wraz z zespołem przeniosła się do Tokio.
1995–1997: "Sweet 19 Blues" i "Concentration 20".
Namie Amuro wydała swój pierwszy singel "Body Feels Exit" w tym samym miesiącu, w którym opuściła wytwórnię EMI Music Japan. Przy powstawaniu płyty po raz pierwszy współpracowała z producentem Tetsuya Komuro. Komuro poznał Namie Amuro w 1993 po obejrzeniu reklamy jej grupy muzycznej. Drugi singel pod kierunkiem Komuro w avex trax ukazał się w dwa miesiące później, 4 grudnia 1995. "Chase the Chance" był ostatnim singlem przed przeformowaniem jej byłego zespołu Super Monkey's i zarazem pierwszym z milionową sprzedażą.
Pod koniec 1995 Amuro zdobyła nagrodę "Golden Arrow Award 1995" (Złotą Strzałę). Po sukcesie "Chase the Chance" Amuro wydała single "Don't Wanna Cry" i "You're My Sunshine", które znalazły się na 1. miejscu w Oriconie oraz przekroczyły milion sprzedanych egzemplarzy.
22 lipca 1996 Namie wydała swój debiutancki album w wytwórni avex trax – "Sweet 19 Blues". Album znajdował się na pierwszych miejscach w rankingach i został wykorzystany w dwóch wielkoekranowych filmach. Sprzedaż wyniosła ponad 3 mln egzemplarzy. W końcu 1996 Namie została nominowana i zdobyła nagrodę "Grand Prix Award" (równoważna z nagrodą "Grammy’s Best Song Award") za piosenkę "Don’t wanna cry". Namie Amuro jest najmłodszą zdobywczynią tej nagrody.
Następnym singlem artystki był "Can You Celebrate?", który jest najlepiej sprzedającym się singlem solowej artystki w historii japońskiej muzyki, z 2,3 mln kopii. W maju 1997 wydano singel "How to Be a Girl" oraz w lipcu album "Concentration 20". Wszystkie single z "Concentration 20" znajdowały się na pierwszych miejscach list i w rankingów. 3 sierpnia 1997 Amuro osiągnęła w Japonii sprzedaż w wysokości 20 mln kopii. Singel "Dreaming I was Dreaming" był ostatnim przed ciążą i ślubem Namie Amuro z wokalistą grupy TRF (Tetsuya Komuro Rave Factory) – Masaharu Maruyama, znanego także jako "Sam". Po występie na Kōhaku Uta Gassen Amuro zniknęła na rok ze sceny muzycznej.
1998–2001: "Genius 2000" i "Break the Rules".
W 1998, po urodzeniu syna o imieniu Haruto, Amuro wróciła do show biznesu, wydając singel "I Have Never Seen". 17 marca 1999 wypuściła kolejny singel – "Respect the Power of Love". W tym samym dniu Amuro otrzymała informację o śmierci matki, przerwała promocję singla i wróciła na Okinawę w celu identyfikacji ciała matki. Emiko Taira, matka Namie Amuro, została zamordowana przez swojego szwagra.
"Respect the Power of Love" znalazł się na 43. pozycji najlepiej sprzedających się singli w 1999. W lipcu tego samego roku Amuro wydała singel "Toi et Moi" oraz we wrześniu "Something 'bout the Kiss". Producent Komuro Tetsuya wraz z amerykańskim producentem Hip-Pop/R&amp;B Dallasem Austinem wydali pierwszy po dużej przerwie album – "Genius 2000", który został wypuszczony na rynek na początku 2000.
Singel "Never End" wydany w lipcu 2000 został wykorzystany w czasie szczytu G8, mającego miejsce na Okinawie. W grudniu Amuro wydała swój kolejny album "Break the Rules". Sprzedano tylko 334 520 kopii, co w porównaniu z poprzednim albumem (802 740 kopii) było porażką. Pojawiły się spekulacje, że Amuro zbytnio pośpieszyła się z wydaniem kolejnego albumu i nie był on wystarczająco dopracowany. W styczniu w sklepach pojawił się kolejny singel – "Think of Me / No More Tears". Był ostatnim, wchodzącym w skład albumu "Break the Rules".
W sierpniu 2001 Amuro wydała singel "Say the Word", do którego po raz pierwszy sama napisała słowa piosenek. W grudniu po raz ostatni współpracowała z Tetsuya Komuro przy singlu "lovin' it". Singel został wydany przez avex trax, jako projekt dobroczynności narodu. VERBAL, członek grupy m-flo, który śpiewał wraz z Amuro "Lovin’ It" pomógł jej przejść z popu do R&amp;B.
2002–2006: "Style" i "Queen of Hip-Pop".
W 2002 Amuro stała się w pełni piosenkarką R&amp;B. Pracowała nad wspólnym projektem z grupą Suite Chic. Przed zakończeniem projektu wydała dwa single i dwa albumy. Powróciła do kariery solowej w 2003, kiedy wydała singel "Shine More". Pod produkcją Dallasa Austina i Full Force wydała single "Put 'Em Up" i "So Crazy/Come", które znalazły się później na wydanym w grudniu albumie Style.
Od 29 listopada 2003 do 15 maja 2004 Amuro występowała w Azji podczas trasy koncertowej "Namie Amuro So Crazy tour featuring Best singles 2003-2004". Po wydaniu DVD z trasy koncertowej Amuro wypuściła singel z balladami "All for You". 14 października 2004 wydano singel "Girl Talk / The Speed Star" z podwójną stroną A. Singel znajdował się w dniu wydania na 1. pozycji i utrzymywał się jako #2 przez pierwszy tydzień. 31 grudnia Amuro miała wystąpić na Kōhaku Uta Gassen, lecz z niego zrezygnowała. Wcześniej pojawiała się na konkursie dziewięciokrotnie.
Amuro w lutym 2005 uczestniczyła, jako jedyny reprezentant Japonii w "MTV Asia Aid" (pomoc ofiarom trzęsienia ziemi w południowo-wschodniej Azji).
6 kwietnia 2005 Amuro wydała singel "Want Me, Want Me", który został skrytykowany za prowokacyjność. Sprzedano jednak ponad 100 tys. egzemplarzy. Singel otrzymał złoty certyfikat "RIAJ" (Recording Industry Association of Japan). W maju Amuro, która rozwiodła się z mężem w 2002 odebrała mu pełne prawo do opieki nad ich dzieckiem. Uprzednio za nieoficjalnym uzgodnieniem tylko SAM zajmował się Haruto.
29 maja 2005 Amuro wystąpiła na "MTV Video Music Awards Japan" czwarty rok z rzędu. Zdobyła dwie nagrody – "Best R&amp;B Video" oraz "Most Impressive Performing Asian Artist". W lipcu wydano szósty album – "Queen of Hip-Pop", który otrzymał podwójny platynowy certyfikat "RIAJ". We współpracy ze studiem MGM Amuro zdobyła licencję na użycie w swoim albumie motywu muzycznego z „Różowej pantery”.
2007–2010: "Play", "Best Fiction" i "Past&lt;Future".
W styczniu 2007 roku wydała singel „Baby Don’t Cry” do japońskiego serialu „Himitsu no Hanazono”. W marcu, m-flo wydał album "Cosmicolor". Razem z Namie nagrali piosenkę „Luvotomy”. Następnie 4 kwietnia 2007 wydała singel „Funky Town”. A w czerwcu ukazał się jej ósmy album „Play”, zdobył najwyższe miejsce od siedmiu lat. W sierpniu pojawiła się jako artysta w MTV STUDENT AWARDS 2007, otrzymała nagrodę „STUDENT VOICE” RESPECT AWARD”. Od 18 sierpnia 2007 do 13 kwietnia 2008 Namie odbyła swoją trasę koncertową po Japonii „Namie Amuro Play tour 2007-2008”. Pierwotnie miała się składać z 53 występów, lecz wzrosła o 12 do 65 występów. We wrześniu świętowała swoje 30 urodziny.
Na początku 2008 roku, Namie potwierdziła, że będzie promować w Japonii firmę Vidal Sassoon podczas ich nowej kampanii marketingowej Moda x Muzyka x VS, z nowym singlem. Singel "60s 70s 80s" składał się z trzech utworów: „New Look”, „Rock Steady” i „What a Feeling”. Stał się ogromny sukces w Japonii, osiągając numer jeden na liście Oricon Singles Chart i stał się jej pierwszym singlem numer jeden od „I Have Never Seen”. 25 marca 2008 Namie została nagrodzona za „Najlepszy żeński teledysk”, „Hide and Seek” (z albumu "Play") w Space Shower Music Video Awards 2008. „Hide &amp; Seek” również otrzymał nagrodę za „Best R&amp;B Video” podczas MTV Video Music Awards 2008, które odbyło się 31 maja w Saitama Super Arena. W maju 2008 Namie nagrała we współpracy z japońską piosenkarką Double piosenkę „Black Diamond”. 26 lipca 2008 uczestniczyła w koncercie A-Nation, do którego została zaproszona po raz pierwszy od siedmiu lat. 30 lipca wydała trzeci album z największymi przebojami, „Best Fiction”. Składający się z utworów z lat 2003–2008. W pierwszym tygodniu sprzedano 681,000 albumów i zadebiutował jako numer jeden na liście albumów Oricon. A w trzecim tygodniu, „Best Fiction” sprzedało się ponad milion albumów. Namie stała się pierwszym artystą ze sprzedażą milion certyfikowanych albumów w ciągu trzech kolejnych dekad. „Best Fiction” ostatecznie spędził sześć kolejnych tygodni na pozycji numer jeden. Z końcem 2008 roku "Best Fiction" stał się drugim najlepiej sprzedającym się albumem (pierwszym był "Exile Love" zespołu Exile), a także drugim najlepiej sprzedającym się albumem cyfrowym japońskiego artysty, za albumem Hikaru Utady "Heart Station". "Best Fiction" otrzymał nagrodę Album roku podczas 50th Japan Record Awards. Artystka, aby promować album, wyruszyła w trasę koncertową „Best Fiction 2008-2009”, począwszy od Makuhari Messe. Namie została zaproszona ponownie do 59th NHK Kōhaku Uta Gassen, lecz odmówiła.
20 stycznia 2009 Namie rozpoczęła pracę nad jej dziewiątym albumem studyjnym. Wydała również singel, „Wild/Dr”, 18 marca 2009. Piosenki okazały się sukcesem, osiągając pierwsze miejsce na liście Oricon Singles Chart. 1 października Vidal Sassoon wydany nowe reklamy z Namie, i dwoma utworami z jej dziewiątego albumu, „My Love” i „Copy That.” 16 grudnia ukazał się dziewiąty album, „Past&lt;Future”. Album odniósł sukces na Oricon Albums Chart, osiągając pierwsze miejsce.
W marcu 2010 Namie zdobyła nagrodę „Najlepszy artysta Azjatycki” podczas World Music Award w Monako, zaśpiewała tam utwór „Hide &amp; Seek” z albumu "Play". W kwietniu 2010 Namie rozpoczęła trasę koncertową „Past&lt;Future” podróżując po 26 miastach w Japonii, trasa trwała dziewięć miesięcy. 28 lipca wydała singel „Break It/Get Myself Back”. Ponadto 15 grudnia wydała DVD „Namie Amuro PAST FUTURE TOUR 2010”, które osiągnęło pierwsze miejsce na liście Oricon DVD.
2011–2013: "Checkmate!", "Uncontrolled" i "FEEL".
27 kwietnia 2011, Namie wydała album „Checkmate!”, na którym współpracowała z różnymi artystami. Do promowania albumu posłużyły piosenki takie jak „Wonder Woman”, „Make It Happen”, „Unusual” i „#1". Album był sukcesem komercyjnym, osiągnął pierwsze miejsce notowania Oricon. Trzy miesiące później ukazał się singel „Naked/Fight Together/Tempest”. Osiągnął drugie miejsce na Oricon Singles Chart. A piosenka „Fight Together” stała się oficjalną piosenką dla japońskiej serii anime One Piece. Pod koniec lipca, Namie przeprowadziła pierwszą trasę arena tour, zatytułowaną Live Style, która upamiętni jej 20 lat działalności w branży muzycznej. Dodatkowo na koncertach był promowany album „Checkmate!”. Natomiast nowy singel „Sit! Stay! Wait! Down!/Love Story” miał premierę 7 grudnia, a utwór „arigatou” został użyty w reklamie „ESPRIQUE”.
Pod koniec marca 2012 roku, został wydany singel „Go Round / YEAH-OH", piosenka "Go Round" została użyta do kolejnej reklamy "ESPRIQUE". W kwietniu, wokalistka potwierdziła wydanie albumu „Uncontrolled”, który zaplanowano na 27 czerwca. Album okazał się wielkim sukcesem, osiągnął pierwsze miejsce na Oricon Albums Chart. 16 września Namie zaplanowała specjalny koncert w jej rodzinnym mieście Okinawa, upamiętniający jej 20 lat w branży muzycznej. Jednak ze względu na tajfun, koncert został odwołany. 31 października zadebiutował jej pierwszy cyfrowy singel „Damage”. Namie skończyła rok 2012, trasą po 5 Major Dome (największe stadiony w Japonii).
6 marca 2013 r., Namie wydała singel „Big Boys Cry/Beautiful”, oba utwory pojawiły się w reklamach makijażu marki Kose. 29 maja Namie wydała cyfrową wersje piosenki „Contrail”, która została wykorzystana jako piosenka do serialu Sora Tobu Kouhoushitsu. Dodatkowo, dwa kolejne utwory „Hands on Me” 3 lipca i „Heaven” 10 lipca zostały wydane w Sklepie iTunes Store do promowania nadchodzącego albumu „FEEL”. 10 lipca ukazał się album „FEEL”. Album był pierwszym wydanym przez jej własną wytwórnię płytową „Dimension Point”, która była obsługiwana przez „Avex Trax”. Namie została pierwszym artystą „Dimension Point”. 16 sierpnia rozpoczęła się trasa koncertowa „Namie Amuro FEEL tour 2013”, w 24 miastach odbyły się 44 występy, zgromadziły 240 000 widzów.
2014–2016: "Ballada", "genic", "Hero".
W początkach 2014 roku piosenkarka wydała singel „Tsuki”, znalazły się na nim tytułowa piosenka oraz dwie wydane wcześniej cyfrowo, „Ballerina” i „Neonlight Lipstick”. 4 czerwca, Namie wydała pierwszy album z balladami ("Ballada"), zawierający 15 piosenek. Na DVD znajdują się między innymi nowe teledyski „Sweet 19 Blues” i „Can You Celebrate?” oraz dwa kompletnie nowe „Himawari” i „Four Seasons”. Namie ogłosiła trasę koncertową „Live Style”, która rozpoczęła się 22 sierpnia, i trwała do 18 grudnia 2014 r. DVD zostało wydane za pośrednictwem jej studia „Dimension Point”. 12 listopada, Namie wydała singel zatytułowany „Brighter Day” zawierający piosenkę tytułową oraz kolejne dwie „SWEET KISSES” i „Still Lovin’ You”. W tym samym miesiącu, Namie współpracowała z tajwańską piosenkarką Jolin Tsai jej singel „I’m Not Yours” został wydany jako nagranie promocyjne do albumu Play (2014).
Na początku kwietnia 2015 roku, Namie ogłosiła, że 10 czerwca, ukaże się jej nowy album „genic”. To również jej pierwszy album wydany przez firmę zarządzaną przez wokalistkę „stella88”, którą otworzyła po opuszczeniu „Vision Factory”. Płyta nie zawiera singli. Pomimo tego okazała się sukcesem, znalazła się na pierwszym miejscu Oricon Albums Chart. Do promocji albumu, piosenkarka przeprowadziła trasę koncertową „LIVEGENIC”, która trwała od 5 września 2015 do 10 lutego 2016 roku. 2 grudnia, Namie wydała singel „Red Carpet”, który zawierał dwie piosenki „Red Carpet” i „Black Make-Up”. Pomimo drugiego miejsca na Oricon Singles Chart, sprzedaż osiągnęła 36.000 sztuk w Japonii, co czyni go jednym z najgorzej sprzedających się jej singli do tej pory.
W 2016 roku, Namie wydała swój trzeci singel „Mint”. Jego sprzedaż szybko wzrosła wraz z premierą teledysku w tym samym miesiącu i osiągnęła status platyny, miesiąc później. W czerwcu, Namie przyjęła ofertę zaproponowaną przez NHK aby nagrać piosenkę przewodnią dla japońskiego wstępu do Letnich Igrzysk Olimpijskich i Paraolimpijskich odbywających się w Rio de Janeiro w 2016 roku. Namie do tego wydarzenia nagrała singel pod tytułem „Hero”. Singel zdobył złoty certyfikat RIAJ. Cztery miesiące później Namie wydała singel „Dear Diary/Fighter”, piosenki zostały użyte do filmów i Death Note ~ New Generation.
2017–2018: „Live Style”, 25 lecie i emerytura, "Finally".
Amuro ogłosiła swoją czwartą doroczną trasę "Live Style", która rozpoczęła się 19 sierpnia 2016 i trwała do maja 2017 roku. Początkowo zaplanowano 88 koncertów, ale z powodu ogromnego popytu i dalszych działań promocyjnych Namie z singlami i jej niewydanym wcześniej utworem "Christmas Wish", odbyła kolejne 13 koncertów, co daje łączną liczbę 101 występów w Japonii i jest rekordem solowej piosenkarki. "Namie Amuro LIVE STYLE 2016-2017" został wydany na DVD i Blu-Ray 3 maja. A 31 maja Namie wydała singel "Just You and I", który był piosenką przewodnią w Serialu "Haha ni Naru". W następnym miesiącu wokalistka ogłosiła swoje 25-lecie koncertu w swoim rodzinnym mieście Okinawie. 
16 i 17 września 2017 roku odbył się koncert upamiętniający 25 lecie kariery, w sumie uczestniczyło w nim 52 000 ludzi, co sprawiło, że był jednym z największych koncertów w Japonii. Dodatkowo piosenkarka ogłosiła, że piosenka „Hope” stała się oficjalną piosenką dla japońskiej serii anime One Piece. Piosenka „Hope” miała swoją premierę w październiku tego samego roku. W dniu 20 września 2017 r., w swoje czterdzieste urodziny Namie ogłosiła, że 16 września 2018 r., wycofa się z branży muzycznej. Jej ostatni album „Finally” z największymi przebojami i sześcioma nowymi piosenkami ukazał się 8 listopada 2017 r. Oprócz tego utwory zostały nagrane na nowo. Namie w połowie listopada ogłosiła daty i miejsca pożegnalnej trasy koncertowej. 31 grudnia Namie wystąpiła w sylwestrowym programie muzycznym, „59th NHK Kōhaku Uta Gassen”, zaśpiewała piosenkę „Hero”. Album „Finally” znalazł się na pierwszym miejscu listy Oricon i sprzedał się w liczbie sztuk do końca 2017 roku.
11 lutego 2018 r., piosenka „Hope” ukazała się jako cyfrowy singel. 17 lutego Namie rozpoczęła pożegnalna trasę koncertową „Finally” w Nagoya Dome. Namie Amuro otrzymała nagrodę w 32. Japan Gold Disc Award 2018 dla artysty roku. 19 kwietnia 2018 roku, został wydany cyfrowy singel „Body Feels EXIT” z nowo nagranym wokalem pochodzącym z albumu „Finally”. 23 maja Namie otrzymała nagrodę „Okinawa’s National Honor Award”. 3 czerwca zakończyła trasę „Namie Amuro Final Tour 2018 ~Finally~”, w Tokyo Dome. W sumie odbyła 23 koncerty. Koncerty odbyły się w Japonii, w takich miastach jak Nagoja, Fukuoka, Sapporo, Osaka i Tokio, oraz w Chinach, Hongkongu i na Tajwanie. W sumie obejrzało je na żywo 800 000 fanów. Po zakończeniu ostatniego koncertu ogłoszono wydanie Blu-ray i DVD „Namie Amuro Final Tour 2018 ~Finally~”. Jego zawartość obejmuje także koncert z okazji 25-lecia „Namie Amuro 25th Anniversary in Okinawa”, który odbył się w zeszłym roku na Okinawie. Do 21 sierpnia całkowita liczba wstępnie zamówionych płyt DVD i Blu-ray z trasy "Final Tour 2018" przekroczyła milion egzemplarzy w Japonii. Animowana postać Amuro pojawiła się 25 sierpnia w odcinku "One Piece", aby ją pożegnać. Płyta DVD i Blu-ray "namie amuro Final Tour 2018 -Finally-" została wydana 29 sierpnia. 15 września Namie ostatni raz wystąpiła jako artystka podczas festiwalu „We ♥ Namie Hanabi Show: I ♥ Okinawa / I ♥ Music” w Okinawa Convention Center, gdzie jako goście wystąpili między innymi Jolin Tsai i Ken Hirai. Namie oficjalnie wycofała się z branży rozrywkowej 16 września 2018 roku.

</doc>
<doc id="949781" url="https://pl.wikipedia.org/wiki?curid=949781" title="Ligota (Żywocice)">
Ligota (Żywocice)

Ligota – przysiółek wsi Żywocice w Polsce, położony w województwie opolskim, w powiecie krapkowickim, w gminie Krapkowice.
W latach 1975–1998 przysiółek administracyjnie należał do ówczesnego województwa opolskiego.
Religia.
Przysiółek należy do parafii rzymskokatolickiej w Żywocicach.

</doc>
<doc id="949784" url="https://pl.wikipedia.org/wiki?curid=949784" title="Osorkon IV">
Osorkon IV

Osorkon IV – faraon, władca starożytnego Egiptu, z XXII dynastii libijskiej, z czasów Trzeciego Okresu Przejściowego. Prawdopodobnie panował w latach 732–722 p.n.e. Był synem Szeszonka V i królowej Tadibastet II.
Panowanie Osorkona przypadło na przełomowe czasy ponad trzywiekowego rozbicia dzielnicowego, charakteryzującego się jednakże względnym spokojem wewnętrznym i okresu podboju kuszyckiego, prowadzącego do zjednoczenia Obu Krajów, dokonanego jednakże kosztem walk wewnętrznych. Na domiar złego, Osorkon zmuszony był walczyć ze znacznie bardziej od siebie wpływowym i potężniejszym władcą Sais – Tefnachtem. W rzeczywistości władza Osorkona ograniczała się jedynie do Bubastis i jego okolic oraz Tanis. Królestwo to prawdopodobnie podzielone było na dwie części, rozdzielone niewielkim, podległym mu państwem wodzów Ma w Farbaitos.
W czasie panowania Osorkona w Bubastis w innych regionach Delty i Egiptu, władzę równocześnie sprawowali:
Jak wyglądał podział władzy w Egipcie w Trzecim Okresie Przejściowym .

</doc>
<doc id="949789" url="https://pl.wikipedia.org/wiki?curid=949789" title="Walenty Szwajcer">
Walenty Szwajcer

Walenty Szwajcer (ur. 7 lutego 1907 w Piastowicach, zm. 2 czerwca 1994 w Biskupinie) – polski nauczyciel, odkrywca szczątków prehistorycznej osady kultury łużyckiej w Biskupinie k. Żnina.
Życiorys.
Syn Antoniego i Julianny. Pierwotnie jego nazwisko zapisywano „Schweitzer”. W 1928 r. ukończył seminarium nauczycielskie w Wągrowcu. Pracował w szkołach w powiecie żnińskim – najpierw w Gorzycach, później w Sarbinowie. Działał przy organizacji Związku Nauczycielstwa Polskiego. W 1932 r., w czasach wielkiego kryzysu, musiał przenieść się do szkoły w Biskupinie.
W 1932 r. podczas jednego ze spacerów po półwyspie na Jeziorze Biskupińskim zauważył fragmenty ceramiki oraz wystające z wody drewniane pale. Wiosną tego samego roku pogłębiano rzekę Gąsawkę przepływającą przez jezioro, na skutek czego poziom wody opadł o kilkadziesiąt centymetrów, odsłaniając przedmioty. Szwajcer zaczął zbierać szczątki, by następnie opisać i opublikować informacje o odkryciu. Kiedy jednak wiosną 1933 r. właściciel, na którego polu znajdowało się znalezisko, zaczął niszczyć pale i zbierać przedmioty z brązu celem ich sprzedaży, nauczyciel postanowił zawiadomić władze. Jednak zarówno kuratorium, jak i referat kultury w starostwie nie wykazały zainteresowania odkryciem. Szwajcer zdobył adres prof. Józefa Kostrzewskiego, który podjął decyzję o rozpoczęciu badań jeszcze w tym samym roku.
Inne dane mówią natomiast o tym, że to nie Szwajcer odkrył pozostałości grodu: „11 października 1933 r. dzieci pasące krowy na łące zauważyły wystające z wody szeregi zaostrzonych drewnianych pali. Nie były to, jak na początku sądzono, szczyty mitycznych zabudowań, tylko pozostałości palisady otaczającej starożytny gród. O odkryciu dziatwa natychmiast poinformowała miejscowego nauczyciela Walentego Szwajcera, a ten, domyślając się, że ma do czynienia z czymś wyjątkowym, zawiadomił poznańskich archeologów. Zyskał tym sławę odkrywcy najsłynniejszego polskiego grodu i stanowiska archeologicznego w ogóle”.
Odkryte przez Szwajcera szczątki okazały się być pozostałościami prehistorycznego grodu z epoki brązu należącego do tzw. kultury łużyckiej, powstałego w VIII w. p.n.e. Obecnie w miejscu znaleziska mieści się muzeum archeologiczne.
W latach 1974−1992 był kierownikiem Schroniska Młodzieżowego w Biskupinie.
Od 1950 był mężem Janiny Żnińskiej.
Jego grób znajduje się na cmentarzu w pobliskiej Wenecji.
Upamiętnienie.
Biskupińskie Towarzystwo Archeologiczne nosi imię Walentego Szwajcera.

</doc>
<doc id="949791" url="https://pl.wikipedia.org/wiki?curid=949791" title="Kazimierz Kapera">
Kazimierz Kapera

Kazimierz Kapera (ur. 14 lipca 1942 w Jodłowniku) – polski polityk, nauczyciel akademicki, doktor nauk medycznych, działacz społeczny, poseł na Sejm III kadencji.
Życiorys.
Z wykształcenia lekarz stomatolog. W 1967 ukończył studia na Wydziale Lekarskim Akademii Medycznej w Krakowie, a w 1991 uzyskał stopień doktora nauk medycznych. Został wykładowcą Uniwersytetu Jagiellońskiego.
W 1990 został dyrektorem wydziału zdrowia w urzędzie wojewódzkim. W 1991 został wiceministrem zdrowia w rządzie Jana Krzysztofa Bieleckiego, odwołano go po dwóch miesiącach w związku z jego publicznymi wypowiedziami, m.in. nazwaniem homoseksualistów zboczeńcami roznoszącymi AIDS. Do 1996 ponownie pracował w administracji województwa krakowskiego. W 1993 kandydował bez powodzenia do Senatu z ramienia ZChN. W tym samym roku objął przewodnictwo Polskiej Federacji Stowarzyszeń Rodzin Katolickich, od tego czasu był wybierany na kolejne kadencje.
Od 1996 zasiadał we władzach Akcji Wyborczej Solidarność (jako członek tymczasowego zespołu koordynacyjnego, a od 1997 wiceprzewodniczący). Z listy AWS sprawował mandat posła na Sejm III kadencji. W 1998 był wśród założycieli Ruchu Społecznego AWS. W latach 1997–1999 pełnił funkcję pełnomocnika rządu do spraw rodziny w rządzie Jerzego Buzka. W 2001 nie został ponownie wybrany do Sejmu, kandydując z listy Akcji Wyborczej Solidarność Prawicy.
W wyborach samorządowych w 2002 bez powodzenia kandydował z ramienia Ligi Polskich Rodzin na prezydenta Krakowa (otrzymał 9,19% głosów). W 2003 założył partię Rodzina-Ojczyzna, której został prezesem. Z jej ramienia w 2005 bezskutecznie ubiegał się o mandat senatora. Ugrupowanie zostało później wykreślone z ewidencji.

</doc>
<doc id="949802" url="https://pl.wikipedia.org/wiki?curid=949802" title="Ratusz w Pucku">
Ratusz w Pucku

Ratusz w Pucku – budynek leżący w sercu miasta Pucka, siedziba władz miejskich. Obecny ratusz został wybudowany w 1865 roku w stylu neogotyckim według projektu Blaurocka z Wejherowa, w pierzei wschodniej rynku. W sali konferencyjnej na pierwszym piętrze często są organizowane wernisaże i pokazy kolekcjonerskie.

</doc>
<doc id="949816" url="https://pl.wikipedia.org/wiki?curid=949816" title="Pendembu">
Pendembu

 
Pendembu – miasto w południowo-wschodnim Sierra Leone, niedaleko granic z Liberią. Administracyjnie należy do dystryktu Kailahun w Prowincji Wschodniej. Mieszka tu ok. 18 tys. osób (stan z 2004 roku). Miasto połączone jest linią kolejową z Freetown.
W Pendembu urodził się sierraleoński prezydent Ahmad Tejan Kabbah.

</doc>
<doc id="949818" url="https://pl.wikipedia.org/wiki?curid=949818" title="Stade de la Meinau">
Stade de la Meinau

Stade de la Meinau – stadion piłkarski w Strasburgu - należący do miasta - oddany do użytku w 1906, obecnie o pojemności 29 230 miejsc siedzących, na którym od 1 kwietnia 1914 roku swoje mecze rozgrywa RC Strasbourg. Rekordową frekwencję - wynoszącą 47 950 osób - odnotowano 14 czerwca 1984 roku podczas meczu Mistrzostw Europy RFN - Portugalia 0:0 (0:0).
W 1938 obiekt był jedną z aren finałów Mistrzostw Świata, a 5 czerwca 1938 roku swój debiut w MŚ zaliczyła na nim reprezentacja Polski, ulegając po dogrywce Brazylii 5:6.
22 kwietnia 1970 roku odbyło się na nim dodatkowe (trzecie) spotkanie półfinału Pucharu Zdobywców Pucharów sezonu 1969/1970, pomiędzy Górnikiem Zabrze i AS Roma, zakończone remisem 1:1 (1:0). Dogrywka również nie przyniosła rozstrzygnięcia, a ponieważ regulamin nie przewidywał serii rzutów karnych, zwycięzcę wskazano poprzez losowanie (rzut monetą). Wypadło na Górnika, który jako pierwsza - i do tej pory jedyna - polska drużyna klubowa uzyskał awans do finału rozgrywek europejskich pucharów (ulegając w nim 2:1 Manchesterowi City).
Stadion był gruntownie przebudowywany w latach 1921, 1951, 1979-1984 i 2001.

</doc>
<doc id="949823" url="https://pl.wikipedia.org/wiki?curid=949823" title="Cieśnina Świętego Bonifacego">
Cieśnina Świętego Bonifacego

Cieśnina Świętego Bonifacego (fr. "Bouches de Bonifacio", wł. "Bocche di Bonifacio") – cieśnina na Morzu Śródziemnym oddzielająca Korsykę od Sardynii. Nad cieśniną na Korsyce leży miasto Bonifacio.
Cieśnina jest znana wśród żeglarzy ze względu na trudne warunki pogodowe, silne prądy, mielizny i inne przeszkody nawigacyjne.
Najsłynniejszy wypadek w tejże cieśninie miał miejsce 15 lutego 1855 roku, kiedy to francuska fregata Semillante rozbiła się na rafie. Semillante opuściła port w Toulonie z zadaniem dostarczenia nowych oddziałów na wojnę krymską. W katastrofie nikt z 750 osobowej załogi nie ocalał.
Po katastrofie tankowca z 1993 roku, przeprawa  przez cieśninę francuskich i włoskich statków z niebezpiecznym ładunkiem została zakazana. Przeprawa statków pod inną banderą jest silnie odradzana a w jej wypadku podlega obowiązkowemu pilotażowi.
Maksymalna głębokość cieśniny wynosi około 100 metrów.

</doc>
<doc id="949825" url="https://pl.wikipedia.org/wiki?curid=949825" title="Gilles Mimouni">
Gilles Mimouni

Gilles Mimouni (ur. 1956) - francuski architekt i filmowiec. Znany jest głównie jako reżyser dreszczowca romantycznego "Apartament" ("L’Appartement", 1996) z udziałem Vincenta Cassela i Moniki Bellucci, a także jako producent wykonawczy amerykańskiego remake’u "Apartament" ("Wicker Park", 2004). Zrealizował także "Jeden, dwa, trzy, złodzieje" ("Un, deux, trois, voleurs", 2011) z Isabelle Carré i Nicolasem Cazalé.

</doc>
<doc id="949827" url="https://pl.wikipedia.org/wiki?curid=949827" title="Matt Parkman">
Matt Parkman



</doc>
<doc id="949832" url="https://pl.wikipedia.org/wiki?curid=949832" title="Micah Sanders">
Micah Sanders



</doc>
<doc id="949837" url="https://pl.wikipedia.org/wiki?curid=949837" title="Lunsar">
Lunsar

Lunsar – miasto w północno-zachodnim Sierra Leone, drugie co do wielkości miasto dystryktu Port Loko w Prowincji Północnej; mieszka tu ok. 49 tys. osób (stan z 2004 roku). Dominującą grupą etniczną są tu Temne.

</doc>
<doc id="949842" url="https://pl.wikipedia.org/wiki?curid=949842" title="Interkonekt">
Interkonekt



</doc>
<doc id="949843" url="https://pl.wikipedia.org/wiki?curid=949843" title="Wojciech Dankowski">
Wojciech Dankowski

Wojciech Dankowski, Danek, Adalbertus (ur. ok. 1760, zm. po 1800) – polski skrzypek, kompozytor i kapelmistrz okresu klasycyzmu.
Życiorys.
Pochodził prawdopodobnie z Wielkopolski, choć niektórzy badacze przypuszczają, że rodzina kompozytora była czeskiego pochodzenia (nosił on początkowo nazwisko Danek). Działał w klasztorze cystersów w Obrze, gdzie prawdopodobnie zdobył wykształcenie muzyczne. Około 1779 był tam muzykiem klasztornym. W latach 1787-1790 działał jako kapelmistrz i kompozytor przy katedrze w Gnieźnie. Józef Elsner podaje informację, nie potwierdzoną przez inne źródła, że około 1792 Dankowski był altowiolistą w teatrze niemieckim we Lwowie. Według przybyłego ze Śląska Elsnera muzycy poznali się we Lwowie, w którym Elsner dyrygował lwowską orkiestrą. Muzycy się zaprzyjaźnili, a Elsner bardzo cenił zdolności kompozytorskie Dankowskiego, którego wspomina w swoim "Summariuszu" (pamiętniku pisanym przez Elsnera w latach 1839–1841). 
Prawdopodobnie na początku XIX wieku Dankowski działał w Poznaniu, gdzie w kościele Marii Magdaleny zachowała się pokaźna liczba jego utworów. Pełnił tam funkcję skrzypka, kapelmistrza, kompozytora. Kilka wczesnych autografów Dankowskiego z Obry Wielkopolskiej i kopie pisane przez M. Bocheńskiego z Grodziska Wielkopolskiego są podpisane nazwiskiem skróconym – Danek. Kompozycje Dankowskiego znane były nie tylko w Wielkopolsce, ale także w Wilnie, Krzemieńcu, Krakowie i innych ośrodkach.
Twórczość.
Utwory instrumentalne Dankowskiego pisane są w stylu wczesnoklasycystycznym, zasadniczo w technice homofonicznej. Jako ostatnia część cyklu występuje dość często rondo. W dziełach wokalno-instrumentalnych tworzonych wyłącznie do tekstów religijnych zaznaczają się wyraźne wpływy szkoły neapolitańskiej. Utwory te zawierają także szereg elementów ludowych. Kompozytor wprowadza bowiem tańce typowe dla muzyki polskiej, jak polonez i mazur oraz instrumenty ludowe jak np. tuba pastoralis. Niekiedy też stosuje efekty techniczne naśladujące instrumenty ludowe (burdon). 
Dla kompozycji Dankowskiego (obok 4-głosowego chóru i solistów) typowy jest następujący zestaw instrumentów muzycznych: 2 clarini, 2 rogi (nierzadko używane zamiennie), 2 skrzypiec i organy realizujące basso continuo. W późniejszych utworach, powstałych ok. 1780 kompozytor rozszerzył instrumentarium o flety, oboje, wiolonczele, klarnety i fagot.
Jego twórczość cieszyła się za życia autora dużą popularnością – jego utwory religijne przetrwały głównie w Wielkopolsce, ale także w innych regionach Polski. Znaczny zbiór dzieł tego twórcy posiada Archiwum Jasnej Góry). Autografy jego kompozycji zachowały się w zbiorach muzykaliów po kapelach kościelnych w Grodzisku Wielkopolskim, Świętej Górze w Gostyniu, Fary Poznańskiej oraz w archiwaliach muzycznych Katedry w Gnieźnie, a także w Kremnicy na Słowacji, Monachium (zbiory o prowieniencji Obra Wielkopolska), Pilznie koło Tarnowa, w Sandomierzu, Staniątkach koło Krakowa, Szalowej koło Gorlic, w Warszawie i Wilnie. Ponad 92 rękopisy utworów wokalno-instrumentalnych do tekstów religijnych zaginęło lub uległo zniszczeniu w czasie II wojny światowej, w tym znaczna część dubletów.
W zachowanej spuściźnie kompozytorskiej Dankowskiego ważne są przede wszystkim utwory religijne (msze, requiem, motety, litanie). Obecnie utwory Dankowskiego zaczynają być wydobywane z niepamięci, są wykonywane na koncertach oraz nagrywane na płyty.

</doc>
<doc id="949844" url="https://pl.wikipedia.org/wiki?curid=949844" title="Bitwa pod Demjanskiem">
Bitwa pod Demjanskiem



</doc>
<doc id="949845" url="https://pl.wikipedia.org/wiki?curid=949845" title="Noah Bennet">
Noah Bennet



</doc>
<doc id="949847" url="https://pl.wikipedia.org/wiki?curid=949847" title="Xingyi">
Xingyi



</doc>
<doc id="949854" url="https://pl.wikipedia.org/wiki?curid=949854" title="Karnawał zwierząt">
Karnawał zwierząt

Karnawał zwierząt (fr. "Le Carnaval des animaux") (1886) – utwór określony przez kompozytora, Camille’a Saint-Saënsa, jako fantazja zoologiczna. Jest to cykl czternastu miniatur (utworów muzycznych małych rozmiarów) ilustracyjnych, wykonywanych przez różne składy instrumentalistów.
Spośród miniatur najbardziej znany jest "Łabędź".
Utwór należy do unikatowych kompozycji programowych w całej literaturze muzycznej, często wykorzystywany jest w edukacji muzycznej jako dobry przykład do nauki rozpoznawania brzmienia różnych instrumentów muzycznych.

</doc>
<doc id="949856" url="https://pl.wikipedia.org/wiki?curid=949856" title="II Korpus Polowy Luftwaffe">
II Korpus Polowy Luftwaffe

II Korpus Polowy Luftwaffe ("niem. II. Luftwaffen-Feldkorps") – jeden z niemieckich korpusów polowych Luftwaffe. Utworzony w październiku 1942 roku przy Grupie Armii Środek z oddziału Luftwaffe Schlemm. Walczy w składzie Grupy Chevallerie i 3 Armii Pancernej, teren działań – Newel. W styczniu 1944 roku przemianowany w I Korpus Spadochronowy.
Dowódca:
Jednostki korpuśne:
Skład w grudniu 1942:
Skład w lipcu 1943:

</doc>
<doc id="949859" url="https://pl.wikipedia.org/wiki?curid=949859" title="Vigur">
Vigur

Vigur – wyspa Islandii u ujścia Hestfjörður, będąca przystanią ptaków morskich: edredonów, rybitw arktycznych, nurzyków i maskonurów. Ma około 2 km długości i 400 m szerokości. Na miejscowej farmie znajduje się wiatrak i mała wystawa dawnych narzędzi rolniczych. Na wyspę można się dostać promem z Ísafjörður.

</doc>
<doc id="949864" url="https://pl.wikipedia.org/wiki?curid=949864" title="Język liwoński">
Język liwoński



</doc>
<doc id="949868" url="https://pl.wikipedia.org/wiki?curid=949868" title="Lampart (powieść)">
Lampart (powieść)

Lampart (wł. "Il Gattopardo") – powieść włoskiego pisarza Giuseppego Tomasiego di Lampedusy, opublikowana w 1958, rok po śmierci autora.
Dzieło, napisane w konwencji powieści XIX-wiecznej, ukazuje schyłek świata starej burbońskiej arystokracji na Sycylii w czasach zjednoczenia Włoch.
W 1959 roku powieść wyróżniono najbardziej prestiżowa włoską nagrodą literacką – "Nagrodą Stregi".
Fabuła.
Akcja powieści rozgrywa się na przestrzeni pół wieku na Sycylii. Rozpoczyna się w 1860, ostatnie jej rozdziały za tło mają wydarzenia XX wieku. Główną postacią "Lamparta" jest książę Fabrizio Salina, głowa możnego sycylijskiego rodu, tytułowy Lampart. Na wyspie triumfują żołnierze Giuseppe Garibaldiego, arystokracja stopniowo traci wpływy. Salina próbuje znaleźć swe miejsce w nowych, jednoczących się Włoszech. Zachodzące zmiany symbolizuje małżeństwo Tancrediego, cynicznego siostrzeńca księcia z pochodzącą z mieszczaństwa żywiołową Angeliką.
Adaptacja.
W 1963 "Lampart" został sfilmowany przez włoskiego reżysera Luchina Viscontiego, z gwiazdorską obsadą – w rolach głównych wystąpili Burt Lancaster (jako tytułowy Lampart – książę Fabrizio Salina), Alain Delon i Claudia Cardinale. Film zdobył wiele nagród i wyróżnień – na festiwalu w Cannes w 1963 został wyróżniony Złotą Palmą. Znalazł się także na watykańskiej liście 45 filmów fabularnych, które propagują szczególne wartości religijne, moralne lub artystyczne, a w plebiscycie krytyków filmowych, zorganizowanym w 2012 r. przez czasopismo Brytyjskiego Instytutu Filmowego „Sight &amp; Sound”, zajął 57. miejsce.
W październiku 2009 ukazał się nowy polski przekład najsłynniejszej książki autora, pod bliższym oryginałowi tytułem "Gepard" ().

</doc>
<doc id="949870" url="https://pl.wikipedia.org/wiki?curid=949870" title="Apteczka">
Apteczka

Apteczka – pojemnik służący do przechowywania materiałów i środków przeznaczonych do udzielania pierwszej pomocy.
Powinien być wyraźnie oznakowany, trwały i czysty (apteczki osobiste mogą być wodoodporne).
Podział apteczek.
Apteczki dzieli się na: 
Wyposażenie.
Apteczka może zawierać następujące składniki:
Czasem opatrunki są łączone (indywidualne), dzięki czemu mają wspólne opakowanie, często są one wodoodporne.
Apteczki profesjonalne zawierają zwykle znaczną ilość materiałów opatrunkowych, ale także:
Apteczka samochodowa.
W Unii Europejskiej powszechnie stosuje się apteczki samochodowe spełniające standard ustanowiony przez niemiecką normę DIN 13164.
Na wyposażenie takiej apteczki składają się:
Wymogi prawne.
W niektórych krajach Unii Europejskiej apteczka samochodowa jest obowiązkowym elementem wyposażenia samochodu.
W Polsce obowiązek ten dotyczy: autobusów, taksówek, samochodów ciężarowych przewożących osoby i pojazdów przeznaczonych do nauki jazdy.

</doc>
<doc id="949873" url="https://pl.wikipedia.org/wiki?curid=949873" title="D-Beam">
D-Beam

D-Beam – bezprzewodowy kontroler na podczerwień, instalowany przez firmę Roland w wybranych modelach swoich syntezatorów.
Urządzenie to umożliwia sterowanie parametrami wcześniej zdefiniowanych efektów lub brzmienia, poprzez odpowiednie ruchy dłoni nad czujnikiem kontrolera. Informacje generowane przez "D-Beam" mogą być przekazywane przez interfejs MIDI. Po raz pierwszy został on zaprezentowany w 1998 r. w modelu MC-505.

</doc>
<doc id="949882" url="https://pl.wikipedia.org/wiki?curid=949882" title="IV Korpus Polowy Luftwaffe">
IV Korpus Polowy Luftwaffe

IV Korpus Polowy Luftwaffe ("niem. IV. Luftwaffen-Feld-Korps") – jeden z niemieckich korpusów polowych Luftwaffe. Utworzony w trakcie zimy 1942/1943 w południowej części frontu wschodniego. W styczniu 1943 roku przerzucony do Paryża, podlegał Grupie Armijnej Felbera i 19 Armii (Grupa Armii D). W listopadzie 1944 roku został przemianowany w LXXX Korpus Armijny.
Dowódcy:
Jednostki korpuśne:
Skład w grudniu 1943:
Skład we wrześniu 1944:

</doc>
<doc id="949885" url="https://pl.wikipedia.org/wiki?curid=949885" title="Węzeł tkacki">
Węzeł tkacki

Węzeł tkacki – rodzaj węzła stosowanego w przemyśle włókienniczym, służący do łączenia dwóch nitek podczas likwidacji zrywów przędzy. 
Podczas tworzenia wyrobu włókienniczego nitki przędzy narażone są na bardzo duże dynamiczne naprężenia oraz tarcie, dlatego węzeł stosowany do ich łączenia powinien spełniać dwa podstawowe warunki. 
Mimo nazwy sugerującej zastosowanie tego węzła w tkactwie, jest on stosowany we wszystkich procesach związanych z przetwarzaniem przędzy w wyroby włókiennicze płaskie. 
Niektóre maszyny w przemyśle włókienniczym mają wbudowane różnego rodzaju urządzenia do wiązania, które przyspieszają operacje na przędzy, ale tworzone przez nie węzły nie spełniają podstawowych wymagań. Dlatego też, podczas przygotowania przędzy do dalszego przerobu, jest ona przewijana z użyciem specjalnych pękołapaczy, które powodują zrywanie się nitki na takim niewłaściwym węźle i wszystkie te zrywy usuwane są ręcznie przy zastosowaniu węzła tkackiego. Użycie do likwidacji zrywów innych typów węzłów jest niedopuszczalne, ponieważ może powodować powstawanie poważnych błędów tkackich podczas wykańczania tkaniny, np. dziur w trakcie procesu postrzygania.
Wiązanie węzła.
Węzeł tkacki to właściwie węzeł szotowy stosowany w żeglarstwie. Różnica polega na innym sposobie tworzenia tego węzła oraz na tym, że wiązany jest on na znacznie cieńszych niż liny nitkach. 
Węzeł tkacki tworzony jest pomiędzy palcem wskazującym i kciukiem lewej ręki (dla praworęcznych). 
Wiązanie węzła odbywa się w dwóch fazach:
Prawidłowo utworzony węzeł (G, H) powinien być mały, płaski, ledwie wyczuwalny pod palcami. Tak związany węzeł nie utrudnia przechodzenia nitki przez elementy krosna takie jak oczka nicielnicowe i płocha. Nie zostanie też obcięty podczas postrzygania tkaniny, co spowodowałoby powstanie dziury.
Zobacz też.
węzeł szotowy

</doc>
<doc id="949900" url="https://pl.wikipedia.org/wiki?curid=949900" title="Marek Starowieyski">
Marek Starowieyski

Marek Starowieyski (ur. 25 stycznia 1937 w Krakowie) – polski duchowny katolicki, prałat. Autor wielu publikacji z zakresu chrześcijaństwa antycznego i patrologii, profesor nauk teologicznych. 
Życiorys.
Pochodzi z rodziny ziemiańskiej, jego rodzice mieszkali w Bratkówce, posiadali też majątek Ustrobna. Na początku II wojny światowej jego ojciec z racji pochodzenia został skazany przez władze radzieckie na śmierć. Najprawdopodobniej został rozstrzelany, nie jest jednak znane miejsce jego śmierci. Marek Starowieyski wojnę przeżył wraz z matką i bratem w Kieleckiem, w majątku swego wuja pod Włoszczową. W obawie przed represjami ze strony komunistów jeszcze przed ich nadejściem przygotowano go do pierwszej komunii świętej, do której przystąpił 28 września 1944.
Niedługo później jego wuj został aresztowany przez UB i wywieziony za wspomaganie AK w czasie wojny, podobny los spotkał jego dziadka. Dwór zrabowano, spalono bibliotekę zawierającą cenne pozycje, tylko nieliczne książki udało się ocalić. Rodzina żyła w ciężkich warunkach w innym, zrujnowanym dworku, matka musiała podjąć się pracy fizycznej. Po jakimś czasie przeniosła się z rodziną do Szczekocin, gdzie została nauczycielką angielskiego. Z racji złego stanu zdrowia wywołanego przez ciężkie warunki Starowieyski leczył się w Porąbce, Zakopanem, znalazł się w domu dziecka w Krzeszowicach, aby wreszcie podjąć naukę w Sosnowcu, w IV Liceum Ogólnokształcącym im. Staszica. Maturę zdał w 1954, następnie studiował filologię klasyczną na Uniwersytecie Warszawskim. Po pierwszym roku studiów złożył legitymację ZMP, wstąpił do warszawskiego seminarium duchownego (1955).
Święcenia kapłańskie otrzymał 26 czerwca 1960 (było to możliwe dzięki dyspensie papieskiej na wiek) z rąk kard. Stefana Wyszyńskiego. Po święceniach pracował w parafii w Józefowie k. Otwocka.
Droga naukowa.
Po trzech latach pracy w parafii wrócił na Uniwersytet Warszawski, aby kontynuować studia filologiczne (nie zaprzestał jednak pracy duszpasterskiej). W tym okresie zaczął zajmować się Ojcami Kościoła. Tematem jego pracy magisterskiej była spuścizna pisarza hiszpańskiego żyjącego u schyłku epoki patrystycznej, Izydora z Sewilli.
Od 1968 do 1971 student Papieskiego Uniwersytetu Gregoriańskiego w Rzymie, które to studia skończyły się uzyskaniem przez niego stopnia doktora (praca z mariologii bizantyjskiej). Po skończonych studiach przez trzy lata pracował w Kongregacji ds. Wychowania Katolickiego. Po powrocie do kraju zajął się pracą dydaktyczną i naukową, zaczął budowanie biblioteki patrystycznej przy Seminarium Duchownym w Warszawie. Habilitował się na Papieskim Wydziale Teologicznym w Krakowie w 1985. Od 1993 profesor zwyczajny w Instytucie Filologii Klasycznej UW – obecnie emerytowany. Wykładał też w Papieskim Instytucie Patrystycznym Augustinianum w Rzymie oraz w Papieskim Instytucie Wschodnim w Rzymie. Mieszka na Bielanach w Dobrym Miejscu sąsiadującym z UKSW i parafią p.w. Bł. E. Detkensa w Warszawie.
Życie prywatne.
Jest bratem Franciszka Starowieyskiego i prof. dr hab inż. Kazimierza Starowieyskiego (chemika, wieloletniego pracownika Wydziału Chemicznego Politechniki Warszawskiej)
Odznaczenia.
W 2017 otrzymał tytuł doktora honoris causa Papieskiego Wydziału Teologicznego w Warszawie.

</doc>
<doc id="949916" url="https://pl.wikipedia.org/wiki?curid=949916" title="Niccolò Ammaniti">
Niccolò Ammaniti

Niccolò Ammaniti (ur. 25 września 1966 w Rzymie) – włoski pisarz, reżyser.
Bibliografia.
Niccolò Ammaniti urodził się w Rzymie w 1966 roku. Debiutował w 1994 roku powieścią "Branchie" (Skrzela) (Editrice Ediesse, następnie Einaudi, 1997). W 1995 roku opublikował esej "Nel nome del figlio" (W imię syna) napisany z ojcem Massimo – profesorem psychiatrii na Uniwersytecie La Sapienza w Rzymie, poświęcony problemom okresu dojrzewania, a w 1996 roku zbiór opowiadań "Fango" (Mondadori). Jego opowiadania wyszły w antologiach "Gioventù cannibale" (Einaudi, 1996) i "Tutti i denti del mostro sono perfetti" (Mondadori, 1997). Jego książki zostały przetłumaczone na język grecki, francuski, niemiecki, hiszpański, rosyjski. W 1999 r. ukazała się książka "Ti prendo e ti porto via" (Mondadori), natomiast w 2001 r.: "Io non ho paura", została wyróżniona prestiżową włoską nagrodą literacką Premio di Viareggio.
Nicolò Ammaniti powrócił do komiksów, gatunku, który pomógł ukształtować jego styl narracyjny. "Fa un pò male" to książka wydana w 2004 r. (Einaudi). W 2006 r. wydał powieść "Come Dio comanda", która ukazuje idealną relację ojciec-syn, podobnie jak "Io non ho paura". W 2009 wydał powieść "Che la festa cominci", a rok później "Io e te", w 2012 "Il momento è delicato".
Pięć jego powieści doczekało się ekranizacji: "L’ultimo capodanno" (w reżyserii Marco Risi, 1998); "Branchie" (Francesco Ranieri Martinotti, 1999); "Io non ho paura" (Nie boję się) i "Come Dio comanda" (reżyser Gabriele Salvatores, 2003 i 2008), "Io e te" (Bernardo Bertolucci, 2012).
Oprócz tradycyjnych form literackich Ammaniti ma w swym dorobku słuchowisko radiowe i scenariusz filmu animowanego. Jest uważany za jednego z najbardziej obiecujących włoskich pisarzy młodego pokolenia.

</doc>
<doc id="949921" url="https://pl.wikipedia.org/wiki?curid=949921" title="Limfangioleiomiomatoza">
Limfangioleiomiomatoza

Limfangioleiomiomatoza, LAM, naczyniakowatość limfatyczna (łac. i ang. "lymphangioleiomyomatosis") – rzadka choroba śródmiąższowa płuc, polegająca na niekontrolowanym rozplemie nietypowych komórek (komórki LAM) wokół oskrzeli, naczyń chłonnych i krwionośnych.
Etiologia i patomechanizm.
Etiologia limfangioleimiomatozy jest nieznana. Choroba występuje prawie wyłącznie u kobiet w wieku rozrodczym.
Udowodniono rolę mutacji w genach supresorowych nowotworów w patogenezie limfangioleiomiomatozy. Wyróżniamy dwie postacie choroby:
Komórki LAM rozprzestrzeniają się w całym organizmie, przede wszystkim w płucach, węzłach chłonnych, naczyniach krwionośnych i nerkach.
Z czasem tworzą się złożone z komórek LAM torbiele i zgrupowania komórek, przerastają tkanki w płucach. Niszczą one prawidłową tkankę płucną, zastępując ją torbielami. Doprowadza to po pewnym czasie do niewydolności oddychania.
Objawy i przebieg.
Pierwszymi objawami choroby mogą być:
Przebieg choroby jest zmienny, zwykle powoli postępujący. W schyłkowym okresie występuje zagrażająca życiu niewydolność oddechowa.
Różnicowanie.
Diagnostyka różnicowa limfangioleiomiomatozy obejmuje mięsaka i płucną postać histiocytozy z komórek Langerhansa.
Leczenie.
Nie ma skutecznej terapii mogącej doprowadzić do wyleczenia. Stosuje się przede wszystkim terapię objawową i zapobiegającą powstawaniu powikłań.
Korzyści przynosi terapia antyestrogenowa:
Wyniki terapii u różnych pacjentów są rozbieżne – w niektórych pracach wykazano, że tamoksifen wręcz pogarszał przebieg choroby u chorych.
Stosuje się także leki rozszerzające oskrzela (β-mimetyki). Proponowano leczenie LAM doksycykliną, co wiąże się ze znacznie mniejszym ryzykiem objawów ubocznych.
W przypadku niewydolności oddechowej prowadzi się tlenoterapię i rehabilitację oddechową, a w przypadku gromadzenia się przesięków i chłonki usuwanie ich z jam opłucnowych i z jamy otrzewnowej, a także niekiedy pleurodezę. Oktreotyd (analog somatostatyny) i leki moczopędne są stosowane w zapobieganiu nawracającym przesiękom do jam ciała. Leczy się występującą często odmę opłucnową z zapadaniem się płuca. Niewydolność oddechowa w schyłkowym okresie choroby jest wskazaniem do przeszczepu płuc.
Rozważa się stosowanie rapamycyny i inhibitorów aromatazy w leczeniu linfoangioleiomiomatozy. Obecnie przeprowadzane jest badanie MILES (Multicenter International LAM Efficacy of Sirolimus Trial) z placebo i podwójną ślepą próbą, mające na celu ocenę wpływu rapamycyny na funkcję płuc pacjentów z LAM.
Historia.
Chorobę jako pierwszy opisała w swojej dysertacji doktorskiej Elisabeth von Stössel w 1937 roku, u poddanej autopsji 43-letniej kobiety, zmarłej z powodu niewydolności oddechowej. Określiła ona nową chorobę jako „muskulare Zirrhose der Lunge”. Drugi przypadek przedstawili w tym samym roku Burrell i Ross z Londynu. W 1942 roku pracujący w Kopenhadze lekarz Thomas Rosendal przedstawił kolejny przypadek, określając go jako „rozlaną miomatozę i torbiele w miąższu płuc”. W roku 1966 Cornog i Enterline dokonali przeglądu opisanych do tego czasu dwudziestu przypadków choroby i wprowadzili termin limfangioleiomiomatozy.

</doc>
<doc id="949924" url="https://pl.wikipedia.org/wiki?curid=949924" title="Histiocytoza">
Histiocytoza

Histiocytoza – grupa rzadko występujących chorób, których wspólną cechą jest występowanie nadmiernej liczby histiocytów, czyli makrofagów tkankowych.
Według Amerykańskiego Stowarzyszenia Histiocytozy, w 1 na 200000 porodów na rok rodzi się noworodek z histiocytozą. Większość przypadków histiocytozy rozpoznaje się przed 10 rokiem życia.
Klasyfikacja.
Według klasyfikacji WHO zaproponowanej w 1999, histiocytozę można podzielić na 3 kategorie, ale istnieją również klasyfikacje ICD-10 i MeSH, które nieco się różnią:
W histiocytozie komórek Langerhansa wyróżnia się typy: ziarniniak kwasochłonny, choroba Handa-Schüllera-Christiana, choroba Abta-Letterera-Siwego i histiocytoza X.

</doc>
<doc id="949929" url="https://pl.wikipedia.org/wiki?curid=949929" title="Estudiantil Sanducero Paysandú">
Estudiantil Sanducero Paysandú

Estudiantil Sanducero Fútbol Club – urugwajski klub piłkarski z siedzibą w mieście Paysandú, stolicy departamentu Paysandú.
Historia.
Klub założony został 5 marca 1930 roku. Obecnie używany stadion klubu "Estadio Parque "Estudiantil"" oddano do użytku 26 kwietnia 1964 roku. Klub po wygraniu w 2006 roku drugiej ligi ("Segunda división") gra teraz w pierwszej lidze regionalnej ligi Liga Departamental de Fútbol de Paysandú.

</doc>
<doc id="949939" url="https://pl.wikipedia.org/wiki?curid=949939" title="Skala Glasgow (ostre zapalenie trzustki)">
Skala Glasgow (ostre zapalenie trzustki)

Skala punktacji Glasgow – skala stosowana w rozpoznawaniu ciężkiej postaci ostrego zapalenia trzustki. Oceny dokonuje się dwukrotnie – po 24 i 48 godzinach od początku objawów. Ciężkie zapalenie rozpoznaje się, gdy spełnione są co najmniej 3 z poniższych kryteriów.

</doc>
<doc id="949944" url="https://pl.wikipedia.org/wiki?curid=949944" title="Szachy chłopskie">
Szachy chłopskie

Szachy chłopskie, zwane inaczej "Galą" były popularne w XIX wieku w Dithmarschen, małej krainie leżącej w Szlezwiku-Holsztynie położonej pomiędzy Elbą i Eiderem. Zalicza się ją do grupy gier z rodziny szachów, a jedną z jej osobliwości jest to, iż składa się ona ze 100 pól (10x10). Na planszy znajdują się linie w formie krzyża, których przekroczenie przez figurę powoduje, że zmienia się jej sposób poruszania po planszy. Jest to oryginalne i nigdzie niespotykane rozwiązanie.
Przebieg gry.
Podobna do szachownicy plansza składa się ze 100 pól (10x10). Pośrodku są po 2 rzędy krzyżujących się ze sobą pól (rząd 5 i 6), oddzielonych liniami, tworzących krzyż w taki sposób, że w każdym z rogów pola gry powstaje kwadrat, który składa się z 16 pól (4x4).
Każdy z graczy otrzymuje 20 figur:
Celem gry jest zbicie obu nieprzyjacielskich galasów.

</doc>
<doc id="949946" url="https://pl.wikipedia.org/wiki?curid=949946" title="Międzyrządowy Zespół do spraw Zmian Klimatu">
Międzyrządowy Zespół do spraw Zmian Klimatu



</doc>
<doc id="949957" url="https://pl.wikipedia.org/wiki?curid=949957" title="Tonapa">
Tonapa

Tonapa – według opisu inkaskiego kronikarza z czasów po podboju hiszpańskim I. don Juana de Santa Cruz Pachacuti-Yamqui Salamaygua zawartego w "Relación de la antiqüedades destereyno del Perú" był brodatym, długowłosym, mężczyzną w raczej długiej koszuli, który pochylony podróżował z laską w ręku. Sądząc po siwiejących włosach miał on być w wieku średnim.
Nauczał Indian z dużą miłością, nazywając wszystkich swoimi synami i córkami. Przeszedł przez cały kraj czyniąc wiele cudów. Chorzy zostawali uzdrowieni jego dotknięciem. Mówił wszystkimi językami lepiej niż tubylcy. Nazywano go Tonapa lub Tarapaka (co oznacza: orzeł) Wirakoczarapacza jaczipaczan lub Paczakkan (co oznacza: sługa) i Uicchaycamayoc (co oznacza: kaznodzieja) a także wikczajkamajok kunakujkamajok oraz Tonapa Wirakocza nipakaczan. Przez niektórych był poważany, przez innych lekceważony i prześladowany. Hiszpańscy misjonarze podejrzewali, że mógł to być apostoł Tomasz.

</doc>
<doc id="949958" url="https://pl.wikipedia.org/wiki?curid=949958" title="Lampart (film)">
Lampart (film)

Lampart () – włosko-francuski dramat historyczny z 1963 roku w reżyserii Luchino Viscontiego. Ekranizacja wydanej pięć lat wcześniej powieści Giuseppego Tomasiego di Lampedusy o tym samym tytule.
Fabuła.
Film zachowuje wszystkie najważniejsze wątki powieści. Jego akcja rozgrywa się na Sycylii w latach 60. XIX wieku. Główną postacią "Lamparta" jest don Fabrizio Corbera, książę Salina (Burt Lancaster), głowa możnego sycylijskiego rodu, tytułowy Lampart. Na wyspie triumfują żołnierze Giuseppego Garibaldiego (zob. Wyprawa tysiąca), a arystokracja stopniowo podupada i traci wpływy. Salina próbuje znaleźć miejsce dla siebie i swojej rodziny w nowych, jednoczących się Włoszech. Zachodzące zmiany symbolizuje małżeństwo cynicznego i sprytnego siostrzeńca księcia, Tancrediego Falconeriego (Alain Delon), z pochodzącą z mieszczaństwa, acz bogatą i piękną Angeliką Sedarą (Claudia Cardinale).
Długość filmu waha się od 151 (wersja hiszpańska) do 205 minut (wersja premierowa). Najczęściej spotykaną jest jednak wersja 187 minutowa.

</doc>
<doc id="949959" url="https://pl.wikipedia.org/wiki?curid=949959" title="Hymn Karelii">
Hymn Karelii

Gosudarstwennyj gimn Respubliki Karelija (, tłum. Hymn państwowy Republiki Karelii) – hymn rosyjskiej autonomicznej Republiki Karelii przyjęty 6 kwietnia 1993 roku. Autorem muzyki jest Aleksander Biełoborodow, a słowa (w języku rosyjskim) napisali Armas Miszyn i Iwan Kostin, natomiast potem tekst rosyjski został przetłumaczony przez Armasa Miszyna na język fiński.
Pierwotnie bowiem, zgodnie z „Ustawą o tekście hymnu państwowego” z 1993 karelski hymn miał dwie wersje językowe: rosyjską i fińską. Jednak w 2001 Izba Republiki Prawodawczego Zebrania Karelii zmieniła „Ustawę” i uznała wersję rosyjską za jedyną obowiązującą. Działanie to zostało umotywowane tym, iż język rosyjski jest jedynym językiem urzędowym Republiki Karelii. Krok ten spotkał się z negatywnym przyjęciem ze strony zamieszkujących republikę narodów ugrofińskich (Karelów, Finów i Wepsów).
Wykonanie hymnu w języku fińskim odbyło się tylko jeden raz, w Teatrze Muzycznym Karelii, po tym, jak tekst został zatwierdzony przez karelski parlament.

</doc>
<doc id="949963" url="https://pl.wikipedia.org/wiki?curid=949963" title="Seigō Narazaki">
Seigō Narazaki

 – japoński piłkarz grający na pozycji bramkarza. Zdobywca Pucharu Azji, finalista Pucharu Konfederacji. Uczestnik trzech mundiali.
Występy z drużyną narodową.
Indywidualne osiągi.
Członek najlepszej jedenastki J-League: 1996, 1998, 2003.

</doc>
<doc id="949965" url="https://pl.wikipedia.org/wiki?curid=949965" title="Conapa">
Conapa



</doc>
<doc id="949970" url="https://pl.wikipedia.org/wiki?curid=949970" title="Jan Kounen">
Jan Kounen

Jan Kounen (ur. 2 maja 1964 w Utrechcie jako Jan Coenen) – francuski reżyser filmowy (m.in. "Doberman" z 1997, "Inne Światy – Ayahuasca" z 2004, "Chanel i Strawiński" z 2009).

</doc>
<doc id="949972" url="https://pl.wikipedia.org/wiki?curid=949972" title="Wielkie Łąki (jezioro)">
Wielkie Łąki (jezioro)

Wielkie Łąki (Jezioro Łąkie, kaszb. "Wiôldżé Łączi") – przepływowe jezioro wytopiskowe położone na Pojezierzu Kaszubskim (gmina Kartuzy, powiat kartuski, województwo pomorskie) na skraju Kaszubskiego Park Krajobrazowego. Jezioro jest połączone wąską strugą z jeziorem Małe Łąki. Przesmykiem rozdzielającym oba jeziora prowadzi trasa szosy powiatowej z Kartuz przez Sianowo i Staniszewo do Mirachowa.
Powierzchnia całkowita 35,46 ha, maksymalna głębokość 6 m.

</doc>
<doc id="949979" url="https://pl.wikipedia.org/wiki?curid=949979" title="Il Cielo e sempre piu blu">
Il Cielo e sempre piu blu



</doc>
<doc id="949981" url="https://pl.wikipedia.org/wiki?curid=949981" title="Nicola Farron">
Nicola Farron

Nicola Farron, właśc. Nicola Puddu (ur. 8 lutego 1964 w Oristano) – włoski aktor.

</doc>
<doc id="949984" url="https://pl.wikipedia.org/wiki?curid=949984" title="Ad. 4">
Ad. 4

Ad. 4 – album polskiej grupy muzycznej Ich Troje wydany 4 czerwca 2001 roku przez Universal Music Polska. Album składa się z 14 piosenek. W nagraniu udział wzięli: Michał Wiśniewski, Jacek Łągwa oraz Justyna Majkowska.
Nagrania dotarły do 1. miejsca zestawienia OLiS. 17 października 2001 r. album uzyskał status diamentowej płyty.
Piosenka "Powiedz" została zakwalifikowana do konkursu Premier na Festiwalu Opolskim i otrzymał nagrodę publiczności.

</doc>
<doc id="949986" url="https://pl.wikipedia.org/wiki?curid=949986" title="Koncert skrzypcowy (Czajkowski)">
Koncert skrzypcowy (Czajkowski)

 Koncert skrzypcowy D-dur Op. 35 Piotra Czajkowskiego – jedna z najpopularniejszych kompozycji Czajkowskiego oraz jeden z najbardziej znanych koncertów skrzypcowych na świecie. Zaliczany do jednego z najtrudniejszych pod względem technicznym utworów na skrzypce.
Historia.
Koncert powstał w 1879 roku w kurorcie Clarens w Szwajcarii, gdzie Czajkowski odzyskiwał zdrowie psychiczne po rozpadzie jego małżeństwa z Antoniną Milukową.
Kompozytorowi towarzyszył skrzypek Iosif Kotek, który doradzał Piotrowi w kwestiach technicznych gry skrzypcowej. Pomimo to koncert został stworzony w ciągu miesiąca.
Prawykonanie utworu miało miejsce 4 grudnia 1881 w Wiedniu pod batutą Hansa Richtera. Partię solową wykonał Adolf Brodski.
Instrumentacja.
Utwór przeznaczony jest do wykonywania przez orkiestrę symfoniczną oraz skrzypce wykonujące partię solową.
Skład orkiestry (według kolejności zapisywania w partyturze):
Forma.
Kompozycja ma budowę charakterystyczną dla romantycznego koncertu solowego, tj. składa się z 3 części:
Części II i III następują po sobie "attacca" (wł. dołączać, przyszywać), tj. podczas wykonywania utworu nie powinno robić się między nimi przerwy, lecz grać je bezpośrednio po sobie.

</doc>
<doc id="949987" url="https://pl.wikipedia.org/wiki?curid=949987" title="Port lotniczy Blackpool">
Port lotniczy Blackpool

Port lotniczy Blackpool (ang.: "Blackpool International Airport", kod IATA: BLK, kod ICAO: EGNH) – międzynarodowy lotnisko w Wielkiej Brytanii oddalone 5 km od centrum miasta Blackpool. Obecnie lotnisko jest w posiadaniu firmy City Hopper Airports Limited. W 2006 obsłużyło 553 000 pasażerów, natomiast w 2010 niemal dwukrotnie jest ona mniejsza i wynosi 276 866 pasażerów.
Historia.
Lotnisko zostało otwarte w czasach II wojny światowej, jednak pierwszy samolot wylądował na miejscu lotniska już w 1909. Po 1949 lotnisko zostało własnością brytyjskiego Ministerstwa Lotnictwa Cywilnego, a jego nazwę zmieniono na "Blackpool Airport". W 2005 bazy w Blackpool otworzyły linie lotnicze Jet2.com i Ryanair.

</doc>
<doc id="949991" url="https://pl.wikipedia.org/wiki?curid=949991" title="Klasyfikacja Hornbostela-Sachsa">
Klasyfikacja Hornbostela-Sachsa

Klasyfikacja Hornbostela-Sachsa (lub Sachsa-Hornbostela) – system podziału instrumentów muzycznych opracowanym przez Ericha Moritza von Hornbostela i Curta Sachsa i pierwszy raz opublikowanym w czasopiśmie „Zeitschrift für Ethnologie” w 1914 roku. System Hornbostela-Sachsa jest obecnie najpowszechniej stosowanym kryterium podziału instrumentów muzycznych.
Hornbostel i Sachs oparli swoją klasyfikację na innej, opracowanej w 1888 roku przez Victora-Charlesa Mahillona, której podstawą był podział według rodzaju wibratora, czyli źródła dźwięku w instrumencie muzycznym. Hornbostel i Sachs rozbudowali ograniczony głównie do instrumentów kultury zachodniej używanych w muzyce poważnej system Mahillona, w sposób umożliwiający zaklasyfikowanie każdego instrumentu muzycznego niezależnie od jego przeznaczenia i pochodzenia.
Budowa systemu.
Budowa systemu Hornbostela-Sachsa oparta jest na Klasyfikacji Dziesiętnej Deweya. Podstawą jest pięć kategorii dzielących instrumenty muzyczne w zależności od rodzaju źródła dźwięku. Kolejne podziały poszczególnych grup kategoryzują instrumenty muzyczne według sposobu pobudzania wibratora (np. szarpanie, pocieranie, uderzanie, dęcie) oraz konstrukcji instrumentu.
Pierwszy i drugi poziom klasyfikacji przedstawia się następująco:
Opublikowana w 1914 roku klasyfikacja składała się z czterech grup. Piąta grupa instrumentów muzycznych – elektrofony – została do niej dodana w 1940 roku przez Curta Sachsa. Sachs podzielił wówczas elektrofony na trzy podgrupy: 51 – instrumenty, w których elektryczność służy do napędzania mechanizmu lub sterowania elementami wykonawczymi, 52 – instrumenty, w których elektryczność służy do wzmacniania głośności i 53 – instrumenty, w których drgania powstają na drodze czysto elektrycznej, nazwane przez Sachsa instrumentami radioelektrycznymi. Współczesna instrumentologia nazywa elektrofonami tylko podgrupę 53, odrzucając dwie pozostałe jako niespełniające głównego założenia klasyfikacji, czyli kryterium rodzaju źródła dźwięku.
System w praktyce.
Dokładne sklasyfikowanie instrumentu według typologii Hornbostela-Sachsa wymaga więcej niż tylko dwóch opisanych powyżej poziomów. Kolejne poziomy klasyfikacji jeszcze bardziej precyzują sposób pobudzania wibratora i konstrukcję instrumentu. W zapisie, poziomy grupowane są trójkami i dla poprawienia czytelności oddzielane kropką. Dla przykładu ksylofon należy do grupy oznaczonej 111.212. Większa liczba poziomów niekoniecznie oznacza bardziej skomplikowaną grupę instrumentów. Przykładem może być stosunkowo prosta w budowie i sposobie gry trąbka sygnałowa należąca do grupy instrumentów oznaczonych numerem 423.121.22. Rozkład klasyfikacji trąbki sygnałowej przedstawia się następująco:
Innym instrumentem należącym do grupy 423.121.22 jest lura.
Poza opisanymi wyżej poziomami określającymi rodzaj wibratora, sposób jego pobudzania i konstrukcję, stosuje się przyrostki opisujące mniej istotne cechy instrumentu. Niektóre z tych przyrostków są wspólne dla wszystkich pięciu grup podstawowych (np. 8 – instrument muzyczny wyposażony w klawiaturę, 9 – instrument z napędem mechanicznym) a inne charakterystyczne tylko dla jednej (np. jeden z przyrostków w grupie membranofonów określa sposób przytwierdzenia okładziny bębna do jego korpusu).
Instrumenty złożone z elementów należących do dwóch lub więcej podstawowych grup zapisywane są z użyciem dwukropków i myślników. Zgodnie z założeniami Hornbostela i Sachsa, każdy instrument może zostać – w mniej lub bardziej skomplikowany sposób – sklasyfikowany za pomocą opracowanego przez nich systemu.

</doc>
<doc id="949992" url="https://pl.wikipedia.org/wiki?curid=949992" title="Jerzy Grobicki">
Jerzy Grobicki

Jerzy Grobicki (ur. 4 stycznia 1891 w majątku Piastów, zm. 22 września 1972 w Toronto) – oficer kawalerii cesarskiej i królewskiej armii, pułkownik Wojska Polskiego II RP i Polskich Sił Zbrojnych, mianowany generałem brygady przez władze RP na uchodźstwie, uczestnik walk o niepodległość Polski w I i II wojnie światowej oraz wojnie z bolszewikami, „zagończyk”.
Życiorys.
Jerzy Grobicki urodził się 4 stycznia 1891 roku w majątku Piastów k. Grójca, w rodzinie Aleksandra Grobickiego z Wilkowa i Jadwigi z Grobickich. Za udział w strajku szkolnym został pozbawiony prawa do matury państwowej. Kontynuował naukę w Akademii Rycerskiej (Ritter-Akademie) w Legnicy. W latach 1906–1907 był żołnierzem Legii Cudzoziemskiej w Algierze. W 1908 roku, jako serbski partyzant w Macedonii, walczył przeciwko Turkom.
Był słuchaczem Szkoły Oficerów Kawalerii w Akademii Wojskowej w Wiener Neustadt. Po ukończeniu nauki został oficerem zawodowym kawalerii w armii austriackiej. Dowodził dywizjonem kawalerii w stopniu rotmistrza i był szefem sztabu c. i k. 6 Brygady Górskiej.
W Wojsku Polskim zajmował kolejno stanowiska:
24 lipca 1920 roku został szefem sztabu IV Brygady Jazdy. Od 15 sierpnia 1920 roku dowodził 1 pułkiem szwoleżerów Józefa Piłsudskiego. 18 sierpnia 1920 roku odznaczony przez gen. Władysława Sikorskiego Krzyżem Srebrnym Orderu Wojennego Virtuti Militari za szarżę pułku pod Arcelinem. 8 maja 1921 roku ustąpił z funkcji dowódcy pułku i w tym samym roku został attaché wojskowym w Budapeszcie. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 74. lokatą w korpusie oficerów jazdy (od 1924 roku – kawalerii). W czerwcu 1924 roku został zastępcą dowódcy 16 pułku Ułanów Wielkopolskich w Bydgoszczy. Od września 1924 roku do 15 października 1925 roku był słuchaczem Kursu Doszkolenia Wyższej Szkoły Wojennej w Warszawie. Po ukończeniu kursu i uzyskaniu dyplomu naukowego oficera Sztabu Generalnego został przydzielony do Generalnego Inspektoratu Kawalerii w Warszawie. 1 grudnia 1924 roku awansował na podpułkownika ze starszeństwem z dniem 15 sierpnia 1924 roku i 14. lokatą w korpusie oficerów kawalerii. Od grudnia 1926 roku dowodził 22 pułkiem ułanów w Brodach. 1 lipca 1928 został wybrany członkiem sądu koleżeńskiego założonego wówczas Związku Sybiraków. 24 grudnia 1929 roku został mianowany pułkownikiem ze starszeństwem z dniem 1 stycznia 1930 roku i 3. lokatą w korpusie oficerów kawalerii. Do stycznia 1930 roku pełnił obowiązki dowódcy 6 Samodzielnej Brygady Kawalerii w Stanisławowie, a następnie kierownika katedry taktyki kawalerii w Wyższej Szkole Wojennej w Warszawie. Z dniem 16 listopada 1931 roku został przeniesiony do dyspozycji szefa Biura Personalnego MSWojsk., a następnie, z dniem 1 lutego 1932 roku do dyspozycji dowódcy Okręgu Korpusu Nr I w Warszawie, po czym z dniem 31 marca 1932 roku przeniesiony w stan spoczynku. Tadeusz Kryska-Karski i Stanisław Żurakowski podają, że Jerzy Grobicki w okresie od listopada 1931 do maja 1939 pełnił służbę jako attaché wojskowy w Teheranie, Stambule, Bejrucie, Atenach i Madrycie, co stoi w sprzeczności z ustaleniami Piotra Staweckiego, który nie wymienia płk. Grobickiego wśród oficerów pełniących w latach 1932–1939 funkcję attaché wojskowego. Konrad Bugajak w przypisie redakcyjnym na s. 548 wspomnień Mariana Romeyki wyjaśnia, że usunięcie płk. Grobickiego z WSWoj. i przeniesienie do rezerwy (sic!) pozostaje w bezpośrednim związku z podjęciem przez niego służby w Oddziale II SG oraz zaangażowaniem w ruchu prometejskim na polecenie Piłsudskiego.
W maju 1939 roku został przyjęty do wojska, jako oficer kontraktowy. Powierzono mu organizację i dowództwo Sieradzkiej Brygady Obrony Narodowej w Łodzi. W kampanii wrześniowej dowodził Oddziałem Wydzielonym Nr 2 10 Dywizji Piechoty w składzie Armii „Łódź”. 4 września został dowódcą Kresowej Brygady Kawalerii. Od 27 września 1939 roku do 25 sierpnia 1941 roku przebywał w niewoli radzieckiej, od 1940 był osadzony w obozie jenieckim NKWD w Griazowcu.
We wrześniu 1941 roku, po uwolnieniu z niewoli, został przyjęty do Polskich Sił Zbrojnych w ZSRR i wyznaczony na stanowisko zastępcy dowódcy 5 Dywizji Piechoty w miejscowości Tatiszczewo.
W marcu 1945 roku został przydzielony do Dowództwa Jednostek Wojskowych na Środkowym Wschodzie. Później był attaché wojskowym przy rządzie Czang Kaj-szeka. Do 1947 roku był komendantem obozu Quassasin w Egipcie. Następnie na emigracji w Kanadzie.
Prezydent RP August Zaleski mianował go generałem brygady ze starszeństwem z dniem 19 marca 1963 roku.
Jerzy Grobicki był żonaty z Anną Harajewicz, z którą miał syna Alexandra.

</doc>
<doc id="949993" url="https://pl.wikipedia.org/wiki?curid=949993" title="Stefano Mauri">
Stefano Mauri

Stefano Mauri (ur. 8 stycznia 1980 w Monzy) – piłkarz włoski grający na pozycji bocznego pomocnika.
Kariera klubowa.
Mauri rozpoczął piłkarską karę w klubie Meda. W 1998 roku zadebiutował w niej w Serie D i awansował z nią do Serie C2. W Medzie grał do roku 2001 i wtedy to latem przeszedł do drugoligowej Modeny. W sezonie 2001/2002 zagrał tylko w 9 meczach (1 gol), ale awansował z tym klubem do Serie A. W pierwszej lidze Włoch Stefano zadebiutował 6 listopada 2002 w wygranym 3:1 wyjazdowym meczu z Atalantą BC i zdobył jedną z trzech bramek dla swojego zespołu w tym spotkaniu. W rozgrywkach Serie A był już podstawowym zawodnikiem drużyny i zajął z nią 12. miejsce w lidze. Latem 2003 przeszedł do Brescii Calcio i zdobywając 7 goli w lidze przyczynił się do zajęcia przez ten klub 11. miejsca w lidze.
Dobra postawa w Brescii spowodowała, że w 2004 trener Udinese Calcio, Luciano Spalletti, ściągnąl Stefano do swojego zespołu. W Udinese Mauri spisywał się równie dobrze jak w Brescii i zaczął być uważany za jednego z najlepszych skrzydłowych w lidze. W 2005 roku zajął z Udinese 4. miejsce w Serie A, a w sezonie 2005/2006 wystąpił z tym klubem w fazie grupowej Ligi Mistrzów, ale na początku sezonu był rezerwowym. Zimą 2006 w trakcie sezonu S.S. Lazio zapłaciło za Mauriego 3,5 miliona euro i zawodnik przeszedł do rzymskiego klubu prowadzonego przez trenera Delio Rossiego. Z Lazio zajął 16. miejsce w lidze (na skutek korupcji i odjęcia drużynie 30 punktów). W sezonie 2006/2007 był jednym z najlepszych zawodników Lazio i awansował z zespołem do eliminacji Ligi Mistrzów. W sezonie 2008/2009 zdobył Puchar Włoch. Latem 2010 był bliski odejścia do Sampdorii, jednak ostatecznie podpisał nowy kontrakt z Lazio do 2013.
Kariera reprezentacyjna.
W reprezentacji Włoch Mauri zadebiutował jeszcze jako zawodnik Udinese Calcio. Debiut miał miejsce 17 listopada 2004 – Włochy pokonały 1:0 Finlandię. Początkowo występował w sparingach, grał także w eliminacjach do Euro 2008. W październiku 2010 powrócił do kadry reprezentacji po 3 latach przerwy.

</doc>
<doc id="949996" url="https://pl.wikipedia.org/wiki?curid=949996" title="Dom Krystiana Wendischa">
Dom Krystiana Wendischa

Dom Krystiana Wendischa – jeden z najstarszych zachowanych domów mieszkalnych w Łodzi, zbudowany w 1825 roku, znajdujący się przy ul. Przędzalnianej 71.
Historia.
Dom Należał do Krystiana Wendischa, któremu w 1824 roku władze Królestwa Polskiego zezwoliły na otwarcie przędzalni bawełny. Dzięki zawartej umowie, już w kolejnym roku, Wendisch otrzymał w wieczystą dzierżawę teren nad Jasieniem z Księżym Młynem i Wójtowskim Młynem o powierzchni 69 mórg. Wtedy również powstał stojący do dzisiaj jednopiętrowy dom.
Architektura.
Dom Wendischa nawiązuje architekturą do dworków szlacheckich – z trójkątnym naczółkiem nad drzwiami. Niedaleko tego budynku stała pierwsza łódzka fabryka, a w XVI wieku działał plebański młyn. Zabytek jest nieużytkowany.

</doc>
<doc id="949997" url="https://pl.wikipedia.org/wiki?curid=949997" title="Kor.">
Kor.



</doc>
<doc id="949999" url="https://pl.wikipedia.org/wiki?curid=949999" title="Taj.">
Taj.



</doc>
<doc id="950001" url="https://pl.wikipedia.org/wiki?curid=950001" title="Pinka">
Pinka

 

</doc>
<doc id="950002" url="https://pl.wikipedia.org/wiki?curid=950002" title="Konferencja biznesowa">
Konferencja biznesowa

Konferencja biznesowa – spotkanie biznesowe poświęcone wymianie informacji i omawianiu zagadnień związanych z działalnością oraz zarządzaniem przedsiębiorstwami.
Organizatorem mogą być stowarzyszenia, przedsiębiorstwa, organizacje non-profit lub osoby indywidualne. Miejscem przeprowadzania są często wyspecjalizowane centra, oferujące usługi hotelowe, konferencyjne i rekreacyjne (np. spa).
W konferencjach bierze udział więcej uczestników niż w szkoleniach.

</doc>
<doc id="950005" url="https://pl.wikipedia.org/wiki?curid=950005" title="Ute Ebert">
Ute Ebert



</doc>
<doc id="950006" url="https://pl.wikipedia.org/wiki?curid=950006" title="Pinka (rzeka)">
Pinka (rzeka)

Pinka (hist. "Pinggau", "Pinkau") – rzeka we wschodniej Austrii i w zachodnich Węgrzech, lewy dopływ Raby w dorzeczu Dunaju. Długość – 88 km, powierzchnia zlewni – 1369 km², średni przepływ – 5 m³/s.
Źródła Pinki znajdują się na wschodnim skraju pasma Wechsel w Alpach Styryjskich. Rzeka płynie na południowy wschód przez wzgórza Kőszeg. Na odcinku między wsiami Pornóapáti i Pinkamindszent kilkakrotnie przecina granicę węgiersko-austriacką. Tuż przed granicą przyjmuje swój największy dopływ – Strem. Kilka kilometrów za granicą, niedaleko Körmend, uchodzi do Ráby.

</doc>
<doc id="950009" url="https://pl.wikipedia.org/wiki?curid=950009" title="Tanden">
Tanden



</doc>
<doc id="950010" url="https://pl.wikipedia.org/wiki?curid=950010" title="Estudiantil Sanducero Paysandu">
Estudiantil Sanducero Paysandu



</doc>
<doc id="950011" url="https://pl.wikipedia.org/wiki?curid=950011" title="Estudiantil Sanducero Fútbol Club">
Estudiantil Sanducero Fútbol Club



</doc>
<doc id="950014" url="https://pl.wikipedia.org/wiki?curid=950014" title="Kikai tanden">
Kikai tanden



</doc>
<doc id="950015" url="https://pl.wikipedia.org/wiki?curid=950015" title="Radovan Stanković">
Radovan Stanković

Radovan Stanković, znany jako "Raša" (ur. 10 marca 1969 w Fočy) – Serb bośniacki, żołnierz, pierwszy skazany za zbrodnie wojenne i zbrodnie przeciwko ludzkości popełnione w czasie konfliktu w byłej Jugosławii przez bośniacki wymiar sprawiedliwości.
W okresie między kwietniem 1992 r. a lutym 1993 r. Stanković jako żołnierz torturował oraz mordował ludność cywilną. W sierpniu 1992 r. stworzył w Foczy we wschodniej Bośni więzienie, w którym przetrzymywał, wielokrotnie gwałcił i bił dziewięć muzułmańskich kobiet, z których większość stanowiły nieletnie, a dwie były w wieku 12 lat. Do zbrodni nakłaniał także innych żołnierzy.
Stankovicia bośniackiemu wymiarowi sprawiedliwości przekazał Międzynarodowy Trybunał Karny dla byłej Jugosławii, urzędujący w Hadze, wraz z ośmioma podobnymi sprawami dotyczącymi zbrodni przeciwko ludzkości. W czasie procesu sąd przesłuchał 14 świadków, w tym dwie ofiary gwałtów, które wskazały „Rašę” jako prowodyra zajść z Foczy, zaś sam oskarżony był kilkakrotnie usuwany z sali rozpraw za niewłaściwe zachowanie i obrazę składu sędziowskiego. Stanković został skazany w listopadzie 2006 r. na 16 lat pozbawienia wolności, sam nie był obecny na ogłoszeniu wyroku. Organizacja zrzeszająca ofiary wojennych gwałtów i tortur uznała wyrok za zbyt niski, a jej przewodnicząca Bakira Hasecić powiedziała, że liczyła na dożywotnie pozbawienie wolności dla Stankovicia. W kwietniu 2007 r. bośniacki sąd apelacyjny podwyższył zasądzoną karę do 20 lat pozbawienia wolności. Radovan Stanković odsiadywał wyrok w więzieniu w Foczy.
24 maja 2007 r., w niejasnych do końca okolicznościach, Stanković zbiegł z więzienia. Według relacji podanej przez agencję Serbów bośniackich SRNA więzień wyrwał się strażnikom i uciekł do czekającego na niego samochodu, według innej relacji podanej przez bośniackie radio „Raša” zbiegł, gdy samochód, którym konwojowano go do szpitala, został zablokowany przez auto, którym następnie więzień uciekł. Jeszcze inną wersję podała rzeczniczka policji Danka Tesić, która stwierdziła, że Stanković zbiegł spod samego szpitala. Od razu po ucieczce Stankovicia zorganizowano obławę, ale jak dotąd go nie schwytano.

</doc>
<doc id="950020" url="https://pl.wikipedia.org/wiki?curid=950020" title="Berettyó">
Berettyó

Berettyó (rum. "Barcău") – rzeka we wschodnich Węgrzech i w zachodniej Rumunii. Długość – 118 km, powierzchnia zlewni – 1.977 km². 
Źródła Berettyó znajdują się w górach Seş w zachodniej Rumunii. Rzeka płynie na zachód i koło miasta Marghita wypływa na Wielką Nizinę Węgierską. Przecina granicę koło wsi Pocsaj, po czym skręca na południowy zachód. Przecina miasteczka Berettyóujfalu, następnie Szeghalom i obok tego ostatniego uchodzi do Szybkiego Kereszu. Główne dopływy Berettyó to Inod, Ier i Konyári-Kalló.

</doc>
<doc id="950023" url="https://pl.wikipedia.org/wiki?curid=950023" title="Barcău">
Barcău



</doc>
<doc id="950024" url="https://pl.wikipedia.org/wiki?curid=950024" title="Berettyo">
Berettyo



</doc>
<doc id="950025" url="https://pl.wikipedia.org/wiki?curid=950025" title="Barcau">
Barcau



</doc>
<doc id="950026" url="https://pl.wikipedia.org/wiki?curid=950026" title="Erich Moritz von Hornbostel">
Erich Moritz von Hornbostel

Erich Moritz von Hornbostel (ur. 25 lutego 1877 w Wiedniu, zm. 28 listopada 1935 w Cambridge) – niemiecki etnomuzykolog, współtwórca tej dyscypliny muzykologii badającej muzykę etnosu.
Hornbostel zainicjował fonograficzny zapis muzyki ludów pierwotnych i w 1900 roku w Berlinie założył (wraz ze swoim nauczycielem Carlem Stumpfem) „Phonogramm Archiv” – pierwsze archiwum fonograficzne, które stało się zaczątkiem współczesnej etnografii muzycznej.
W 1914 r. opublikował opracowaną wspólnie z Curtem Sachsem i stosowaną oraz rozwijaną do dziś naukową klasyfikację instrumentów muzycznych (patrz klasyfikacja Hornbostela-Sachsa).
Hornbostel ogłosił kilkaset prac o muzyce Japonii, Indii, Korei, Chin, Sumatry, Kuby i Madagaskaru. Wiele prac poświęcił psychologii słyszenia oraz problemom etnomuzykologii.

</doc>
<doc id="950027" url="https://pl.wikipedia.org/wiki?curid=950027" title="Parafia św. Stanisława Kostki i Najświętszej Maryi Panny Matki Kościoła w Karlinie">
Parafia św. Stanisława Kostki i Najświętszej Maryi Panny Matki Kościoła w Karlinie

Parafia św. Stanisława Kostki i Najświętszej Maryi Panny Matki Kościoła w Karlinie – rzymskokatolicka parafia położona w dekanacie wolborskim archidiecezji łódzkiej. Swoim obszarem obejmuje wieś Karlin i pobliskie: Brzoza, Doły Brzeskie, Jarosty, Kafar, Papieże, Pieńki Karlińskie, Władysławów, Wola Bykowska.
Historia parafii.
Parafia erygowana 1 października 1989 przez biskupa diecezjalnego łódzkiego Władysława Ziółka. Budowę kościoła rozpoczęto pod koniec czerwca 1992. Świątynia zaprojektowana została w tradycyjnej konwencji, według projektu arch. E. Brackiego i inż. K. Łyczko, oddana do użytku i poświęcona 21 maja 2000 przez arcybiskupa Władysława Ziółka.
W ołtarzu kościoła znajduje się drewniana rzeźba Chrystusa, autorstwa ludowego artysty. Obrazy Stacji Drogi Krzyżowej namalowane zostały przez artystę amatora. Ołtarz, ambonka i chrzcielnica – kamienne.
Grupy parafialne.
Asysta, ministranci, Rada Parafialna, schola dziecięca, Żywa Róża.

</doc>
<doc id="950028" url="https://pl.wikipedia.org/wiki?curid=950028" title="Józef (film 1995)">
Józef (film 1995)

Józef (ang. "Joseph") – film biblijny z 1995 w koprodukcji niemiecko-amerykańsko-włoskiej w reżyserii Rogera Younga.
Film jest ekranizacją historii biblijnego patriarchy Józefa opisanej w Księdze Rodzaju. Film jest częścią cyklu filmowego "Biblia" (The Bible), znany też jest w Polsce pod tytułem "Biblia: Józef". W tytułowego Józefa wcielił się Paul Mercurio, w jego ojca Jakuba-Izraela Martin Landau, zaś w Potifara – Ben Kingsley.

</doc>
<doc id="950032" url="https://pl.wikipedia.org/wiki?curid=950032" title="Paul Mercurio">
Paul Mercurio

Paul Joseph Mercurio (ur. 31 marca 1963 w Swan Hill) – australijski aktor, tancerz i choreograf.
Życiorys.
Urodził się w Swan Hill, w stanie Wiktoria, w Australii jako syn Jean i aktora Augustino Eugenia „Gusa” Mercurio (1928–2010). Wychowywał się z siostrą Connie oraz dwoma braćmi - Michaelem i Joeyem. W 1963, od dziewiątego roku życia uczęszczał na zajęcia baletu. Do 19 roku życia był głównym tancerzem Sydney Dance Company - pełnił tę funkcję przez 10 lat. W tym czasie powierzono mu choreografię sześciu dzieł tej grupy. W sierpniu 1992 opuścił Sydney Dance Company, aby znaleźć Australian Choreographic Ensemble, gdzie tańczył w latach 1992-98, gdzie był reżyserem, solistą i choreografem. Ukończył John Curtin College of the Arts. W Australian Ballet School w Melbourne uczył się tańca, a po swoim debiucie stał się bardzo cenionym i poszukiwanym choreografem oraz fenomenalnym tancerzem. 
Za debiutancką rolę Scotta Hastingsa w filmie "Roztańczony buntownik" ("Strictly ballroom", 1992) otrzymał nominację do nagrody Australian Film Institute.
W sierpniu 2008 był jurorem australijskiej wersji "Dancing with the Stars" i nowozelandzkich wersjach "Dancing with the Stars". Był konsultantem na planie filmu "Ja, robot" (2004), reklamy Coca-Coli, a także musicalu "Jesus Christ Superstar". W styczniu 2004 pracował podczas realizacji przedstawienia "Goło i wesoło" w Dance World Studios w Melbourne. 
Mercurio uczy także studentów w pełnym wymiarze godzin w Dance World Studios w Melbourne w Australii.
5 grudnia 1987 ożenił się z Andreą Toy, z którą ma 3 córki: Elise, Emily i Erin.

</doc>
<doc id="950035" url="https://pl.wikipedia.org/wiki?curid=950035" title="Ostronos białonosy">
Ostronos białonosy

Ostronos białonosy, ostronos meksykański ("Nasua narica") – gatunek drapieżnego ssaka z rodziny szopowatych (Procyonidae).
Systematyka.
Podgatunki.
Wyróżniono kilka podgatunków "N. narica":
Wygląd.
Długość ciała 45-70 cm, ogon ok. 70cm, masa ciała do 10 kg. Przypominają nieco szopy, ale są od nich smuklejsze i mają dłuższe pyski. Umaszczenie brązowe, żółtobrązowe lub szaro-żółte, od spodu nieco jaśniejsze, z białym pyskiem. Sierść długa i szorstka. 
Występowanie.
Od południowo-wschodniej Arizony, przez Meksyk i Amerykę Środkową po zachodnią Kolumbię i Ekwador. Zamieszkuje lasy, busz i półpustynie.
Tryb życia.
Prowadzą dzienny tryb życia. Samice żyją w grupach składających się z ok. 25 zwierząt, samce dołączają do nich jedynie podczas sezonu godowego. Wszystkożerny, Najczęściej żywi się małymi bezkręgowcami, a także ptakami, jaszczurkami, jajkami i owocami.

</doc>
<doc id="950036" url="https://pl.wikipedia.org/wiki?curid=950036" title="Księżniczka Alisea">
Księżniczka Alisea

Księżniczka Alisea (również jako Alisea i wyśniony książę, wł. "Sorellina e il principe del sogno") - niemiecko-włoski film telewizyjny z 1996 roku w reżyserii Lamberto Bavy.
Fabuła.
Alisea miała pięciu braci, którzy mieszkają w niewoli u czarownika Azareta. Pewnego dnia młodej Alisei udaje się uciec z zamku i podczas podróży spotyka innego uciekiniera, księcia Demiana. Książę uciekł przed swoim złym ojcem, królem Kurdokiem, który chce, aby jego syn został najpotężniejszym wojownikiem. Wkrótce dwójka młodych ludzi zakochuje się w sobie i przysięga wierność. Jednak bycie razem nie jest im pisane i muszą się rozstać. Po latach Demian spełnia marzenie swojego ojca i staje się wielkim wojownikiem, z kolei Alisea musi zostać żoną starego czarownika Azareta. Król Kurdok, nie chcąc dopuścić do spotkania zakochanych Demiana i Alisei i postanawia wmówić dziewczynie, że jej dawny ukochany nie żyje. 
Obsada.
Źródło: Filmweb
i inni.

</doc>
<doc id="950037" url="https://pl.wikipedia.org/wiki?curid=950037" title="Sorellina e il principe del sogno">
Sorellina e il principe del sogno



</doc>
<doc id="950038" url="https://pl.wikipedia.org/wiki?curid=950038" title="Nasua narica">
Nasua narica



</doc>
<doc id="950039" url="https://pl.wikipedia.org/wiki?curid=950039" title="Panthera uncia">
Panthera uncia



</doc>
<doc id="950040" url="https://pl.wikipedia.org/wiki?curid=950040" title="Jerzy Mieczysław Rytard">
Jerzy Mieczysław Rytard

Jerzy Mieczysław Rytard, właściwie Mieczysław Antoni Kozłowski (ur. 8 listopada 1899 w Krakowie, zm. 21 września 1970 w Warszawie) – pisarz polski, autor utworów głównie o tematyce podhalańskiej i tatrzańskiej. Napisał pierwsze libretto do "Harnasiów" Karola Szymanowskiego, które zaginęło przed ukończeniem kompozycji.
Życiorys.
Był synem Mieczysława Kozłowskiego, urzędnika kolejowego, i aktorki Izy Kozłowskiej-Berson. 
Jego żoną od kwietnia 1923 do połowy lat 30. była Helena Roj-Kozłowska.
Pochowany na cmentarzu Powązkowskim (kwatera 284 wprost-4-23).

</doc>
<doc id="950041" url="https://pl.wikipedia.org/wiki?curid=950041" title="José Sanfilippo">
José Sanfilippo

José Francisco Sanfilippo (ur. 4 maja 1935 w Buenos Aires) – argentyński napastnik.
Podczas swojej klubowej kariery Sanfilippo grał w Argentynie (San Lorenzo de Almagro, Boca Juniors i Banfield), w Urugwaju (Nacional) i w Brazylii (Bangu AC i EC Bahia). W reprezentacji Argentyny rozegrał 29 meczów strzelając 21 bramek. Brał udział w dwóch finałach mistrzostw świata – w roku 1958 i w 1962.
Sanfilippo rozpoczął swoją karierę w roku 1953 w San Lorenzo, gdzie stał się autorem swoistego rekordu – w latach 1958–1961 cztery razy z rzędu był królem strzelców ligi argentyńskiej. Rekord ten do dziś nie został pobity.
W roku 1963 przeszedł do klubu Boca Juniors, z którym dotarł do finału Copa Libertadores 1963. W finale Boca przegrał z Santosem FC, ale mimo to Sanfilippo z siedmioma zdobytymi bramkami został królem strzelców imprezy.
W następny roku Sanfilippo grał już w urugwajskim Nacionalu, skąd rok później wrócił do Argentyny, ale tym razem do klubu Banfield. Wkrótce Sanfilippo znów wyemigrował – tym razem do Brazylii (najpierw Bangu AC, potem EC Bahia). W roku 1972 wrócił do San Lorenzo i w ciągu jednego roku zdobył z klubem dwa tytuły mistrza Argentyny – pierwszy po wygraniu "Metropolitano", a drugi po wygraniu "Nacional". Łącznie w latach 1953–62 i w 1972 Sanfilippo zdobył dla San Lorenzo 200 goli w 256 meczach (łącznie w lidze argentyńskiej zdobył 226 bramek w 326 meczach, co czyni go piątym strzelcem wszech czasów). Po tych sukcesach Sanfilippo zakończył swą karierę piłkarską.
W reprezentacji Argentyny rozegrał w latach 1957–1962 29 meczów, w których zdobył 21 bramek. Zdobył mistrzostwo Ameryki Południowej w Copa América 1957 oraz wicemistrzostwo w ekwadorskim Copa América 1959 (został królem strzelców imprezy, w której zdobył 5 goli). Dwukrotnie wystąpił w finałach mistrzostw świata (w 1958 i 1962), jednak bez sukcesów.
Sanfilippo był niskim (163 cm), ale silnie zbudowanym napastnikiem. Nie cechowała go znakomita technika, więc nie należał do mistrzów dryblingu. Przewyższał za to innych piłkarzy techniką strzału i zdecydowaniem w sytuacjach podbramkowych.

</doc>
<doc id="950046" url="https://pl.wikipedia.org/wiki?curid=950046" title="Isabel Coixet">
Isabel Coixet

Isabel Coixet (ur. 9 kwietnia 1960 w Barcelonie) – hiszpańska reżyserka i scenarzystka filmowa.
Zasiadała w jury Złotej Kamery na 66. MFF w Cannes (2013).

</doc>
<doc id="950048" url="https://pl.wikipedia.org/wiki?curid=950048" title="Armata 75 mm (amerykańska)">
Armata 75 mm (amerykańska)



</doc>
<doc id="950049" url="https://pl.wikipedia.org/wiki?curid=950049" title="Laurent Bénégui">
Laurent Bénégui

Laurent Bénégui (ur. 14 maja 1959 w Paryżu) – reżyser, scenarzysta ("W krzywym zwierciadle wyobraźni", 1997) i producent filmowy ("Pełnym gazem", 1996).
Urodził się jako syn Léopolda i Nicole Bénégui.

</doc>
<doc id="950071" url="https://pl.wikipedia.org/wiki?curid=950071" title="Miguel Cotto">
Miguel Cotto

Miguel Angel Cotto (ur. 29 października 1980 w Caguas) – portorykański bokser, były mistrz świata organizacji WBC i The Ring wagi średniej (do 160 funtów), były mistrz świata organizacji WBA w kategorii lekkośredniej (do 154 funtów), były zawodowy mistrz świata organizacji WBO i WBA w kategorii półśredniej (do 147 funtów), były zawodowy mistrz świata WBO kategorii junior półśredniej (do 140 funtów). W swojej karierze pokonał 20 zawodników o tytuł mistrza świata.
Kariera amatorska.
W 1998 zdobył srebrny medal w kategorii lekkiej na Mistrzostwach Świata Juniorów w Argentynie. W 2000 reprezentował Portoryko na Igrzyskach Olimpijskich w Sydney, odpadł jednak z rywalizacji już po pierwszej walce.
Kariera zawodowa.
Początki.
Cotto zaczął walczyć zawodowo w 2001 w kategorii junior półśredniej. Pokonał wtedy kilku renomowanych pięściarzy, takich jak Cesar Bazan (były mistrz świata WBC w kategorii lekkiej), Demetrio Ceballos, czy późniejsi mistrzowie świata – Carlos Maussa (WBA) i Lovemore N'dou (IBF).
Tytuł mistrza świata WBO w kategorii junior półśredniej.
11 września 2004 zdobył wakujący tytuł mistrza świata organizacji WBO, pokonując przez techniczny nokaut w szóstej rundzie Brazylijczyka Kelsona Pinto. W grudniu tego samego roku pierwszy raz obronił swój tytuł, zwyciężając, także w szóstej rundzie, byłego mistrza świata WBO i WBA, Randalla Baileya.
W 2005 stoczył trzy zwycięskie pojedynki, wszystkie zakończone przed czasem. W lutym pokonał byłego mistrza WBO, DeMarcusa Corleya (TKO w piątej rundzie, wcześniej Corley był cztery razy liczony). Cztery miesiące później zwyciężył złotego medalistę olimpijskiego z 2000, Muhammada Abdullayeva (TKO w dziewiątej rundzie; obaj bokserzy walczyli ze sobą jako amatorzy właśnie na olimpiadzie w Sydney, tamten pojedynek wygrał Uzbek), a we wrześniu znokautował w siódmej rundzie późniejszego mistrza świata tej samej organizacji, Ricardo Torresa (cztery razy na deskach).
W 2006 jeszcze dwa razy obronił swój pas mistrzowski – w marcu pokonał przez techniczny nokaut Gianlucę Branco (Włoch zrezygnował z walki w ósmej rundzie), a w czerwcu zwyciężył na punkty w pojedynku z Paulem Malignaggim.
Tytuł mistrza świata WBA w kategorii półśredniej.
Po tej walce zdecydował się zmienić kategorię wagową na wyższą. 2 grudnia 2006 stoczył zwycięską walkę o wakujący tytuł mistrza świata organizacji WBA w kategorii półśredniej z niepokonanym wcześniej Carlosem Quintaną. Quintana w piątej rundzie dwa razy leżał na deskach i mimo nalegań swojego trenera odmówił wyjścia do walki po przerwie między rundami.
W marcu 2007 wygrał z Oktayem Urkalem. W piątej rundzie Portorykańczyk doznał rozcięcia łuku brwiowego po uderzeniu głową. Niemcowi sędzia odebrał po jednym punkcie w siódmej i jedenastej rundzie, właśnie za uderzenia głową. Po drugim odjęciu punktu trener Urkala rzucił na ring ręcznik poddając walkę. Później tłumaczył, że zrobił to w proteście przeciwko nieuczciwemu, jego zdaniem, sędziowaniu.
W swojej drugiej obronie, która odbyła się 9 czerwca 2007 roku, zmierzył się z Zabem Judahem, byłym niekwestionowanym mistrzem świata w kategorii półśredniej. Portorykańczyk wygrał przez techniczny nokaut w jedenastej rundzie. 10 listopada 2007 pokonał przez jednogłośną decyzję sędziów byłego mistrza świata w trzech różnych kategoriach wagowych, Shane’a Mosleya.
14 kwietnia 2008 pokonał Alfonso Gómeza – lekarz w przerwie między 5 i 6 rundą zabronił Meksykaninowi kontynuowania walki po tym jak kilka razy leżał na deskach. Tytuł stracił w swojej piątej obronie, przegrywając przez techniczny nokaut w jedenastej rundzie z Antonio Margarito.
Tytuł mistrza świata WBO w kategorii półśredniej.
Cotto na ring powrócił 21 lutego 2009 roku, pokonując przez techniczny nokaut w piątej rundzie w walce o wakujący tytuł mistrza świata federacji WBO Michaela Jenningsa. 13 czerwca tego samego roku zmierzył się z Joshuą Clotteyem. Początkowo miała to być walka unifikacyjna, jednak Federacja IBF na dwa miesiące przed pojedynkiem odebrała Clotteyowi tytuł mistrza świata, ponieważ odmówił walki z oficjalnym pretendentem do tytułu, Isaakiem Hlatshwayo. Walka zakończyła się zwycięstwem Portorykańczyka niejednogłośną decyzją sędziów w stosunku 115-112, 116-111 dla Cotto i 114-113 dla Clotteya. Clottey już w pierwszej rundzie leżał na deskach, jednak w rundzie trzeciej Cotto po przypadkowym zderzeniu głowami doznał mocnego rozcięcia skóry nad lewym okiem, które do końca pojedynku mocno krwawiło. Tytuł mistrza świata stracił 14 listopada 2009 roku, przegrywając przez techniczny nokaut w ostatniej, dwunastej rundzie z Mannym Pacquiao. Wcześniej Cotto dwukrotnie był liczony (w trzeciej i czwartej rundzie).
Tytuł mistrza świata WBA w kategorii lekkośredniej.
5 czerwca 2010 zmierzył się z mistrzem WBA w kategorii lekkośredniej, Jurijem Formanem. W siódmej rundzie Foreman poślizgnął się na mokrym ringu, w wyniku czego odnowiła mu się kontuzja kolana. Mimo bólu kontynuował walkę, wyraźnie utykając na prawą nogę. W tej samej rundzie Foreman jeszcze raz poślizgnął się i upadł, a w rundzie ósmej trener Amerykanina wrzucił ręcznik na ring uznając, że Cotto ma zbyt dużą przewagę. Ludzie uznając walkę za zakończoną zaczęli wchodzić do ringu. Sędzia spytał się jednak Foremana, czy chce kontynuować pojedynek, a następnie wyrzucił wszystkich z ringu i wznowił walkę. W dziewiątej rundzie z uwagi na kontuzję Foremana i wynikającą z tego faktu znaczną przewagę Cotto sędzia przerwał jednak pojedynek.
12 marca 2011 roku Miguel Cotto zmierzył się z pięściarzem z Nikaragui Ricardo Mayorgą, którego pokonał w dwunastej rundzie przez techniczny nokaut. W ostatniej rundzie Cotto posłał rywala na deski, ten zdołał się podnieść przed końcem liczenia, ale chwile później poddał się, zgłaszając kontuzję ręki. 3 grudnia 2011 w swojej kolejnej obronie zmierzył się ponownie z Antonio Margarito, którego pokonał przez techniczny nokaut w dziesiątej rundzie udanie rewanżując się meksykaninowi za porażkę sprzed trzech lat, do momentu przerwania walki Cotto wyraźnie prowadził na punkty.
Tytuł mistrza świata WBC w kategorii średniej.
7 czerwca 2014 Miguel Cotto w hali Madison Square Garden zmierzył się w pojedynku z Argentyńczykiem Sergio Martínezem o tytuł mistrza świata federacji WBC w wadze średniej. Przed walką faworytem bukmacherów był sporo większy od swojego rywala Martinez, jednak już w pierwszej rundzie walki broniący tytułu Argentyńczyk wylądował trzy razy na deskach. Cotto przez całą walkę bardzo mocno obijał przeciwnika i w dziesiątej rundzie sędzia postanowił przerwać walkę, co sprawiło, że Portorykańczyk wygrał walkę przez techniczny nokaut i został mistrzem świata federacji WBC i posiadaczem prestiżowego pasa magazynu The Ring wagi średniej.
6 czerwca 2014 w nowojorskim Brooklynie wygrał przez techniczny nokaut w czwartej rundzie z australijskim, byłym championem Danielem Geale'm (31-4, 16 KO). Broniąc po raz pierwszy tytuł mistrza świata wagi średniej federacji WBC.
2 grudnia 2017 w nowojorskim Madison Square Garden, w ostatniej walce przegrał jednogłośnie na punkty 115-113, 116-112 i 115-113 z Sadamem Alegim (26-1, 14 KO), tracąc tytuł mistrza WBO wagi junior średniej.

</doc>
<doc id="950072" url="https://pl.wikipedia.org/wiki?curid=950072" title="Ichirō Mizuki">
Ichirō Mizuki

 – japoński piosenkarz anison, kompozytor, aktor i seiyū. Członek zespołu muzycznego JAM Project. Skomponował muzykę do wielu serii anime, takich jak "Mazinger Z", "Babel II", "Great Mazinger", "Tekkaman", "Combattler V", "Captain Harlock", "Golion" i "Godannar". Jego prawdziwe imię i nazwisko to .
W roku 1968 wydał swój pierwszy singel solo, o nazwie "Kimi ni sasageru Boku no Uta". W roku 1971 rozpoczął komponowanie muzyki do anime i tokusatsu. Jego piosenka "Genshi Shounen Ryuu ga Yuku" była użyta w czołówce serii anime "Geshi Shounen Ryuu". W grudniu 1972, Mizuki wydał album soundtrack we współpracy z wytwórnią Nippon Columbia, "Mazinger Z". Stał się on najlepiej sprzedającym się albumem w historii, przekraczając 700 000 kopii. Podobnie jego album soundtrack "Captain Harlock" jaki wydano w 1978, który sprzedał się w ponad 150 000 kopii.
W 1979, po raz pierwszy wystąpił w anime w programie "Koraru no Tanken". Zagrał w serialach tokusatsu "Jikuu Senshi Spielvan" (1986) i "Voicelugger" (1999). W roku 2000 stworzył dużą grupę muzyczną przez połączenie zespołu rockowego JAM Project z Hironobu Kageyama, Masaaki Endou, Eizo Sakamoto i Rica Matsumoto.
Zmarł 6 grudnia 2022 na raka płuc, wykrytego w lipcu tegoż roku.

</doc>
<doc id="950073" url="https://pl.wikipedia.org/wiki?curid=950073" title="Ichiro Mizuki">
Ichiro Mizuki



</doc>
<doc id="950074" url="https://pl.wikipedia.org/wiki?curid=950074" title="Podszycie">
Podszycie



</doc>
<doc id="950079" url="https://pl.wikipedia.org/wiki?curid=950079" title="John Anderson (zoolog)">
John Anderson (zoolog)

John Anderson (ur. 4 października 1833 w Edynburg stolicy Szkocji, zm. 15 sierpnia 1900 w Buxton, hrabstwo Derbyshire) – brytyjski zoolog, podróżnik i lekarz.
Po studiach medycznych wyjechał w 1861 do Indii. W roku 1865 został pierwszym kuratorem Muzeum Indyjskiego w Kalkucie. Pełnił tę funkcję do roku 1887, kiedy to powrócił do Anglii. Jego następcą wybrano Jamesa Wood-Masona.
W roku 1867 Anderson wziął udział w wyprawie do Górnej Birmy i chińskiego Junnanu. Do tych krajów udał się jeszcze powtórnie. Już po powrocie do ojczyzny podróżował do Algierii i Egiptu. Wtedy to zgromadził bogatą kolekcję obiektów zoologicznych, która pomogła mu w napisaniu dzieła "Zoology of Egypt". Inną znaną książką Andersona była "Anatomical and Zoological Researches: Comprising an Account of the Zoological Results of the Two Expeditions to Western Yunnan in 1868 and 1875".
Istnieją gatunki, których nazwy posiadają określniki, odnoszące się do jego imienia, np. "Sacculina andersoni" Giard, 1887, jeden z pasożytujących wąsonogów.

</doc>
<doc id="950098" url="https://pl.wikipedia.org/wiki?curid=950098" title="Hala Sportowa Miejskiego Ośrodka Sportu i Rekreacji w Łodzi">
Hala Sportowa Miejskiego Ośrodka Sportu i Rekreacji w Łodzi

Hala Sportowa Miejskiego Ośrodka Sportu i Rekreacji w Łodzi – hala widowiskowo-sportowa w Łodzi przy ul. ks. Skorupki 21 zbudowana w latach 50. XX w. W latach 1982–2016 w kuluarach hali mieściło się łódzkie Muzeum Sportu i Turystyki, przeniesione obecnie do Zatoki Sportu.
Historia.
Hala Sportowa, nazywana również „Pałacem Sportu”, została wybudowana w 1957 r. według projektu inżyniera Włodzimierza Prochaski z Politechniki Gdańskiej. Prace nad halą rozpoczęto w 1948 r. lecz zostały wstrzymane; wznowiono je w 1951 r. i wówczas do Prochaski dołączył Kamil Lisowski. Wówczas projekt został zmodyfikowany w duchu socrealizmu, w konsekwencji czego:
Hala została wyposażona w jedno z pierwszych w Polsce sztucznych lodowisk. W inauguracyjnym meczu na lodowisku rozegranym pod koniec grudnia 1957 Legia Warszawa pokonała Spartaka Moskwa 4:2, a spotkanie obejrzało 8 tys. widzów. 
Obiekt ma pojemność ok. 9 tys. osób i jest szóstym pod względem pojemności w Polsce. W 2007 na meczu Ligi Światowej siatkarzy Polska-Chiny, po dostawieniu dodatkowych miejsc, zanotowano frekwencję 9,5 tys. osób.
W latach 1957–1991 w „Pałacu Sportu” swoje mecze rozgrywali hokeiści ŁKS-u Łódź. Podczas rozgrywanych przez nich ligowych pojedynków, hala wielokrotnie „pękała w szwach”. Na początku XXI wieku rozgrywały tu swoje mecze siatkarki Budowlanych Łódź oraz siatkarze Skry Bełchatów. Hala była gospodarzem 18 meczów w ramach LŚ siatkarzy w latach 1999–2008. W sezonie 2007/2008 odbył się w tej hali finał Ligi Mistrzów siatkarzy, w której uczestniczył zespół Skry Bełchatów, zajmując 3 miejsce. 
W hali miały miejsce znaczące wydarzenia muzyczne. W latach 80. odbywały się kilkukrotnie koncerty w ramach festiwali Rockowisko, występowali także liczni wykonawcy zagraniczni: Tangerine Dream, UK Subs, Kajagoogoo, Iron Maiden, Saxon, Shakin’ Stevens, Budgie.
Na co dzień w hali odbywają się imprezy sportowe, różnorodne przedsięwzięcia typu targowego, sala jest także wynajmowana na imprezy religijne.

</doc>
<doc id="950100" url="https://pl.wikipedia.org/wiki?curid=950100" title="Gorąca">
Gorąca

Gorąca – część wsi Filipy w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950102" url="https://pl.wikipedia.org/wiki?curid=950102" title="Niesiobędy">
Niesiobędy

Niesiobędy – części wsi Żbiki-Kierzki w Polsce położona w województwie mazowieckim, w powiecie przasnyskim, w gminie Krasne. Leżą nad Pełtą.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950104" url="https://pl.wikipedia.org/wiki?curid=950104" title="Szlasy Żalne">
Szlasy Żalne

Szlasy Żalne – część wsi Szlasy-Umiemy w Polsce położona w województwie mazowieckim, w powiecie przasnyskim, w gminie Krasne. Leżą nad Pełtą.
Wierni Kościoła rzymskokatolickiego należą do parafii św. Mateusza w Zielonej.
W aktach metrykalnych z roku 1808, wspomniana jest w tej osadzie obecność młyna zbożowego.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950105" url="https://pl.wikipedia.org/wiki?curid=950105" title="Hala Sportowa w Łodzi">
Hala Sportowa w Łodzi



</doc>
<doc id="950106" url="https://pl.wikipedia.org/wiki?curid=950106" title="Muzeum Indyjskie w Kolkacie">
Muzeum Indyjskie w Kolkacie

Muzeum Indyjskie w Kolkacie – muzeum założone w 1814 przez duńskiego botanika dra Nathaniela Wallicha w Serampore (nazywanego pierwotnie "Frederischnagore") koło Kolkaty w Indiach. Jest jednym z najstarszych muzeów na świecie, gromadzącym obiekty z różnych dziedzin.
Muzeum Indyjskie było pierwszą tego typu placówką w Azji. W latach 1814–1878 mieściło się w siedzibie "The Royal Asiatic Society of Bengal" w Kolkacie. Następnie wybudowano okazałą siedzibę, dla lepszej prezentacji zbiorów ("Maidan of Calcutta", J.L. Nehru Road, Kolkata-72).
W salach muzealnych prezentowane są: szkielety dinozaurów, meteoryty, egiskie mumie, stupy z Barhut, prochy Byddy, kolumny Asioki (kamienne lwy z głowicy stały się godłem Indii), jak również pokaźne kolekcje rzadkich antyków i sztuki indyjskiej.

</doc>
<doc id="950108" url="https://pl.wikipedia.org/wiki?curid=950108" title="Augustów (powiat przasnyski)">
Augustów (powiat przasnyski)

Augustów – wieś w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950110" url="https://pl.wikipedia.org/wiki?curid=950110" title="Barańce (Pęczki-Kozłowo)">
Barańce (Pęczki-Kozłowo)

Barańce – część wsi Pęczki-Kozłowo w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
Do 1954 roku siedziba wiejskiej gminy Bartołdy. W latach 1975–1998 miejscowość administracyjnie należała do województwa ciechanowskiego.

</doc>
<doc id="950112" url="https://pl.wikipedia.org/wiki?curid=950112" title="Brzozowo Małe">
Brzozowo Małe

Brzozowo Małe – część wsi Nowe Żmijewo w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950113" url="https://pl.wikipedia.org/wiki?curid=950113" title="Viva Forever">
Viva Forever

Viva Forever – singel brytyjskiego girlsbandu Spice Girls, pochodzący z ich drugiego albumu "Spiceworld" (1997) i wydany w 1998 roku. Jest to ostatni utwór, w którym słychać głos Geri Halliwell, czyli Ginger Spice, która 31 maja 1998 roku opuściła zespół. Ona sama jest główną autorką tekstu, a jej wokal jest ledwie słyszalny. Swoje solo w piosence mają wszystkie Spicetki oprócz niej.
Przed jej odejściem singel był wydawany wraz z „Never Give Up On The Good Times”, ale później wersja ta została usunięta z dystrybucji.
Utwór odniósł ogólnoświatowy sukces i został nazwany jednym z najlepszych utworów Spice Girls – zaraz obok „Wannabe”, „Spice Up Your Life” i „Too Much”. Zebrał pochwały od wielu krytyków i pism jak "Rolling Stone" czy "Sputnikmusik"
Teledysk.
Utwór ma bardzo wyrazisty teledysk. Dwójka chłopców zagubionych w lesie za sprawą magicznego kurczaka odnajduje tajemnicze opakowanie na zabawkę z automatu. Pudełko zaczyna się świecić, a ze środka wylatuje pięć małych i kolorowych wróżek: karykaturki Spice Girls – Ginger ze skrzydełkami w barwach flagi brytyjskiej oraz Baby, Sporty, Posh i Scary ze skrzydełkami w motywie panterki. Jeden z chłopców ucieka, drugi zostaje z wróżkami, po czym zamykają go one w Kostce Rubika. Teledysk był animowany z powodu koncertowania na trasie „Spiceworld Tour”. Członkinie nie miały czasu na nagrania, więc Steve Box wyreżyserował wersję animowaną.

</doc>
<doc id="950114" url="https://pl.wikipedia.org/wiki?curid=950114" title="Dąbki (Milewo-Rączki)">
Dąbki (Milewo-Rączki)

Dąbki – część wsi Milewo-Rączki w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950115" url="https://pl.wikipedia.org/wiki?curid=950115" title="Dębowa Karczma">
Dębowa Karczma

Dębowa Karczma – część wsi Bartołdy w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950116" url="https://pl.wikipedia.org/wiki?curid=950116" title="Godacze">
Godacze

2 miejscowości w Polsce:

</doc>
<doc id="950118" url="https://pl.wikipedia.org/wiki?curid=950118" title="Godacze (Mosaki-Stara Wieś)">
Godacze (Mosaki-Stara Wieś)

Godacze – część wsi Mosaki-Stara Wieś w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950119" url="https://pl.wikipedia.org/wiki?curid=950119" title="WWE Raw">
WWE Raw

WWE Raw (również WWE Monday Night Raw lub Raw) – program telewizyjny o tematyce wrestlingowej, emitowany na żywo co poniedziałek na amerykańskiej stacji USA Network. Nazwa programu używana jest też w odniesieniu do brandu Raw, do którego przypisana jest większa część zawodników WWE. Pierwsza emisja "Raw" odbyła się 11 stycznia 1993 i od tego czasu program uznawany jest za najważniejszą tygodniówkę WWE.
"Raw" zostało przeniesione z USA Network na TNN (późniejsze Spike TV) we wrześniu 2000. 3 października 2005, "WWE Raw" powróciło na stację USA Network, za pośrednictwem której transmitowane jest do dzisiaj. Archiwalne odcinki "WWE Raw" są dostępne do obejrzenia na WWE Network.
Od pierwszego odcinka, "Raw" transmitowano na żywo z 208 różnych aren w 171 miastach jedenastu różnych krajów (Stany Zjednoczone, Wielka Brytania Kanada, Afganistan, Irak, Południowa Afryka, Niemcy, Japonia, Włochy, Indie i Meksyk). Od czasu emisji tysięcznego odcinka "Raw", 23 lipca 2012, transmisja programu trwa trzy godziny. Wcześniej format trzygodzinny zarezerwowany był dla odcinków specjalnych programu.
Historia.
USA Network.
Pierwszy odcinek "WWF Monday Night Raw" został wyemitowany 11 stycznia 1993 na USA Network. Nowy program miał zastąpić "Prime Time Wrestling", które było emitowane na kanale przez osiem lat. "Raw" stało się pionierem profesjonalnego wrestlingu w telewizji. Do tej pory, gale wrestlingu nagrywane były w małych halach z niewielką widownią lub na nieco większych arenach. Format "Raw" różnił się od formatów ówczesnych, nagrywanych z wyprzedzeniem weekendowych gal WWF ("Superstars" i "Wrestling Challenge"). Zamiast nagrywania walk, komentarza i monologów wrestlerów z wyprzedzeniem, całość "Raw" nadawana była na żywo.
Pierwotnie, "Raw" transmitowane było co tydzień z Grand Ballroom at Manhattan Center Studios, małego teatru w Nowym Jorku. Połączenie przytulnych aren i akcji na żywo przyniosło zyski federacji, lecz po pewnym czasie, cotygodniowe gale na żywo spowodowały straty finansowe w WWF. Od wiosny 1993 do wiosny 1997, po jednym "Raw" na żywo (zazwyczaj po gali pay-per-view) nagrywano kilka kolejnych odcinków. WWF nagrało kilkanaście gal "Raw" w Mid-Hudson Civic Center w Poughkeepsie w stanie Nowy Jork (w latach 1984–1986, w Civic Center nagrywano inną tygodniówkę WWF – "Championship Wrestling"). W listopadzie 1993 nagrano pierwszy odcinek "Raw" spoza Nowego Jorku (gala odbyła się w Bushkill w Pensylwanii). Wkrótce "Raw" opuściło Manhattan Center, a kolejne odcinki programu produkowane były w różnych miastach w Stanach Zjednoczonych.
Kolejną cechą charakterystyczną "Raw" były walki pomiędzy ważniejszymi zawodnikami federacji (Shawn Michaels, Bret Hart, Mr. Perfect, Doink the Clown, The Undertaker, Yokozuna czy 1-2-3 Kid). Wcześniej, większość walk w cotygodniowych programach WWF była „squashami” (krótkimi walkami znanych zawodników z nieznanymi lokalnymi wrestlerami). Jedynie na "Saturday Night's Main Event" i "The Main Event" organizowano walki podobne do tych z "Raw", lecz, w przeciwieństwie do poniedziałkowego programu, te dwie gale odbywały się nieregularnie. Na "Raw" odbywały się również walki rozwijające wizerunki wrestlerów i rywalizacje między nimi.
Vince McMahon, „Macho Man” Randy Savage i Rob Bartlett byli pierwotnymi gospodarzami show; brali też udział w komentowaniu gali. Bartlett – komik nieznający się na wrestlingu – został wkrótce zastąpiony przez Bobby’ego Heenana. Heenan opuścił federację w grudniu 1993, zaś Savage pożegnał się z WWF w październiku 1994. McMahon stał się głównym prowadzącym "Raw". W kwietniu 1995, do McMahona dołączył Jerry Lawler, który rolę komentatora pełnił aż do stycznia 2015.
"Raw is War" i Monday Night Wars.
We wrześniu 1995, główny rywal WWF – federacja World Championship Wrestling (WCW) – rozpoczęła transmitować na żywo swoją tygodniówkę, "WCW Monday Nitro". Godzina transmisji "Raw" i "Nitro" zaczęła się pokrywać 11 września 1995. Przez to, że "Raw" nadal było nagrywane na zapas, komentator "Nitro" i wicedyrektor WCW Eric Bischoff często ujawniał widzom wyniki walk nagrywanych gal odcinków "Raw". Przyczyniło się to do spadku oglądalności tygodniówki WWF.
Do połowy 1996, "Raw" i "Nitro" dorównywały sobie pod względem oglądalności. Stan rzeczy zmienił się jednak w maju 1996, kiedy to WCW rozpoczęło storyline związany z ugrupowaniem New World Order. Dzięki temu storyline’owi, "Nitro" zaczęło wygrywać w poniedziałkowej wojnie o oglądalność. 
Kontrowersje wzbudził odcinek "Raw" z 4 listopada 1996, podczas którego Brian Pillman wyciągnął broń i wycelował w Steve’a Austina podczas segmentu we własnym domu. Ponadto, Pillman zaczął przeklinać na wizji, a ponieważ "Raw" nadawane było na żywo, jego wypowiedzi nie zostały ocenzurowane. Kierownictwo USA Network nie było zadowolone z odcinka i zmusiło WWF i Pillmana do przeprosin za incydent. Kilka dni później, Pillman został wysłany do szpitala psychiatrycznego. Tej samej nocy zadebiutował znany wówczas jako Rocky Mavia Dwayne Johnson.
Kiepska oglądalność poniedziałkowej tygodniówki WWF w styczniu 1997 spowodowała wydłużenie czasu transmisji "Raw" do dwóch godzin. WWF zaczęło też częściej nadawać "Raw" na żywo. Od lutego, jedno "Raw" na żywo przeplatało się z jednym nagranym odcinkiem.
Wraz z wdrążeniem dwugodzinnego formatu rozpoczęła się tzw. "Attitude Era". Na "Monday Night Raw" zaczęto przedstawiać ostrzejsze storyline’y, kierowane raczej do nastolatków i dorosłych, niźli, jak miało to miejsce do tej pory, do młodszej części widowni. Kolejną próbą przerwania dominacji "Nitro" była współpraca WWF z Extreme Championship Wrestling (ECW). Na wyzwanie ECW do walki przez Jerry’ego Lawlera odpowiedzieli Tazz, Mikey Whipwreck, Sabu, Tommy Dreamer, D-Vona Dudley i The Sandman, a także „reprezentant ECW” Paul Heyman. Reprezentanci ECW zaczęli pojawiać się i walczyć na galach organizowanych przez WWF.
Po tym, jak odcinek "Raw" z 3 marca 1997 został bardzo źle przyjęty przez fanów (zyskując oglądalność 1,9 mln, jedną z najniższych w historii WWF), postanowiono całkowicie zmienić wizerunek poniedziałkowej tygodniówki. Program otrzymał nowy set, nazwę ("Raw is War") oraz motyw muzyczny („The Beautiful People” Marilyna Mansona). Odcinek z 17 marca 1997 ukazał ostrą kłótnię Breta Harta z Vince’em McMahonem; większość wyzwisk i wulgaryzmów użytych przez Harta nie objęto cenzurą.
W 1997 wprowadzono do "Raw" wiele kontrowersyjnych rywalizacji, storyline’ów i postaci: deklaracja walki Breta Harta i jego Hart Foundation ze stylem życia Amerykanów, debiut Kane’a i jego rywalizacja z własnym bratem i niedoszłym mordercą – The Undertakerem, wojny gangów pomiędzy Nation of Domination, Disciples of Apocalypse i Los Boricuas, rywalizacja Steve’a Austina z władzami WWF (w tym z właścicielem WWF – Vince’em McMahonem) oraz powstanie ugrupowania D-Generation X. Na gali Survivor Series w listopadzie miał miejsce niesławny Montreal Screwjob; sędzia walki o WWF Championship między Bretem Hartem a Shawnem Michaelsem, pod nakazem Vince’a McMahona przerwał starcie, ogłaszając Michaelsa nowym mistrzem WWF. Wydarzenie to wywołało chaos na zapleczu, ponieważ pracownicy WWF, w tym sam Bret Hart, nie wiedzieli o zmianie wyniku walki. Dzień po Survivor Series, Hart opuścił WWF na rzecz WCW. 17 listopada, McMahon, zapytany w wywiadzie o incydent w Montrealu wypowiedział słynne słowa "„Bret Hart screwed Bret Hart”".
Po WrestleManii XIV w marcu 1998, WWF zaczęło wygrywać w poniedziałkowej wojnie z WCW. Do przejęcia przewagi przyczyniły się gwiazdy takie jak Stone Cold Steve Austin, The Rock, Triple H, Mankind oraz The Undertaker. Uwagę fanów przyciągnęła rywalizacja między Vince’em McMahonem a faworytem publiczności Stone Coldem Steve’em Austinem. Odcinek "Raw is War" z 13 kwietnia 1998, na którym odbyła się walka pomiędzy Austinem i McMahonem, przerwał zwycięską serię "Nitro". Roster WWF wypełniony był młodymi zawodnikami, w przeciwieństwie do rosteru WCW, w którym dominowali starsi wrestlerzy. 27 kwietnia 1998, D-Generation X udało się wozem wojskowym pod arenę, w której tego dnia miało odbyć się "Nitro". Cały dzień ugrupowanie prowokowało WCW i przeprowadzało wywiady z fanami, którzy informowali ich, że bilety na "Nitro" otrzymali za darmo (WCW chciało wypełnić arenę rozdając niewykupione bilety). Cała „inwazja” D-Generation X została nagrana, a jej fragmenty opublikowane podczas transmisji "Raw is War".
4 stycznia 1999, Mick Foley, wówczas znany jako Mankind, zdobył WWF Championship. Na polecenie Erica Bischoffa, komentator "Nitro" Tony Schiavone na żywo poinformował o wynikach wcześniej nagranego odcinka "Raw is War". Co w zamierzeniach miało powstrzymać fanów od przełączenia kanału na "Raw is War", przyniosło zupełnie odwrotne skutki. Zwycięstwo Mankinda odciągnęło od "Nitro" ponad 600 000 oglądających. Tej samej nocy, na "Nitro" odbyła się niesławna walka Hollywood Hogana z Kevinem Nashem, do wygrania której Hogan użył tylko jednego palca.
Odcinek "Raw is War" z 10 maja 1999 osiągnął najwyższy w historii programu wynik oglądalności – tego dnia WWF zgromadziło widownię 9,1 mln osób przed telewizorami.
Niedługo później, całym WWF wstrząsnęła tragedia, która wydarzyła się na gali Over the Edge, 23 maja 1999. Owej nocy, Owen Hart zginął, spadając z kilkunastu metrów wprost na narożnik ringu podczas wykonywania wejściówki. WWF zadedykowało mu następny odcinek "Raw is War". Odcinek ten był drugim pod względem oglądalności epizodem "Raw" w historii, lecz przez wielu uznany został za niesmaczny.
The Nashville Network/The National Network/Spike TV.
Kupno WCW (2000-2002).
Podpisanie przez WWF nowego kontraktu telewizyjnego z Viacom spowodowało zmiany w emisji programów federacji. 25 września 2000, "Raw" zostało przeniesione z USA Network do TNN (późniejsze Spike TV).
W marcu 2001 WWF zakupiło wyniszczone stratami w przychodach i słabą oglądalnością WCW, zawodników, nagrania i prawa autorskie federacji. Ostatni odcinek "Nitro" odbył się 26 marca 2001. Na samym początku odcinka Vince McMahon ujawnił, że zakupił WCW. Ostatecznie okazało się, że nowym właścicielem WCW nie był Vince, a jego syn – Shane. Doprowadziło to do storyline’u z „The Invasion”, w której zawodnicy WCW rywalizowali z wrestlerami WWF. 1 października 2001, WWF zrezygnowało z nazwy "Raw is War" na rzecz dawnej nazwy – "WWF Raw".
"WWE Raw" i podział na brandy (2002–2005).
W 2002 roku, WWF postanowiło podzielić swoich zawodników na dwa brandy. Brandy miały otrzymać własne programy, gale, storyline’y i zarząd. Pierwszy „WWE Draft” odbył się na "Raw", 25 marca 2002. Każdy wrestler WWF został przypisany do "Raw" lub "SmackDown!". 5 maja 2002, WWF zmieniło nazwę federacji na World Wrestling Entertainment (WWE).
Wrestlerzy mogli występować tylko na przypisanej tygodniówce, a jedynymi wyjątkami od tej zasady byli posiadacze WWE Undisputed Championship i Women’s Championship. W sierpniu 2002, WWE Undisputed Champion Brock Lesnar odmówił obrony tytułu na "Raw", podpisując ekskluzywny kontrakt z brandem "SmackDown!". Tydzień później, Generalny Menadżer "Raw" Eric Bischoff podarował World Heavyweight Championship ówczesnemu pretendentowi do WWE Undisputed Championship – Triple H’owi. Ponieważ WWE Undisputed Championship stało się ekskluzywne dla "SmackDown!", straciło wyraz „undisputed” w nazwie. Niedługo później, WWE Women’s Championship stało się ekskluzywne dla "Raw". Co roku odbywał się nowy WWE Draft, podczas którego brandy wymieniały się zawodnikami.
Powrót na USA Network.
Kontynuacja podziału na brandy (2005-2011).
W 2005, WWE zdecydowało się nie przedłużać kontraktu ze Spike TV. 4 kwietnia 2005, WWE ogłosiło rozpoczęcie trzyletniej współpracy z NBCUniversal. "Raw" powróciło na USA Network, a WWE zaczęło sporadycznie transmitować gale na NBC. Poniedziałkowa tygodniówka transmitowana też była w języku hiszpańskim na Telemundo. Pierwszy odcinek "Raw" na USA Network – „„WWE Homecoming” – odbył się 3 października 2005. Specjalny, trzygodzinny odcinek zebrał przed telewizorami sześciomilionową widownię. Był to najwyższy rating "Raw" od ponad trzech lat. 2 października 2006, podczas „"Raw" Family Reunion”, tygodniówka otrzymała nowe logo i motyw muzyczny („...To Be Loved” zespołu Papa Roach). Na odcinku pojawili się też wrestlerzy z brandów "SmackDown!" i "ECW". 23 października 2006, WWE wyemitowało 700. odcinek "Raw".
Odcinek "Raw" z 25 czerwca 2007 miał być trzygodzinnym specjalnym odcinkiem, którego uwaga miała skupić się na wątku rzekomej śmierci postaci Mr. McMahona (dwa tygodnie wcześniej, WWE pokazało segment, w którym Mr. McMahon został zamordowany; w jego limuzynie wybuchła bomba). Odcinek specjalny i wątek śmierci McMahona został jednak wycofany, gdyż dzień wcześniej wrestler WWE, Chris Benoit i jego rodzina zostali znalezieni martwi. Fanów nie wpuszczono na arenę, zaś "Raw" stało się trzygodzinnym odcinkiem specjalnym, upamiętniającym Chrisa Benoit. Jednakże kiedy dzień później światło dzienne ujrzały informacje o podwójnym morderstwie i samobójstwie wrestlera, WWE wycofało odcinek z emisji (poza Stanami Zjednoczonymi, "Raw" nadawane było z kilkudniowym opóźnieniem). Niektóre kanały informowały, że odcinek został usunięty z powodów prawnych. Niesławny odcinek specjalny zastąpiono kompilacją walk Johna Ceny. „Zastępcze "Raw"” oraz odcinek "ECW" nadany dzień później rozpoczęły się komunikatem Vince’a McMahona, który poinformował fanów, że żadna wzmianka o Chrisie Benoit nie pojawi się już nigdy w programach WWE. Niektóre stacje, emitujące odcinki z kilkutygodniowym opóźnieniem, otrzymały nakaz wycięcia fragmentów z walkami Benoit.
W grudniu 2007, "Raw" celebrowało 15-lecie istnienia kolejnym trzygodzinnym odcinkiem specjalnym. Podczas WWE Draft Lottery w 2008, CM Punk został przeniesiony na "Raw", po czym zdobył World Heavyweight Championship, dotychczas należące do brandu "SmackDown". WWE Champion, Triple H, został przeniesiony do niebieskiego brandu, zaś ECW Champion, Kane, trafił do brandu "Raw". Rok później, po kolejnym drafcie, WWE Championship powróciło na "Raw", a World Heavyweight Championship – na "SmackDown".
Zakończenie brand extension (2011–2012).
Od lipca 2010 do lipca 2012, "Raw" rządził Anonimowy Generalny Menedżer, którym ostatecznie okazał się Hornswoggle. Podział na brandy został zniesiony w sierpniu 2011, kiedy to gwiazdy ze "SmackDown" zaczęły pojawiać się na "Raw" i vice versa, a nazwa tygodniówki została zmieniona na "Raw Supershow".
Wprowadzenie formatu trzygodzinnego (2012–2016).
23 lipca 2012, WWE wyemitowało 1000. odcinek "Raw". Tej nocy "Raw" przeszło na format trzygodzinny, a człon "Supershow" został usunięty z nazwy tygodniówki. W styczniu 2013, "Raw" celebrowało 20-lecie istnienia.
8 września 2012, komentator Jerry Lawler doznał ataku serca na wizji "Raw". W obowiązkach zastąpił go John „Bradshaw” Layfield, który dołączył na stałe do stolika komentatorskiego "Raw". W styczniu 2015, do ekipy komentatorów "Raw" dołączył Booker T, zaś Lawler został przeniesiony na "SmackDown". W czerwcu 2015, Booker T porzucił posadę komentatora czerwonej tygodniówki na rzecz udziału w WWE Tough Enough, a jego miejsce zajął Byron Saxton.
Po tym, jak na odcinku "Raw" z 23 lutego 2015, Divy WWE wzięły udział w starciu drużynowym trwającym zaledwie 30 sekund, na Twitterze pojawił się trend #GiveDivasAChance. Dzięki ogromnemu zaangażowaniu fanów na Twitterze, Stephanie McMahon ogłosiła „rewolucję w Dywizji Div”, wprowadzając do głównego rosteru zawodniczki z WWE NXT.
22 lutego 2016 na "Raw", Vince McMahon wręczył nagrodę „Vincent J. McMahon Legacy of Excellence” swojej córce, Stephanie McMahon. Kiedy Stephanie chciała wypowiedzieć się odnośnie do wygranej, przerwał jej powracający do WWE Shane McMahon. Shane skonfrontował się z ojcem i siostrą, wytykając im błędy. Zażądał pełnej kontroli nad "Raw", jednocześnie grożąc ojcu, że jeżeli nie otrzyma od niego kontroli nad tygodniówką, wyjawi jeden z jego sekretów. Vince zgodził się pod warunkiem, że Shane wygra Hell in a Cell match na WrestleManii z The Undertakerem. Pomimo przegranej na WrestleManii, Shane otrzymał szansę prowadzenia tygodniówki przez cały miesiąc. Na gali Payback, Vince McMahon podjął ostateczną decyzję: tygodniówkę "Raw" mają wspólnie prowadzić Shane i Stephanie.
Drugi podział na brandy i rewolucja kobiet (od 2016).
W maju 2016 ogłoszono przywrócenie podziału federacji na brandy z powodu silnego i licznego rosteru oraz ogłoszono, że "SmackDown" będzie transmitowane na żywo we wtorki. Zmiany miały obowiązywać od 19 lipca.
11 lipca Vince powołał Shane’a na stanowisko komisarza tygodniówki "SmackDown", zaś Stephanie – na stanowisko komisarza tygodniówki "Raw". 18 lipca, Mick Foley został wybrany przez Stephanie na stanowisko Generalnego Menedżera "Raw", zaś Daniel Bryan został wyznaczonym przez Shane’a Generalnym Menedżerem "SmackDown". 19 lipca odbył się pierwszy od pięciu lat WWE Draft, w wyniku którego, do "Raw" przypisano 33 zawodników WWE. 25 lipca ogłoszono wprowadzenie nowego tytułu mistrzowskiego, ekskluzywnego dla poniedziałkowej tygodniówki – WWE Universal Championship. Tego samego dnia, do ekipy komentatorskiej "Raw" dołączył Corey Graves. Jako część „nowej ery”, Raw otrzymało odświeżony wygląd areny, który powtórnie zmieniono po gali SummerSlam. Tak jak w latach 2002–2005 przesunięto stołek komentatorski przy rampie wejściowej. We wrześniu 2016 przywrócono dywizję cruiserweight, gdzie jej członkowie występują ekskluzywnie na tygodniówkach "Raw" oraz "205 Live". Z powodu wprowadzenia WWE SmackDown Tag Team Championship oraz WWE SmackDown Women’s Championship dodano człon „Raw” do tytułów WWE Tag Team Championship oraz WWE Women’s Championship.
Produkcja.
W skład pierwotnego setu "Raw" wchodził ring z czerwonymi, białymi i niebieskimi linami, niebieskim apronem ringowym oraz niebieskimi schodkami. Ponadto, wrestlerzy wychodzili zza kulis na mały stage zrobiony z neonowych tub. W 1995, nad wejściem do ringu umieszczono wielki napis „RAW”. Od 10 marca 1997, "Raw", trwające dwie godziny, zostało podzielone na dwie części w celu polepszenia ratingów. Pierwszą częścią było "Raw is War", a drugą – "War Zone". W 1997, WWF zmieniło kolor lin na czerwony oraz umieściło logo "Raw is War" na apronie ringowym i wysoko nad ringiem. Dodatkowo, WWF odświeżyło stage, zastępując napis nad wejściem wielkim ekranem (tzw. TitanTronem). WWE odświeżyło wygląd TitanTronu "Raw" w 2002. W tym samym czasie, WWE zaczęło reklamować swoją stronę internetową na apronie ringowym, a czerwone liny były okazjonalnie zastępowane czarnymi.
W 2006 stojący do tej pory przy stage’u stolik komentatorski został przeniesiony w pobliże ringu. W 2008, "Raw" przeszło na format HD, a WWE ujednoliciło styl stage’u wszystkich cotygodniowych programów, każda jednak prezentowała własne barwy. Dwa lata później, czerwone liny ringu zastąpione zostały białymi. Podczas 1000. odcinka "Raw" w lipcu 2012, WWE odświeżyło logo "Raw" i grafiki związane z tygodniówką. Od 2014, wszystkie grafiki "Raw" prezentują nowe logo WWE, wprowadzone przy starcie WWE Network. W 2015, zwrócona do kamery strona apronu ringowego została zastąpiona panelem LEDowym.
Po drugim podziale na brandy w lipcu 2016, WWE przywróciło czerwone liny w ringu tygodniówki "Raw". Odświeżono także wygląd stage’u, grafik i loga tygodniówki, zaś stolik komentatorski został przeniesiony w pobliże rampy.
Przez kolejne lata WWE zmieniało wygląd setu kilkukrotnie. Obecnie gale odbywają się w formie ThunderDome (z powodu pandemii Covid-19 publiczność zamiast przybywać na gale, oglądając galę z domu są wyświetlani na ekranach).
Specjalne odcinki.
Przez całą historię istnienia "Raw", sporadycznie emitowano odcinki specjalne. Przykładowo, od 2008 co roku emitowany jest specjalny odcinek "Raw" z wręczaniem Slammy Awards. Inne są odcinkami poświęconymi niedawno zmarłym wrestlerom lub zawodnikom, którzy odeszli na emeryturę. Niektóre są celebracjami rocznic lub osiągnięć programu.
Osobistości telewizyjne.
Show ma przypisane do siebie osobistości telewizyjne: wrestlerów, wrestlerki, konferansjerów, komentatorów, czy władze tygodniówki. Na "Raw" odbywają się też prowadzone przez członków rosteru stałe segmenty (talk-showy, wyzwania, czy prezentacje winiet).
Mistrzowie.
Podobnie jak podczas pierwszego podziału na brandy, obecnie na "Raw" pojawiają się jedynie posiadacze mistrzostw przypisanych do tygodniówki (WWE Championship, WWE Raw Women’s Championship, WWE United States Championship i WWE Raw Tag Team Championship). WWE Women’s Tag Team Championship jest dostępne dla Raw i SmackDown.
Transmisja.
Streaming Online.
24 września 2012, Hulu Plus podpisało wieloletni kontrakt z WWE w celu streamowania wszystkich programów WWE, wliczając w to "Monday Night Raw". Niektóre odcinki "Raw" są dostępne już następnego dnia i są skrócone do 90 minut.
Wszystkie nowsze odcinki "Raw" są dostępne na WWE Network, gdzie pojawiają się 30 dni po oryginalnej dacie emisji. Archiwalne odcinki są regularnie dodawane przez WWE.

</doc>
<doc id="950120" url="https://pl.wikipedia.org/wiki?curid=950120" title="Grabowo Gęsie">
Grabowo Gęsie

Grabowo Gęsie – część wsi Grabowo Wielkie w Polsce położona w województwie mazowieckim, w powiecie przasnyskim, w gminie Krasne. Leży nad Pełtą.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950121" url="https://pl.wikipedia.org/wiki?curid=950121" title="Grabówko (Grabowo Wielkie)">
Grabówko (Grabowo Wielkie)

Grabówko – część wsi Grabowo Wielkie w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950122" url="https://pl.wikipedia.org/wiki?curid=950122" title="Helenów (powiat przasnyski)">
Helenów (powiat przasnyski)

Helenów – osada w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950123" url="https://pl.wikipedia.org/wiki?curid=950123" title="Iłówko">
Iłówko

Iłówko – część wsi Mosaki-Stara Wieś w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950125" url="https://pl.wikipedia.org/wiki?curid=950125" title="Jaźwiny (Pęczki-Kozłowo)">
Jaźwiny (Pęczki-Kozłowo)

Jaźwiny – część wsi Pęczki-Kozłowo w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950126" url="https://pl.wikipedia.org/wiki?curid=950126" title="Kamienice-Ślesice">
Kamienice-Ślesice

Kamienice-Ślesice – część wsi Kraski-Ślesice w Polsce położona w województwie mazowieckim, w powiecie przasnyskim, w gminie Krasne. Leżą nad Pełtą.
Wierni Kościoła rzymskokatolickiego należą do parafii św. Mateusza w Zielonej.
Jest to rodowa miejscowość Ślesickich herbu Grzymała.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950128" url="https://pl.wikipedia.org/wiki?curid=950128" title="Kurówko (Kurowo)">
Kurówko (Kurowo)

Kurówko – część wsi Kurowo w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950130" url="https://pl.wikipedia.org/wiki?curid=950130" title="Smółka (roślina)">
Smółka (roślina)

Smółka ("Viscaria") – rodzaj roślin należący do rodziny goździkowatych. Obejmuje trzy gatunki. Występują one w niemal całej Europie z wyjątkiem południowych jej krańców oraz na Grenlandii i w północno-wschodniej Kanadzie. W Polsce jedynym przedstawicielem rodzaju jest smółka pospolita "Viscaria vulgaris".
Smółka pospolita i "V. alpina" bywają uprawiane jako rośliny ozdobne. "V. alpina" wykorzystywana jest w Skandynawii jako indykator złóż miedzi i niklu.
Naukowa nazwa rodzajowa utworzona została na bazie łacińskiego słowa "viscum" oznaczającego „lep” – w nawiązaniu do lepkich łodyg smółki pospolitej. 
Systematyka.
Rodzaj należy do plemienia "Sileneae" w obrębie rodziny goździkowatych "Caryophyllaceae". Jest blisko spokrewniony z rodzajami: słonecznica "Heliosperma", "Atocion" i "Eudianthe", przy czym rodzajem siostrzanym jest "Atocion". W przeszłości "Viscaria" łączona bywała z rodzajem firletka "Lychnis", który od końca XX wieku włączany jest do rodzaju lepnica "Silene". Odrębną pozycję rodzaju "Viscaria" i jej najbliższych krewnych potwierdziły badania molekularne, ale też analizy filogenetyczne uwzględniające cechy budowy morfologicznej. Rodzaj ten od roślin zaliczanych do rodzaju "Lychnis" różni m.in. pękanie torebki (owocu) komorowo (u "Lychnis" wzdłuż szwów dzielących zalążnię na komory).
"V. × media" to mieszaniec "V. vulgaris" i "V. alpina" w naturze spotykany w Skandynawii. Zaliczany tu bałkański "V. asterias" wyróżnia się kilkoma specyficznymi cechami (kwiaty skupione główkowato, trzy owocolistki, pylniki zabarwione na fioletowo-brązowo) i w różnych ujęciach był rozmaicie klasyfikowany, ale analizy filogenetyczne potwierdzają jego zagniżdżenie w obrębie rodzaju "Viscaria". Ze względu na jego odrębność wyróżniany jest jednak w osobną serię "Armeroideae".

</doc>
<doc id="950131" url="https://pl.wikipedia.org/wiki?curid=950131" title="GeForce 7950">
GeForce 7950



</doc>
<doc id="950132" url="https://pl.wikipedia.org/wiki?curid=950132" title="Viscaria">
Viscaria



</doc>
<doc id="950135" url="https://pl.wikipedia.org/wiki?curid=950135" title="Łyszkowo">
Łyszkowo

Łyszkowo (w użyciu także wariant nazewniczy Łyżkowo) – część wsi Mosaki-Rukle w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950136" url="https://pl.wikipedia.org/wiki?curid=950136" title="Milewo-Bylice">
Milewo-Bylice

Milewo-Bylice – część wsi Milewo-Rączki w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950140" url="https://pl.wikipedia.org/wiki?curid=950140" title="Milewo-Kulki">
Milewo-Kulki

Milewo-Kulki – część wsi Milewo-Rączki w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950141" url="https://pl.wikipedia.org/wiki?curid=950141" title="Milewo-Ruszczyny">
Milewo-Ruszczyny

Milewo-Ruszczyny – część wsi Milewo-Brzegędy w Polsce położona w województwie mazowieckim, w powiecie przasnyskim, w gminie Krasne.
W połowie XVIII wieku wieś należała do Mikołaja Ostaszewskiego, podwojewodzego ziemi wyszogrodzkiej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950142" url="https://pl.wikipedia.org/wiki?curid=950142" title="Jezioro Bielkowskie">
Jezioro Bielkowskie

Jezioro Bielkowskie (Bielkowski Zbiornik Wodny) (kaszb. "Jezoro Biélkôwsczé") – zbiornik retencyjny w Polsce położony na wschodnim krańcu Pojezierza Kaszubskiego w województwie pomorskim, w powiecie gdańskim, na terenie gminy Kolbudy i w całości na obszarze sołectwa Kolbudy. przy turystycznym szlaku Skarszewskim. Stąd na mapach spotyka się też nazwę Zbiornik Kolbudy II. Wschodnim brzegiem jeziora prowadzi trasa drogi wojewódzkiej nr 221. Zbiornik został utworzony w roku 1925 i obejmuje 2,5 miliona m³ (o długości 1,6 kilometrów, szerokości 0,5 kilometra), znajduje się na wysokości 86 m n.p.m. w pobliżu Kolbud.
Ogólna powierzchnia: 54 ha, maksymalna głębokość: 15,4 m.

</doc>
<doc id="950143" url="https://pl.wikipedia.org/wiki?curid=950143" title="Nowa Wieś (Milewo-Tabuły)">
Nowa Wieś (Milewo-Tabuły)

Nowa Wieś – część wsi Milewo-Tabuły w Polsce położona w województwie mazowieckim, w powiecie przasnyskim, w gminie Krasne. Leży nad Pełtą.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950145" url="https://pl.wikipedia.org/wiki?curid=950145" title="Szlasy-Leszcze">
Szlasy-Leszcze

Szlasy-Leszcze – część wsi Brzozowo Wielkie w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950146" url="https://pl.wikipedia.org/wiki?curid=950146" title="Tonus finalis">
Tonus finalis

Tonus Finalis, finalis (łac. końcowy) to w skalach kościelnych dźwięk, na którym utwór się kończy. Jest dźwiękiem podstawowym, wspólnym dla danej skali autentycznej jak i wywodzącej się z niej plagalnej. Jego odpowiednikiem w skalach systemu dur-moll (który powstał ze stopniowego przekształcania skal kościelnych) jest tonika.

</doc>
<doc id="950154" url="https://pl.wikipedia.org/wiki?curid=950154" title="Zielonki (Mosaki-Rukle)">
Zielonki (Mosaki-Rukle)

Zielonki – część wsi Mosaki-Rukle w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950156" url="https://pl.wikipedia.org/wiki?curid=950156" title="Buddyzm w Korei – kalendarium">
Buddyzm w Korei – kalendarium

Wstęp.
Buddyzm do Korei docierał przez Chiny, najpierw dzięki chińskim i indyjskim misjonarzom, a później także dzięki buddystom koreańskim, którzy udawali się po nauki do Chin. Za datę wprowadzenia buddyzmu do Korei uważa się rok 372. Jednak przechowała się wiadomość, że w zaginionej historii Korei Kaerim Kogi znajdowała się informacja, iż buddyzm został wprowadzony do Korei przez "morze" na długo zanim był znany w Chinach. "Morze" najpewniej odnosi się do "morza piasków" północnego szlaku jedwabnego w Azji Środkowej. Wskazuje się także na podobieństwo malarstwa ściennego epoki Trzech Królestw do malarstwa odnalezionego w grotach Dunhuangu.

</doc>
<doc id="950157" url="https://pl.wikipedia.org/wiki?curid=950157" title="Żbiki-Antosy">
Żbiki-Antosy

Żbiki-Antosy – część wsi Żbiki-Gawronki w Polsce położona w województwie mazowieckim, w powiecie przasnyskim, w gminie Krasne.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950160" url="https://pl.wikipedia.org/wiki?curid=950160" title="Żbiki-Starki">
Żbiki-Starki

Żbiki-Starki – część wsi Żbiki-Gawronki w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
W latach 1975–1998 miejscowość administracyjnie należała do województwa ciechanowskiego.

</doc>
<doc id="950164" url="https://pl.wikipedia.org/wiki?curid=950164" title="Lychnis viscaria">
Lychnis viscaria



</doc>
<doc id="950165" url="https://pl.wikipedia.org/wiki?curid=950165" title="Viscaria vulgaris">
Viscaria vulgaris



</doc>
<doc id="950166" url="https://pl.wikipedia.org/wiki?curid=950166" title="Medaliści olimpijscy w hokeju na lodzie mężczyzn">
Medaliści olimpijscy w hokeju na lodzie mężczyzn



</doc>
<doc id="950168" url="https://pl.wikipedia.org/wiki?curid=950168" title="Florentino Ameghino">
Florentino Ameghino

Florentino Ameghino (ur. 19 września 1853 w Moneglia w Italia, zm. 6 sierpnia 1911 w La Plata), argentyński zoolog, paleontolog i antropolog.
Był synem włoskich emigrantów; niektóre źródła podają, iż antropolog urodził się we Włoszech. Był samoukiem. Poświęcił swoje życie studiom dotyczącym południowej Pampy. Zebrał olbrzymią kolekcję skamielin, która umożliwiła mu badania w dziedzinie geologii i paleontologii. Zajmował się prehistorią człekokształtnych na terenie Pampy. Wysunął kilka kontrowersyjnych teorii, dotyczących pochodzenia człowieka na kontynencie południowo-amerykańskim.
Ameghino był profesorem zoologii Uniwersytetu w argentyńskiej Kordowie, wicedyrektorem Muzeum w La Plata oraz dyrektorem Muzeum Narodowego w Buenos Aires. Zmarł na cukrzycę.
Imieniem Ameghino zostały nazwany jeden z kraterów na Księżycu (Ameghino) oraz jedna z jednostek terytorialnych w północno-zachodniej części prowincji Buenos Aires.
Jego bratem był inny argentyński paleontolog i odkrywca Carlos Ameghino.

</doc>
<doc id="950170" url="https://pl.wikipedia.org/wiki?curid=950170" title="Jezioro Straszyńskie">
Jezioro Straszyńskie

Jezioro Straszyńskie (Straszyński Zbiornik Wodny) (kaszb. "Jezoro Straszińsczé") – zbiornik retencyjny w Polsce położony na wschodnim krańcu Pojezierza Kaszubskiego ("Obszar Chronionego Krajobrazu Doliny Raduni") w województwie pomorskim, w powiecie gdańskim, na terenie gminy Kolbudy (Bąkowa) i gminy Pruszcz Gdański (Straszyna). Południowym brzegiem jeziora prowadzi trasa zawieszonej obecnie linii kolejowej Pruszcz Gdański-Stara Piła-Kartuzy. Zbiornik został utworzony w roku 1910 (o długości 3 kilometrów, szerokości od 0,3 do 0,5 kilometra), znajduje się na wysokości ok. 42 m n.p.m., na zachód od Straszyna i stanowi od roku 1983 ujęcie wody pitnej dla południowych dzielnic Gdańska. Do wczesnych lat 70. funkcjonował nad jeziorem ośrodek wypoczynkowy Stoczni Gdańskiej. W pobliżu elektrowni wodnej zrealizowano sesję zdjęciową do jednego z odcinków serialu 07 zgłoś się.
Ogólna powierzchnia: 75 ha, maksymalna głębokość: 5 m.

</doc>
<doc id="950171" url="https://pl.wikipedia.org/wiki?curid=950171" title="Smółka">
Smółka



</doc>
<doc id="950173" url="https://pl.wikipedia.org/wiki?curid=950173" title="Związek Zawodowy Inżynierów i Techników">
Związek Zawodowy Inżynierów i Techników

Związek Zawodowy Inżynierów i Techników (ZZIT) – ogólnokrajowa organizacja związkowa zrzeszająca inżynierów i techników wszystkich specjalności. Powstał z inicjatywy Stowarzyszenia Inżynierów i Techników Mechaników Polskich (SIMP) oraz Federacji Stowarzyszeń Naukowo-Technicznych (NOT).
W latach 2001–2018 ZZIT należał do ogólnopolskiej centrali związkowej FZZ, następnie zrzeszył się w OPZZ, kolejno biorących udział w pracach Trójstronnej Komisji ds. Społeczno-Gospodarczych.

</doc>
<doc id="950177" url="https://pl.wikipedia.org/wiki?curid=950177" title="Falko Bindrich">
Falko Bindrich

Falko Bindrich (ur. 17 października 1990 w Żytawie) – niemiecki szachista, arcymistrz od 2007 roku.
Kariera szachowa.
W latach 2003 i 2005 dwukrotnie wybrany został najlepszym młodym niemieckim sportowcem roku. Jest wielokrotnym medalistą indywidualnych mistrzostw Niemiec juniorów, w tym czterokrotnie złotym (w kategoriach do lat 10, 12, 14 i 16). Od roku 1999 jest stałym reprezentantem swojego kraju w mistrzostwach świata oraz Europy juniorów, najlepszy wynik osiągając w mistrzostwach Europy do lat 14 rozegranych w roku 2004 w Urgup w Turcji, gdzie zajął VII miejsce. W tym samym roku zdobył w Obrenovacu złoty medal drużynowych mistrzostw Europy juniorów do 18 lat, a w 2006 r. zdobył brązowy medal tych rozgrywek. W 2006 r. podzielił I m. w otwartym turnieju w Schwäbisch Gmünd. W 2008 r. samodzielnie zwyciężył w Deizisau oraz podzielił II m. w "openie" w Biel (za Władimirem Biełowem, wspólnie z Borysem Graczewem, Borysem Awruchem, Leonidem Kritzem, Ivanem Ivaniseviciem, Christianem Bauerem i Sebastienem Maze). W tym samym roku wystąpił w drugiej reprezentacji Niemiec na szachowej olimpiadzie w Dreźnie oraz podzielił I m. (wspólnie z m.in. Attilą Czebe, Imre Herą i Yannickiem Pelletierem) w Zurychu, sukces ten powtarzając w 2009 roku (dz. I m. wspólnie z m.in. Davidem Baramidze, Pawłem Jaraczem i Milosem Pavloviciem).
Najwyższy ranking w dotychczasowej karierze osiągnął 1 kwietnia 2015 r., z wynikiem 2610 punktów.

</doc>
<doc id="950178" url="https://pl.wikipedia.org/wiki?curid=950178" title="Ameghino (krater księżycowy)">
Ameghino (krater księżycowy)

Ameghino – mały krater uderzeniowy na Księżycu, który leży na północ od Sinus Successus, w zatoce w północno-wschodniej części Mare Fecunditatis. Mniej niż 15 km na północny zachód of krateru Ameghino lądowały radzieckie sondy kosmiczne Łuna 18 oraz Łuna 20.
Formacja ta była wcześniej określana jako Apollonius C, zanim Międzynarodowa Unia Astronomiczna nadała jej imię argentyńskiego badacza Florentino Ameghina. Na północny wschód od krateru Ameghino znajduje się Krater Apollonius.

</doc>
<doc id="950179" url="https://pl.wikipedia.org/wiki?curid=950179" title="Janusz Weychert">
Janusz Weychert

Janusz Weychert (ur. 4 sierpnia 1929 w Krakowie, zm. 11 czerwca 2012 w Warszawie) – polski scenarzysta i reżyser.
W 1948 ukończył klasę humanistyczną w I Liceum Ogólnokształcącym im. Jana Smolenia w Bytomiu, a w 1954 Państwową Wyższą Szkołę Filmową w Łodzi.

</doc>
<doc id="950180" url="https://pl.wikipedia.org/wiki?curid=950180" title="Pułapka (film 2005)">
Pułapka (film 2005)

Pułapka (tytuł oryg. "Hard Candy") – horror filmowy, dreszczowiec produkcji amerykańskiej z 2005 roku. Film o czternastoletniej dziewczynie, która poprzez sieć flirtuje z mężczyznami i postanawia spotkać się z jednym ze swoich internetowych rozmówców. Oryginalny tytuł filmu w internetowym slangu oznacza nieletnią, atrakcyjną dziewczynę.
Fabuła.
Akcja filmu rozpoczyna się, gdy czternastoletnia Hayley Stark rozmawia na czacie z Geoffem Kohlverem, dwukrotnie od niej starszym fotografem będącym prawdopodobnie pedofilem. Po długich rozmowach postanawiają się oboje spotkać w kawiarni. Po krótkiej rozmowie idą do mieszkania Geoffa.
W domu mężczyzna podaje dwie szklanki wody. Dziewczyna jednak, tłumaczy się, że nigdy nie pije tego, czego sama nie sporządzi. Postanowiła podać screwdrivera. Gdy oboje piją, dziewczyna prosi Geoffa, aby zrobił jej kilka zdjęć. Pomimo dezorientacji i złego samopoczucia mężczyzna zgadza się. Hayley prowokacyjnie pozuje do zdjęć. Geoff nagle zemdlał. Obudził się przywiązany do krzesła.
Hayley przeszukuje mieszkanie Geoffa i znajduje broń. W tym czasie mężczyzna próbuje uciec. Dziewczyna udaremnia ucieczkę i zakłada mu plastikowy worek na głowę. Budzi się on tym razem przywiązany do stołu. Dodatkowo ma worek lodu na genitaliach. Hayley torturuje Geoffa, pozorując jego kastrację.
Gdy Geoff zdaje sobie sprawę z tego, że nic mu się nie stało, próbuje zabić dziewczynę. Ona jednak zaczaja się w łazience i atakuje go paralizatorem. Mężczyzna odzyskuje przytomność, mając sznur na szyi, z którego jednak się uwalnia. Dziewczynka ucieka. On zaczyna wspominać sobie wszystkie swoje ofiary. Udaje się na dach. Tam okazuje się, że Hayley zadzwoniła po Janelle – ukochaną Geoffa. Po jej przyjeździe mężczyzna się wiesza, a dziewczynka ucieka, zostawiając wszelkie dowody na pedofilię Geoffa.

</doc>
<doc id="950182" url="https://pl.wikipedia.org/wiki?curid=950182" title="Łącze">
Łącze



</doc>
<doc id="950183" url="https://pl.wikipedia.org/wiki?curid=950183" title="Szachy Chłopskie">
Szachy Chłopskie



</doc>
<doc id="950185" url="https://pl.wikipedia.org/wiki?curid=950185" title="Wielkoszczur gambijski">
Wielkoszczur gambijski

Wielkoszczur gambijski, dawniej: wielkoszczur ("Cricetomys gambianus") – gatunek ssaka z podrodziny wielkoszczurów (Cricetomyinae) w obrębie rodziny malgaszomyszowatych (Nesomyidae).
Zasięg występowania.
Wielkoszczur gambijski występuje w sposób ciągły przez Senegal na wschód do Sudanu Południowego i Ugandy oraz na południe do rzeki Kongo w Demokratycznej Republice Konga.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1840 roku angielski przyrodnik George Robert Waterhouse nadając mu nazwę "Cricetomys gambianus". Holotyp pochodził z rzeki Gambia, w Gambii. 
"C. ansorgei" bywa uznawany za synonim "C. gambianus". Autorzy "Illustrated Checklist of the Mammals of the World" uznają ten takson za gatunek monotypowy.
Nazwa zwyczajowa.
W polskiej literaturze zoologicznej dla oznaczenia gatunku "Cricetomys gambianus" używana była nazwa „wielkoszczur”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi temu przypisano oznaczenie wielkoszczur gambijski, rezerwując nazwę „wielkoszczur” dla rodzaju "Cricetomys".
Morfologia.
Długość ciała (bez ogona) 284–386 mm, długość ogona 247–405 mm, długość ucha 35–40 mm, długość tylnej stopy 62–73 mm; masa ciała 0,5–1,5 kg. Kształtem łudząco przypomina szczura wędrownego, jest szarobrązowy o krótkiej sierści, na grzbiecie szarobrunatny, spód biały, ogon nagi pokryty łuskami. W odróżnieniu od europejskich szczurów, wielkoszczur (podobnie jak chomiki) ma worki policzkowe, w których przenosi pożywienie.
Tryb życia.
Aktywny nocą, żyje pojedynczo w norach wyposażonych w komory – mieszkalną i gniazdową oraz spiżarnię. Żywi się nasionami, ziarnem zbóż, orzechami, zielonymi częściami roślin, owocami, również drobnymi owadami.
Rozmnażanie.
Zdolność do rozrodu osiąga w wieku 5-7 miesięcy. Ciąża trwa 30-36 dni, samica rodzi 1-5 młodych. 
Związki z człowiekiem.
Bywa przedmiotem polowań dla doskonałego mięsa. Po odpowiedniej tresurze odnajdują niektóre materiały wybuchowe, zakopane miny lądowe i inne niebezpieczeństwa (reagują na zapach trotylu). Znalezienie miny sygnalizują drapaniem w ziemię. Nie wyzwalają wybuchu, gdyż przy masie ciała wynoszącej ok. 1 kg, nie są w stanie uruchomić zapalnika.

</doc>
<doc id="950188" url="https://pl.wikipedia.org/wiki?curid=950188" title="Pierre Pujol">
Pierre Pujol

Pierre Pujol (ur. 13 lipca 1984 w Bordeaux) – francuski siatkarz, grający na pozycji rozgrywającego; reprezentant kraju. Do kadry narodowej został powołany w 2003 roku.
Pujol rozpoczął trenowanie siatkówki w wieku około 10 lat w Bordeaux. Pochodzi ze sportowej rodziny; jego matka uprawiała sport, ojciec grał w rugby w Mérignac, a siostra trenowała siatkówkę w tym samym klubie, co on.
Sukcesy klubowe.
Liga francuska:
Superpuchar Włoch:
Puchar CEV:
Liga niemiecka:
Superpuchar Niemiec:
Puchar Niemiec:
Sukcesy reprezentacyjne.
Liga Światowa:
Mistrzostwa Europy:

</doc>
<doc id="950190" url="https://pl.wikipedia.org/wiki?curid=950190" title="Neptun (1911)">
Neptun (1911)

Neptun – polski rzeczny holownik ratowniczy. W 1918 przejęty przez Polskę pod nazwą "Matejko", w tym samym roku przemianowany na "Neptun". Holownik był jednym z nielicznych tylnokołowców Flotylli Pińskiej. Obok funkcji holownika ratowniczego spełniał również funkcje bazy oddziału maskowania flotylli w Pińsku. "Neptun" zatonął w wyniku samozatopienia (na Prypeci) spowodowanego inwazją Armii Czerwonej z 17 września 1939 roku na ówczesną wschodnią Polskę.
Zbudowany w Koźlu w roku 1911 przez stocznię Caesar Wollheim pod numerem budowy 343 (według innych danych, przez stocznię Kaiser Wilhelm Werft).
W 1914 wszedł w skład austro-węgierskiej Flotylli Wiślanej (Weichselflotille). Bazował w Warszawie, następnie w Bydgoszczy.

</doc>
<doc id="950196" url="https://pl.wikipedia.org/wiki?curid=950196" title="Łącze telekomunikacyjne">
Łącze telekomunikacyjne

Łącze telekomunikacyjne () – kompleks środków technicznych do przesyłania sygnałów, przeznaczony do realizacji określonej usługi telekomunikacyjnej. 
Pojęcie łącza telekomunikacyjnego odróżnia się od pojęcia toru telekomunikacyjnego i linii telekomunikacyjnej.

</doc>
<doc id="950205" url="https://pl.wikipedia.org/wiki?curid=950205" title="Łącze telekomunikacyjne dzierżawione">
Łącze telekomunikacyjne dzierżawione

Łącze telekomunikacyjne dzierżawione – łącze telekomunikacyjne (miedziane lub światłowód) wydzierżawione od innego operatora lub osoby indywidualnej po to, aby móc przesłać po nim swój sygnał. Łącze dzierżawione transmisji danych ma stałą przepustowość. 
Opłaty za dzierżawę łącza uiszczane są niezależnie od stopnia jego wykorzystania. Na przykład niezależnie od ilości przesyłanych danych i czasu transmisji w ustalonym okresie, którego dotyczy opłata. 
Łącza tego typu wykorzystywane są w sytuacjach wymagających zagwarantowanej dyspozycyjności, na przykład dostępu do internetu o gwarantowanej przepustowości. Umożliwiają one klientom uruchamianie własnych usług internetowych dostępnych w trybie całodobowym.

</doc>
<doc id="950206" url="https://pl.wikipedia.org/wiki?curid=950206" title="Dziewczyny z drużyny">
Dziewczyny z drużyny

Dziewczyny z drużyny (tytuł oryg. "Bring It On") – film komediowy produkcji amerykańskiej z 2000 roku. Opowiada o drużynie cheerleaderek. W rolach głównych wystąpiły w nim aktorki młodego pokolenia: Kirsten Dunst, Eliza Dushku i Gabrielle Union. Film został wyreżyserowany przez Peytona Reeda, scenariusz przygotowała Jessica Bendinger.

</doc>
<doc id="950208" url="https://pl.wikipedia.org/wiki?curid=950208" title="Cricetomys gambianus">
Cricetomys gambianus



</doc>
<doc id="950210" url="https://pl.wikipedia.org/wiki?curid=950210" title="Kasserine">
Kasserine



</doc>
<doc id="950211" url="https://pl.wikipedia.org/wiki?curid=950211" title="Łącze telekomunikacyjne komutowane">
Łącze telekomunikacyjne komutowane

Łącze telekomunikacyjne komutowane – połączenie użytkownika korzystającego z zasobów sieci zestawione na określony czas, z wykorzystaniem publicznej sieci telefonicznej. 
W przypadku wykorzystywania łącza analogowego do transmisji danych wymagane jest stosowanie modemu, który umożliwia przesyłanie danych przez kanały analogowe. 
Łącze telekomunikacyjne komutowane stanowi jedną z najtańszych metod dostępu do Internetu (zwykle w cenie lokalnej rozmowy telefonicznej, które np. w USA były darmowe), umożliwiając jednak niewielką szybkość transmisji, do kilkudziesięciu kb/s.

</doc>
<doc id="950213" url="https://pl.wikipedia.org/wiki?curid=950213" title="Tupua Tamasese Tupuola Tufuga Efi">
Tupua Tamasese Tupuola Tufuga Efi

Tupua Tamasese Tupuola Tufuga Efi (ur. 1 marca 1938 w Motoʻotua, Samoa) – O le Ao o le Malo Samoa od 20 czerwca 2007 do 21 lipca 2017, dwukrotny premier w latach 1976–1982 oraz w 1982.
Edukacja i praca akademicka.
Tupua Tamasese Tupuola Tufuga Efi jest członkiem rodziny królewskiej. Jego ojciec, Tupua Tamasese Meaʻole, był pierwszą głową państwa Samoa w latach 1962–1963.
Tufuga Efi uczęszczał do "Marist Brothers School" w Apii. Edukację kontynuował w "St. Patrick's College" na przedmieściach Upper Hutt w Nowej Zelandii. Jest absolwentem Uniwersytetu Wiktorii w Wellington.
W ciągu swojej kariery politycznej Tufuga Efi był również aktywny w dziedzinie pracy akademickiej. Zajmował różne stanowiska w stowarzyszeniach naukowych. Był profesorem na Australian National University w Canberze oraz na University of Canterbury w Christchurch w Nowej Zelandii. Tufuga Efi jest także autorem trzech książek oraz wielu publikacji akademickich.
Kariera polityczna.
Karierę polityczną rozpoczął w 1966, gdy został wybrany członkiem samoańskiego parlamentu, Fono. Reprezentował okręg "Anoama East" z ramienia Partii Chrześcijańsko-Demokratycznej. W latach 1970-1972 zajmował stanowisko ministra pracy.
Po raz pierwszy na stanowisku premiera zasiadał od 24 marca 1976 do 13 kwietnia 1982. Należał w tym czasie do Partii Chrześcijańsko-Demokratycznej. Drugi raz funkcję szefa rządu pełnił w okresie od 18 września do 31 grudnia 1982. Za jego rządów służby publiczne (Public Service Association) ogłosiły strajk generalny, paraliżując kraj na kilkanaście miesięcy. Umożliwiło to wejście Partii Ochrony Praw Człowieka do rządu.
W latach 1985–1988 Efi pełnił funkcję wicepremiera. W 2004 wszedł w skład Rady Zastępców, ciała pełniącego władzę w przypadku nieobecności głowy państwa. Efi jest zaangażowany w program rozwoju oświaty i standardu opieki medycznej w regionie Pacyfiku.
O le Ao o le Malo (głowa państwa).
Po śmierci głowy państwa Malietoy Tunamafili II 11 maja 2007 Efi jako członek Rady Zastępców został jednym z trzech tymczasowych szefów państwa.
16 czerwca 2007 został wybrany przez parlament (Fono) nowym O le Ao o le Malo. Był jedynym kandydatem na to stanowisko i został wybrany jednogłośnie. 20 czerwca 2007 został oficjalnie zaprzysiężony na stanowisku. Kadencja szefa państwa trwa 5 lat. W 2012 uzyskał reelekcję, nie mając kontrkandydatów.

</doc>
<doc id="950218" url="https://pl.wikipedia.org/wiki?curid=950218" title="Panienka z okienka (tradycja)">
Panienka z okienka (tradycja)

Panienka z okienka – fikcyjna postać gdańskiej mieszczanki, odwołująca się do popularnej powieści historycznej Jadwigi Łuszczewskiej (Deotymy). W ostatnich latach postać "Panienki z okienka" jest wykorzystywana w charakterze oficjalnej promocji miasta Gdańska. W castingu na "Panienkę z okienka" (organizowanym przez Muzeum Historyczne Miasta Gdańska) mogą brać udział wszystkie gdańszczanki od 18 do 23 roku życia. Zwyciężczyni castingu reprezentuje w stylowym ubiorze z XVII wieku miasto Gdańsk na najważniejszych uroczystościach miejskich. W letnim sezonie turystycznym w Gdańsku można ją spotkać na ulicy Długiej, przy Długim Targu i przede wszystkim w Sieni Gdańskiej Nowego Domu Ławy, siedzibie gdańskich patrycjuszy.
Postać młodej gdańszczanki funkcjonowała w l. 2001-2018 również jako część mechanizmu, zamontowanego w szczytowym oknie przylegającego do Dworu Artusa Nowego Domu Ławy, uruchamianego codziennie o 13.00, a od maja do września także o 15.00 i 17.00. Autorem projektu figury jest Ewa Topolan, a konstruktorem mechanizmu Tadeusz Nowosielski. Z powodu awarii mechanizmu figura nie jest obecnie prezentowana.

</doc>
<doc id="950224" url="https://pl.wikipedia.org/wiki?curid=950224" title="Papowo Toruńskie (stacja kolejowa)">
Papowo Toruńskie (stacja kolejowa)

Papowo Toruńskie – stacja kolejowa w Papowie Toruńskim, w województwie kujawsko-pomorskim, w Polsce.
W roku 2017 stacja obsługiwała 50–99 pasażerów na dobę.

</doc>
<doc id="950240" url="https://pl.wikipedia.org/wiki?curid=950240" title="Hugh O’Flaherty">
Hugh O’Flaherty

Hugh O’Flaherty (ur. 28 lutego 1898 w Lisrobin, zm. 30 października 1963 w Cahersiveen) − irlandzki ksiądz, urzędnik Kurii Rzymskiej, który ocalił około 4000 żołnierzy alianckich i Żydów w Watykanie podczas II wojny światowej, prałat.
Życiorys.
Przed II wojną światową.
Hugh O’Flaherty urodził się w Lisrobin w Kerry w Irlandii, studiował filozofię i teologię w seminarium duchownym w Killarney. Został wysłany do Rzymu w 1922 w celu ukończenia studiów. Święcenia kapłańskie przyjął 20 grudnia 1925. Po święceniach został zatrudniony jako urzędnik w Watykanie. Pracował jako watykański dyplomata w Egipcie, na Haiti, w Santo Domingo i Czechosłowacji. W 1934 został prałatem.
Mimo swoich kościelnych obowiązków, uprawiał czynnie sport. Grał w golfa i w piłkę nożną, zdobywał tytuły w amatorskim boksie.
II wojna światowa.
W pierwszych latach II wojny światowej prałat O’Flaherty odwiedzał obozy jenieckie na terenie Włoch, dopytując się o więźniów. O ile to było możliwe, informował rodziny o ich losie na antenie Radia Watykańskiego.
Gdy w 1943 Włochy przeszły na stronę aliantów, tysiące brytyjskich jeńców wojennych opuściło obozy. Ci, którzy pamiętali wizyty O’Flaherty’ego, próbowali odnaleźć go w Rzymie, by uzyskać jakąś pomoc. Również szukający wsparcia w przedstawicielstwie irlandzkim, jedynym angielskojęzycznym działającym na terenie Włoch w tym czasie, przez żonę ambasadora Delię Murphy trafiali ostatecznie do prałata O’Flaherty’ego. Ten organizował pomoc, nie czekając na zgodę swoich przełożonych. W tę działalność byli zaangażowani dwaj nowozelandzcy księża Owen Snedden i John Flanagan, agenci Wolnej Francji: François de Vial i Yves Debroise, a nawet komuniści. Za strukturę operacyjną i bezpieczeństwo akcji pomocowej odpowiadał brytyjski płk. Sam Derry wraz z innymi brytyjskimi oficerami, byłymi jeńcami Furmanem i Simpsonem oraz kanadyjskim kpt. Byrnesem. O’Flaherty utrzymywał kontakty z brytyjskim ambasadorem w Watykanie, sir D'Arcym Osbornem. Grupa O’Flaherty’ego ukryła 4000 uciekinierów – żołnierzy i Żydów – w prywatnych mieszkaniach, w gospodarstwach rolnych i w domach zakonnych. Jedna z pierwszych kryjówek zlokalizowana była w pobliżu rzymskiej siedziby SS. Głównymi koordynatorami przedsięwzięcia byli O’Flaherty i Derry. Gdy prałat opuszczał Watykan, dla niepoznaki przebierał się w świeckie stroje.
Władze niemieckie chciały uniemożliwić prowadzenie działalności pomocowej. Gdy zorientowały się, iż mózgiem całej akcji jest ksiądz z Watykanu, próbowały go zabić. Chociaż znały jego tożsamość, bez złamania prawa nie mogły go aresztować, dopóki pozostawał na terenie watykańskim. Gdy ambasador niemiecki poinformował ks. O’Flaherty’ego, że władze okupacyjne są świadome jego działalności, prałat zaczął spotykać się z członkami organizacji na schodach bazyliki św. Piotra, na terenie Watykanu.
Z prałatem O’Flaherty współpracowali w tajemnicy księża, zakonnicy i świeccy, ukrywając uciekinierów we własnych domach w Rzymie i okolicy. Wśród nich byli augustianie z Malty: oo. Egidio Galea, Aurelio Borg, Ugolino Gatt oraz świecki brat Robert. Kolejną osobą, która była zaangażowana w organizację pomocy i ukrywanie jeńców i Żydów, była urodzona na Malcie wdowa Chetta Chevalier. Chevalier ukrywała ich we własnym domu, razem z jej własnymi dziećmi. Jej działalność nie została wykryta. Żydowskie nabożeństwa były odprawiane w bazylice św. Klemensa, pod obrazem Tobiasza. Świątynia ta była pod jurysdykcją rządu irlandzkiego.
Herbert Kappler, SS-Obersturmbannführer, szef SS i Gestapo w Rzymie, dowiedziawszy się o działalności watykańskiego purpurata, nakazał namalować białą linię na granicy pomiędzy Watykanem a Włochami. Gdyby O’Flaherty ją przekroczył, należało go natychmiast zastrzelić. 
Gdy siły alianckie dotarły w czerwcu 1944 do Rzymu, 6425 uchodźców wciąż pozostawało przy życiu. Ks. O’Flaherty wymógł, by więźniowie niemieccy byli traktowani z respektem. Następnie poleciał do RPA, by spotkać się z włoskimi jeńcami, jak również do Jerozolimy, by zbadać sytuację uchodźców żydowskich.
Z 9700 Żydów rzymskich 1700 zginęło w niemieckim obozie koncentracyjnym Auschwitz-Birkenau, a 5000 uniknęło zagłady. Kościół katolicki, m.in. dzięki działalności ks. O’Flaherty’ego, pomógł w schronieniu 3000 w Castel Gandolfo, 200 do 400 wśród „członków” Gwardii Palatyńskiej, około 1500 w klasztorach, konwentach i kolegiach katolickich. Pozostałych 3700 ukrywało się w prywatnych domach.
Po II wojnie światowej.
Prałat Hugh O’Flaherty został uhonorowany Orderem Imperium Brytyjskiego, amerykańskim Medalem Wolności, odznaczeniami rządu Kanady i Australii. O’Flaherty nie przyjął przyznanej mu przez rząd włoski dożywotniej renty.
W latach 50. XX wieku ks. O’Flaherty był notariuszem Kurii Rzymskiej. Jego podpis widnieje na dokumencie, w którym zabroniono odmawiania Koronki do Miłosierdzia Bożego, znanej z objawień Faustyny Kowalskiej.
Prałat O’Flaherty regularnie odwiedzał w więzieniu swojego dawnego nieprzyjaciela, ppłk. Herberta Kapplera. Czynił to miesiąc po miesiącu, będąc jedynym odwiedzającym. W 1959 Kappler przeszedł na katolicyzm i został ochrzczony przez O’Flaherty’ego.
W 1960 Hugh O’Flaherty doznał poważnego udaru mózgu w czasie sprawowania mszy św. i został zmuszony do powrotu do Irlandii. Na krótko przed udarem została potwierdzona jego nominacja na nuncjusza w Tanzanii. Po powrocie do ojczyzny O’Flaherty zamieszkał ze swoją siostrą Bride Sheehan w Cahersiveen.
Hugh O’Flaherty zmarł 30 grudnia 1963 roku, w wieku 65 lat. Pochowano go na cmentarzu przy Daniel O’Connell Memorial Church w Cahersiveen.
W Killarney National Park w Irlandii na jego cześć zasadzono drzewa, nazwane "Hugh O’Flaherty Trees".
Postać ks. O’Flaherty’ego w kulturze.
W 1967 ukazała się publikacja Josepha Petera Gallaghera "Purpura i czerń: prawdziwa historia monsiniora Hugh O’Flaherty’ego, bohatera watykańskiego podziemia" (wydanie polskie 2010, Wydawnictwo PROMIC).
W 1983 powstał film telewizyjny "Purpura i czerń" (ang. "The Scarlet and the Black") na podstawie książki J.P. Gallaghera "Scarlet pimpernel of the Vatican" z Gregorym Peckiem w roli głównej, w którym zostały przedstawione losy O’Flaherty’ego od zajęcia Rzymu przez Niemców aż do wyzwolenia miasta przez wojska alianckie. Peck wystąpił też w roli O’Flaherty’ego w powstałym w 2006 słuchowisku BBC Radio 4 o losach Herberta Kapplera, proszącego o azyl na terenie Państwa Watykańskiego.
W 2008 irlandzkojęzyczna telewizja TG4 nadała 51-minutowy film dokumentalny o Hughu O’Flahertym. Film wydano na DVD pt. "Pimpernel sa Vatican" (ang. tytuł "The Pimpernel of the Vatican − The Amazing Story of Monsignor Hugh O’Flaherty").

</doc>
<doc id="950246" url="https://pl.wikipedia.org/wiki?curid=950246" title="Richard Kingson">
Richard Kingson

Richard Kingson (ur. 13 czerwca 1978) – ghański piłkarz, reprezentant kraju występujący na pozycji bramkarza. Posiada tureckie obywatelstwo, w związku z tym przybrał tureckie imię i nazwisko Faruk Gürsoy.
Uczestnik Mistrzostw Świata w Piłce Nożnej 2006 i 2010.
Występował w takich klubach jak: Great Olympics, Sakaryaspor, Göztepe Izmir, Antalyaspor, Elazığspor, Galatasaray SK, Ankaraspor, Hammarby IF Birmingham City, Wigan Athletic.
2 września 2010 trafił z wolnego transferu do beniaminka z Premier League, Blackpool F.C. W 2013 roku został zawodnikiem klubu Doxa Katokopia. Potem trafił do Balıkesirsporu, w którym zakończył karierę.

</doc>
<doc id="950250" url="https://pl.wikipedia.org/wiki?curid=950250" title="81 Pułk Strzelców Grodzieńskich">
81 Pułk Strzelców Grodzieńskich

81 Pułk Strzelców Grodzieńskich im. Króla Stefana Batorego (81 pp) – oddział piechoty samoobrony kresowej i Wojska Polskiego II RP.
Pułk wywodzi swój rodowód z formacji wojskowych Samoobrony Ziemi Grodzieńskiej (powstałej 12 listopada 1918). W czasie wojny 1920 roku jako Grodzieński pułk strzelców wchodził w skład 1 Dywizji Litewsko-Białoruskiej. Walczył z wojskami sowieckimi i litewskimi m.in. pod Stołowiczami, Bobrujskiem, na Litwie Środkowej, brał udział w bitwie warszawskiej i w obronie Suwalszczyzny.
Po reorganizacji Wojska Polskiego wszedł w skład 29 Dywizji Piechoty.
Przed 1939 stacjonował w Grodnie.
W kampanii wrześniowej 1939 pułk walczył w składzie macierzystej dywizji w ramach odwodowej Armii „Prusy”. Na skutek błędów dowództwa, działał w oderwaniu od sił głównych. Przeszedł szlak bojowy od lasu Bartkowice Mokre, przez Trzebiatów, Brzuzę, Wólkę Kuligowską, Kraszków do lasu Przysucha. Tu 12 września zaatakowany przez przeważające siły nieprzyjaciela został rozbity.
W Samoobronie Ziemi Grodzieńskiej.
Za dzień powstania pułku przyjęto 12 listopada 1918, kiedy powołano do życia Samoobronę Ziemi Grodzieńskiej.
W tym dniu z 14 komendantur rozlokowanych wokół Grodna do nowo formowanego pułku zaczęli napływać ochotnicy. Oficerowie rekrutowali się z byłej armii rosyjskiej oraz Korpusów Wschodnich. Szeregowi to wyłącznie ochotnicy z ziemi grodzieńskiej.
Umundurowanie stanowiły zarówno mundury niemieckie, jak i rosyjskie. Zdarzało się, że żołnierze chodzili we własnych ubraniach cywilnych. Odznaką odrębności oddziałów grodzieńskich były biało-czerwone opaski z pieczęcią Rady Regencyjnej. Podstawowe uzbrojenie – 500 karabinów z nabojami otrzymano od Niemców na podstawie umowy zawartej z dowództwem Ober-Ost.
Braki w uzbrojeniu i wyposażeniu, a także niechętne stanowisko Niemców, zmusiły władze polskie do odesłania części ochotników do Łap. Ogólny stan pododdziałów zamknął się liczbą 700 żołnierzy, w tym 30 konnych. Powstała w ten sposób formacja przyjęła nazwę 1 pułku Strzelców Grodzieńskich. Dowódcą mianowano mjr. Jana Jackiewicza, a I batalionem dowodził mjr Bronisław Bohaterewicz.
Do 10 stycznia 1919 sformowane i wyszkolone pododdziały skoncentrowano w Kopciówce. Dowódca I batalionu mjr Bohaterewicz dokonał podziału na trzy kompanie: 1. objął ppor. Oreluk, dowódcą 2. został ppor. Romanowski, a 3. ppor. Piotr Daniszewski. Ponadto utworzono oddział konny por. Czuczełowicza i oddział taborowy.
Szybki rozwój oddziału wzbudzał duże obawy Niemców. Postanowili oni rozbroić batalion zakwaterowany w Kopciówce. W nocy z 15 na 16 stycznia 1919 koszary w zostały otoczone przez niemiecki pułk piechoty. Po aresztowaniu polskich parlamentariuszy zmuszono strzelców grodzieńskich do częściowego rozproszenia i rozbrojenia. Jedynie oddział konny por. Czuczełowicza wyszedł z okrążenia. 23 stycznia aresztowano dowódcę pułku mjr. Jackiewicza.
Część pododdziałów skoncentrowała się ponownie w pobliżu Grodna. Dowództwo nad nimi objął mjr Bohaterewicz, odtworzył I batalion z kpt. Waśkiewiczem na czele. Batalion ten 4 lutego 1919 złożył uroczystą przysięgę.
Nowym dowódcą Samoobrony Ziemi Grodzieńskiej mianowany został płk Adam Dulewicz. Doprowadził on do zawarcia ponownej umowy z Niemcami, na mocy której grodzieński pułk miał skoncentrować się w Krynkach.
W składzie Dywizji Litewsko-Białoruskiej.
Kolejny etap reorganizacji 1 pułku Strzelców Grodzieńskich zapoczątkował rozkaz gen. Iwaszkiewicza dotyczący organizacji sztabu Grodzieńskiego Pułku Strzelców, a przewidzianego do składu Dywizji Litewsko-Białoruskiej. Organizował go płk Franciszek Ostrowski w Wołkowysku (Ośrodek Zapasowy DL-B). Zastępcą dowódcy został ppłk Stanisław Kowalski, stanowisko adiutanta objął por. Jerzy Dąbrowski. Pułk „samoobrony” miał stać się pełnowartościową jednostką odradzającego się Wojska Polskiego.
Pierwszym pododdziałem pułku, który wszedł w skład DL-B był półszwadron Grodzieńskich Ułanów por. Czuczełowicza. Stanowiło go trzech oficerów i pięćdziesięciu dwóch kawalerzystów. 7 marca mjr Bohaterewicz przyprowadził do Wołkowyska piechotę samoobrony i przekazał nad nią dowództwo płk. Ostrowskiemu. W tym momencie pułk liczył siedemnastu oficerów i dwustu pięćdziesięciu szeregowych. Utworzono wówczas I batalion Grodzieńskiego pułku strzelców (dowódca mjr Bohaterewicz) i szkołę podoficerską pod dowództwem kpt. Waśkiewicza.
II batalion pułku utworzony został w końcu maja z batalionu zapasowego DL-B w Wołkowysku. Podobnie jak I batalion złożony był wyłącznie z ochotników – kresowiaków.
Najpóźniej sformowano III batalion. Wszedł on w skład pułku dopiero w czerwcu 1920. Utworzono go z batalionu zapasowego 12 pułku piechoty z Wadowic. Według Janusza Odziemkowskiego jako III batalion dołączył do pułku Lotny Oddział Strzelców Konnych ppor. Stefana Felsztyńskiego, który oddał konie i przeformował się w dwie kompanie piechoty.
W grudniu 1919 batalion zapasowy pułku stacjonował w Baranowiczach.
Pułk w walce o granice.
W wojnie polsko-bolszewickiej.
W kampanii 1919.
Pierwszym oddziałem grodzieńskiego pułku, który wziął udział w walkach był półszwadron Grodzieńskich Ułanów por. Stanisława Czuczełowicza, który wykonywał zadania zwiadowcze. W nocy z 9 na 10 marca 1919 pododdział ten brał udział w akcji wyparcia oddziałów sowieckich, które przejściowo zajęły Słonim.
19 marca 1919 Grodzieński Pułk Strzelców przybył transportem do Słonima, rozpoczynając służbę frontową. Obsadził on odcinek wzdłuż rzeki Szczary od Mironima do Żyrowic. Pełniąc służbę patrolową, prowadził szkolenie oraz uzupełniał stany osobowe.
W operacji przejęcia Wilna pułk działał w składzie grupy płk. Aleksandra Boruszczaka, której pierwszym zadaniem było opanowanie Baranowicz. 15 kwietnia rozpoczął się bój o Baranowicze. Wobec niemożliwości opanowania tej miejscowości z marszu, 17 kwietnia została utworzona tzw. „grupa północna” pod dowództwem płk. Ostrowskiego z zadaniem obejścia od północy Stołowicz i uderzenia w północne skrzydło Rosjan. W skład grupy weszły: pułk grodzieński bez 1. kompanii, 3 i 6 kompania pułku białostockiego, 8 baon milicji ludowej i działon 7 pap. 19 kwietnia, po całodziennej walce z sowieckim 4 Warszawskim pułkiem strzelców, grodzieński pułk zajął Stołowicze mając trzech zabitych i siedmiu rannych, biorąc do niewoli czterdziestu jeńców i zdobywając cztery ckm-y, siedem koni oraz znaczną ilość amunicji i uzbrojenia. Akcję pod Stołowiczami przyjmuje się za chrzest bojowy pułku walczącego w całości.
Po zdobyciu Stołowicz pułk pozostawał dłuższy czas w rejonie miasteczka, obsadzając linię okopów niemieckich z okresu I wojny światowej. 7 sierpnia pułk przeszedł do działań pościgowych, zatrzymując się ostatecznie na rubieży rzeki Ptyczy i pozostał w tym rejonie do 2 października 1919. Zadanie pułku polegało na zamknięciu luki w ugrupowaniu między rzekami Berezyną i Ptyczą.
19 października pułk grodzieński został zluzowany przez 2 pułk piechoty wielkopolskiej i odmaszerował w rejon Urzecze–Nowe Dorohi, a dalej 25 października koleją, przez Mińsk i Mołodeczno, udał się do rejonu Dokszyc, by 29 października obsadzić linię Komajok–Wolbanowicze.
4 listopada pododdziały pułku wzięły udział w walkach o Lepel, zdobyły go, a następnie broniły skutecznie przed atakami sowieckiej 52 Dywizji Strzelców. W wyniku walk o miasto pułk stracił ponad 20% swojego stanu osobowego. Niektóre kompanie liczyły jedynie ok. czterdziestu żołnierzy. Zimą nastąpiła reorganizacja pułku. Rozwiązano III batalion, a jego kosztem uzupełniono stany pozostałych pododdziałów. Monotonię zimowej kampanii urozmaicały częste wypady na pozycje wroga.
Działania odwrotowe 1920.
14 maja 1920 nastąpiło uderzenie sowieckiej 15 Armii na pozycje 8 Dywizji Piechoty i 1 Dywizji Litewsko-Białoruskiej.
Pułk grodzieński liczący około 300 bagnetów broniąc 30-kilometrowego odcinka frontu przyjął uderzenie dwóch brygad sowieckich: 13 na pozycje II batalionu i 15 na stanowiska I batalionu.
Próba powstrzymania przeciwnika pod Zabojaniem nie powiodła się. Pułk został zepchnięty ze swych pozycji i wycofał się początkowo do Horodca, a następnie wraz z pozostałymi oddziałami 1 DL-B zajął pozycje obronne wzdłuż linii jezioro Dzwony – Pyszno – Osieciszcze, obsadzając rejon jeziora Lukowice – Burowie na południowym skrzydle dywizji.
15 maja pułk obsadził I batalionem przedmoście w Mościszczu, a siłami II batalionu patrolował rzekę na odcinku Karalina – Ulesia. 18 maja pułk toczył zacięte walki pod Mościszczem i Lipskiem, a dzień później pod Ulesiem i Karaliną.
20 maja doszło do boju pod Bereśniewką, w którym pułk stracił ponad dwustu żołnierzy (zabitych i rannych).
W Malewiczach pułk dostał uzupełnienie z dobrze wyszkolonych pododdziałów marszowych. Kompanie znowu liczyły ponad 100 bagnetów.
28 maja pułk w ramach przeciwnatarcia uderzył na Knajok. Jego czołowy I batalion rozbił przednią straż wroga w Hryniewiczach. 1 czerwca przeprowadził wypad na Chodaki i nacierał dalej, by 6 czerwca wyjść z walki i jako odwód dywizji ześrodkować się w rejonie Dokszyc.
4 lipca rozpoczęła się kolejna ofensywa wojsk sowieckich. Słaba linia placówek pułku nowogródzkiego została rozbita pod Czernicą Wielką. Kilkakrotne kontrataki pododdziałów grodzieńskich nie przyniosły rezultatu. 5 lipca pułk wycofał się z zajmowanych do tej pory linii niemieckich okopów.
W następnych dniach pułk prowadził działania odwrotowe. 21 lipca osiągnął linię Niemna i zajął centralny odcinek obrony dywizji od jeziora Winetejska do folwarku Michałówka. Głównym jego zadaniem była obrona przepraw w Mostach.
22 lipca miało miejsce kolejne uderzenie wojsk sowieckich. Decydujące natarcie przeprowadziła 6 Dywizja Strzelców na centrum 1 DL-B w Mostach. Podjęta w tym dniu próba sforsowania Niemna i zepchnięcia z pozycji grodzieńskiego pułku nie powiodła się. Także następnego dnia pułk skutecznie odpierał kolejne ataki nieprzyjaciela.
24 lipca pułk otrzymał rozkaz wycofania się znad Niemna i przejścia za Zelwiankę. Obsadził odcinek wzdłuż zachodniego brzegu rzeki od Piasków włącznie do ujścia Zelwianki do Niemna.
Wobec zagrożenia okrążeniem pułk musiał jednak odejść z pozycji obronnych. Będąc w straży tylnej dywizji, osłaniał jej wycofanie, a następnie wyjście z półokrążenia.
O świcie 2 sierpnia pułk obsadził zachodni brzeg rzeki Nurzec od ujścia do Bugu do Ciechanowca, tocząc jednocześnie bój z jednostkami 21 Dywizji Strzelców pod Zaszkowem.
W nocy z 3 na 4 sierpnia pułk przeprawił się promami na południowy brzeg Bugu, po czym w składzie 2 Brygady pomaszerował do Małkini. Tam ponownie przeprawił się na północny brzeg rzeki, by wziąć udział w manewrze ppłk. Rybickiego wyjścia na tyły wojskom sowieckim w rejonie Pułtuska.
5 sierpnia stoczył bój pod Daniłowem, a 7 sierpnia pod Kaczkowem; w obu bitwach miał pięćdziesięciu zabitych.
Następnie pułk grodzieński wycofał się wraz z brygadą z Wyszkowa i obsadził odcinek od Słopska do Niegowa. 12 sierpnia cofał się nadal, maszerując przez Radzymin i ześrodkował się w Pustelniku.
W ofensywie.
W nocy z 13 na 14 sierpnia zapadła decyzja użycia 1 DL-B w natarciu na Radzymin. Grodzieński pułk miał uderzyć przez Słupno w ogólnym kierunku na Mokre siłami dwóch batalionów. I batalion piechoty stanowić miał odwód.
Pułk rozpoczął 14 sierpnia natarcie. Jednak przeciwuderzenie sowieckiej 81 Brygady Strzelców załamało polskie natarcie i grodzieński pułk został zmuszony do cofnięcia się na Słupno i Maty. Pozostał w tym rejonie do 15 sierpnia, kiedy ponownie wszedł do walki w boju o Radzymin.
W dniu tym jego pododdziały toczyły walki o Wólkę Radzyminińską, a po jej opanowaniu wyparły wroga z Aleksandrowa i Cegielni.
Wieczorem 15 sierpnia pułk wszedł do opuszczonego przez oddziały sowieckiej 21 Dywizji Strzelców Radzymina.
W godzinach nocnych obsadził Kraszewo i Rasztów, a III batalionem rejon Wiktorowa. W czasie marszu do Dybowa III batalion wszedł w kontakt ogniowy z oddziałami sowieckiej 71 i 81 Brygady Strzelców.
Ogółem w walkach pod Radzyminem w dniach 14–16 sierpnia Grodzieński pułk strzelców stracił ponad stu żołnierzy (zabitych i rannych).
19 sierpnia wieczorem pułk przegrupował się transportem kolejowym z Warszawy przez Siedlce – Platerów za Bug i osiągnął rejon koncentracji w okolicach Czeremchy. Tu została przeprowadzona reorganizacja pułku. Pododdziały otrzymały uzupełnienie z rozformowanego batalionu 101 pułku piechoty.
6–7 września pułk toczył walki pod Nową Wolą, gdzie wziął do niewoli ponad dwustu jeńców, zaś 8 września pod Skroblakami zdobył jedno działo i wziął do niewoli ok. pięćdziesięciu jeńców. Wreszcie 9 września po boju pod Bobrownikami osiągnął rubież rzeki Świsłocz.
Po zluzowaniu przez oddziały 3 DP Leg, pułk skoncentrował się w Augustowie i w składzie 1 DP Leg., wspólnie z 2. i 4 Brygadą Kawalerii, wszedł w skład 2 Armii (właściwie „grupy skrzydłowej”).
22 września ruszył przez Giby na Druskieniki. Jego III batalion otrzymał zadanie osłony mostów na Niemnie wcześniej uchwyconych przez kawalerię. 25 września maszerując na czele 2 Brygady z Zapurzy przez Hłuszniewo – Nową Rudę na Jeziory, pułk wykonywał manewr obejścia broniącej się w Grodnie sowieckiej 3 Armii. W nocy z 25 na 26 września stoczył zacięty bój na bagnety z oddziałami 63 Brygady Strzelców idącej na odsiecz Grodnu. Straty pułku wyniosły dwudziestu zabitych i sześćdziesięciu rannych. Straty wroga były niewspółmiernie większe. Poległo ok. dwustu żołnierzy sowieckich, a trzystu dostało się do niewoli.
Po bitwie pułk ześrodkował się w Lidzie, gdzie otrzymał nowe zadanie.
W grupie Żeligowskiego na Litwie Środkowej.
Pułk działając nadal w składzie 1 Dywizji Litewsko–Białoruskiej, wziął udział w „buncie Żeligowskiego”. 7 października 1920 rozpoczął marsz „na Wilno”. Działając na czele 2 Brygady, maszerował w kierunku Wielka Czernica–Kudonino. Atakiem z marszu zdobył Ogrodniki. Po zajęciu Wilna pułk ubezpieczał je od północy.
Bilans walk.
W latach 1918–1920 zginęło w walkach stu dziewięćdziesięciu sześciu oficerów i szeregowych. Ponadto 90 zmarło na froncie. Niniejsza lista nie obejmuje w pełni strat „Lotnego Oddziału" (III batalionu) oraz marszówek, wcielonych podczas walk nad Górną Berezyną, pod Mostami i Radzyminem. Według wykazów liczbowych straty pułku wynoszą: zabitych 260, rannych około 800 i zaginionych około 300.
Kawalerowie Virtuti Militari.
Za bohaterstwo w walce chorągiew pułkową i czterdziestu żołnierzy odznaczono Srebrnym Krzyżem Orderu Wojennego „Virtuti Militari”, a stu siedemdziesięciu Krzyżem Walecznych. Krzyżem Zasługi Wojsk Litwy Środkowej odznaczono dziewięćdziesięciu sześciu żołnierzy.
Pułk w okresie pokoju.
W latach 1923-1939 pułk stacjonował w Grodnie na terenie Okręgu Korpusu Nr III.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 22 sierpnia, jako datę święta pułkowego. 6 czerwca 1928 roku Minister Spraw Wojskowych marszałek Polski Józef Piłsudski zmienił datę święta pułkowego 81 pp z dnia 22 sierpnia na dzień 12 listopada.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 81 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy. W tym czasie wprowadzono też dodatkowo kompanię karabinów maszynowych. Stan pułku powiększył się o 4 oficerów, 13 podoficerów, 1200 szeregowców i 12 karabinów maszynowych.
W pułku, tytułem eksperymentu, utworzono kompanię podchorążych rezerwy piechoty. W jej skład wchodziły trzy plutony strzeleckie i pluton karabinów maszynowych. Kompania pod względem organizacyjnym i wyszkolenia podlegała dowódcy dywizji, a pod względem administracyjnym dowódcy pułku.
Wojna obronna 1939.
We wrześniu 1939 walczył w składzie macierzystej dywizji w odwodowej Armii „Prusy”.
Początkowo planowano wykorzystać dywizję na głównym wysiłku obrony w składzie Armii „Łódź”. Jednak latem 1939 marszałek Edward Śmigły-Rydz podporządkował 29 DP dowództwu Armii „Prusy” gen. dyw. Stefana Dąb-Biernackiego.
Mobilizacja.
23 sierpnia zarządzono mobilizację jednostek w Okręgu Korpusu III (Grodno). Mobilizacja 81 pułku Strzelców Grodzieńskich rozpoczęła się o świcie 24 sierpnia i przebiegała ściśle według planów mobilizacyjnych.
Procent stawiennictwa żołnierzy rezerwy był wysoki. Nie odnotowano kłopotów z uzbrojeniem, umundurowaniem i wyżywieniem. Od rana 27 sierpnia pułk w pełnym składzie „czasu W” skoncentrował się na Rumlówce. Transporty kolejowe podstawiono jednak dopiero wieczorem 28 sierpnia. Pułk wyruszył w rejon koncentracji z czterdziestogodzinnym opóźnieniem trasą przez Białystok, Małkinię i Warszawę. 30 sierpnia wyładował się w Radziwiłłowie i zajął rejon wyjściowy do działań na północ od Rawy Mazowieckiej. 31 sierpnia oddziały pułku pomagały chłopom w pracach polowych i prowadziły ćwiczenia zgrywające. Dalsza pomoc oraz ćwiczenia oddziałów zaplanowano na 1 września.
Działania bojowe.
1 września pododdziały pułku znajdowały się w wyznaczonych rejonach wyjściowych do działań. W godzinach wieczornych dowódca pułku otrzymał zadanie przegrupować się do rejonu miejscowości Spała. Pułk wyruszył przed wieczorem 1 września i marszem nocnym do godzin rannych 2 września osiągnął wyznaczony rejon. Postój zorganizował w okalających Spałę lasach.
W południe rozkaz dowódcy 29 Dywizji nakazywał kolejne przegrupowanie. Tym razem pułk wykonał 28-kilometrowy marsz dzienny i osiągnął rejon lasu Potok i pozostawał tam do wieczora 3 września. Nocą pułk wykonał kolejny dziesięciokilometrowy marsz i zajął miejscowości: Dąbrowy, Józefowa i Jaksonka.
4 września odebrano oficerom i szeregowym dowody osobiste, legitymacje kawalerów Orderu Virtuti Militari i odesłano je do sztabu dywizji. Odnotowano też pierwsze trudności w zaopatrzeniu w żywność, zwłaszcza w chleb.
W tym dniu po raz pierwszy żołnierze pułku zetknęli się z oznakami wojny, obserwując bombardowanie Sulejowa przez Luftwaffe. Także w tym dniu napotkano pojedynczych szeregowych z różnych oddziałów, którzy nie mogli wylegitymować się rozkazem opuszczenia swych jednostek. Nawiązano też kontakt z sąsiednim 76 pp.
W godzinach popołudniowych na rozkaz dowódcy armii 81 pułk skierował drużynę kolarzy z kompanii zwiadowczej pod dowództwem ppor. Kazimierza Rzęśnego z dwoma karabinami maszynowymi i działkiem przeciwpancernym do dyspozycji 5 kompanii kpt. Sopoćki z 76 pp. Zadaniem kompanii było zabezpieczenie przejścia przez Pilicę w Przedborzu oddalonym o 30 km od miejsca postoju 81 pp. Wydzielony w ten sposób oddział nie powrócił już do grodzieńskiego pułku.
5 września gen. Dąb-Biernacki około godz. 18 przybył osobiście do miejsca postoju 81 pułku i w obecności płk. Ignacego Oziewicza wydał dowódcy grodzieńskiego pułku ustny rozkaz, w myśl którego 81 pp działając na lewym skrzydle 29 DP miał zająć odcinek Łodyńsko – Rozprza – Jeżów, maszerując po osi Jaksonek – Łęczno do miejscowości Rozprza.
By zachować odpowiednie tempo przegrupowania, ok. 20:00 pułk wyruszył marszem ubezpieczonym bez taborów. W straży przedniej maszerował I batalion kpt. Marciniaka wzmocniony bronią przeciwpancerną. Za nim przemieszczały się pozostałe bataliony, a jako patrol tylny kompania zwiadowców. Do przepraw na Pilicy w rejonie Kurnędza pułk dotarł po zmroku. Bród był dość płytki, jednakże grząski, ze stromymi brzegami trudnymi do pokonania dla nielicznych wozów amunicyjnych. Ze względu na to, iż przeprawa przeciągała się ponad czas zaplanowany, płk Banaszak nakazał po przebyciu brodu dalszy marsz straży przedniej i części kolumny sił głównych do wyznaczonego rejonu.
W godzinach nocnych oficer operacyjny 29 DP por. Chomiuk przekazał dowódcy 81 pp ustny rozkaz zmiany kierunku marszu. Pułk miał przejść niezwłocznie do rejonu Koło – Barkowice Mokre.
Przy podejściu do Sulejowa została ostrzelana szpica straży przedniej, przy której znajdował się dowódca pułku. Przechodząc prosto z marszu do natarcia, szpica dotarła wkrótce do centrum Sulejowa. Domniemanym „nieprzyjacielem” okazały się placówki 76 pp, którego pododdziały wcześniej wycofały się z tej miejscowości.
W czasie marszu z Sulejowa do lasu Barkowice Mokre pułk został ostrzelany przez lotnictwo nieprzyjaciela. W trakcie marszu zaginął dowódca II batalionu kpt. Krupiński.
6 września około godz. 8 rano pułk znalazł się w lesie Barkowice Mokre, zajmując obronę na skraju lasu w kierunku południowo-zachodnim. Wkrótce po wejściu pułku do lasu niemieckie lotnictwo rozpoczęło bombardowanie i ostrzeliwanie z broni pokładowej zgrupowanych tam oddziałów. Atak lotnictwa trwał od godz. 8:00 do godz. 15:00 unieruchamiając całkowicie pułk i powodując liczne ofiary. W rozpoznaniu brały udział jedynie patrole, które rozpoznały niemieckie kolumny pancerne posuwające się na Wolbórz. Pułk został częściowo oskrzydlony i znalazł się na tyłach kolumn pancernych nieprzyjaciela. Brak też było łączności ze sztabem 29 DP.
Wobec tej sytuacji płk Banaszak po południu 6 września podjął decyzję o przegrupowaniu pułku w kierunku Kozienic. Przegrupowanie to miało odbyć się skrycie lasami w celu uniknięcia walk z nieprzyjacielem. O godz. 19:00 pułk wyruszył w kierunku Zarzęcina. W nocy z 6 na 7 września przeprawił się przez Pilicę. Wtedy też odłączył się od pułku batalion mjr. Bolesława Szajdy i kompania zwiadowców por. Dubiaka.
Rano 7 września pułk (bez I batalionu i kompanii zwiadowców) osiągnął leśniczówkę Trzebiatów, gdzie zarządzono odpoczynek.
Po odpoczynku pułk wyruszył dalej lasami do Brzustowa i tam połączył się ze swoim I batalionem. W czasie przemieszczania kolumna sił głównych została ostrzelana kilkakrotnie przez dywersantów. Nie zdezorganizowało to jednak marszu pododdziałów.
8 września pułk skierował się w kierunku szosy radomskiej i Odrzywołu. Jednakże wysłany wcześniej na rozpoznanie patrol stwierdził obecność niemieckiej piechoty zmotoryzowanej na południe od Odrzywołu, wzdłuż szosy Drzewica – Nowe Miasto. Wobec tego dowódca pułku zawrócił pułk i 9 września o świcie zatrzymał się w lesie nad Pilicą w rejonie Wólki Kuligowskiej.
10 września po zapadnięciu zmroku pułk wyruszył spod Wólki Kuligowskiej do leśniczówki Huta po osi Radnice – Kraszków.
Rano 11 września szpica czołowa natknęła się pobliżu Kraszkowa na niemiecką kolumnę zaopatrzeniową. W wyniku walki niemiecka kolumna składająca się z 30 samochodów została doszczętnie zniszczona. Wzięto ośmiu jeńców. Straty pułku: dwóch zabitych i dwóch rannych.
Odgłosy walki zaalarmowały Niemców. Piechota wsparta czołgami zaatakowała pułk z kierunku miejscowości Rozwady. Atak odparto ogniem plutonu artylerii, działek przeciwpancernych i ciężkich karabinów maszynowych.
Ostatni etap drogi do lasu Przysucha pułk odbył nękany atakami lotnictwa. Na północ od Rozwad oddziały pułku natknęły się na rozbity i rozgrabiony tabor 25 pułku ułanów.
Do Lasu Przysucha pułk dotarł około godz. 15:00 11 września, nawiązując łączność ze zgrupowaniem 19 DP pod dowództwem płk. Tadeusza Pełczyńskiego.
W nocy z 11 na 12 września odpoczywające w Lesie Przysucha oddziały 81 pp były ostrzeliwane nękającym ogniem niemieckiej artylerii ciężkiej prowadzonym z kierunku Kamiennej Woli. Ostrzał trwał niemal całą noc. Żołnierze II batalionu, szukając osłony przed ogniem, rozproszyli się i pogubili w lesie. Było kilku zabitych i około trzydziestu rannych.
12 września o 12:00 płk Edward Banaszak zarządził odprawę dowódców pododdziałów pułku. Jeszcze w czasie trwania odprawy, ok. 14:00 na pozycje zajmowane przez żołnierzy polskich wyszło natarcie oddziałów niemieckich. Podwieziona samochodami piechota nieprzyjaciela rozpoczęła atak z zachodu i północy, posuwając się głównie wzdłuż dróg i przesiek. Walka przybierała niekorzystny dla pododdziałów pułku obrót. W czasie jej trwania kpt. lek. Jurkowski przyprowadził do miejsca postoju dowódcy grupę żołnierzy liczącą około czterdziestu pięciu rannych. Nie widząc innego wyjścia z sytuacji, dowódca pułku wydał rozkaz kpt. Jurkowskiemu wycofania rannych i odprowadzenia ich do najbliższego niemieckiego szpitala razem z ośmioma jeńcami wziętymi do niewoli pod Kraszkowem. Po kolejnych uderzeniach oddziałów niemieckich płk Banaszak zarządził odwrót w kierunku Warszawy.
W boju w Lesie Przysucha zginęło około dwudziestu żołnierzy pułku. Rozproszonych oddziałów nie udało się już ponownie zebrać. 81 pp, jako zwarta jednostka bojowa, przestał istnieć.
Symbole pułkowe.
Najważniejszym symbolem każdego pułku był jego sztandar. Społeczeństwo Grodna już na początku istnienia pułku postanowiło ofiarować mu chorągiew. Jednakże dopiero po zakończeniu działań wojennych sztandar został uroczyście przekazany 6 czerwca 1921 roku w Wilnie przez gen. Lucjana Żeligowskiego.
15 kwietnia 1922 przybył do Wilna Naczelny Wódz, Józef Piłsudski, by w imieniu Rzeczypospolitej objąć w posiadanie Ziemię Wileńską. 19 kwietnia udekorował on sztandar pułku Krzyżem Srebrnym Orderu Virtuti Militari.
Sztandar 81 psg po stronie lewej miał wyhaftowany na białym tle wizerunek modlącego się św. Kazimierza, patrona Wielkiego Księstwa Litewskiego i jelenia św. Huberta – herb Grodna. Wzdłuż górnej i dolnej krawędzi wyhaftowany napis, będący zawołaniem pułku: „Nie damy ziemi skąd nasz ród – tak nam dopomóż Bóg”.
Po prawej stronie umieszczono polski Krzyż Kawalerski z wizerunkiem srebrnego orła w koronie otoczonego wieńcem laurowym. Na ramionach Krzyża Kawalerskiego umieszczony był napis: Pułk I Strzelców Grodzieńskich, "(na górnym i dolnym ramieniu)". Boczne zaś ozdabiał napis „Honor i Ojczyzna”. Pomiędzy ramionami Krzyża wyhaftowane były wieńce z numerem pułku "(I)".
Od 28 stycznia 1938 roku chorągiew pułkowa zaczęła być oficjalnie nazywana sztandarem.
15 stycznia 1929 roku Minister Spraw Wojskowych Pierwszy Marszałek Polski Józef Piłsudski zatwierdził wzór i regulamin odznaki pamiątkowej 81 pułku piechoty. Odznaka o wymiarach 41×26 mm ma kształt krzyża otoczonego wieńcem laurowym. Na skrzyżowaniu ramion umieszczono herb Ziemi Grodzieńskiej. Na ramionach krzyża widniał napis „12 listop. 1918 r. Grodzieński P. Strz.” Odznaka była wykonana z białego metalu lub srebra.
Prawo do jej noszenia przysługiwało żołnierzom, którzy przesłużyli w pułku: w czasie działań na froncie przez sześć miesięcy, a w batalionie zapasowym przez okres dwóch lat. W czasie pokoju oficerom i podoficerom zawodowym po dwóch latach służby w pułku, a szeregowym i podoficerom niezawodowym po odbyciu obowiązkowej służby czynnej. Nadawał ją dowódca pułku na wniosek dowódcy kompanii, zatwierdzony przez dowódcę batalionu i zastępcę dowódcy pułku. W wyjątkowych wypadkach nadawano odznakę osobom fizycznym i prawnym za wybitne zasługi dla pułku. Wręczano ją 12 listopada lub w terminie zwolnienia szeregowych do rezerwy. Za okres 10 lat nienagannej służby nadawano oficerom i podoficerom odznakę pamiątkową pułku w złocie. Oryginał (pierwowzór) odznaki pułkowej przechowywany był w pułkowym muzeum.
W 1933 minister spraw wojskowych Józef Piłsudski nadał pułkowi nazwę Pułk Strzelców Grodzieńskich im. Króla Stefana Batorego. Z nazwą tą wiąże się kształt odznaki specjalnej noszonej na naramiennikach – były to inicjały „SB” z koroną. Wzór odznaki specjalnej ostatecznie został zatwierdzony w 1936 przez ministra spraw wojskowych Tadeusza Kasprzyckiego.
Strzelcy grodzieńscy.
Żołnierze 81 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Pamięć o pułku.
O historii 81 pułku Strzelców Grodzieńskich powstało wiele opracowań, m.in. monografia Jerzego Lisickiego wydana w 1995 przez Muzeum Wojska w Białymstoku. W okresie III Rzeczypospolitej tradycje pułku kultywował 3 batalion zmechanizowany 29 Szczecińskiej Brygady Zmechanizowanej im. Króla Stefana Batorego. Ponadto jedna z ulic Radzymina nosi imię „Strzelców Grodzieńskich”.

</doc>
<doc id="950262" url="https://pl.wikipedia.org/wiki?curid=950262" title="Electrecord">
Electrecord

Electrecord – rumuńska wytwórnia muzyczna.
W latach 70. XX wieku wydawała płyty rumuńskich oraz zagranicznych (m.in. włoskich) wykonawców.

</doc>
<doc id="950267" url="https://pl.wikipedia.org/wiki?curid=950267" title="Jose Sanfilippo">
Jose Sanfilippo



</doc>
<doc id="950269" url="https://pl.wikipedia.org/wiki?curid=950269" title="Ek Hasina Thi">
Ek Hasina Thi

Ek Hasina Thi (Devnagari: एक हसीना थी, ang.: "There Was a Beautiful Girl") to bollywoodzki thriller wyprodukowany w 2004 roku przez Ram Gopal Varma, a wyreżyserowany przez debiutanta Shriam Raghavana. W rolach głównych znani indyjscy aktorzy Urmila Matondkar i Saif Ali Khan. 

</doc>
<doc id="950271" url="https://pl.wikipedia.org/wiki?curid=950271" title="Wesołowski">
Wesołowski

Osoby noszące nazwisko Wesołowski:

</doc>
<doc id="950273" url="https://pl.wikipedia.org/wiki?curid=950273" title="Laurent Benegui">
Laurent Benegui



</doc>
<doc id="950276" url="https://pl.wikipedia.org/wiki?curid=950276" title="Ciechociński Klub Sportowy Zdrój Ciechocinek">
Ciechociński Klub Sportowy Zdrój Ciechocinek



</doc>
<doc id="950279" url="https://pl.wikipedia.org/wiki?curid=950279" title="Bówka">
Bówka

Bówka (bowke) – tradycyjna gdańska postać historyczna odwołująca się do kilku znaczeń. W pierwotnym założeniu do typowego dla portowej dzielnicy rzezimieszka i rozrabiaki „chętnie zaglądającego na dno butelki”, w okresie późniejszym do darmozjada, obiboka i niezbyt szkodliwego złodziejaszka, aż po niesfornego małego chłopca biegającego po nadmotławskich ulicach Gdańska. Do postaci bówki odwołują się w swojej twórczości Hieronim Derdowski, Brunon Zwarra, Günter Grass, Jan Daniel Falk, Walther Domansky.

</doc>
<doc id="950280" url="https://pl.wikipedia.org/wiki?curid=950280" title="EUREF-POL">
EUREF-POL

EUREF-POL – sieć 11 punktów geodezyjnych, dla których zostały określone współrzędne geodezyjne w nawiązaniu do europejskiej sieci geodezyjnej ETRF ("European Terrestrial Reference Frame" – Europejski Układ Odniesienia), i która (zgodnie z rozporządzeniem z 14 lutego 2012 roku w sprawie osnów geodezyjnych, grawimetrycznych i magnetycznych) pełniła funkcję podstawowej bazowej osnowy geodezyjnej.
Historia.
Pierwsze prace nad modernizacją polskiej podstawowej osnowy geodezyjnej zostały poczynione w latach 70. XX wieku, jednak możliwość powiązania krajowych osnów geodezyjnych z sieciami zachodnioeuropejskimi pojawiła się dopiero po 1989 roku. W 1991 roku powstał raport Sekcji Sieci Geodezyjnych Komitetu Geodezji PAN, "O potrzebie i zasadach założenia zintegrowanej podstawowej sieci geodezyjnej w układzie EUREF", który umożliwił rok później rozszerzenie ERTF na terytorium Polski. Wykonano pomiary 11 punktów, które były punktami odniesienia Krajowej Sieci Dopplerowskiej, bądź obserwatoriami astronomiczno-geodezyjnymi: (Grybów, Józefosław, Borówiec, Lamkówko, Borowa Góra, Zubowice, Rogaczew, Studnice, Czarnkowie, Masze, Rozewie). Punkty polskiej części sieci zostały tak dobrane, że została stworzona możliwość powiązania istniejącej sieci astronomiczno-geodezyjnej z układem ETRF i wykorzystanie wcześniejszych prac z zakresu geodezji satelitarnej.
Następnie sieć EUREF-POL zagęszczono 348 punktami geodezyjnymi (sieć POLREF) rozmieszczonymi równomiernie na obszarze całego kraju, jako uzupełnienie bazy (zagęszczenie osnowy do boków o długości 30–50 km). Wszystkie pomiary wykonano techniką GPS. Ostateczne współrzędne geodezyjne punktów (B, L, H) wyznaczono w układzie ETRF'89 (data 89 oznacza rok wykonania pomiarów europejskich, tzw. "epoka 1989" – co jest istotne biorąc pod uwagę ruchy względne płyt tektonicznych) na elipsoidzie GRS 80.
Sieć EUREF-POL oraz POLREF jako sieci podstawowej osnowy geodezyjnej, stanowią dla obszaru Polski bazę odniesienia dla wszelkich prac geodezyjno-kartograficznych. Jednocześnie została stworzona podstawa do zapewnienia ciągłości prac badawczych w zakresie geodynamiki w Polsce. Stacje EUREF-POL służą do monitorowania stabilności układu europejskiego.
Sieci EUREF-POL i POLREF stały się podstawą ponownego wyrównania dawnej sieci astronomiczno-geodezyjnej i triangulacji wypełniającej (sieci I klasy), a następnie także sieci poziomej II klasy.
Wykaz współrzędnych geodezyjnych punktów sieci EUREF-POL.
Źródło:

</doc>
<doc id="950281" url="https://pl.wikipedia.org/wiki?curid=950281" title="Wesołowska">
Wesołowska



</doc>
<doc id="950284" url="https://pl.wikipedia.org/wiki?curid=950284" title="Cywilno-Wojskowy Związek Sportowy Zawisza Bydgoszcz">
Cywilno-Wojskowy Związek Sportowy Zawisza Bydgoszcz



</doc>
<doc id="950286" url="https://pl.wikipedia.org/wiki?curid=950286" title="Murawski">
Murawski

Murawski (forma żeńska: Murawska; liczba mnoga: Murawscy) - polskie nazwisko. Na początku lat 90. XX wieku w Polsce nosiły je 13234 osoby.

</doc>
<doc id="950287" url="https://pl.wikipedia.org/wiki?curid=950287" title="ROTSE-IIIb">
ROTSE-IIIb

ROTSE-IIIb (ang. "Robotic Optical Transient Search Experiment") – zautomatyzowany teleskop optyczny znajdujący się w McDonald Observatory niedaleko miejscowości Fort Davis w Teksasie. Został zbudowany przez "ROTSE collaboration" w celu obserwacji optycznych poświat błysków promieniowania gamma. Rozpoczął pracę w 2003 roku.
Oprócz poszukiwania poświat, ROTSE-IIIb jest też wykorzystywany przez grupę Texas Supernova Search. W 2006 przy jego pomocy odkryto najjaśniejszą (pod względem jasności absolutnej) spośród znanych supernowych – SN 2006gy.

</doc>
<doc id="950288" url="https://pl.wikipedia.org/wiki?curid=950288" title="Miejski Klub Sportowy Włókniarz Pabianice">
Miejski Klub Sportowy Włókniarz Pabianice



</doc>
<doc id="950289" url="https://pl.wikipedia.org/wiki?curid=950289" title="Klub Sportowy Wisłoka Dębica">
Klub Sportowy Wisłoka Dębica



</doc>
<doc id="950291" url="https://pl.wikipedia.org/wiki?curid=950291" title="Sandomierski Klub Sportowy Wisła Sandomierz">
Sandomierski Klub Sportowy Wisła Sandomierz



</doc>
<doc id="950294" url="https://pl.wikipedia.org/wiki?curid=950294" title="76 Lidzki Pułk Piechoty">
76 Lidzki Pułk Piechoty

76 Lidzki Pułk Piechoty im. Ludwika Narbutta (76 pp) – oddział piechoty Wojska Polskiego II RP.
Świętem pułkowym był w latach 1920 – 1925 dzień 5 stycznia, na honor decyzji III batalionu o nieoddaniu broni Niemcom, a w latach 1926 – 1939 dzień 2 sierpnia, na honor obrony Łomży.
Przed 1939 pułk stacjonował w Grodnie.
Formowanie i zmiany organizacyjne.
Pułk początek bierze w samoobronie Litwy i Białorusi. Trzeci batalion piechoty samoobrony na początku stycznia 1919 wszedł w skład oddziału mjr. Władysława Dąbrowskiego, gdzie przemianowano go na pierwszy batalion zwany „Wileńskim”. Pod koniec stycznia utworzono drugi batalion zwany „Lidzkim”.
6 czerwca 1919 dowódca Frontu Litewsko-Białoruskiego z oddziału mjr. Dąbrowskiego utworzył dwa pułki: z piechoty – Lidzki pułk strzelców, a z jazdy – Wileński pułk ułanów. Batalion piechoty „lidzki” otrzymał nr I a bp „wileński” nr II. Dowództwo pułku objął ppłk Zubrzycki.
W grudniu 1919 batalion zapasowy pułku stacjonował w Lidzie.
Po 21 X 1922 – zmieniono nazwę na 76 Lidzki pułk piechoty i włączono go do 29 Dywizji Piechoty. Pełną nazwę nadano pułkowi w Dzienniku Rozkazów MSWojsk. nr 2 z 1938, poz. 26.
Pułk w walce o granice.
Po reorganizacji pułk wyruszył na front biorąc udział w ofensywie na Mińsk. Osiągnąwszy w walkach linię Berezyny, w początkach września 1919 pułk został zluzowany, przerzucony na zachód i pełnił służbę patrolową na polsko-litewskiej linii demarkacyjnej.
Dopiero w lipcu 1920 jego dwa bataliony wzięty udział w obronie Wilna, po czym wycofały się do Klepacz. Tu dołączył do nich I batalion będący do tej pory na linii demarkacyjnej. Pod Klepaczami pułk stoczył zaciętą walkę z Litwinami i wycofał się do Oran. Tu walczył już z wojskami rosyjskimi, wspomaganymi przez oddziały litewskie.
Oderwawszy się od nieprzyjaciela, pułk dotarł do Marcinkaniec i dalej transportem kolejowym do Grodna. Po walkach w okolicach Kuźnicy i Nowego Dworu pułk przeszedł do Ostrowi Mazowieckiej, a stąd został przetransportowany pod Łomżę. 1 sierpnia 1920 pułk odrzucił nieprzyjaciela z przedpola fortu IV z południowego brzegu Łomżyczki. Następnego dnia zaciekłe walki toczyły się już u bram Łomży, przy mostach na Narwi i w samym mieście. W nocy musiano Łomżę opuścić. W dalszych bojach odwrotowych pułk doszedł nad Wkrę. Tu zreorganizowano jego pododdziały i sformowano na ich bazie jedynie jeden batalion piechoty.
W okresie kontrofensywy pułk działał w składzie 5 Armii. Wraz z innymi oddziałami doszedł pod Chorzele. W końcu sierpnia pułk został skierowany do Modlina na odpoczynek i uzupełnienie.
21 października 1920 pułk w sile jednego batalionu złożonego z żołnierzy kresowych wszedł w skład wojsk generała Żeligowskiego.
Pułk brał udział ogółem w 41 bitwach. W latach 1919–1920 zginęło w walkach 116 oficerów i szeregowych. Srebrnym Krzyżem Orderu VM odznaczono - 12 żołnierzy, 114 - Krzyżem Walecznych, Krzyżem Zasługi Wojsk Litwy Środkowej - 26.
Kawalerowie Virtuti Militari.
Ponadto 128 żołnierzom nadano Krzyż Walecznych, w tym trzem oficerom czterokrotnie, pięciu oficerom trzykrotnie oraz trzem oficerom i trzem szeregowcon dwukrotnie. Krzyżem Zasługi Wojsk Litwy Środkowej odznaczono 18 oficerów i 8 szeregowców. 
Wśród odznaczonych Krzyżem Walecznych po raz pierwszy znajdował się plut. Stefan Nagat (1900–1978), na którego sporządzony został wniosek o odznaczenie Orderem Virtuti Militari i który figuruje „Zarysie historji wojennej ...” jako kawaler tego orderu, lecz faktycznie go nie otrzymał. Stefan Nagat odznaczył się odwagą 6 sierpnia 1920 pod Różanem, a jego czyn opisał Henryk Koppel w artykule „Jak szeregowiec Nagat spalił most”, opublikowanym na łamach „Żołnierza Polskiego”.
Pułk w okresie pokoju.
W okresie międzywojennym 76 pułk piechoty stacjonował na terenie Okręgu Korpusu Nr III w Grodnie, wchodząc w skład 29 Dywizji Piechoty. Pułk stacjonował w Koszarach Legionów Polskich w kwartale ulic Kolejowej, Bema i Kościuszki. W Grodnie jako dużym garnizonie znajdowało się dużo instytucji garnizonowych takich jak, Kościół Garnizonowy tzw. Fara Witoldowa, Kasyno Garnizonowe, Biblioteka DOK z salami balowymi, reprezentacyjną i bilardową i czytelniami dla każdego pułku. Dla szeregowych był Dom Żołnierza z teatrem, Dom Strzelca. Święto pułku obchodzono w dniu 3 stycznia, a od 1926 roku w dniu 2 sierpnia. 6 sierpnia 1933 roku odbyło się uroczyste odsłonięcie pomnika w miejscu śmierci płk. Ludwika Narbutta w Dubiczach. Pomnik został wzniesiony przez pułk i miejscowe społeczeństwo. Na budowę pomnika użyto kamienia z obalonego w Wilnie pomnika gubernatora Murawiewa. W 76 pp istniał Wojskowy Klub Sportowy 76 pp, drużyna piłki nożnej reprezentowała cały garnizon Grodna i grała od 1929 roku w lidze okręgowej klasy A, zdobywając 8 razy tytuł mistrza Okręgu ZPN w Białymstoku. Od 1934 roku, po zmianie nazwy, występowała jako WKS Grodno. Nad drużynami harcerskimi w Grodnie opiekę sprawował również 76pp organizował zawody o odznakę POS, prowadził szkolenie z zakresu opl, ppoż., strzeleckie i sanitarne. 
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 76 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy. Prowadzono szkolenie podoficerów i oficerów rezerwy w pułku na kursach i doraźne np. w strzelaniu. Wydłużono okres szkolenia podoficerów i oficerów rezerwy z 4 tygodni rocznie do 10 tygodni. Prowadzono dwumiesięczne kursy oficerów rezerwy dla dowódców kompanii, jednorazowo na organizowanym przez dowództwo OK III brało 2 oficerów rezerwy z 76 pp. 15 sierpnia na pułkowej strzelnicy zebrano wszystkich oficerów, podoficerów i po trzech strzelców wyborowych z każdej kompanii, po zaprzysiężeniu przystrzelano wszystkie karabiny wz. 35 "Ur". Po 15 sierpnia pułk przebywał na ćwiczebnym obozie letnim "Rumlówka". W dniu 24 sierpnia o godz. 6.00 ogłoszono mobilizację alarmową niejawną dla jednostek garnizonu Grodno. 
76 pp w kampanii wrześniowej.
Mobilizacja.
W ramach grupy brązowej zmobilizowano kompanię karabinów maszynowych przeciwlotniczych typu B nr 36, trzy plutony artylerii pozycyjnej typu II nr 31, 32 i 35. W ramach grupy żółtej zmobilizowano własne pododdziały pułku oraz inne pododdziały: kompanię asystencyjną nr 131, kompanię kolarzy nr 34 i kolumnę taborową nr 317. 26 sierpnia pułk terminowo ukończył mobilizację i przeszedł na kwatery do wsi Kaplica. 28 sierpnia rozpoczął załadunek na transporty kolejowe, został przewieziony przez Białystok i Warszawę do Skierniewic. 30 sierpnia wieczorem został wyładowany i marszem pieszym przemieścił się do rejonu wsi i folwarku Prusy, gdzie 31 sierpnia odpoczywał, prowadził ćwiczenia terenowe i wspierał okoliczną ludność w żniwach. 
Działania bojowe.
W bitwie pod Piotrkowem Trybunalskim
We wrześniu 1939 walczył w składzie 29 Dywizji Piechoty w odwodowej armii Prusy. Nocnym marszem 1/2 września 1939 roku na rozkaz dowódcy 29 Dywizji Piechoty płk. Ignacego Oziewicza przemaszerował w rejon Lubochnia-Tomaszów Mazowiecki. Następnie rozlokował się w lasach Nadleśnictwa Lubochnia, pod Cekanowem. Kolejnym popołudniowym i nocnym marszem 3 września pułk osiągnął rejon koncentracji w Lasach Sulejowskich nad Pilicą. Obozował w lasach w rejonie gajówki Zarzęcin i wsi Zarzęcin i Prucheńsko. Rano 3 września pułk został przegrupowany do rejonu lasów w pobliżu gajówki Strzelce przy szosie Sulejów-Opoczno. 5 września został zbombardowany Sulejów, w którym zginęło ok. tysiąca osób, z 76 pp zginęło 19 żołnierzy. W dniu 4 września do Przedborza został wysłany Oddział Wydzielony 29 DP. W jego składzie znajdowała się między innymi kompania 5/76 pułku piechoty i pluton ppanc. i ckm z 81 pp. Zadaniem jego była obrona przyczółka mostowego na Pilicy. W dniu 4 września po południu oddział stoczył walkę z kolumną niemiecką. 5 września OW kpt. Sopoćki w Przedborzu stoczył walkę z motocyklistami, samochodami pancernymi i piechotą zmotoryzowaną niemieckiej 1 Dywizji Lekkiej. 5 kompania nie dołączyła już do pułku, maszerując poprzez Opoczno, Przysuchę dołączyła do Zgrupowania Południowego Armii „Prusy”, wzięła udział w walkach pod Iłżą, gdzie część oddziału została rozproszona. Pozostałość po przeprawieniu się przez Wisłę, przez Lubelszczyznę dołączyła do batalionu „Wilk” Dywizji Kawalerii „Zaza” Samodzielnej Grupy Operacyjnej "Polesie", gdzie kpt. Sopoćko objął stanowisko zastępcy dowódcy batalionu. 
Nocne natarcie na oddziały 1 DPanc.
W dniu 5 września wieczorem 76 pułk piechoty wraz z III/29 pal i kompanią saperów, zgodnie z rozkazem dowódcy dywizji podjął marsz w kierunku Rozprzy i rzeki Prudki jako straż przednia 29 DP. Ok. godz. 20.00 przy moście nad Pilicą w Sulejowie dowódca Armii „Prusy” gen. dyw. Stefan Dąb-Biernacki zmienił dowódcy pułku ppłk. dypl. Stanisławowi Sienkiewiczowi rozkaz. Zgodnie z nim 76 pp rozpoczął dalszy marsz w dwóch kolumnach; w pierwszej maszerował I batalion z baterią artylerii III/29 pal z kompania kolarzy i plutonem saperów oraz przy niej dowódca pułku ze sztandarem pułkowym w samochodzie. Kolumna maszerować miała po wyjściu z Sulejowa przez Zalesice, Longinówkę do Rozprzy. Druga kolumna z II, III batalionami pułku z większością III/29 pal i z większością kompanii saperów miała przejść z Sulejowa poprzez Milejowice, Milejów do Rozprzy.
5 września o godz. 22.30 pierwsza kolumna po dojściu do wsi Zalesice, została ostrzelana z budynków miejscowości. Obejście od tyłu przez część 2 kompanii i uderzenie wspólnie z saperami na wieś przyniosło zdobycz w postaci 3 czołgów, 1 samochodu terenowego i 4 motocykli, ponadto wzięto 20 jeńców z dwoma oficerami niemieckimi. Dwadzieścia minut po północy 6 września kolumna I batalionu podeszła do szosy Piotrków Trybunalski-Częstochowa i we wsi Moryca rozbito następną placówkę niemiecką zdobyto kolejne 3 czołgi i 6 samochodów terenowych, niemiecka obsada placówki zbiegła do Longinówki. Ok. godz. 2.10 przemieszczająca się jako rozpoznanie kompania kolarzy przed wsią Longinówka zaległa silnie ostrzelana przez niemiecką bron maszynową. W trakcie tego został ostrzelany samochód dowódcy pułku i porzucony. Podczas zajmowania stanowisk do natarcia przez kompanie I batalionu, działka ppanc. i baterię artylerii, niemiecka obsada Longinówki wykonała kontratak siłą dwóch kompanii piechoty z kilkoma czołgami i wsparciem artylerii. Piechota polska prowadząc ogień z broni strzeleckiej odparła niemiecką piechotę, natomiast czołgi były niszczone ostrzałem kb ppanc. armat ppanc., wiązkami granatów i minami ppanc. podkładanymi przez strzelców pod czołgi wroga. Zniszczono kilka czołgów niemieckich jednak utracono w samochodzie dowódcy pułku sztandar. Chwilę później w zaciętej walce wręcz sztandar pułkowy został odbity. O godz. 4.40 na tyły I batalionu uderzyły niemieckie czołgi od strony Piotrkowa Trybunalskiego, ich uderzenie odparła 3 kompania strzelecka i broń ppanc. O godz. 6.00 skoordynowane natarcie niemieckie od strony Longinówki i od Piotrkowa zmusiły batalion do zajęcia obrony okrężnej na odkrytym terenie.
Rozkaz gen. Dęba-Biernackiego o kolejnej zmianie rozkazu odwołującego przemieszczenie się 29 Dywizji Piechoty nie dotarł do dowódcy 76 pułku piechoty. Żołnierze I batalionu i jednostek przydzielonych walczyli do końca do ostatniego naboju, zadając wrogowi krwawe straty i niszcząc sprzęt. Ok. godz. 7.30 I batalion przestał istnieć rozjechany i wybity w walce. Ranni byli dobijani przez żołnierzy niemieckich lub rozjeżdżani przez czołgi. Polegli wcześniej będąc rannymi, a następnie rozjechani przez czołgi jak ich żołnierze dowódca pułku, dowódca I batalionu i liczni oficerowie i podoficerowie. Maszerująca druga kolumna pułku, podczas przekraczania rzeczki Luciąży na skutek załamania się mostku rozdzieliła się. Maszerował dalej II batalion mjr. E. Justyniaka z baterią artylerii z III/29 pal. Po rozpoznaniu obecności wroga we wsi Milejowice. Major Justyniak obszedł wieś i uderzył na zaskoczoną kompanię niemieckich strzelców zmotoryzowanych. Poległo w walce ok. 60 żołnierzy niemieckich. Następnie batalion uderzył na Milejów, wdarł się do środka miejscowości walcząc w ciemnościach granatami i bagnetami. Batalion dotarł do rejonu Kościoła w Milejowie zniszczył niemiecki transport paląc samochody cysterny i amunicyjne. Załogę niemiecką Milejowa gwałtownym uderzeniem wyrzucił z miasta. Następnie prowadzono natarcie w kierunku dworu. Kwaterujący we dworze sztab niemieckiej 1 Dywizji Pancernej ratował się ucieczką, opór stawiali pisarze, gońcy, łącznościowcy jednak natarcie II batalionu rozwijało się. O godz. 4.00 dotarł do batalionu oficer łącznikowy z dowództwa Armii "Prusy", przekazując rozkaz o przerwaniu natarcia i odwrocie w kierunku Piotrkowa. W międzyczasie poległ dowódca batalionu i zaraz ciężko ranny został jego następca kpt. S. Myśliwski. O godz. 5.00 silny ogień artylerii oraz pospiesznie ściągnięte posiłki zatrzymały polskie natarcie. Realizując wydany rozkaz odwrotu przez kpt. Myśliwskiego, por. Karol Gniewkowski wyprowadził z placu boju w kierunku Pilicy ok. 180 żołnierzy II batalionu. Brawurowy atak obu batalionów 76 pułku piechoty spowodował duże straty wśród Niemców (ok. 200 zabitych i rannych, zniszczonych 40 czołgów).
Walka z niemieckimi czołgami i piechotą zmotoryzowaną oraz artylerią 1 DPanc. spowodowało całkowite zniszczenie sił głównych pułku. Zginął dowódca pułku ppłk Sienkiewicz, 20 oficerów (w tym mjr Korneliusz Kosiński, dowódca batalionu i autor hymnu jednostki pt. "Narbuttczycy") i 426 żołnierzy I batalionu oraz 12 oficerów i 218 szeregowych II batalionu – łącznie 32 oficerów i 652 szeregowych. Na cmentarzu wojennym w Milejowie spoczywa 631 żołnierzy. Większość żołnierzy została rozjechana przez czołgi, bądź dobita na polu walki. Jednak 6 września żołnierze niemieckiej 1 Dywizji Pancernej dokonali licznych morderstw na jeńcach. Na polach obok zabudowań wsi Moryca rozstrzelali 19 wziętych do niewoli oficerów 76 pp i 29 pal, pozostałych żołnierzy jeńców żołnierze niemieckiej 1 Dywizji Pancernej zapędzili do chaty dróżnika kolejowego w Morycy i do jednych z chat w Longinówce spalili l zastrzelili próbujących uciekać z ognia ok. 160 osób. Zbrodni wojennej dokonali również na mieszkańcach miejscowości Milejów oraz Longinówka 86 mieszkańców niemieccy żołnierze rozstrzelali, 16 zabito w piwnicach granatami, 117 osób zginęło od ostrzału niemieckiej artylerii. 
Walki III batalionu 76 pp
III batalion na rozkaz dowódcy 29 DP nie dołączył do walki pułku. Zajął on linię rzeki Pilicy niedaleko Sulejowa. Został podporządkowany dowódcy 41 pułku piechoty ppłk. Wyderce. 7 września III batalion w składzie 41 pp dołączył do pozostałej części 29 DP w Lasach Brudziewickich. Po rozbiciu sztabu 29 DP i ranieniu płk I. Oziewicza w dniu 8 września 1939 roku, poszczególne oddziały dywizji rozpoczęły samodzielny odwrót ku Wiśle. III/76 pp maszerował w kierunku przeprawy w Maciejowicach nocami wzdłuż Pilicy koło Nowego Miasta i w rejon Białobrzegów. 11 września batalion dotarł do lasów w rejonie wsi Cecylówka na południe od Warki. W tym rejonie w zgrupowaniu oddziałów 29 DP pod dowództwem dowódcy 29 pal ppłk. Graffa. Rejonu tego od godz. 12.00 11 września broniły dwa bataliony III/76 pp i III/81 pp oraz dwa niepełne dywizjony artylerii II/29 pal i I/3 pac. Zgrupowanie odparło wszystkie natarcia niemieckie, poległ ppłk Graff. Nocą 11/12 września po zniszczeniu ciężkiego sprzętu, żołnierzy podzielono na mniejsze grupy i część z nich przedarła się przez Wisłę 12 i 13 września na wschód od Mniszewa. 12 września pozostała część 76 pułku piechoty przestały istnieć. 
Oddziały formowane na bazie OZN 76 pp
Na bazie rezerwistów i nadwyżek osobowych pozostałych w garnizonie Grodno sformowano części 2 i 3 pułku piechoty Obszaru Warownego „Grodno” nazywanego też Grupą „Grodno”. Pułki te brały udział w obronie Lwowa. Pozostałości między innymi z rezerwistów 76 pp w OZ 29 DP brały udział w obronie Grodna.
Odtworzenie pułku w ramach Armii Krajowej.
W ramach Akcji Burza 76 pułk piechoty AK był odtwarzany na bazie obwodu AK Wysokie Mazowieckie.
Wobec szybkich postępów Armii Czerwonej pułk nie zdążył się skoncentrować. Do walki weszło kilka pojedynczych plutonów i kompanii. Pododdziały pułku rozbrajały mniejsze grupy wycofujących się Niemców. Kilka potyczek stoczyła m.in. kompania ppor. „Topora”, a oddział por. Romana Ostrowskiego – „Wichra” walczył pod Bogutami, Nurem i Czyżewem. Żołnierze pułku wspomagali też 33 pułk piechoty AK w akcji na niemiecką kolumnę ewakuacyjną pod wsią Czarnowo – Undy. Uwolniono 150 jeńców sowieckich. 3 VIII 1944 pododdział ppor. „Dziadka” przy współudziale Armii Czerwonej zajął Łapy. W połowie sierpnia cały teren działania pułku był już wolny od Niemców. 
Część oddziałów po pierwszym kontakcie z Armią Czerwoną była rozbrajana, niektóre zdołano rozformować, a żołnierze rozeszli się do domów, lub od razu zaczęli się ukrywać, innych, ujawnionych w czasie akcji zatrzymano i aresztowano lub skierowano do jednostek armii Berlinga. 
Symbole pułku.
Nowy, przepisowy sztandar, ufundowany przez Koło Polek w Lidzie, wręczył pułkowi marszałek Józef Piłsudski w Grodnie 11 lutego 1923. Pierwsze gwoździe wbili: marsz. Piłsudski, dowódca III DOK gen. Malczewski, dowódca 29 DO gen. Osikowski, dowódca pułku ppłk Dzierżykraj-Stokalski
W czasie walk pułku pod Sulejowem sztandar na krótko dostał się w rękach Niemców. 
Adiutant pułku, kpt. Józef Malinowski, tak opisuje ten epizod:
Dalsze dzieje sztandaru opisuje relacja ze zbioru w Banknock. Po rozbiciu pułku pod Sulejowem, sztandar został przywieziony przez ppor. Batkę do Ośrodka Zapasowego 76 pp do Grodna. 14 września sztandar przewieziony został do Wilna. Tu trafił do rodziny kpt. Leśniewskiego, która to zakopała sztandar w ziemi. W 1940 r. sztandar został odkopany i dostarczony do polskiej placówki dyplomatycznej przy poselstwie brytyjskim w Kownie i dalej do ambasady RP przy Watykanie. W sierpniu 1944 sztandar został przywieziony do Wielkiej Brytanii i przekazany Muzeum PSZ. Sztandar znajduje się w zbiorach Muzeum im. gen. Sikorskiego w Londynie. W zbiorach Muzeum WP w Warszawie przechowywany jest pierwszy sztandar 76 pp, z 1919 r. .
Pierwszy wzór odznaki zatwierdzony Dz. Rozk. MSWojsk. nr 16, poz. 159 z 18 maja 1929 roku. Wykonana w kształcie krzyża o wydłużonym dolnym ramieniu pokrytego białą emalią z czarną obwódką wokół krzyża. Na górnym ramieniu krzyża napis WILNO, na dolnym data powstania pułku 5 ST. 1919. Na krzyż nałożony jest srebrny stylizowany orzeł typu jagiellońskiego, trzymający w szponach zerwany łańcuch. Oficerska - czteroczęściowa, wykonana w tombaku złoconym i srebrzonym, emaliowana, orzeł łączony czterema drutami. 
Wymiary: 65x44 mm. Wykonanie: Teodor Filipski - Wilno
Drugi wzór zatwierdzony Dz. Rozk. MSWojsk. nr. 5, poz. 51 z 14 maja 1938 roku. Odznaka ma kształt krzyża o wydłużonym dolnym ramieniu. Na krzyż nałożony jest herb dwupolowy z Orłem i Pogonią, zwieńczony zamkniętą koroną i rokiem 1863. Herb ujęty został w cierniową koronę. Na górnym ramieniu krzyża wpisano DUBICZE, na dolnym inicjały LN i 1919 WILNO. 
Jednoczęściowa - wykonana w srebrze, bez emalii. Wymiary: 43x31 mm.
Wykonanie: Józef Michrowski - Warszawa
Strzelcy lidzcy.
Żołnierze 76 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
W okresie III Rzeczypospolitej tradycje pułku kultywował 2 batalion zmechanizowany 29 Brygady Zmechanizowanej ze Szczecina.

</doc>
<doc id="950295" url="https://pl.wikipedia.org/wiki?curid=950295" title="Murawska">
Murawska



</doc>
<doc id="950296" url="https://pl.wikipedia.org/wiki?curid=950296" title="Zakładowy Klub Sportowy Wisła Płock">
Zakładowy Klub Sportowy Wisła Płock



</doc>
<doc id="950298" url="https://pl.wikipedia.org/wiki?curid=950298" title="Franciszek Jaczewski">
Franciszek Jaczewski

Franciszek Jaczewski herbu Leliwa (ur. 9 maja 1832 w Górkach-Grubakach, zm. 23 lipca 1914 w Lublinie) – polski duchowny rzymskokatolicki, rektor Wyższego Seminarium Duchownego w Lublinie w latach 1867–1870, biskup diecezjalny lubelski w latach 1889–1914.
Życiorys.
Wywodził się z rodziny szlacheckiej. Jego bratankami byli społecznik Kazimierz Jaczewski i badacz Syberii Leonard Jaczewski.
W 1850 rozpoczął studia w seminarium duchownym diecezji podlaskiej w Janowie Podlaskim. W 1855 przyjął w Lublinie święcenia kapłańskie. Następnie prowadził pracę duszpasterską w diecezji podlaskiej, a po jej likwidacji w diecezji lubelskiej. Był wikariuszem w Sokołowie Podlaskim, proboszczem w Stoczku Łukowskim. W 1857 został profesorem teologii moralnej i prorektorem seminarium duchownego w Janowie Podlaskim. Po upadku powstania styczniowego przeniósł się do Lublina. Został profesorem i rektorem tamtejszego seminarium duchownego. Jednocześnie pełnił funkcje sędziego konsystorza i kanonika kapituły lubelskiej. W latach 1885–1889 jako wikariusz kapitulny zarządzał diecezją lubelską.
30 grudnia 1889 został mianowany biskupem diecezjalnym diecezji lubelskiej. Sakrę biskupią przyjął 18 maja 1890 w kościele św. Katarzyny Aleksandryjskiej w Petersburgu. Konsekrował go Aleksander Kazimierz Bereśniewicz, biskup diecezjalny kujawsko-kaliski, w asyście Antona Zerra, biskupa diecezjalnego tyraspolskiego, i Antanasa Baranauskasa, biskupa pomocniczego żmudzkiego. Jako biskup diecezjalny administrował terenami diecezji podlaskiej i lubelskiej.
Występował zdecydowanie przeciwko rusyfikacji, broniąc praw do używania języka polskiego w kościołach, popierając polskie szkolnictwo oraz umacniając ducha narodowego w posłudze duszpasterskiej Kościoła. Po ogłoszeniu w 1905 aktu tolerancyjnego, zezwalającego na odstępstwo od prawosławia, osobiście zaangażował się w pozyskiwanie byłych unitów chełmskich, zmuszonych w 1875 do przejścia na prawosławie, dla katolicyzmu w obrządku łacińskim. Czynił to, objeżdżając osobiście miejscowości zamieszkiwane przez ludność prawosławną.
W ostaniach latach życia zwalczał szerzący się na Podlasiu i Lubelszczyźnie ruch mariawicki.
Został pochowany w archikatedrze św. Jana Chrzciciela i św. Jana Ewangelisty w Lublinie. Jest patronem szkoły podstawowej w Górkach-Grubakach.

</doc>
<doc id="950299" url="https://pl.wikipedia.org/wiki?curid=950299" title="Preben Eriksen">
Preben Eriksen

Preben Kollster Eriksen (ur. 9 sierpnia 1958 w Odense) – duński żużlowiec.
Finalista IMŚ w roku 1981 w Londynie (jako rezerwowy). Trzykrotny medalista DMŚ: dwukrotnie złoty (1984, 1985) oraz srebrny (1982).
Sześć razy był w finałach IM Danii. Raz był w finale MIM Danii.
Osiągnięcia.
Indywidualne Mistrzostwa Świata
Drużynowe Mistrzostwa Świata
Indywidualne Mistrzostwa Danii
Młodzieżowe Indywidualne Mistrzostwa Danii

</doc>
<doc id="950304" url="https://pl.wikipedia.org/wiki?curid=950304" title="Suwalski Klub Sportowy Wigry Suwałki">
Suwalski Klub Sportowy Wigry Suwałki



</doc>
<doc id="950311" url="https://pl.wikipedia.org/wiki?curid=950311" title="Medal Świętego Olafa">
Medal Świętego Olafa

Medal św. Olafa (norw. "St. Olavsmedaljen") to dziewiąte co do rangi odznaczenie państwowe w Norwegii. Ustanowił je król Haakon VII 17 marca 1939 roku. Przyznaje się je za "nadzwyczajne zasługi na rzecz promowania Norwegii za granicą oraz umacnianie więzi między Norwegami żyjącymi za granicą a krajem".
Medal św. Olafa wykonany jest w srebrze. Na awersie widnieje profil aktualnie panującego króla wraz z jego imieniem i mottem. Na rewersie znajduje się wizerunek herbu diecezji Trondheim, zwanego także krzyżem św. Olafa. Nad krążkiem medalu znajduje się monogram aktualnie panującego króla oraz korona królewska.
Odznaczenie to nosi się na piersi po lewej stronie.
Medal św. Olafa z gałązką dębową (norw. "St. Olavsmedaljen med ekegren") jest przyznawany za zasługi wojenne i jest szóstym co do rangi odznaczeniem norweskim.
Medalu nie należy mylić z najwyższym odznaczeniem norweskim – Orderem św. Olafa.

</doc>
<doc id="950321" url="https://pl.wikipedia.org/wiki?curid=950321" title="41 Suwalski Pułk Piechoty">
41 Suwalski Pułk Piechoty

41 Suwalski Pułk Piechoty Marszałka Józefa Piłsudskiego (41 pp) – oddział piechoty Samoobrony Litwy i Białorusi oraz Wojska Polskiego II RP.
Swoje święto obchodził 16 kwietnia – w rocznicę pierwszej bitwy pod Lidą.
W okresie II RP wchodził w skład 29 Dywizji Piechoty.
Stacjonował w Suwałkach.
Formowanie i zmiany organizacyjne.
Rodowód swój wywodzi z 1 pułku Strzelców Suwalskich formowanego w grudniu 1918 w Zambrowie, w składzie Dywizji Litewsko-Białoruskiej. Jako datę oficjalnego powstania pułku przyjmuje się dzień 19 grudnia 1918 roku, w którym to ukazał się pierwszy rozkaz organizacyjny. Tego dnia pułk składał się z majora Mieczysława Mackiewicza (dowódcy), podporucznika Klemensa Lutostańskiego (adiutanta), kilku oficerów i 16 szeregowych. Jednym z pierwszych szeregowych był Jerzy Tyszka, który pełnił funkcję szefa kancelarii, pisarza i gońca. Major Mackiewicz wydał odezwę do mieszkańców Suwalszczyzny, wzywającą do wstępowania w szeregi pułku. Jako pierwsza do Zambrowa przybyła kompania pod dowództwem porucznika Sławomira Użupisa, złożona z członków Polskiej Organizacji Wojskowej.
Początkowo występował w składzie dwóch batalionów. Dopiero w sierpniu 1919 roku został uzupełniony III batalionem sformowanym z kompanii obserwacyjnych Dowództwa Obrony Kresów Suwalskich. W lipcu 1919 roku pułk został przemianowany na 41 Suwalski pułk piechoty.
W grudniu 1919 batalion zapasowy pułku stacjonował w Augustowie.
Walki o granice.
W połowie lutego 1919 roku pułk wyruszył na front przeciwrosyjski w rejon Mosty – Skidel i obsadzał tereny opuszczane stopniowo przez Niemców. W pierwszych dniach marca brał udział w wypieraniu Rosjan w kierunku północnym i przeprowadził udane natarcie na Szpilki. 30 marca obsadza rubież Dźwiny i stąd rusza na Lidę. Od 16 kwietnia toczył zażarte walki o miasto. Walki kończą się zwycięstwem.
W końcu kwietnia przetransportowano pułk na północ celem obrony Wilna. Tam w krwawych walkach w rejonie Niemierzy i Ogrodnik pułk po raz wtóry zmusza przeciwnika do odwrotu na wschód. Pułk wkroczył do Wilna.
W połowie czerwca pułk otrzymał rozkaz obsadzić Suwalszczyznę. Właśnie tutaj dołączył III batalion, który do tej pory obsadzał linę demarkacyjną wzdłuż Kanału Augustowskiego aż po granicę Prus Wschodnich.
Od połowy lipca 1919 pułk brał udział w ofensywie na Mińsk.
Od końca sierpnia 1919 roku do marca 1920 roku przebywał na polsko-litewskiej linii demarkacyjnej. Po zluzowaniu został przetransportowany do Kalenkowicz i stąd wyruszył na „wyprawę kijowską”. 25 kwietnia zajął Owrucz, a 28 kwietnia ruszył w kierunku Malina i wykonał uderzenie na stację kolejową.
11 maja pułk obsadził stanowiska na przedmościach Kijowa, w rejonie Browary – Kniażyce. Tu przez wiele dni odpierał ataki Rosjan, którzy starali się wyprzeć oddziały pułku za Dniepr. Także wypad na Trebuchowo zakończył się sukcesem.
Na skutek przerwania się armii konnej Budionnego na tyły 3 Armii, oddziały polskie rozpoczęły odwrót spod Kijowa. Pułk prowadził działania opóźniające. Walczył nad Uszą, stoczył zacięty bój o Owrucz. Mimo zwycięstwa, zmuszony był cofać się dalej. 
Podczas odwrotu wojsk polskich z Ukrainy wchodzący w skład grupy płk. Jana Rybaka 41 pułk piechoty otrzymał rozkaz obsadzenia i utrzymania przez dwa dni Skorodna. 21 czerwca pułk zajął stanowiska na zachodnim brzegu Sławecznej, utrzymując na wschodnim brzegu jeden pluton do osłony dwóch mostów. Dowódca pułku wysłał na przedpole oficerski patrol rozpoznawczy w kierunku na Troszki, w celu zdobycia informacji o siłach i zamiarach nieprzyjaciela. Pojmani przez patrol jeńcy zeznali, że na Skorodno planowane jest uderzenie brygady liczącej około 2 000 żołnierzy z dwudziestoma ckm-ami. W tym czasie 41 pp liczył około 2500 żołnierzy, a na uzbrojeniu posiadał około 50 karabinów maszynowych. Zarówno przewaga liczebna jak i taktyczna pozwoliła mjr. Ignacemu Oziewiczowi narzucić przeciwnikowi swój sposób rozegrania walki. Postanowił on pozwolić oddziałom sowieckim w przeprawić się przez rzekę, aby następnie odciąć je od mostów i zniszczyć koncentrycznym uderzeniem.
Rano 22 czerwca pod Skorodno podeszły patrole czołowe nieprzyjaciela. Pluton podporucznika Sakowskiego, osłaniający dostęp do mostów, opuścił stanowiska i pospiesznie wycofał się na zachodni brzeg. Zachęceni tym czerwonoarmiści z marszu przystąpił do natarcia. Gdy główne siły sowieckie przeszły przez mosty, polski oddział obejścia (10 kompania) przeszedł na tyły wojsk sowieckich i powtórnie obsadził oba mosty. Wówczas na sygnał dowódcy pułku koncentrycznie uderzyły II i III batalion. Spychani w kierunku rzeki sowieccy strzelcy weszli pod lufy wzmocnionej karabinami maszynowymi 10 kompanii.
22 czerwca pułk rozbił brygadę piechoty rosyjskiej, zadając jej wielkie straty i zdobywając 12 karabinów maszynowych.
W latach 1919–1920 zginęło w walkach 262 oficerów i szeregowych. Największe skupiska mogił żołnierzy pułku znajdowały się w Lidzie oraz w Borkowie i m. Rudnia Nikołajewska za Kijowem.
Za bohaterstwo w walce 42 żołnierzy odznaczono Krzyżem Srebrnym Orderu Wojskowego Virtuti Militari, a 243 – Krzyżem Walecznych. Także sztandar jednostki został uhonorowany Orderem „Virtuti Militari” V klasy.
Pułk w okresie pokoju.
W okresie międzywojennym 41 pułk piechoty stacjonował na terenie Okręgu Korpusu Nr III w Suwałkach, a kadra batalionu zapasowego w Grodnie. Wchodził w skład 29 Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 41 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
Wojna obronna 1939.
Podczas wojny obronnej 1939 walczył w składzie macierzystej 29 Dywizji Piechoty w odwodowej Armii „Prusy”.
Symbole pułkowe.
Sztandar.
3 czerwca 1923 roku gen. Aleksander Osiński wręczył pułkowi chorągiew ufundowaną przez mieszkańców powiatów Suwałki i Augustów
Odznaka pamiątkowa.
Odznaka pierwotnie miała kształt owalnej tarczy, na której umieszczono orzeł państwowy oraz wpisano numer i inicjały „41 SPP”. Jednoczęściowa – wykonana w tombaku srebrzonym i oksydowanym, bez emalii. Wymiary: 42x26 mm. Wykonanie: J. Rontensztejn – Suwałki
7 września 1927 roku Minister Spraw Wojskowych marszałek Polski Józef Piłsudski zatwierdził wzór i regulamin nowej odznaki pamiątkowej. Odznaka o wymiarach 45x30 mm ma kształt tarczy pokrytej granatową emalią z żółtym obramowaniem. Na tarczy umieszczony jest srebrny orzeł trzymający rozwiniętą chorągiew z wizerunkiem Krzyża Orderu Virtuti Militari. U dołu numer „41” i gałązki dębowe. Odznaka dwuczęściowa, wykonana w srebrze, emaliowana, łączona pięcioma nitami. Na rewersie próba srebra, numer i imiennik grawera „IM” – Józefa Michrowskiego z Warszawy. Autorem projektu odznaki był major Bronisław Sylwin Kencbok (1898-1940), zamordowany w Charkowie.
23 listopada 1937 roku Minister Spraw Wojskowych generał dywizji Tadeusz Kasprzycki zatwierdził nowy wzór i regulamin nowej odznaki pamiątkowej. Odznaka o wymiarach 33x33 mm ma kształt krzyża (wzorowana na odznakach pułków piechoty Legionów). Centrum odznaki stanowi okrągła tarcza z monogramem „JP”. Od tarczy odbiegają topory z cyfrą pułkową „41” i cztery wici – strzały. Odznaka oficerska, jednoczęściowa, wykonana w srebrze, oksydowana. Na rewersie próba srebra, inicjały grawera „IM” – Józefa Michrowskiego z Warszawy.
26 czerwca 1935 roku Minister Spraw Wojskowych "„w celu uczczenia i utrwalenia pamięci Marszałka Józefa Piłsudskiego w pułkach: 1 szwoleżerów, 41 i 66 piechoty, których Szefem był Zmarły Marszałek oraz dla Korpusu Kadetów Nr 1, który w tytule swoim nosi Nazwisko Marszałka Piłsudskiego – ustanowił stałą oznakę żałobną”". Oznakę stanowiła czarna obwódka, średnicy 3 mm, złożona z podwójnego czarnego sznura – jedwabnego u oficerów i podoficerów zawodowych, a bawełnianego u szeregowców i kadetów – przyszyta do krawędzi lewego naramiennika kurtki i płaszcza, i noszona stale w służbie i poza służbą do wszystkich rodzajów ubioru wojskowego (zob. Kult Józefa Piłsudskiego).
Żołnierze pułku.
Obsada personalna w marcu 1939.
Obsada personalna w marcu 1939:
Żołnierze 41 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
W okresie III Rzeczypospolitej tradycje pułku kultywował 1 batalion zmechanizowany 29 Brygady Zmechanizowanej ze Szczecina.

</doc>
<doc id="950325" url="https://pl.wikipedia.org/wiki?curid=950325" title="Cl 0024+17">
Cl 0024+17

Cl 0024+17 (znana również jako ZwCl 0024+1652) – gromada galaktyk w gwiazdozbiorze Ryb. W 2007 odkryto w niej strukturę o kształcie pierścienia uformowaną z ciemnej materii.
Pierścień.
Struktura ma średnicę około 2,6 mln lat świetlnych. Została odkryta przypadkowo podczas analizowania rozkładu ciemnej materii w gromadzie. Podejrzewa się, że pierścień uformował się na skutek zderzenia dwu gromad galaktyk, które nastąpiło 1-2 mld lat przed momentem emisji obserwowanego obecnie promieniowania.

</doc>
<doc id="950327" url="https://pl.wikipedia.org/wiki?curid=950327" title="Kasjan (województwo lubelskie)">
Kasjan (województwo lubelskie)

Kasjan – nieoficjalna część wsi Siennica Nadolna w Polsce położona w województwie lubelskim, w powiecie krasnostawskim, w gminie Krasnystaw.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Krasnystaw.

</doc>
<doc id="950329" url="https://pl.wikipedia.org/wiki?curid=950329" title="Carlo Vanzina">
Carlo Vanzina

Carlo Vanzina (ur. 13 marca 1951 w Rzymie, zm. 8 lipca 2018 tamże) – włoski reżyser i producent filmowy.

</doc>
<doc id="950330" url="https://pl.wikipedia.org/wiki?curid=950330" title="Álvaro Colom">
Álvaro Colom

Álvaro Colom Caballeros (ur. 15 czerwca 1951 w Gwatemali, zm. 23 stycznia 2023 tamże) – gwatemalski polityk, członek centrolewicowej partii Narodowa Jedność Nadziei ("Unidad Nacional de la Esperanza", UNE). Prezydent Gwatemali od 14 stycznia 2008 do 14 stycznia 2012.
Życiorys.
Álvaro Colom urodził się w 1951 jako czwarte z pięciu dzieci Antonia Coloma Arguety i Yolandy Caballeros Ferraté. W 1974 ukończył studia w dziedzinie inżynierii przemysłowej na Uniwersytecie Św. Karola w Gwatemali. Po zakończeniu nauki rozpoczął pracę w biznesie. Później został urzędnikiem cywilnym. W latach 1991–1997 zajmował urząd wiceministra gospodarki.
Álvaro Colom wziął udział w wyborach prezydenckich w 2003, reprezentując Narodową Jedność Nadziei. W pierwszej turze głosowania z wynikiem 26% głosów, zajął drugie miejsce. W drugiej turze wyborów przegrał z Óscarem Bergerem Perdomo stosunkiem głosów 46% do 54%. Poparcie klasy wyższej i średniej dla Coloma niespodziewanie spadło po oskarżeniach o finansowanie jego kampanii wyborczej z pieniędzy państwowego funduszu finansowego. W późniejszym czasie zarzuty te zostały wycofane.
Colom był bratankiem jednego z najbardziej znanych burmistrzów miasta Gwatemala – Manuela Coloma Arguety, który został zabity przez wojskowych w 1979. Był wdowcem i dwukrotnym rozwodnikiem. 8 kwietnia 2011 wziął rozwód z trzecią żoną, Sandrą Torres, z którą pozostawał w związku małżeńskim przez 8 lat. Rozwód miał na celu umożliwienie startu Torres w wyborach prezydenckich w 2011. Konstytucja Gwatemali zakazywała startu krewnym urzędującego prezydenta.
Zmarł na raka przełyku 23 stycznia 2023 roku w wieku 71 lat.
Prezydent.
W 2007 Álvaro Colom po raz kolejny zdecydował się na start w wyborach prezydenckich. Jedną z głównych spraw, poruszanych w trakcie kampanii wyborczej była walka z przestępczością. Colom w swoim programie wyborczym kładł szczególny nacisk na walkę z przestępczością zorganizowaną oraz biedą. Gwatemala pozostawała bowiem jednym z państw o najwyższym wskaźniku morderstw na świecie (6 tysięcy osób w 2006). Sama kampania wyborcza była naznaczona licznymi aktami przemocy, a w jej trakcie śmierć poniosło ponad 50 kandydatów, aktywistów partyjnych oraz ich krewnych.
W pierwszej turze głosowania 9 września 2007 Colom zajął pierwsze miejsce, uzyskując 28,2% głosów, przed Otto Pérezem Molliną, który zdobył 23,5% głosów. W drugiej turze wyborów 4 listopada 2007, ponownie pokonał gen. Mollinę, zdobywając 52,8% głosów poparcia. 14 stycznia 2008 Álvaro Colom oficjalnie objął urząd szefa państwa. W czasie ceremonii prezydent stwierdził, że "dzień dzisiejszy jest początkiem uprzywilejowania biednych i tych osób, którzy nie mają perspektyw". Zadeklarował również "walkę na rzecz jedności kraju i harmonii z rdzennymi mieszkańcami" Gwatemali.
Sprawa śmierci Rosenberga.
W maju 2009 w Gwatemali doszło do wybuchu skandalu politycznego, który w głównej mierze dotknął prezydenta. 10 maja 2009, w czasie jazdy na rowerze, zamordowany został prawnik Rodrigo Rosenberg. Obawiając się śmierci nagrał on kilka dni wcześniej film, w którym odpowiedzialnością za swoją ewentualną śmierć obarczał prezydenta Coloma i jego administrację. W nagraniu mówił: "Jeśli to oglądacie, to dlatego że zostałem zamordowany przez prezydenta Alvaro Coloma, z pomocą Gustavo Alejosa. Rosenberg tłumaczył swoją śmierć informacjami, jakie uzyskał od swego klienta, Khalila Musy, zamordowanego miesiąc wcześniej. Musa miał bowiem odmówić uczestnictwu w propozycji korupcyjnej, za którą miała stać administracja prezydenta.
12 maja 2009 nagranie Rosenberga ujrzało światło dziennie i wywołało polityczny skandal. Ze strony środowisk opozycyjnych pojawiły się żądania rezygnacji prezydenta z zajmowanego urzędu. Rząd kategorycznie zaprzeczył oskarżeniom i zapowiedział szybkie zbadanie okoliczności sprawy. Prezydent Colom zaprzeczył odgrywaniu jakiejkolwiek roli w śmierci prawnika. Stwierdził, że "nagranie jest totalnie fałszywe", a on sam "ma czyste sumienie". Zapowiedział zwrócenie się o pomoc w zbadaniu sprawy do FBI oraz do oenzetowskiej Międzynarodowej Komisji Przeciwko Bezkarności w Gwatemali (CIGIG).
Wyjaśnienia prezydenta nie złagodziły jednak nastrojów społecznych. 17 maja 2009 w stolicy tysiące obywateli wzięło udział w demonstracji, domagając się ustąpienia prezydenta Coloma. Kontrdemonstrację zorganizowali również zwolennicy prezydenta. 18 maja 2009 grupa prawników przedstawiła w parlamencie petycję, podpisaną przez 35 tysięcy osób, wzywającą do uchylenia prezydenckiego immunitetu, co pozwoliłoby na wszczęcie postępowania wobec szefa państwa.
12 stycznia 2010 śledztwo pod egidą ONZ oczyściło prezydenta Coloma z wszelkich podejrzeń. Carlos Castresana, szef Międzynarodowej Misji Przeciw Bezkarności w Gwatemali (CICIG), stwierdził, że Rosenberg sam zlecił swoje zabójstwo. W tym celu skontaktował się za pośrednictwem znajomych z płatnym zabójcą, któremu następnie incognito przekazał stosowne instrukcje. Prokurator orzekł w związku z tym, że przyczyną śmierci prawnika było samobójstwo. Przyczyną samobójstwa miało być przekonanie zmarłego o winie i korupcji władz oraz niemożność udokumentowania tego.

</doc>
<doc id="950332" url="https://pl.wikipedia.org/wiki?curid=950332" title="ZwCl 0024+1652">
ZwCl 0024+1652



</doc>
<doc id="950335" url="https://pl.wikipedia.org/wiki?curid=950335" title="Wimbledon (film)">
Wimbledon (film)

Wimbledon – brytyjsko-francuska komedia romantyczna z elementami filmu sportowego z 2004 roku, w reżyserii Richarda Loncraina. Głównymi bohaterami filmu jest para zawodowych tenisistów, którzy poznają się podczas turnieju tenisowego na Wimbledonie.
Zarys fabuły.
Trzydziestolatek Peter (Paul Bettany), była gwiazda brytyjskiego tenisa, obecnie sklasyfikowana w drugiej setce światowego rankingu, zamierza zakończyć karierę i rozpocząć nudne, choć lukratywne, życie instruktora w luksusowym klubie. Otrzymuje dziką kartę na turniej wimbledoński, który ma być jego pożegnalnym występem. Tuż przed rozpoczęciem zawodów poznaje młodziutką Amerykankę Lizzie (Kirsten Dunst), wschodzącą gwiazdę tej dyscypliny. Peter i Lizzie szybko przypadają sobie do gustu, co daje początek ich trwającemu równolegle do sportowych zmagań romansowi. Poważną przeszkodą okazuje się dla nich ojciec tenisistki (Sam Neill), który chce, by córka skupiła się tylko na sporcie.
Produkcja.
Film został wyprodukowany przez brytyjską wytwórnię Working Title Films oraz francuskie Studio Canal, zaś jego globalnym dystrybutorem było Universal Studios. Główna część zdjęć trwała od 26 czerwca do 19 października 2003 (dokrętki realizowano w maju 2004). Sceny rozgrywające się na kortach tenisowych realizowane były w All England Lawn Tennis and Croquet Club, w tym część podczas trwania prawdziwego turnieju wimbledońskiego (był to pierwszy w historii przypadek, gdy jego organizatorzy na to zezwolili). Plenery kręcono w Londynie i Brighton, zaś rolę atelier pełniły Shepperton Studios. Paul Bettany i Kirsten Dunst przygotowując się do ról musieli przejść przeszkolenie tenisowe – głównym konsultantem w tym zakresie był Pat Cash, który sam wygrał Wimbledon w 1987. Aktorzy sami wykonywali serwy, natomiast dalszy lot piłki był komputerowo nanoszony na ekran podczas postprodukcji.

</doc>
<doc id="950342" url="https://pl.wikipedia.org/wiki?curid=950342" title="Szybki Keresz">
Szybki Keresz

Szybki Keresz (węg. "Sebes-Körös", rum. "Crişul Repede") – rzeka w zachodniej Rumunii i we wschodnich Węgrzech, prawy dopływ Kereszu w zlewisku Morza Czarnego. Długość – 209 km (150,4 km w Rumunii, 58,6 km na Węgrzech). 
Szybki Keresz ma źródła w północno-zachodniej części masywu Biharu. Płynie na zachód Kotliną Vad, oddzielającą Góry Seş na północy od gór Pădurea Craiului na południu. Przepływa przez Oradeę, po czym przecina granicę rumuńsko-węgierską koło wsi Körösnagyharsány. Przecina obszar dawnych moczarów Sárrét i uchodzi do Kereszu koło Körösladány. Największe dopływy Szybkiego Kereszu to Henţ, Dragan, Iad i Berettyó.

</doc>
<doc id="950344" url="https://pl.wikipedia.org/wiki?curid=950344" title="Libertad San Carlos">
Libertad San Carlos

Club Atlético Libertad de San Carlos - urugwajski klub piłkarski z siedzibą w mieście San Carlos leżącym w departamencie Maldonado.
Historia.
Klub założony został 1 marca 1931 roku i gra obecnie w lidze regionalnej Liga Mayor de Fútbol de Maldonado.

</doc>
<doc id="950345" url="https://pl.wikipedia.org/wiki?curid=950345" title="Crişul Repede">
Crişul Repede



</doc>
<doc id="950347" url="https://pl.wikipedia.org/wiki?curid=950347" title="Crisul Repede">
Crisul Repede



</doc>
<doc id="950348" url="https://pl.wikipedia.org/wiki?curid=950348" title="Sebes-Körös">
Sebes-Körös



</doc>
<doc id="950349" url="https://pl.wikipedia.org/wiki?curid=950349" title="Sebes-Koros">
Sebes-Koros



</doc>
<doc id="950351" url="https://pl.wikipedia.org/wiki?curid=950351" title="Keresz Szybki">
Keresz Szybki



</doc>
<doc id="950352" url="https://pl.wikipedia.org/wiki?curid=950352" title="Kreacje">
Kreacje

Kreacje – album studyjny zespołu Lombard, wydany w sierpniu 1987 nakładem wydawnictwa Pronit. Na płycie wyraźnie słychać fascynacje Grzegorza Stróżniaka (lidera Lombardu) muzyką musicalową.
Nagrania zrealizowano w Studio Polskiego Radia w Szczecinie. Realizatorami byli Piotr Madziar i Przemysław Kućko. W roku 2000 doczekał się reedycji CD wydanej przez Koch Internacional, na której znalazły się dwa dodatkowe utwory: „Czas przypływu i odpływu” i „U mnie żadnych szans”.
Lista utworów.
źródło:.
Muzycy.
źródło:.
Personel.
źródło:.

</doc>
<doc id="950354" url="https://pl.wikipedia.org/wiki?curid=950354" title="John Muhammad">
John Muhammad



</doc>
<doc id="950355" url="https://pl.wikipedia.org/wiki?curid=950355" title="Ludwik Fiszer">
Ludwik Fiszer

Ludwik Fiszer herbu Tarczała, (ur. 20 sierpnia 1799 w Sieradzu - zm. 5 maja 1877 w Łomży) – prawnik, bratanek generała Stanisława Fiszera.
Pochodził z rodziny ewangelickiej wywodzącej się z Prus. Dziadek Karol Ludwik (zm. 1783) był najpierw pułkownikiem wojsk rosyjskich, potem, po przejściu na służbę polską ok. 1761, generałem adiutantem króla Stanisława Augusta. W roku 1768 otrzymał polski indygenat z herbem Tarczała. Ojciec Wilhelm (zm. 1833), żonaty z Joanną z Szeńskich, uczestnik insurekcji kościuszkowskiej, był generałem brygady Księstwa Warszawskiego.
Ludwik ukończył Liceum Warszawskie i podjął studia prawa na UW. 23 lutego 1829 w katedrze warszawskiej poślubił Różę Teklę Węgierską herbu Wieniawa. Miał za nią dwie córki i zmarłego w wieku 9 lat syna Franciszka. Po wybuchu powstania listopadowego walczył w randze kapitana w Pułku Strzelców Konnych Gwardii i wyróżnił się w bitwie o Olszynkę Grochowską.
Po klęsce powstania Fiszer wyprowadził się z Warszawy do majątku rodzinnego Zawrocie (dobra Wysokie Mazowieckie), który odkupił od szwagra, Ludwika Węgierskiego h. Wieniawa i działał m.in. jako sędzia pokoju powiatu tykocińskiego.
Rodzina Fiszerów posiada grobowiec rodzinny na cmentarzu ewangelickim w Warszawie (Al.16 nr 25).

</doc>
<doc id="950356" url="https://pl.wikipedia.org/wiki?curid=950356" title="Gymnocephalus cernuus">
Gymnocephalus cernuus



</doc>
<doc id="950358" url="https://pl.wikipedia.org/wiki?curid=950358" title="Roman &quot;Tytus&quot; Muszyński">
Roman &quot;Tytus&quot; Muszyński



</doc>
<doc id="950362" url="https://pl.wikipedia.org/wiki?curid=950362" title="Port lotniczy Lima-Jorge Chávez">
Port lotniczy Lima-Jorge Chávez

Port lotniczy Lima-Jorge Chávez (IATA: LIM, ICAO: SPJC) – międzynarodowy port lotniczy położony 10 km od Limy, w mieście Callao. Jest największym portem lotniczym w Peru. W 2006 obsłużył 6 038 922 pasażerów. W 2009 roku lotnisko obsłużyło 8,78 mln pasażerów i 104 tys. operacji lotniczych, który choć niewielki, był jednym z najszybciej rosnących w obu Amerykach. Od stycznia do listopada 2010 roku lotnisko obsłużyło 9,3 mln pasażerów, a do końca 2010 roku na lotnisko osiągnęło 10,2 mln pasażerów. Przez wiele lat był ośrodkiem nieistniejącego już Aeroperú i Compania de Aviación Faucett, jednej z najstarszych linii lotniczych w Ameryce Łacińskiej. Teraz służy jako centrum dla wielu firm lotniczych.
Historia.
Pierwsze lotnisko w Limie to Port lotniczy Limatambo, znajdujące się w San Isidro, które zakończyło działalność w 1960 roku ze względu na brak miejsca i zdolności do obsługi rosnącego ruchu. W tym samym roku, Port lotniczy Lima-Callao rozpoczął działalność w Callao. W czerwcu 1965 roku, nazwa lotniska została zmieniona na „Aeropuerto Internacional Jorge Chávez” na cześć peruwiańskiego lotnika Jorge Chávez Dartnell i w grudniu 1965 obecny budynek terminala został otwarty.
Z biegiem czasu lotnisko pokazało sygnały słabości, brak miejsca dla pasażerów i przestarzałą technologię w radarach i bezpieczeństwie. W 2001 r. w celu usprawnienia i rozbudowy jego infrastruktury, lotnisko uzyskało weszło w skład Lima Airport Partners (LAP), obecnie składa się z Fraport i dwóch innych drobnych partnerów, zachowując kontrolę ruchu lotniczego zarządzaną przez CORPAC.
Rozbudowa.
W lutym 2005 roku pierwszy etap renowacji i projekt rozbudowy został zakończony, w tym Peru Plaza Shopping Center i nowa hala. W czerwcu 2007 roku czterogwiazdkowy hotel został otwarty przed terminalem „Ramada Costa del Sol”. W styczniu 2009 roku, drugi etap rozbudowy terminalu został otwarty. Obecnie terminal ma 28 bramek, z czego 19 z rękawami. W sierpniu 2009 roku, Port lotniczy Lima-Jorge Chávez poinformował, że powinien otrzymać nowe ILS CAT III w 2010 roku, co pomoże podczas lądować w czasie mgieł. Budowa drugiego pasa startowego to kolejny bardzo ważny projekt i ma być zakończony w 2014 r. Turystyczy i handlowy ruch pasażerski wzrósł w Peru dramatycznie, a przewiduje się podwoić w 2011 r. Tempo wzrostu jest wyższe niż gdziekolwiek indziej w Ameryce Łacińskiej. „Arquitectonica” biuro architektoniczne z siedzibą w Miami i Lima Airport Partners zatwierdziło budowę drugiego terminalu i dalszą rozbudowa głównego terminalu.
Infrastruktura komercyjna.
Hotel – Wraz z rozbudową lotnisk Lima Airport Partners oddału do użytku czterogwiazdkowy hotel „Ramada Costa del Sol, naprzeciwko wieży kontrolnej i hali przylotów. Hotel zbudowany jest z paneli tłumiących hałas, a także restauracji, basenu, centrum biznesowego, spa, salonu kosmetycznego, siłowni i baru.
Centrum handlowe „Peru Plaza” – Usytuowane w pobliżu terminalu pasażerskiego w Concourse Grand, rozbuowane zawiera nowe centrum handlowe ze sklepami, restauracjami, siłownią, spa i sklepami z pamiątkami. Sklepy takie jak Lacoste, Tommy Hilfiger, Versace, Timberland i Esprit znajdują się w strefie wolnocłowej w hali, obszar ten będzie również rozbudowany w 2011 roku.
Food Court – Znajduje się na drugim piętrze, składa się z takich obiektów jak: McDonald’s, Papa John’s, Starbucks i inne, jest też Dunkin’ Donuts obok głównego wejścia do terminala.
Obsługa pasażerów.
Saloniki VIP – Port lotniczy Jorge Chávez ma różne Salony VIP w terminalu odlotów, takiej jak „VIP Peru”, luksusową poczekalnię z barami, stołami i innymi udogodnieniami. Dla pasażerów pierwszej klasy, jest ekskluzywny salon w pobliżu bramek, „VIP Club”. Odnowiony „SUMAQ Lounge dla VIP-ów”, salon wyłącznie dla pasażerów klasy pierwszej i biznes nominowany jako najlepszy salon VIP roku przez przegląd „Priority Pass” VIP Network.
Transport – Transport między lotniskiem a miastem jest prowadzony przez taksówki, autobusy turystyczne i samochody dostawcze. Ze względów bezpieczeństwa zaleca się korzystanie wyłącznie z taksówek oferowanych przez firmy zarejestrowane w hali przylotów lotniska.
Informacja turystyczna – Informacja turystyczna oferowana jest w pobliżu międzynarodowych i krajowych przylotów i odlotów. Materiały obejmują największe atrakcje turystyczne kraju i przeznaczone są dla turystów.

</doc>
<doc id="950364" url="https://pl.wikipedia.org/wiki?curid=950364" title="Czarny Keresz">
Czarny Keresz

Czarny Keresz (węg. "Fekete-Körös", rum. "Crişul Negru") – rzeka w zachodniej Rumunii i we wschodnich Węgrzech. Wspólnie z Białym Kereszem tworzy Keresz – dopływ Cisy w zlewisku Morza Czarnego. Długość – 168 km (147,5 km w Rumunii, 20,5 km na Węgrzech). 
Źródła Czarnego Kereszu znajdują się na zachodnich stokach masywu Biharu. Rzeka płynie na północ Kotliną Beiuş, po czym skręca na zachód, omijając od północy Góry Codru. Koło wsi Zerind przecina granicę rumuńsko-węgierską i niedaleko wsi Doboz łączy się z Białym Kereszem.

</doc>
<doc id="950373" url="https://pl.wikipedia.org/wiki?curid=950373" title="Jan Pětr Jordan">
Jan Pětr Jordan

Jan Pětr Jordan (ur. 1818; zm. 20 maja 1891) – serbołużycki slawista i publicysta. W 1843 roku, w Lipsku, założył „Jahrbücher für slavische Literatur, Kunst und Wissenschaft” – magazyn o tematyce slawistycznej. Jest również autorem słownika czesko-niemieckiego.

</doc>
<doc id="950374" url="https://pl.wikipedia.org/wiki?curid=950374" title="Jerzy Mazzoll">
Jerzy Mazzoll

Jerzy Mazzoll, dawniej Mazolewski (ur. 19 grudnia 1968 w Gdańsku) – polski klarnecista, wokalista i kompozytor yassowy.
Życiorys.
Muzyk związany przez pewien czas z klubem Mózg w Bydgoszczy i trójmiejską sceną yassową, choć występujący także np. w Warszawie. Twórca (w 1991) idei muzyki „arhythmic perfection”, improwizuje arytmiczne kompozycje używając czasem zamiast nut rysunków mających oddawać nastrój utworu. Używa także elementów klasycznego jazzu, folku i muzyki współczesnej (np. muzyki klezmerskiej z Amsterdamu). Uznany przez Jazz Forum za jednego z najciekawszych współczesnych polskich klarnecistów. 
W wieku 8 lat rozpoczął naukę muzyki u profesora Tadeusza Kamińskiego. Pod koniec lat 80. grał w grupach punkowych i alternatywnych. Później dołączył elementy off jazzu i wpisał się w nurt yassu. Grał w wielu składach (w zasadzie każda możliwa kombinacja kilku muzyków yassowych ma inną nazwę): Arhythmic Perfection, Knuth / Mazzoll, Miłość, Kazik i Mazzoll, Kury, Pieces of Brain, NRD a także w projektach autorskich: Niebieski Lotnik, The Prozelits, Mazzoll &amp; Arhythmic Memory, Mazzoll &amp; Arhythmic B&amp;, Mazzoll &amp; Diffusion Ensemble, Mazzoll &amp; LooDzisco.
Współpracował m.in. z takimi muzykami, jak Django Bates, Peter Brotzmann, Jon Dobie, Alfred Harth, Kazik, Peter Kowald, Vytutas Labutis, Jeffrrey Morgan, Tony Oxley, Olga Szwajgier, Tomasz Stańko, Tymon Tymański, Olo Walicki.
Tworzy także instalacje multimedialne i jest autorem awangardowych filmów. Na początku lat 90. był związany z multimedialną galerią Delikatesy-Avantgarde, zdaniem Polityki jednej z najciekawszych galerii roku 1994 w Polsce.
Mazzoll jest starszym bratem basisty Wojtka Mazolewskiego.
Stypendysta Miasta Gdańska w dziedzinie kultury.

</doc>
<doc id="950375" url="https://pl.wikipedia.org/wiki?curid=950375" title="Biały Keresz">
Biały Keresz

Biały Keresz węg. "Fehér-Körös", rum. "Crişul Alb") – rzeka w zachodniej Rumunii i we wschodnich Węgrzech. Razem z Czarnym Kereszem tworzy Keresz – lewy dopływ Cisy w zlewisku Morza Czarnego. Długość – 237,5 km (227,7 km w Rumunii, 9,8 km na Węgrzech). 
Źródła Białego Kereszu znajdują się we wschodniej części Rudaw Siedmiogrodzkich. Rzeka płynie na północny zachód Kotliną Zarand, z której wypływa na Wielką Nizinę Węgierską. Koło wsi Vărsand przecina granicę rumuńsko-węgierską, przepływa przez miasteczko Gyula i łączy się z Czarnym Kereszem.

</doc>
<doc id="950376" url="https://pl.wikipedia.org/wiki?curid=950376" title="Jerzy Mazolewski">
Jerzy Mazolewski



</doc>
<doc id="950377" url="https://pl.wikipedia.org/wiki?curid=950377" title="Mazzoll">
Mazzoll



</doc>
<doc id="950378" url="https://pl.wikipedia.org/wiki?curid=950378" title="Organizacja Paktu Centralnego">
Organizacja Paktu Centralnego

Organizacja Paktu Centralnego (ang. "Central Treaty Organization", CENTO) – regionalny sojusz polityczno-wojskowy w latach 1959–1979, następca istniejącego w latach 1955–1959 Paktu Bagdadzkiego lub Organizacji Paktu Bagdadzkiego ("Baghdad Pact Organization", BPO). Główną funkcją CENTO było stworzenie łączności między sojuszami wojskowymi: NATO w Europie i SEATO w Azji, celem obrony wobec ekspansjonizmu radzieckiego w okresie zimnej wojny.
Historia.
Pakt Bagdadzki został zawarty 24 lutego 1955 roku w Bagdadzie pomiędzy Irakiem a Turcją, skierowany początkowo przeciw wojowniczym grupom kurdyjskim. Do końca 1955 roku do Paktu Bagdadzkiego dołączyły: Wielka Brytania, Pakistan i Iran, tym samym pakt stał się bardziej kompleksowym traktatem bezpieczeństwa regionalnego wedle art. 52 Karty ONZ. Po wystąpieniu Iraku w 1959 roku (po rewolucji irackiej) i przystąpieniu "de facto" (w postaci obserwatora) Stanów Zjednoczonych zmieniono nazwę sojuszu na Organizację Paktu Centralnego. Siedzibę Organizacji przeniesiono z Bagdadu do Ankary.
Pakt spisano po angielsku, arabsku i turecku, w razie wątpliwości miarodajny był tekst angielski (art. 8). Wszedł w życie 15 kwietnia 1955 r., z chwilą wymiany dokumentów ratyfikacyjnych w Ankarze wedle art. 8. Zarejestrowany przez Sekretariat ONZ 17 kwietnia 1956 r.
Celem sojuszu było rozszerzenie działań istniejących już sojuszy wojskowo-politycznych: Organizacji Traktatu Północnoatlantyckiego (NATO) i Organizacji Paktu Azji Południowo-Wschodniej (SEATO) oraz utrzymanie Wielkiej Brytanii i Stanów Zjednoczonych na Bliskim Wschodzie ze względu na bezpośrednie sąsiedztwo z państwami komunistycznymi, a także krzyżowanie się na tym obszarze szlaków morskich i powietrznych łączących Europę, Azję i Afrykę.
Pakt rozwiązano w 1979 roku po wystąpieniu Iranu (w wyniku rewolucji irańskiej), Pakistanu i Turcji. Przyczyną rozpadu sojuszu były rozbieżności pomiędzy członkami CENTO a Wielką Brytanią i Stanami Zjednoczonymi dotyczące interpretacji celów i zadań.

</doc>
<doc id="950379" url="https://pl.wikipedia.org/wiki?curid=950379" title="Ksylograf">
Ksylograf

ksylograf (z gr. ξυλον, ksylon - drzewo, γραφο, graphō - piszę) - książka, w której zarówno obrazy, jak i tekst objaśniający zostały odbite z jednego klocka drzeworytniczego. Tą techniką posługiwano się w średniowieczu. Jeszcze w ostatnim trzydziestoleciu XV wieku i na początku wieku XVI przy jej pomocy odbijane były głównie teksty popularnej literatury religijnej. 
Zobacz też.
Drzeworyt

</doc>
<doc id="950388" url="https://pl.wikipedia.org/wiki?curid=950388" title="HTF">
HTF



</doc>
<doc id="950389" url="https://pl.wikipedia.org/wiki?curid=950389" title="Klub Sportowy FKS Stal Mielec">
Klub Sportowy FKS Stal Mielec



</doc>
<doc id="950397" url="https://pl.wikipedia.org/wiki?curid=950397" title="HD 17092 b">
HD 17092 b

HD 17092 b – planeta pozasłoneczna należąca do grupy gazowych olbrzymów. Odkrył ją w 2007 roku międzynarodowy zespół astronomów pod kierownictwem Andrzeja Niedzielskiego z Uniwersytetu Mikołaja Kopernika w Toruniu, w skład którego wchodzili także m.in. Aleksander Wolszczan i Maciej Konacki.
Odkrycie.
HD 17092 b odkryto dzięki obserwacjom prowadzonym w latach 2004-2007 przy użyciu 9,2-metrowego teleskopu HET oraz spektrografu HRS. Jest to pierwsze odkrycie dokonane w ramach szerokiego przeglądu nieba prowadzonego we współpracy Uniwersytetu Stanowego Pensylwanii i Uniwersytetu Mikołaja Kopernika w Toruniu. Przegląd ten obejmuje około tysiąc gwiazd zaawansowanych ewolucyjnie.
W skład zespołu odkrywców wchodzą: dr hab. Andrzej Niedzielski z Centrum Astronomii Uniwersytetu Mikołaja Kopernika w Toruniu, prof. Aleksander Wolszczan z Uniwersytetu Stanowego Pensylwanii, dr hab. Maciej Konacki z Centrum Astronomicznego im. Mikołaja Kopernika PAN w Toruniu, mgr Grzegorz Nowak, doktorant w CA UMK w Toruniu, dr Gracjan Maciejewski, asystent w CA UMK, dr Mike Shao i dr Chris Gelino z Caltech/Jet Propulsion Laboratory w Pasadenie, dr Matthew Shetrone z Obserwatorium McDonald w Teksasie i prof. Lawrence Ramsey z Uniwersytetu Stanowego Pensylwanii.
Gwiazda.
Planeta krąży wokół czerwonego olbrzyma HD 17092 (typ widmowy K0III) znajdującego się w odległości około 355 lat świetlnych (109 parseków). Leży on w gwiazdozbiorze Perseusza.
HD 17092 b jest dziesiątą planetą odkrytą wokół gwiazdy zaawansowanej ewolucyjnie. Układy planetarne przy gwiazdach tego typu znajdowane są bardzo rzadko, z powodu aktywności gwiazdy (pojawianie się plam, pulsacje) utrudniającej precyzyjne pomiary.

</doc>
<doc id="950398" url="https://pl.wikipedia.org/wiki?curid=950398" title="Crişul Alb">
Crişul Alb



</doc>
<doc id="950399" url="https://pl.wikipedia.org/wiki?curid=950399" title="Crisul Alb">
Crisul Alb



</doc>
<doc id="950401" url="https://pl.wikipedia.org/wiki?curid=950401" title="Szkic dokumentacyjny">
Szkic dokumentacyjny

Szkic dokumentacyjny – rodzaj szkicu stosowanego w geodezji, dokument techniczny, według którego wykonuje się tyczenie obiektów budowlanych.
Szkic zawiera dane dotyczące osnowy realizacyjnej i wszystkie elementy niezbędne do wytyczenia projektu w terenie oraz lokalizację istniejących przewodów i urządzeń podziemnych. Szkic dokumentacyjny powinien zawierać także elementy kontrolne, pozwalające na niezależne wytyczenie najważniejszych punktów głównych obiektu oraz określające odległości do sąsiednich istniejących lub wznoszonych obiektów. Elementy tyczenia (miary) mogą być naniesione na szkicu sytuacyjnym, wykonanym bez obowiązku zachowanie skali lub też mogą one być zestawione w formie tabelarycznej.
Szkic powinien zawierać jednoznaczny opis położenia obiektów, zdefiniowane warunki geometryczne: (promienie, równoległości, prostopadłości), zwymiarowanie obiektów (miary czołowe), zlokalizowanie – odległości od osi, od krawędzi, itp. Kolorem czerwonym zaznaczane są na nim miary projektowane. Na szkicu powinien być podany numer dokumentacji projektowej na podstawie, której szkic powstał.
Dokumentem technicznym wykonanego wytyczenia jest szkic tyczenia, na którym uwidacznia się wszystkie dane liczbowe uzyskiwane w toku prac tyczeniowych wraz z miarami kontrolnymi oraz dane uzyskane z pomiaru istniejących urządzeń podziemnych. Szkic tyczenia sporządza się jako dokument wycinkowy jednego, określonego etapu wytyczenia. Szkic tyczenia może być sporządzony na kopii szkicu dokumentacyjnego. 

</doc>
<doc id="950403" url="https://pl.wikipedia.org/wiki?curid=950403" title="Fehér-Körös">
Fehér-Körös



</doc>
<doc id="950405" url="https://pl.wikipedia.org/wiki?curid=950405" title="Historia Danii">
Historia Danii

Historia Danii – obejmuje dzieje państwa i narodu duńskiego.
Średniowiecze.
Do X wieku władcy Danii są postaciami na poły lub całkowicie legendarnymi. Do tego czasu przez pięć wieków państwo się formowało. W tym czasie Duńczycy byli zorganizowani w wiele drobnych państewek. Pierwszym w pełni poświadczonym źródłowo władcą był Gorm Stary zmarły ok. 958 roku. Jego następca Harald Sinozęby zmarły w 987 roku wprowadził do kraju chrześcijaństwo. Harald prowadził ambitną, ekspansywną politykę – opanował pd. Norwegię, chrzest przyjął ok. 965 roku i zawarł sojusz z pogańskimi Obodrytami przeciwko cesarzom Ottonowi I i Ottonowi II. Władca ten znacznie wzmocnił władzę królewską, budował grody wojskowe i fortyfikacje. Mimo to w 974 r. Otton II zajął pd. Jutlandię.
W roku 980 prawdopodobnie władzę próbował przejąć syn Haralda Swen Widłobrody. Wtedy też nastąpił częściowy powrót Danów do pogaństwa. Harald musiał w 985 roku zbiec do Jomsborga, gdzie wkrótce zmarł. Władzę po nim przejął jego syn. Istnieją przesłanki, że Swen został pozbawiony władzy przez najazd Szwedów, którymi dowodził ich król Eryk Zwycięski, a tron odzyskał dopiero po śmierci najeźdźcy (995), lecz są one podawane w wątpliwość. Po odzyskaniu władzy toczył walki o utrzymanie władzy w południowej Norwegii. Początkowo łupieżcze wyprawy na Anglię przerodziły się w zorganizowane wyprawy w celu podboju. Zakończyły się one sukcesem w 1013 r.
Kanut Wielki – król Anglii w latach 1016-1035 (jako Kanut I Wielki, Canute the Great), Danii w latach 1018-1035 (jako Kanut II Wielki, Knud 2. den Store) i Norwegii w latach 1028-1035 – za swojego życia stworzył wielkie północne imperium, które rozpadło się jednak po jego śmierci.
Po jego śmierci nastąpił okres rozprzężenia, wojen domowych i walk o władzę w Anglii i krajach skandynawskich. Utraciła władzę dotychczas panująca dynastia Skjoldungów. W 1047 rządy przejęła, panująca do 1448 r, dynastia Estrydsenidów (Estridsenów). Jej założyciel Swen II Estrydsen zwrócił się ku Cesarstwu składając w 1049 r. hold lenny Henrykowi III i odnowił dobre stosunki z arcybiskupstwem bremeńsko-hamburskim.
Waldemar I Wielki (panujący w latach 1157-1182) zjednoczył królestwo przekształcając je w sprawnie funkcjonującą monarchię wczesnofeudalną. Rozpoczął on politykę ekspansji na wybrzeża Bałtyku. W 1168 zajął słowiańską wyspę Ranę i objął wpływami Pomorze Zachodnie. Za jego panowania, biskup Absalon, współpracownik króla, założył Kopenhagę, która wkrótce stała się jednym z kluczowych miast kupieckich tego regionu Bałtyku.
W XI wieku stworzono podwaliny pod duńską historiografię powstawały wówczas pierwsze średniowieczne kroniki duńskie.
Do XIII wieku Dania panowała na wybrzeżach południowego Bałtyku. Hegemonia została załamana po klęsce z Niemcami pod Bornhöved w 1227. Kraj rozdzierany konfliktami możnowładców stracił znaczenie na arenie międzynarodowej. Duńczycy tracili liczne ziemie. W latach 1332-1340, Szwedzi skutecznie walczyli o Skanię, południową cześć Danii zagrabili władcy Szlezwiku i Holsztynu.
Regres został przełamany za panowania Waldemara IV Odnowiciela (1340-1375). Dania wyszła z rozdrobnienia feudalnego i powoli odzyskiwała dawne znaczenie międzynarodowe. W 1346 sprzedał Estonię inflanckiej gałęzi zakonu krzyżackiego, za 19 tys. grzywien. Dzięki temu król w stanie był odbudować potęgę militarną.
Do 1460, Dania odzyskała wszystkie utracone wyspy oraz Skanię. Od roku 1362 Dania walczyła z niemieckimi kupcami z Hanzy. I wojna Hanzy z Danią toczyła się w latach 1362-1364. Druga w latach 1367-1370. Mimo wygranej I wojny, na mocy pokoju w Strzałowie, po zakończeniu II wojny, to Hanza uzyskała korzystne rozstrzygnięcia.
20 lipca 1397 roku została zawarta unia kalmarska jednocząca praktycznie całą Skandynawię.
XVI wiek.
Chrystian III Oldenburg W 1536 wprowadził w Danii i Norwegii luteranizm i przejął dobra ziemskie Kościoła. W 1537 pod naciskiem szlachty duńskiej, podporządkował Norwegię duńskim instytucjom państwowym, czyniąc ją faktyczną prowincją Danii. Po jego śmierci królem Danii został jego syn – Fryderyk II Oldenburg, który uczestniczył w I wojnie północnej w latach 1563-1570 wraz z Polską i Lubeką przeciw Szwecji.
XVII wiek.
Chrystian IV Oldenburg, król Danii i Norwegii w latach 1588-1648, zaangażował swój kraj w wielki konflikt, jakim była wojna trzydziestoletnia, nie uzyskując właściwie żadnych zdobyczy.
Jego następca Fryderyk III Oldenburg (panował 1648-1670) był znakomitym i zręcznym władcą, skupił się na sprawach wewnętrznych, wprowadzając w swym królestwie absolutyzm. W 1660 roku w wyniku zamachu stanu zniósł tron elekcyjny wprowadzając monarchię dziedziczną – pierwszy podstawowy krok w budowie absolutyzmu. Konstytucja monarchii absolutnej z roku 1667 była jednym ze szczytowych osiągnięć prawodawstwa tej epoki. Kolejny władca Chrystian V Oldenburg panujący od 1670 do 1699 roku, zaangażowany był w wojny przeciwko Francji Ludwika XIV.
XVIII wiek.
Fryderyk IV Oldenburg panujący w latach 1699-1730 był jednym z najzdolniejszych władców duńskich. Potrafił zapewnić swemu krajowi dobrobyt i szacunek innych narodów, mimo przeciwności, jakie spotkały jego stolicę. (Kopenhaga bardzo ucierpiała w wyniku plagi dżumy).
Nie słuchał pochlebców i kierował się dobrem państwa. Sam osobiście nie zainteresowany żadną nauką, popierał jej rozwój i rozumiał jej znaczenie i potrzeby. Nastąpił również rozwój sztuki. Danię, będącą wówczas na marginesie zainteresowań europejskich artystów odwiedził ze swą operową trupą Reinhard Keiser, a w samej Danii tworzył znakomity kompozytor Dietrich Buxtehude. Fryderyk odznaczał się również odwagą osobista i talentem wojskowym. Osobiście dowodził w bitwie pod Gadebusch w grudniu 1712 roku. Zwyciężył wówczas jego szwedzki nieprzyjaciel Karol XII, lecz było to w pewnym sensie zwycięstwo pyrrusowe.
W przeciwieństwie do lubiącego zabawę i sztukę ojca, Chrystian VI Oldenburg (panował od roku 1730 do 1746) był wielkim dewotem, oddanym pietyzmowi. Kopenhaga stała się smutnym kontemplującym miastem. Trzeba jednak zauważyć, że za jego rządów nastąpił bezprecedensowy rozwój budownictwa, związany z potrzebami dworu. Również królowa patronowała tym „budowlanym przedsięwzięciom”. Między wzniesionymi przez nich budynkami znajdowały się: zamek Christiansborg Castle (zbudowany w latach 1732-1742, spłonął w 1794, po czym go przebudowano), Pałac Hirschholm w północnej Zelandii, miasto Hørsholm (budynki stworzone w 1737-39, rozebrane w 1812) i Eremitage (wybudowany 1734-36, istnieje do dziś).
W wieku XVIII coraz większy wpływ na rządy zdobywał potężny ród Reventlow.
Kolejny władca Fryderyk V Oldenburg, król Danii i Norwegii w latach 1746-1766, zapamiętany został jako kobieciarz nie stroniący od trunków. Król zainteresowany był głównie rozszerzaniem haseł Oświecenia, założył Królewską Duńską Akademię Sztuk (Det Kongelige Danske Kunstakademi) w Kopenhadze, a władzę nad krajem oddał w ręce ministrów (gł. obcokrajowców A. Moltke i J. Bernstroffa). Szczęśliwie ministrowie ci nie nadużywali swojej pozycji i działali dla dobra Danii.
Chrystian VII Oldenburg (1766-1808) był kolejnym słabym władcą. W praktyce rządził jego doradca Detlev Reventlow.
Niezwykłym epizodem były rządy królewskiego lekarza, Niemca z pochodzenia imieniem Johann Friedrich Struensee.
XIX wiek.
Christiana VII niszczyła schizofrenia, dlatego jego syn Fryderyk VI Oldenburg rządził Danią już od 1784 roku. Najważniejszym posunięciem Fryderyka VI panującego do roku 1839 było zniesienie poddaństwa chłopów i nadanie im ziemi w wieczystą dzierżawę. Dla wielu duńskich historyków moment ten wyznacza początek historii nowoczesnego narodu duńskiego. W roku 1814 Norwegia została Danii odebrana na mocy dekretów, które wydał kongres wiedeński i weszła do unii personalnej ze Szwecją.
Fryderyk VII przy poparciu Prus toczył w latach 1848-1850 wojnę (I wojna o Szlezwik) z księstwami Szlezwiku i Holsztynu, zakończoną potwierdzeniem unii obydwu księstw z Danią. Jego następca Chrystian IX (panował w latach 1863-1906) w 1864, po wojnie duńskiej z Austrią i Prusami, stracił księstwo Szlezwik-Holsztyn. Po referendum w roku 1920 północna część regionu została przyłączona do Danii (okręg Sønderjyllands Amt, potem Dania Południowa), a południowa została w Niemczech (dzisiejszy kraj związkowy Szlezwik-Holsztyn).
XX wiek.
Podczas II wojny światowej Dania została zaatakowana 9 kwietnia 1940 roku w tzw. „operacji Weserübung”. 3,8-milionowy wówczas kraj posiadał armię liczącą wg różnych szacunków od 14 do 38 tys. żołnierzy, dlatego już po godzinie król duński postanowił o zaniechaniu oporu. Okupacja niemiecka trwała do końca wojny. Od 1942 pełnomocnikiem rządu niemieckiego w Danii był SS-Obergruppenführer Werner Best.
W 1943 Niemcy nakazali deportację 8 tys. duńskich Żydów do obozów zagłady. W odpowiedzi na to Duńczycy przetransportowali niemal całą zagrożoną społeczność żydowską na pokładach kutrów rybackich do Szwecji.
W sierpniu 1943 po fali strajków Niemcy rozwiązali rząd duński, rozbroili wojsko i przejęli tę część floty, która nie uległa samozatopieniu przez Duńczyków. 29 sierpnia 1944 wprowadzili stan wyjątkowy, deportując do Rzeszy miejscowych komunistów, a we wrześniu 1944 rozbroili duńską policję. Zaostrzenie rygoru okupacyjnego w l. 1943-1945 oznaczało śmierć 1700 Duńczyków. Ogółem w czasie wojny śmierć poniosło 3630 obywateli tego kraju.
XXI wiek.
Od roku 1972 Danią włada Małgorzata II.

</doc>
<doc id="950406" url="https://pl.wikipedia.org/wiki?curid=950406" title="Feher-Koros">
Feher-Koros



</doc>
<doc id="950407" url="https://pl.wikipedia.org/wiki?curid=950407" title="Keresz Biały">
Keresz Biały



</doc>
<doc id="950408" url="https://pl.wikipedia.org/wiki?curid=950408" title="Synagoga w Ta’ Xbiex">
Synagoga w Ta’ Xbiex

Synagoga w Ta' Xbiex – synagoga znajdująca się w miejscowości Ta' Xbiex, na Malcie. Jest głównym i jedynym domem modlitwy Gminy Żydowskiej na Malcie.
Synagoga powstała w zaadaptowanym na jej potrzeby lokalu mieszkalnym. Remont pomieszczeń i ich przystosowanie sfinansowana została przez prywatnych ofiarodawców z Wielkiej Brytanii oraz Stanów Zjednoczonych. Jej uroczyste otwarcie, jak i mieszczącego się obok Centrum Kultury Żydowskiej, nastąpiło w styczniu 2000 roku. Nabożeństwa odbywają się regularnie we wszystkie szabaty oraz święta.

</doc>
<doc id="950409" url="https://pl.wikipedia.org/wiki?curid=950409" title="Crişul Negru">
Crişul Negru



</doc>
<doc id="950411" url="https://pl.wikipedia.org/wiki?curid=950411" title="Anna Józefina Lubieniecka">
Anna Józefina Lubieniecka

Anna Józefina Lubieniecka, pseud. Józefina, niegdyś znana jako Lari Lu (ur. 18 marca 1988 w Kielcach) – polska piosenkarka, autorka tekstów i kompozytorka. W latach 2007–2010 solistka w zespole Piotra Rubika, w latach 2010–2013 wokalistka formacji Varius Manx.
Życiorys.
W 2004 wystąpiła w musicalu Janusza Józefowicza "Romeo i Julia" wystawianym w Studio Buffo. Zagrała także w spektaklach "Młody Faust" i "Ecce Homo" Teatru im. Stefana Żeromskiego w Kielcach, jak też w "Młodym Fauście po niemiecku" realizowanym w Niemczech.
W 2005 wystąpiła w jednym z odcinków programu "Szansa na sukces" z udziałem zespołu Wilki; za interpretację ich piosenki „Here I Am” zajęła pierwsze miejsce. W 2007 ponownie wystąpiła w "Szansie na sukces", tym razem w odcinku z Piotrem Rubikiem; zaśpiewała piosenkę „Psalm dla Ciebie”. Ponadto wygrała finał programu dzięki interpretacji utworu Wilków „Eli lama Sabachtani”, które zapewniło jej też zwycięstwo podczas koncertu „Debiutów” podczas Krajowego Festiwalu Piosenki Polskiej w Opolu.
Od maja 2007 do lutego 2010 była solistką w zespole Piotra Rubikiem, a także uczestniczyła w nagraniach jego płyty pt. "Santo Subito", a w 2009 nagrała utwór „Chociaż raz” z jego albumu pt. "RubikOne". W lutym 2010 została wokalistką Varius Manx, z którym 21 marca 2011 wydała album pt. "Eli". W maju 2013 odeszła z zespołu.
W listopadzie 2014, przyjąwszy pseudonim Lari Lu, wydała debiutancki album studyjny pt. "11". 11 listopada 2020 jako Józefina wzięła udział w koncercie z okazji Narodowego Święta Niepodległości, emitowanym na żywo w TVP1 i TVP Polonia.
18 grudnia 2020 roku opublikowała na serwisie YouTube teledysk do świątecznej piosenki „Pod pierwszą z gwiazd”. Prapremierowe wykonanie kolędy miało miejsce 17 grudnia 2020 roku w programie Dzień dobry TVN.

</doc>
<doc id="950412" url="https://pl.wikipedia.org/wiki?curid=950412" title="Crisul Negru">
Crisul Negru



</doc>
<doc id="950413" url="https://pl.wikipedia.org/wiki?curid=950413" title="Fekete-Körös">
Fekete-Körös



</doc>
<doc id="950415" url="https://pl.wikipedia.org/wiki?curid=950415" title="Fekete-Koros">
Fekete-Koros



</doc>
<doc id="950416" url="https://pl.wikipedia.org/wiki?curid=950416" title="Crişul">
Crişul



</doc>
<doc id="950418" url="https://pl.wikipedia.org/wiki?curid=950418" title="Crisul">
Crisul



</doc>
<doc id="950420" url="https://pl.wikipedia.org/wiki?curid=950420" title="Körös">
Körös



</doc>
<doc id="950421" url="https://pl.wikipedia.org/wiki?curid=950421" title="Genyonemus lineatus">
Genyonemus lineatus



</doc>
<doc id="950422" url="https://pl.wikipedia.org/wiki?curid=950422" title="Koros">
Koros



</doc>
<doc id="950424" url="https://pl.wikipedia.org/wiki?curid=950424" title="Antoni Kuźniarski">
Antoni Kuźniarski

Antoni Kuźniarski (ur. 10 maja 1868 w Latowiczu, zm. 26 grudnia 1945 tamże) – polski działacz społeczny, bibliofil, bibliotekarz, z zawodu stolarz, gospodarz małorolny, współzałożyciel i skarbnik Spółdzielni Spożywców, współzałożyciel Ochotniczej Straży Pożarnej w Latowiczu, członek Komitetu Budowy Kościoła w Latowiczu w latach 1899–1911, założyciel pierwszej biblioteki w gminie Latowicz. 
Życiorys.
Bibliotekę założył w 1891. Zbiory uchronił przed zniszczeniem podczas I i II wojny światowej. Działalność bibliotekarską prowadził do 1945. Zgromadzony księgozbiór liczył w 1935 ponad 3000 książek, zaś w 1946 cały księgozbiór oszacowano na 7000 woluminów. Księgozbiór stanowiły: powieści (75%), poezja i dramaty (5%), książki z historii (8%), religii i nauk przyrodniczych. Były to utwory polskich i obcych klasyków, encyklopedie, albumy, słowniki, dzieła naukowe z dziedziny sztuki, kultury, popularna literatura rolnicza, ważniejsze polskie czasopisma literackie i magazyny ilustrowane. Książki i czasopisma sam oprawiał w twarde okładki. Najpoczytniejsze pozycje Kuźniarski dublował, nabywał różne wydania, a niektóre książki – "Pan Tadeusz", "O obrotach ciał niebieskich" – krążyły w ręcznych odpisach wykonanych przez niego. Zbiory Kuźniarskiego zasilały okoliczne szkoły, parafie i urzędy z powiatu mińskiego. Wypożyczanie książek odbywało się bezpłatnie w niedziele i święta. Kuźniarski organizował dyskusje z czytelnikami. 
Upamiętnienie.
Jego imieniem nazwano jedną z ulic oraz Gminną Bibliotekę Publiczną w Latowiczu.

</doc>
<doc id="950444" url="https://pl.wikipedia.org/wiki?curid=950444" title="Samuel Bellamy">
Samuel Bellamy

Samuel Bellamy, zwany „Black Sam” Bellamy (ur. 1689 w Hittisleigh, zm. 26 kwietnia 1717) – angielski marynarz oraz pirat. Złupił ponad 53 statki w przeciągu niecałego roku, co uczyniło go najbogatszym piratem w historii. Znany był z okazywania litości wobec swoich jeńców, przez co nazywany był Księciem Piratów, a sam porównywał się do Robin Hooda. Swój pseudonim zawdzięczał temu, że nie nosił peruki, za to związywał swoje długie, czarne włosy wstążką.
Życiorys.
Dzieciństwo i młodość.
Urodzony na początku roku 1689 w parafii Hittisleigh w hrabstwie Devonshire, był najmłodszym z szóstki dzieci Stephena i Elizabeth Bellamy. 
Bellamy przybył do Cape Cod około roku 1715, rzekomo by odnaleźć krewnych. Tam, według lokalnych podań, miał romans z lokalną pięknością, Goody Hallett, znaną też jako „Wiedźma z Wellfleet”. Wiele późniejszych źródeł podaje, że miała na imię Mary, Maria lub Mariah, pomimo braku historycznych dowodów. Nie ma pewności co do jej wieku; niektórzy twierdzą, że była bardzo młoda i miała 16–25 lat, a niektórzy, że była już starą kobietą.
W 1716 Bellamy razem z grupą ludzi wyruszył z Cape Cod, by szukać skarbu z zatopionego rok wcześniej wraku hiszpańskiej floty skarbów. Bogaty jubiler, Paulsgrave Williams (znany też jako Palsgrave, Paulgraves, Palgraves lub Paul), również późniejszy pirat, dołączył do tej wyprawy i ją sfinansował. Po opuszczeniu lądu przez Samuela na jaw wyszła ciąża Hallett. Legenda głosi, że po urodzeniu syna schowała go w szopie, a sama poszła szukać jedzenia. Po jej powrocie okazało się, że dziecko udusiło się słomą. Została przez to aresztowana za zamordowanie dziecka i zamknięta w Old Jail w Barnstable, Massachusetts. Nie została skazana na długo, ale po wypuszczeniu jej wygnano ją z miasta. Po tych wydarzeniach czekała na powrót kochanka w Eastham.
Kariera.
Poszukiwania zatopionej floty nie zakończyły się sukcesem; załoga tej wyprawy została piratami pod dowództwem Benjamina Hornigolda na statku „Marianne”"," na którym pływał również Czarnobrody. Latem 1716 roku załoga „Marianne” zaczęła być zirytowana faktem, że Hornigold nie chciał atakować angielskich statków, w związku z czym został przegnany z pokładu statku razem ze swoją poprzednią załogą. Pozostali piraci mianowali nowym kapitanem Bellamy'ego.
Po przejęciu drugiego statku, "„"Sultana"”," Bellamy przekazał dowodzenie nad „Marianne” Paulsgrave'owi Williamsowi. Przez jakiś czas pływali razem z Olivierem Levausserem, który we wczesnym 1717 opuścił ich, by plądrować Amerykę Południową. Jednak najbardziej znany łup Bellamy zdobył wiosną 1717 roku, kiedy dostrzegł galerę „Whydah” (również: „Whidaw”) płynącą przez Cieśninę Wiatrów. Statek ten był pełen dóbr, takich jak złoto, indygo, kość słoniowa czy chinowiec, pozyskanych ze sprzedaży niewolników. Bellamy gonił „Whydah” przez trzy dni, zanim zbliżył się na tyle, by zacząć bitwę; jednak kapitan tego statku, Lawrence Prince, poddał się bez walki poprzez spuszczenie flagi. Bellamy, na dowód swojej łaski, zamiast wziąć go w niewolę lub zabić przehandlował swoją „Sultanę” na „Whydah”. Black Sam ulepszył zdobyczny statek do 28 dział i popłynął na północ, w kierunku Nowej Anglii.
Kapitan Charles Johnson (prawdopodobnie pseudonim) w swojej książce "Historia Najsłynniejszych Piratów" opisuje sytuację, gdzie załoga „Whydah” ma przejąć slup kapitana Beera. Black Sam chciał zostawić Beerowi jego statek, jego załoga zagłosowała, by go spalić, a sam Beer odmówił przyłączenia się do piratów. Johnson przypisuje Bellamy'emu teraz już sławną przemowę, skierowaną do kapitana Beera: 
Niech to dunder świśnie - powiedział. - Mierzi mnie, że nie chcę aści oddać aścinego slupu, bo nie lubię robić świństw, jeżeli nic na tym nie zyskuję. Do diabła ze slupem, musimy go puścić na dno, acz mógłby przydać się aści. Wszelako pal diabli i aści, boś spietrany matoł jak wszyscy szanujący prawa ukute przez bogaczy dla swego własnego bezpieczeństwa. Tym podszytym tchórzem pętakom brak męstwa, aby w inny sposób bronić tego, co draństwem swym nabyli. Was wszystkich pal sześć! Pał sześć bandę zbzikowanych łajdaków, tudzież i aści, sługusa zgrai półgłupków o zajęczym sercu. Te szuje szkalują nas, kiedy między nimi i nami ta tylko różnica, że oni grabią biedaków pod osłoną prawa, a my rabujemy bogaczy za tarczą naszej własnej odwagi. Czyż nie lepiej aści zostać jednym z nas, niźli dla chleba czołgać się za tyłkiem tych niegodziwców? Kapitan Beer odpowiedział, że „sumienie nie pozwala mu łamać praw, prawa boskiego i ludzkiego”, na co Bellamy odrzekł: Diablo skrupulatny z aści łapserdak, pal cię sześć! Jam wolny jak książę, a głos sumienia mi mówi, że takąż samą mam rację toczyć wojnę z całym światem, jak i ten, co ma na morzu sto uzbrojonych w żagle statków czy sto tysięcy żołnierzy w polu. Ale nie warto wdawać się w dyskursa z wami, skamlącymi pętakami. Możnym dajecie pomiatać sobą, jak im się spodoba, i pokładacie ufność w rajfurstwie pulchnego klechy, który sam ani nie praktykuje tego, o czym każe, ani nie wierzy w to, czym oszwabia cymbałów, słuchających kazań.
Johnson przypisuje te przemowy „Kapitanowi Bellamy'emu”, bez sprecyzowania, czy chodzi konkretnie o Samuela Bellamy'ego. Inni autorzy (jak np. Philip Gosse), twierdzą, iż wygłosił je Charles Bellamy, pirat działający w podobnym czasie i miejscach co Black Sam, przez co często ich czyny są mylone ze sobą.
Reputacja.
Kapitan Samuel Bellamy był dość charakterystyczną postacią; wyróżniał się wysokim wzrostem, nieprzeciętną siłą, dobrymi manierami i higieną osobistą. Lubił drogie ubrania, szczególnie czarne płaszcze. Jego ulubioną bronią były cztery pistolety do pojedynków, które zawsze nosił za pasem. Jako kapitan był bardzo demokratyczny, za co lubiła go jego załoga. Był również dobrym taktykiem. Zazwyczaj miał pod swoim dowództwem dwa statki: ten flagowy był potężny, z wieloma działami, a ten drugi - mniejszy, lecz szybszy, co stanowiło dobry balans. Dobrze koordynując ataki, były w stanie zdobyć statek, nie niszcząc go ani nie krzywdząc załogi.
Śmierć.
Dwa tygodnie po zdobyciu „Whydah” Williams stwierdził, że chce odwiedzić rodzinę w Rhode Island. Bellamy zgodził się i umówił się z nim, że spotkają się z powrotem w okolicach Maine. W tym czasie Black Sam zdobył kilka małych statków, w tym „Anne Galley”, którego kapitanem mianował swojego kwatermistrza Richarda Nolanda.
O północy 26 kwietnia 1717 roku silny sztorm wywiał „Whydah” na piaszczystą mierzeję około 150 metrów od wybrzeża dzisiejszego Wellfleet. 15 minut po północy złamały się maszty, przewracając przeładowany statek do głębokiej na nieco ponad 9 metrów wody. Statek szybko utonął, pozostawiając przy życiu tylko dwóch członków 145-osobowej załogi; zginął także kapitan. 103 z zatopionych ciał zostało wyrzuconych na brzeg i pochowanych przez miejscowego koronera; pozostałych ciał nigdy nie odnaleziono.

</doc>
<doc id="950449" url="https://pl.wikipedia.org/wiki?curid=950449" title="Corrective Optics Space Telescope Axial Replacement">
Corrective Optics Space Telescope Axial Replacement



</doc>
<doc id="950451" url="https://pl.wikipedia.org/wiki?curid=950451" title="Tampere United">
Tampere United

Tampere United - fiński klub piłkarski, założony w 1998 roku, z siedzibą w Tampere. Obecnie występuje w lidze Kolmonen, która jest czwartą klasą rozgrywek w Finlandii. 
Historia.
Klub został założony w czerwcu 1998 roku. Początkowo zakładano połączenie się dwóch lokalnych klubów piłkarskich z Tampere: FC Ilves (wcześniejsza nazwa to IKissat Tampere) i TPV. Fuzja nie doszła do skutku ponieważ TPV postanowiło kontynuować grę pod swoim szyldem. W związku z tym miejsce FC Ilves w lidze zajął nowo powstały klub Tampere United.
W pierwszym sezonie - 1999, klub wywalczył awans do Veikkausliigii, w zaledwie 15 miesięcy od jego powstania. W sezonie 2000, klub jako beniaminek, zajął wysokie szóste miejsce.
Rok 2001 okazał się bardzo udany dla piłkarzy Tampere United - wywalczyli oni mistrzostwo Finlandii w piłce nożnej. W następnym sezonie, w 2002 roku, zajęli dopiero 5 miejsce. 
W sezonie 2003 znów stanęli na podium rozgrywek zajmując 3 lokatę. Na kolejny tytuł klub musiał czekać do 2006 roku, kiedy to piłkarze wywalczyli drugie w historii klubu mistrzostwo Finlandii.

</doc>
<doc id="950455" url="https://pl.wikipedia.org/wiki?curid=950455" title="Dekanat Mińsk Mazowiecki – św. Antoniego z Padwy">
Dekanat Mińsk Mazowiecki – św. Antoniego z Padwy

Dekanat Mińsk Mazowiecki – św. Antoniego z Padwy – jeden z 12 dekanatów katolickich diecezji warszawsko-praskiej.Dziekanem od listopada 2017 jest ks. prał. Sławomir Żarski - proboszcz parafii Św. Apostołów Piotra i Pawła w Dębem Wielkim.

</doc>
<doc id="950460" url="https://pl.wikipedia.org/wiki?curid=950460" title="Dens Park">
Dens Park

Dens Park – stadion piłkarski, położony w szkockim mieście Dundee. Oddany został do użytku w 1899 roku. Od tego czasu swoje mecze na tym obiekcie rozgrywa zespół Dundee F.C. Jego pojemność wynosi 11 856 miejsc. Rekordową frekwencję, wynoszącą 43 024 osób, odnotowano w 1953 roku podczas meczu ligowego pomiędzy Dundee F.C. a Rangers F.C.
Tuż obok stadionu Dundee F.C. znajduje się obiekt lokalnego rywala Dundee United – Tannadice Park.

</doc>
<doc id="950462" url="https://pl.wikipedia.org/wiki?curid=950462" title="Karol Chrobaczyński">
Karol Chrobaczyński

Karol Chrobaczyński (ur. 5 sierpnia 1895 w Starym Samborze, zm. 15 maja 1974 w Katowicach) – podpułkownik piechoty Wojska Polskiego.
Życiorys.
Urodził się 5 sierpnia 1895 w Starym Samborze jako syn Stanisława.
Uczestnik wojny polsko-bolszewickiej. W okresie międzywojennym pełnił służbę w:
W wojnie obronnej 1939 dowódca 72 pułku piechoty im. Dionizego Czachowskiego, którego pokojowym garnizonem był Radom. 13 września w Milanówku dostał się do niewoli niemieckiej, gdzie przebywał w oflagu II C Woldenberg.
Po wojnie na emigracji w Wielkiej Brytanii. 
Zmarł 15 maja 1974 w Katowicach. Pochowany na cmentarzu rzymskokatolickim w Radomiu (kwatera 12a/10/2, grób 13410).

</doc>
<doc id="950464" url="https://pl.wikipedia.org/wiki?curid=950464" title="Umbra limi">
Umbra limi



</doc>
<doc id="950468" url="https://pl.wikipedia.org/wiki?curid=950468" title="Instytut Santa Fe">
Instytut Santa Fe

Santa Fe Institute (SFI) – placówka naukowo-badawcza w Santa Fe, w Nowym Meksyku, USA, stworzona w 1984 r. celem badania systemów złożonych. Założyciele: George Cowan, David Pines, Stirling Colgate, Murray Gell-Mann, Nick Metropolis, Herb Anderson, Peter A. Carruthers oraz Richard Slansky. Wszyscy poza D. Pinesem oraz M. Gell-Mannem byli naukowcami Los Alamos National Laboratory.
SFI jest organizacją typu non-profit. Unikatowość koncepcji Instytutu polega na niezwykłym przedmiocie badań oraz ludziach zaangażowanych w to przedsięwzięcie. Problemy będące przedmiotem badań, rozwiązywane są tam w sposób interdyscyplinarny. Obok laureatów Nagrody Nobla, SFI skupia niezwykłe bogactwo ekspertów z takich dziedzin jak m.in. fizyka, matematyka, informatyka, biologia, ekonomia, socjologia czy psychologia. Wypracowane projekty z powodzeniem stosowane są w takich koncernach jak Ernst &amp; Young, czy Procter &amp; Gamble. Koncepcję złożonych systemów dostosowawczych prawdopodobnie wykorzystuje w swych strategiach inwestycyjnych ekscentryczny amerykański miliarder, Warren Buffett. Wokół Instytutu działają firmy, najczęściej współpracujące z korporacjami, mające na celu praktyczne wprowadzanie jego odkryć do biznesu.
Największe osiągnięcia SFI to wkład do badań nad tzw. sztucznym życiem oraz wypracowane koncepcje biznesowe (logistyka, ubezpieczenia).

</doc>
<doc id="950469" url="https://pl.wikipedia.org/wiki?curid=950469" title="HSUPA">
HSUPA



</doc>
<doc id="950472" url="https://pl.wikipedia.org/wiki?curid=950472" title="Spuriusz Larcjusz">
Spuriusz Larcjusz

Spurius Larcius (Rufus lub Flavus) – Konsul rzymski w roku 506 p.n.e. i w 490 p.n.e. W 482 p.n.e. pełnił urząd interrexa. Był jednym z założycieli rodu Larcjuszy – starożytnego rodu rzymskiego pochodzenia etruskiego.

</doc>
<doc id="950480" url="https://pl.wikipedia.org/wiki?curid=950480" title="Piotr Gorczakow (1789–1868)">
Piotr Gorczakow (1789–1868)

Piotr Dmitrijewicz Gorczakow (ros. Пётр Дми́триевич Горчако́в, ur. 24 lipca 1789, zm. 18 marca 1868 w Moskwie) – rosyjski książę i generał, starszy brat Michaiła. Walczył przeciw Turkom (1829), zawarł preliminarz pokoju w Adrianopolu, w czasie wojny krymskiej dowodził pod Almą i Inkermanem.
Od 1807 służył w wojsku, mianowany chorążym artylerii. Brał udział w wojnie ze Szwecją 1808–1809 i z Turcją 1810–1811 oraz w wojnie szóstej koalicji antyfrancuskiej 1813–1815. Podczas działań wojennych mianowany pułkownikiem, a w 1820 generałem-majorem. Walczył również przeciwko góralom kaukaskim. Za udział w wojnie z Turcją w 1829 został odznaczony Orderem Świętego Jerzego IV klasy i Orderem Świętego Włodzimierza II klasy.

</doc>
<doc id="950485" url="https://pl.wikipedia.org/wiki?curid=950485" title="Firhill Stadium">
Firhill Stadium

Firhill Stadium – stadion piłkarski znajdujący się w Glasgow, w Wielkiej Brytanii. Został oddany do użytku w 1909. Od tego czasu swoje mecze na tym obiekcie rozgrywa zespół Partick Thistle F.C. Jego pojemność wynosi 10 887 miejsc (wszystkie siedzące). Rekordową frekwencję, wynoszącą 49 838 osób, odnotowano w 1922 podczas meczu ligowego pomiędzy zespołem gospodarzy a Rangers F.C.

</doc>
<doc id="950486" url="https://pl.wikipedia.org/wiki?curid=950486" title="Jerzy Zawadzki (duchowny)">
Jerzy Zawadzki (duchowny)

Jerzy Jan Zawadzki (ur. 15 czerwca 1950 we Wrocławiu, zm. 23 kwietnia 2007 w Białymstoku) – polski duchowny katolicki, działacz społeczny i charytatywny, duszpasterz NSZZ „Solidarność”, kanonik honorowy Kapituły Katedralnej w Ełku, oraz proboszcz parafii pw. Najświętszego Serca Pana Jezusa w Suwałkach. Nazywany „Pasterzem suwalskiej biedoty”. W 1993 zainicjował powstanie przy parafii, pierwszej w Polsce szkoły podstawowej dla dzieci romskich.
Życiorys.
Z Suwałkami związany od 1975, początkowo jako świecki katecheta, w kilka lat później — po święceniach kapłańskich — jako duchowny tamtejszych parafii. Współorganizował powstanie wielu niepublicznych szkół wyższych w mieście oraz pomoc charytatywną dla najuboższych, bezdomnych, narkomanów i alkoholików. W czasie stanu wojennego udostępnił pomieszczenia w budynkach parafialnych pod organizację niezależnych koncertów, wieczorów poetyckich, wykładów oraz umożliwił rozdział prasy i wydawnictw podziemnych przeznaczonych do kolportażu, samemu uczestnicząc w akcjach i projektując ulotki.
W 2005, został laureatem nagrody prymasa Polski za osiągnięcia oświatowe. W 2001 otrzymał Medal Komisji Edukacji Narodowej za działalność prospołeczną. Został również wyróżniony Nagrodą Prezydenta Miasta Suwałk – „Włócznią Jaćwingów” oraz tytułem „Suwalczanina roku”.
Duchowny zmarł w dniu swoich 57 imienin, w białostockim szpitalu, do którego trafił kilka dni wcześniej po rozległym zawale serca.
Pośmiertnie odznaczony Krzyżem Oficerskim Orderu Odrodzenia Polski (25 kwietnia 2007), w uznaniu wybitnych zasług dla przemian demokratycznych w kraju, oraz działalność edukacyjną, społeczną i charytatywną prowadzoną na terenie diecezji.
Ks. Zawadzki został pochowany 26 kwietnia 2007 w Suwałkach, w pogrzebie uczestniczyło kilka tysięcy mieszkańców miasta, w tym najubożsi, których przez wiele lat otaczał swoją opieką. Mszę świętą w intencji zmarłego odprawił ordynariusz diecezji ełckiej, biskup Jerzy Mazur, w Parku Konstytucji 3 Maja. W uroczystościach wziął udział wiceminister MSWiA, Jarosław Zieliński.
Wierni wspominają duchownego jako człowieka, który, kiedy chodził po kolędzie u jednych brał ofiarę, a u innych zostawiał.

</doc>
<doc id="950488" url="https://pl.wikipedia.org/wiki?curid=950488" title="Jean-Francois Leuba">
Jean-Francois Leuba



</doc>
<doc id="950489" url="https://pl.wikipedia.org/wiki?curid=950489" title="Pozdrowienie Anielskie">
Pozdrowienie Anielskie



</doc>
<doc id="950491" url="https://pl.wikipedia.org/wiki?curid=950491" title="Christian Ganczarski">
Christian Ganczarski

Christian Ganczarski (zwany "Abu Ibrahimem", ur. w 1966 w Gliwicach) – niemiecki terrorysta blisko związany z Usamą ibn Ladinem, oskarżony o spowodowanie śmierci 21 osób.
Urodzony w Gliwicach, latem 1970 wyjechał wraz z rodzicami jako przesiedleniec do RFN i mieszkał tam w okolicach Duisburga. Po przejściu na islam w 1986 zintensyfikował swoje życie religijne. W 1990 zawarł małżeństwo z konwertytką Nicolą Gebrecht.
Ganczarski rozpoczął naukę w szkole koranicznej w Arabii Saudyjskiej, ale jej nie ukończył. Brał udział w wojnie czeczeńskiej oraz w Bośni. Wielokrotnie odwiedzał Pakistan oraz Afganistan, gdzie zaprzyjaźnił się z Usamą ibn Ladinem, któremu dostarczał leki na cukrzycę. Podejrzany o udział w przygotowaniu i przeprowadzeniu ataków terrorystycznych na tunezyjskiej Dżerbie oraz atakach z 11 września. Ostatecznie namierzony i rozpoznany w kwietniu 2004, wyjechał do Arabii Saudyjskiej. W 2005 został osadzony w areszcie po zatrzymaniu na paryskim lotnisku Charles’a de Gaulle’a. Oskarżono go o przyczynienie się do spowodowania śmierci 21 osób w zamachu terrorystycznym na Dżerbie.
Proces sądowy.
Rozpoczęcie procesu Ganczarskiego zaplanowano na 5 stycznia 2009. Wraz z nim na ławie oskarżonych zasiąść miał oskarżony o współorganizowanie zamachów z 11 września Chalid Szajch Muhammad. W styczniu 2009 nastąpiło rozpoczęcie procesu przed sądem w Paryżu. Został skazany na 18 lat pozbawienia wolności.

</doc>
<doc id="950493" url="https://pl.wikipedia.org/wiki?curid=950493" title="Synagoga chasydów z Radomska w Krakowie">
Synagoga chasydów z Radomska w Krakowie

Synagoga chasydów z Radomska – synagoga znajdująca się na Kazimierzu w Krakowie, w podwórzu przy ulicy Ciemnej 10.
Synagoga założona w okresie międzywojennym, przez chasydów z Radomska, zwolenników cadyków z rodu Rabinowiczów. Podczas II wojny światowej hitlerowcy zdewastowali synagogę. Obecnie znajduje się w niej siedziba dyrekcji Małopolskiej Kasy Chorych.
W Krakowie mieściła się jeszcze Synagoga Stowarzyszenia Modlitwy i Dobroczynności Chasydów Radomszczańskich, przy ulicy Józefa 15, w której modlili się członkowie tej grupy.

</doc>
<doc id="950495" url="https://pl.wikipedia.org/wiki?curid=950495" title="Ratinan stadion">
Ratinan stadion

Ratinan Stadion – wielofunkcyjny stadion, położony w mieście Tampere, Finlandia. Oddany został do użytku w 1965 roku. Swoje mecze na tym obiekcie rozgrywa zespół Tampere United. Jego pojemność wynosi 17 000 miejsc.
17 maja 2014 na stadionie została rozegrana runda Grand Prix. Były to pierwsze zawody tej rangi w Finlandii. Zawody te odbędą się również 16 maja 2015 roku.

</doc>
<doc id="950497" url="https://pl.wikipedia.org/wiki?curid=950497" title="Płoszczynka">
Płoszczynka

Płoszczynka (niem. "Neu Flachenseiffen") – część wsi Płoszczyna w Polsce, położona w województwie dolnośląskim, w powiecie karkonoskim, w gminie Jeżów Sudecki.
W latach 1975–1998 Płoszczynka należała do województwa jeleniogórskiego.
Nadzwyczaj malownicza, usytuowana poniżej przełęczy pod górą Wapienną. Widok na górę Stromiec (551 m n.p.m.). Od 1906 roku znajdowała się tam drewniana wieża widokowa. Zniszczona po 1930 roku. 
We wsi znajduje się 14 domów.
Doskonałe miejsce na spacery, nieopodal ruiny wapienników, widok na Karkonosze, łatwy spacer do Pilchowic lub na Zamek Wleński (Gródek Wleński). Do Jeleniej Góry 5 km w dół.

</doc>
<doc id="950502" url="https://pl.wikipedia.org/wiki?curid=950502" title="Ratina Stadion">
Ratina Stadion



</doc>
<doc id="950505" url="https://pl.wikipedia.org/wiki?curid=950505" title="Synagoga Nehemiasza w Poznaniu">
Synagoga Nehemiasza w Poznaniu

Synagoga Nehemiasza w Poznaniu (niem. "Nehemias Betschule") – nieistniejąca obecnie, najmłodsza synagoga wchodząca, wraz ze Starą i Nową Synagogą, w skład zespołu trzech gminnych synagog przy ulicy Żydowskiej w Poznaniu.
Historia.
Najmłodsza i najmniejsza z trzech bożnic na podwórzu kamienic przy ulicy Żydowskiej powstała w dolnej części przedłużenia kamienicy frontowej Żydowska 21. Dobudowana do północno-wschodniego narożnika babińca Nowej Synagogi zamknęła podwórze od północy. Wybudowano ją po kolejnym wielkim pożarze dzielnicy żydowskiej z 1717 roku i poświęcono w 1735.
Rok później, w 1736 roku, na skutek ulewnych deszczy Warta wystąpiła ze swojego koryta i zalała znaczną część miasta, w tym zespół trzech synagog i 34 domy mieszkalne przy ulicy Żydowskiej. Prawie 30 lat później, w 1764 roku, zespół synagog i 76 domów żydowskich uległo zniszczeniu podczas wielkiego pożaru miasta. Gdy Stara i Nowa Synagoga ucierpiały w pożarze miasta w 1803 roku, Synagoga Nehemiasza ocalała. W 1880, ze względu na zły stan techniczny dwóch najstarszych bożnic, Policja Budowlana planowała ich zamknięcie. By temu zapobiec, gmina ponownie przeprowadziła remont w latach 1883–4.
Ze względu na stan techniczny zespołu trzech synagog przy ulicy Żydowskiej, mimo przeprowadzanych remontów, gmina w latach 80. XIX wieku zaczęła rozważać budowę nowej ortodoksyjnej synagogi. Wzięto wtedy pod uwagę parcelę pomiędzy ulicą Stawną a Małymi Garbarami, zajętą wówczas przez Szpital dla Ubogich im. Salomona Beniamina Latza i szkołę miejską. W wyniku umowy z 1904 roku dokonano zamiany parceli, tak że fundacja szpitala otrzymała parcele zajmowane przez zespół synagog, a gmina zobowiązała się do ich rozbiórki w miesiąc po poświęceniu nowej. 5 września 1907 poświęcono nową synagogę, trzy synagogi zaczęto sukcesywnie rozbierać od kwietnia 1908 roku, a rok później, 15 grudnia 1909, przy ulicy Żydowskiej 15/18 otwarto Schronisko dla Starców i Zniedołężniałych im. Salomona Beniamina Latza.
W czasie prac archeologicznych, przeprowadzonych we wrześniu 2005 roku, natrafiono na fundamenty dawnej Synagogi Nehemiasza, fragmenty podłogi i stary Aron ha-kodesz.
Architektura.
Synagogę zaprojektowano na planie prostokąta nieco zbliżonego do rombu. Składała się ona z jednonawowej sali męskiej przekrytej sklepieniem kolebkowym i dwupoziomowego korytarza od strony podwórza, który na parterze mieścił przedsionek, a w górnej części emporę kobiecą. Zarówno sala główna, jak i przedsionek, na wzór sąsiadujących bożnic, zostały zagłębione względem gruntu, a na nich usytuowano dodatkowe piętro mieszczące salę posiedzeń kahału, dostępną z kamienicy frontowej Żydowska 21. Z tego względu synagoga posiada duże znaczenie historyczne dla poznańskiej gminy żydowskiej.
Po pożarze Starej i Nowej synagogi wymagały one gruntownego remontu. Dlatego w latach 1883–84, za sumę 70 000 marek, przeprowadzono gruntowny remont zespołu trzech synagog. Podwyższono, wówczas, poziom podłóg w świątyniach do poziomu gruntu i wyburzono dwie frontowe kamienice (Żydowska 15 i 16). Zmianom uległy również dawne, dwuspadowe dachy: przebudowano je na płaskie i pokryto blachą cynkową, a elewacje ujednolicono do nowych, neoromańskich form przypominających fasadę budowanej w tym okresie w Poznaniu Synagogi Stowarzyszenia Przyjaciół Dobroczynności.

</doc>
<doc id="950510" url="https://pl.wikipedia.org/wiki?curid=950510" title="Instytut Europy Środkowo-Wschodniej">
Instytut Europy Środkowo-Wschodniej

Instytut Europy Środkowo-Wschodniej – jednostka badawczo-rozwojowa Ministerstwa Spraw Zagranicznych z siedzibą w Lublinie, istniejąca w latach 2002–2018.
Historia i działalność.
Instytut został powołany rozporządzeniem Ministra Spraw Zagranicznych z dnia 5 października 2001 roku w sprawie utworzenia jednostki badawczo-rozwojowej Instytut Europy Środkowo-Wschodniej (). Niezależnie od niego istniało stowarzyszenie Towarzystwo Instytutu Europy Środkowo-Wschodniej – organizacja pozarządowa wspierająca Instytut, do której należy kilkuset przedstawicieli polskiego i zagranicznego życia naukowego i politycznego – między innymi: Maria Janion, Henryk Samsonowicz, Norman Davies, Jerzy Axer, Anna Wolff-Powęska, Władysław Bartoszewski, Zbigniew Brzeziński, Janusz Tazbir, Krzysztof Skubiszewski, Piotr Wandycz.
Inicjatywa powołania Instytutu wynikała z potrzeby ukazania historycznej i kulturowej specyfiki Europy Środkowo-Wschodniej, rozumianej jako obszar rozciągający się pomiędzy Bałtykiem, Adriatykiem a Morzem Czarnym. Instytut była organizatorem wielu międzynarodowych konferencji, prowadził działalność wydawniczą, która dokumentowała również naukowe życie placówki. Głównym inicjatorem jej powstania był Jerzy Kłoczowski sprawujący w latach 2002–2013 funkcję dyrektora Instytutu. Od 2013 roku dyrektorem był Mirosław Filipowicz.
Badania naukowe prowadzone w Instytucie skupiały się na historii i współczesności Europy Środkowo-Wschodniej ze szczególnym uwzględnieniem dziejów Rzeczypospolitej Wielu Narodów. 
20 grudnia 2018 roku weszła w życie ustawa o Instytucie Europy Środkowej (), na podstawie której z dniem jej wejścia w życie został zlikwidowany Instytut Europy Środkowo-Wschodniej i utworzony w jego miejsce Instytut Europy Środkowej.
W 2019 likwidatorem Instytutu był Piotr Patkowski.

</doc>
<doc id="950511" url="https://pl.wikipedia.org/wiki?curid=950511" title="Ranunculus acer">
Ranunculus acer



</doc>
<doc id="950513" url="https://pl.wikipedia.org/wiki?curid=950513" title="Bolt Arena">
Bolt Arena

Bolt Arena (ze względów sponsorskich, nazywał się Telia 5G -areena do stycznia 2020, Sonera Stadium do kwietnia 2017, a także Finnair Stadium do sierpnia 2010, znany także jako "Töölön jalkapallostadion)" – stadion piłkarski, położony w Helsinkach, Finlandia. Swoje mecze na tym obiekcie rozgrywa zespół HJK Helsinki. Jego pojemność wynosi 10 770 miejsc.
Historia stadionu.
Oddany został do użytku w 2000 roku. Położony jest on zaledwie kilkadziesiąt metrów od Stadionu Olimpijskiego w Helsinkach. Stadion początkowo posiadał naturalną nawierzchnię, jednak ze względu na niedostatek światła słonecznego została ona zastąpiona sztuczną trawą w 2003 roku. W tym samym roku był areną zmagań Mistrzostw Świata U-17, będąc równocześnie pierwszym stadionem ze sztuczną nawierzchnią w rozgrywkach pod egidą FIFA.
W 2009 roku rozgrywane były tutaj Mistrzostwa Europy w Piłce Nożnej Kobiet 2009. W związku z tym na czas turnieju na stadionie znów pojawiła się naturalna trawa.
15 listopada 2019 roku, reprezentacja Finlandii rozegrała na tym stadionie mecz z Liechtensteinem, który dał im pierwszy w historii awans na Mistrzostwa Europy w Piłce Nożnej.

</doc>
<doc id="950526" url="https://pl.wikipedia.org/wiki?curid=950526" title="Dimas Teixeira">
Dimas Teixeira

Dimas, właśc. Dimas Manuel Marques Teixeira (ur. 16 lutego 1969 w Johannesburgu, RPA), piłkarz portugalski grający na pozycji środkowego obrońcy.
Kariera klubowa.
Dimas rozpoczął piłkarską karierę w klubie Académica Coimbra. W jej barwach zadebiutował w wieku 18 lat, w 1987 roku w pierwszej lidze portugalskiej. W 1988 roku spadł z nią z ligi i jeszcze przez rok występował w drugiej lidze. W 1990 roku Dimas przeszedł do Estreli Amadora, wracając tym samym do ekstraklasy. Po dwóch latach spędzonych w tym zespole Dimas zmienił barwy klubowe i został piłkarzem Vitórii Guimarães, w której także występował przez 2 sezony. W 1994 roku był już graczem ówczesnego mistrza kraju, Benfiki Lizbona. W jej barwach swój pierwszy sukces w karierze, którym było wywalczenie Pucharu Portugalii w 1996 roku. Z Benficą grał także w rozgrywkach Ligi Mistrzów, Pucharu UEFA a także Pucharu Zdobywców Pucharów.
Zimą 1997 roku Dimas trafił do Juventusu. Do turyńskiego zespołu ściągnął go Marcello Lippi i w rundzie wiosennej sezonu 1996/1997 Portugalczyk miał pewne miejsce w wyjściowej jedenastce i wywalczył mistrzostwo Włoch (17 meczów). W 1998 roku powtórzył ten sukces, ale był już tylko rezerwowym obrońcą dla Paolo Montero czy Marka Iuliano.
Zimą 1998 po rozegraniu zaledwie jednego meczu w Serie A w rundzie jesiennej Dimas przeniósł się do tureckiego Fenerbahçe SK, z którym zajął 3. miejsce w lidze. Sezon 1999/2000 to z kolei gra w belgijskim Standardzie Liège, ale w barwach tego klubu wystąpił zaledwie 13 razy. W 2000 roku Dimas wrócił do ojczyzny i został graczem Sportingu. W sezonie 2000/2001 zajął 3. miejsce w Portugalskiej Superlidze, ale nie był podstawowym zawodnikiem i przegrał rywalizację w składzie z Ruiem Jorge. W sezonie 2001/2002 zagrał 2 mecze w Sportingu, po czym przeszedł do francuskiego Olympique Marsylia i po 5 rozegranych spotkaniach w Ligue 1 zakończył piłkarską karierę w wieku 33 lat.
Kariera reprezentacyjna.
W reprezentacji Portugalii Dimas zadebiutował 15 sierpnia 1995 roku w wygranym 7:0 meczu z Liechtensteinem. W 1996 roku został powołany do kadry na Mistrzostwa Europy w Anglii, na których był podstawowym zawodnikiem i zagrał we wszystkich 4 meczach, także w przegranym 0:1 meczu ćwierćfinałowym z Czechami. W 2000 roku Dimas zaliczył swój drugi wielki turniej – Euro 2000. Tam także zagrał w 4 meczach – 2 grupowych oraz ćwierćfinale z Turcją (2:0) oraz półfinale z Francją (1:2 po dogrywce). Ogółem w reprezentacji Portugalii Dimas wystąpił w 44 meczach.
Kariera trenerska.
18 sierpnia 2018 został asystentem trenera Karpat Lwów.

</doc>
<doc id="950529" url="https://pl.wikipedia.org/wiki?curid=950529" title="Rayman Szalone Kórliki">
Rayman Szalone Kórliki



</doc>
<doc id="950530" url="https://pl.wikipedia.org/wiki?curid=950530" title="Niezależny Samorządny Związek Zawodowy Policjantów">
Niezależny Samorządny Związek Zawodowy Policjantów

Niezależny Samorządny Związek Zawodowy Policjantów (NSZZ Policjantów) – organizacja związkowa z tradycjami sięgającymi okresu 1918-1939 oraz działań organizacyjnych w 1981 oraz od 1989.
Medale 20-lecia i 25-lecia NSZZ Policjantów.
Związek nadawał jubileuszowe medale z okazji 20-lecia i 25-lecia NSZZ Policjantów. Przyznawane były „członkom Związku oraz osobom spoza środowiska związkowego i policyjnego za:

</doc>
<doc id="950537" url="https://pl.wikipedia.org/wiki?curid=950537" title="Dyskografia Britney Spears">
Dyskografia Britney Spears

Artykuł prezentuje dyskografię amerykańskiej wokalistki pop Britney Spears. Debiutancka płyta artystki "...Baby One More Time" ukazała się początkiem 12 stycznia 1999 roku, natomiast jej ostatni album zatytułowany "Glory" 26 sierpnia 2016 roku. Spears w swym dorobku ma dziewięć albumów studyjnych, pięć kompilacji oraz dwa remiksy.
Nakład ze sprzedaży wydawnictw muzycznych Britney Spears osiągnął liczbę 100 milionów płyt, co czyni ją jedną z artystek z największą liczbą sprzedanych albumów muzycznych w historii. Sześć albumów Britney zadebiutowało na pierwszym miejscu amerykańskiej listy przebojów "Billboard" 200.

</doc>
<doc id="950539" url="https://pl.wikipedia.org/wiki?curid=950539" title="Jaime Bayly">
Jaime Bayly

Jaime Bayly (ur. 19 lutego 1965 w Limie) – peruwiański pisarz.
Jego debiutem literackim była opublikowana w 1994 roku powieść "Nie mów nikomu". W 1997 roku wydał "Noc jest dziewicą", za którą otrzymał Premio Herralde de Novella. Propagatorem jego pisarstwa jest Mario Vargas Llosa.
Twórczość.
Książki Bayly'a przetłumaczono na francuski, niemiecki, niderlandzki i portugalski, dwie z nich zekranizowano.
Tłumaczem prozy Bayly'a jest Tomasz Pindel.

</doc>
<doc id="950542" url="https://pl.wikipedia.org/wiki?curid=950542" title="Ktesilochos z Kolofonu">
Ktesilochos z Kolofonu

Ktesilochos z Kolofonu (IV wiek p.n.e.) – grecki malarz, syn Pyteasa, brat Apellesa. Jeden z jego obrazów przedstawiał parodię narodzin Dionizosa.

</doc>
<doc id="950545" url="https://pl.wikipedia.org/wiki?curid=950545" title="Szeląg Mały">
Szeląg Mały

Szeląg Mały – jezioro położone na Pojezierzu Mazurskim.
Powierzchnia 84 ha, głębokość maksymalna 15 m, długość 3 km i szerokość 0,5 km.
Nad jeziorem położone są miejscowości turystyczne Stare Jabłonki i Staszkowo oraz Buńki.
Wokół jeziora znajdują się liczne kompleksy leśne. Od strony północnej połączone kanałem pod wiaduktem kolejowym i drogą krajową nr 16 z jeziorem Szeląg Wielki.
Jezioro zostało oddzielone od jeziora Szeląg Wielki wskutek usypania w latach 1871–1873 w poprzek akwenu wysokiego, kilkudziesięciometrowego nasypu, którym poprowadzono linię kolejową między Olsztynem a Ostródą. W roku 1876 oddano do użytku tunel pod nasypem, obecnie jest to jedyny tunel nawigacyjny w Polsce. Droga między Olsztynem a Ostródą pierwotnie poprowadzona była mostem nad kanałem między jeziorami, po II wojnie światowej przeniesiono drogę na nasyp koło torów kolejowych.
Jezioro jest co roku zarybiane.

</doc>
<doc id="950550" url="https://pl.wikipedia.org/wiki?curid=950550" title="Polyodon spathula">
Polyodon spathula



</doc>
<doc id="950551" url="https://pl.wikipedia.org/wiki?curid=950551" title="Psephurus gladius">
Psephurus gladius



</doc>
<doc id="950552" url="https://pl.wikipedia.org/wiki?curid=950552" title="Ktesidemos">
Ktesidemos

Ktesidemos (IV wiek p.n.e.) – starogrecki malarz wzmiankowany przez Pliniusza.

</doc>
<doc id="950554" url="https://pl.wikipedia.org/wiki?curid=950554" title="Pod powierzchnią (film 2006)">
Pod powierzchnią (film 2006)

Pod powierzchnią – polski film fabularny z 2006 roku w reżyserii Marka Gajczaka, według scenariusza Marka Gajczaka i Anety Zagórskiej.
Opis fabuły.
W środku lata, w opuszczonym domku nad jeziorem spotyka się czwórka przyjaciół: Piotr (Zbigniew Kaleta), Michał (Tomasz Karolak), Iza (Beata Kozikowska) oraz Ania (Magdalena Boczarska). Spotkanie okazuje się sprawdzeniem tego, jak cienka jest granica między iluzją a rzeczywistością.

</doc>
<doc id="950555" url="https://pl.wikipedia.org/wiki?curid=950555" title="Ktesimodos">
Ktesimodos



</doc>
<doc id="950557" url="https://pl.wikipedia.org/wiki?curid=950557" title="Nissan Almera">
Nissan Almera

Nissan Almera – samochód klasy kompakt produkowany przez koncern Nissan Motors od 1995 do 2006 roku. Zastąpił model Sunny. Powstały dwie generacje tego modelu.
Nissan Almera N15.
Pierwsza generacja Almery została wprowadzona do produkcji pod koniec 1995 roku. Dostępna była w trzech wersjach nadwoziowych: dwa hatchbacki (trzydrzwiowy i pięciodrzwiowy) oraz sedan. Pod maską znajdował się jeden z trzech silników benzynowych o pojemności 1.4, 1.6 lub 2.0 w wersji GTI. Oferowany także był dwulitrowy wolnossący diesel.
W 1998 roku przeprowadzony został facelifting. Zmienione zostały reflektory, lampy tylne, a także zderzaki i osłona chłodnicy. Analogowy licznik przebiegu kilometrów został zastąpiony elektronicznym, zmieniono także przełączniki od świateł przeciwmgielnych oraz ramkę wokół tylnej rejestracji. Antenę zewnętrzną, tylko w wersjach hatchback, przeniesiono do tyłu na środek (poprzednio była nad przednim słupkiem od strony kierowcy). Zmiany dotyczyły także zawieszenia oraz elementów bezpieczeństwa. Silniki nie uległy zmianie.
Egzemplarze przeznaczone na rynek europejski były produkowane w Japonii. W rankingu bezawaryjności TÜV z 2007 roku, Nissan Almera N15 zajmuje 12. miejsce wśród aut 8-9 letnich, pokonując m.in. takich konkurentów jak Honda Civic, Mazda 323 czy Volkswagen Golf.
Wersje wyposażenia.
Auta od roku 1995 do 1998 (przed faceliftingiem)
Często można spotkać wersje Magic, Motion oraz Emotion. Określenia te zastąpiły wyżej wymienione nazewnictwo w modelach po liftingu, w końcowej fazie produkcji. Trudno określić czym się charakteryzowały. Jedynie nazwa szczytowej wersji GTI pozostała bez zmian. Były również wersje skandynawskie z wycieraczkami przednich reflektorów oraz podgrzewanymi przednimi fotelami.
Wady fabryczne.
Auta od roku 1995 do 1998 (przed faceliftingiem)
W Nissanach w/w okresie produkcji występowała wada fabryczna pracy obrotomierza, pokazywał on fałszywy pomiar obrotów lub nie pracował w ogóle. W wersjach po liftingu ów problem usunięto.
Osiągi.
Ciekawostka: W Japonii i Australii sprzedawana była wersja o nazwie Pulsar SR-V. Była to wersja wyposażona w napęd na cztery koła, automatyczną skrzynię biegów i silnik 1.5 (GA15DE, 105KM (77kW)/6000rpm). Wizualnie od innych modeli różniły je relingi dachowe, "pushbar", dodatkowe boczne osłony plastikowe. Poza tym nie różniła się niczym od zwykłych wersji.
Nissan Almera N16.
Następca modelu N15, Almera N16, został wprowadzony na rynek w 2000 roku. Był dostępny w tych samych wersjach nadwoziowych co poprzednik. Od początku Almerę N16 sprzedawano z dwoma motorami benzynowymi - 1.5 (90 KM) i 1.8 (114 KM) oraz turbodieslem z bezpośrednim wtryskiem 2.2 (110 KM). W 2003 roku Almera przeszła modernizację, w ramach której unowocześniono zawieszenie oraz odświeżono wygląd nadwozia (m.in. nowe lampy z przodu i z tyłu) oraz wnętrza. Poprawieniu uległy też parametry benzynowego silnika 1.5 (od 2003 roku ma 98 KM mocy) oraz silnika 1.8 (od 2003 roku ma 116 KM mocy). Do oferty wprowadzono silnik Diesla pochodzący z oferty Renault – 1.5 dCi o mocy 82KM. Przez pierwsze miesiące po modernizacji montowany był w dalszym ciągu silnik Diesla konstrukcji Nissana 2.2 Di o mocy 110 KM. W późniejszym okresie został on zastąpiony przez zmodyfikowaną wersję (2.2 dCi) o mocy 112 KM oraz mocniejszy wariant tego silnika o mocy 136 KM oferowany z 6-biegową skrzynią biegów. Oba nowe silniki wyposażone były w system Common rail. Egzemplarze przeznaczone na rynek europejski były produkowane w brytyjskich zakładach Nissana (poza niewielką serią sedanów z początków produkcji).
Almera Tino.
Na bazie Almery N16 został skonstruowany kompaktowy minivan. Produkcja auta odbywała się w Hiszpanii i trwała od 2000 do 2006 roku. Wnętrze Almery Tino może pomieścić pięć osób na pięciu osobnych fotelach. Pojemność bagażnika wynosi od 440 do 2000l w zależności od konfiguracji foteli drugiego rzędu. W samochodzie montowane były silniki benzynowe 1.5 16V (90 KM), 1.8 16V (114 KM – po 2003 roku 116 KM) oraz 2.0 16V (136 KM), a także diesle 2.2 16V Di oraz dCi (114 i 136 KM). Silniki 1.5, 1.8 oraz słabsza wersja diesla 2.2 wyposażone były w 5-biegową manualną skrzynię biegów. Wersja 1.8 mogła być opcjonalnie wyposażona w 4-biegowy automat. Natomiast benzynowy silnik 2.0 sprzedawany był wyłącznie z bezstopniową skrzynią automatyczną CVT. Almera Tino konkurowała z takimi autami jak Citroën Xsara Picasso, Opel Zafira, czy Renault Scénic. Odmiana Tino nie ma bezpośredniego następcy, w pewnym stopniu jednak została zastąpiona przez Nissana Note, który jednak jest samochodem o klasę mniejszym.
Awaryjność.
W rankingu bezawaryjności TÜV z 2007 roku, Nissan Almera zajmuje 56. (auta 2-3 letnie) i 33. (auta 4-5 letnie) miejsca. Natomiast w tym samym rankingu z roku 2006 zajmuje wśród aut 2-3 letnich 25. miejsce oraz 12. miejsce wśród aut 4-5 letnich.
Almera N16 bywa krytykowany za wyższą - w porównaniu z poprzednikiem - awaryjność. Samochód trapiło wiele standardowych problemów - korozja klapy bagażnika, problemy z czujnikiem położenia wału korbowego, spalanie oleju silnikowego przy dużych przebiegach (w modelach z silnikiem benzynowym), wypalanie luster reflektorów (model po 2002 roku). Problem przepalających się lamp został częściowo rozwiązany przez producenta. Autoryzowane Stacje Obsługi prowadzą akcję serwisową, w ramach której bezpłatnie wymieniane są reflektory. Analogiczną akcję prowadzono dla czujnika położenia wału korbowego. Spadek bezawaryjności ma swoje odbicie zarówno w rankingach TÜV jak i w opiniach wyrażanych przez użytkowników na forach internetowych. Za szczególnie problematyczną bywa uważana Almera po zmianach przeprowadzonych w 2003 roku.

</doc>
<doc id="950558" url="https://pl.wikipedia.org/wiki?curid=950558" title="Polypterus senegalus">
Polypterus senegalus



</doc>
<doc id="950560" url="https://pl.wikipedia.org/wiki?curid=950560" title="Ranunculus repens">
Ranunculus repens



</doc>
<doc id="950561" url="https://pl.wikipedia.org/wiki?curid=950561" title="Dekanat Elbląg-Śródmieście">
Dekanat Elbląg-Śródmieście



</doc>
<doc id="950563" url="https://pl.wikipedia.org/wiki?curid=950563" title="Jaskier rozesłany">
Jaskier rozesłany



</doc>
<doc id="950564" url="https://pl.wikipedia.org/wiki?curid=950564" title="Dekanat Elbląg-Północ">
Dekanat Elbląg-Północ



</doc>
<doc id="950565" url="https://pl.wikipedia.org/wiki?curid=950565" title="Fregaty projektu 50">
Fregaty projektu 50

Fregaty projektu 50 – radzieckie fregaty budowane masowo w latach 50. W nomenklaturze radzieckiej jednostki były oznaczone jako okręty eskortowe, a ich funkcja była analogiczna do tej jaką spełniały niszczyciele eskortowe z okresu II wojny światowej. W kodzie NATO znane jako typ "Riga".
Historia.
Okręty były mniejszą i prostszą wersją opracowanych wcześniej fregat typu "Kola". Okręty powstały na polecenie Stalina, który był zaniepokojony rosnącymi kosztami, jakie pochłaniały budowy dużych okrętów nawodnych. Na okrętach zastosowano wysokociśnieniowe turbiny parowe i nowe radzieckie radary. Budowa okrętów została wstrzymana przez Chruszczowa w 1956, gdy uznano, że są one przestarzałe. Większość okrętów została wycofana ze służby do końca lat 70.
Łącznie zbudowano 68 okrętów z tego:
„Leopard”, „Bars”, „Rosomacha”, „Sobol”, „Barsuk”, „Kuguar”, „Jenot”, „Filin”, „Łuń”, „Kobczik”, „Tur”, „Łoś”, „Olień”, SKR-76, SKR-69, SKR-70, SKR-71, SKR-72, SKR-73, SKR-74, SKR-54, SKR-75, SKR-77,
SKR-80, SKR-81, SKR-10, SKR-4, SKR-5, SKR-8, SKR-14, SKR-15, SKR-59, SKR-60, SKR-61, SKR-62, SKR-64, SKR-55, SKR-65, SKR-68, SKR-56, SKR-50
„Gornostaj”, „Pantera”, „Ryś”, „Jaguar”, „Sarycz”, „Puma”, „Wołk”, „Kunica”, „Korsak”, „Norka”, „Woron”, „Grizon”, SKR-51, „Tuman”, SKR-53, SKR-57, SKR-58, SKR-63, SKR-66, SKR-67
„Zubr”, „Bizon”, „Aist”, „Łaska”, „Pelikan”, „Pingwin”, „Gepard”
Użytkownicy.
Oprócz Marynarki Wojennej Związku Radzieckiego okręty służyły w następujących państwach:
Planowano w latach 50. licencyjną budowę fregat projektu 50 w Polsce dla polskiej Marynarki Wojennej i CBKO-2 przystąpiło do adaptacji ich dokumentacji, lecz ostatecznie nie doszło do tego.

</doc>
<doc id="950566" url="https://pl.wikipedia.org/wiki?curid=950566" title="Rezerwat stepowy">
Rezerwat stepowy

Rezerwat stepowy – rezerwat przyrody, w którym przedmiotem ochrony jest kserotermiczna roślinność stepowa, taka jak murawy ciepłolubne na podłożu wapiennym lub gipsowym.
Rezerwaty stepowe w Polsce.
W 2015 roku było w Polsce 35 rezerwatów stepowych o łącznej powierzchni 543 ha.
Wybrane rezerwaty stepowe w Polsce:

</doc>
<doc id="950571" url="https://pl.wikipedia.org/wiki?curid=950571" title="Kościół Miłosierdzia Bożego w Krakowie (Nowy Prokocim)">
Kościół Miłosierdzia Bożego w Krakowie (Nowy Prokocim)

Kościół Miłosierdzia Bożego w Krakowie – kościół rzymskokatolicki należący do dekanatu Kraków-Prokocim archidiecezji krakowskiej na Osiedlu Nowy Prokocim przy ul. Kurczaba.
Kościół, a wcześniej kaplica, powstał w latach 1988–1999. Jest to budowla o wymiarach: 32 m. szerokości i 36 m. długości, ma ponad 1600 m² i może pomieścić do 3000 osób (700 miejsc siedzących).
Parafia Miłosierdzia Bożego.
Do parafii należą mieszkańcy ulic: Jerzmanowskiego, Kurczaba, Teligi, Konrada Wallenroda, Lilli Wenedy, Kozietulskiego oraz mieszkańcy bloków przy ulicy Księdza Piotra Ściegiennego. Na terenie parafii znajdują się również akademiki UJ przy ulicy Bandurskiego.
Organy.
W 2017 roku proboszcz parafii, do której należy kościół, ks. Józef Bizoń, podjął starania w kierunku sprowadzenia do świątyni organów piszczałkowych z innej parafii. Po konsultacjach z Archidiecezjalną Komisją Muzyki Kościelnej, w styczniu 2018 roku zadecydowano o budowie zupełnie nowych organów. W konkursie wyłoniono węgierską firmę AerisOrgona, specjalizującą się w tworzeniu stylistycznych kopii organów z konkretnych epok. Firma budowała organy w latach 2019–2020. Organy zostały poświęcone 2 grudnia 2021 roku przez metropolitę krakowskiego, abp. Marka Jędraszewskiego.
Instrument jest stylistyczną kopią organów Cavaillé-Colla, nawiązującą do francuskiego romantyzmu. Wyposażony jest w dźwignię Barkera, charakterystyczną dla instrumentów tego organmistrza..
Organy te są jedynym instrumentem w Polsce będącym wiernym odwzorowaniem organów francuskiego romantyzmu. Są także pierwszym powojennym instrumentem w Europie wykorzystującym dźwignię Barkera, co czyni je unikatowymi w skali całego kontynentu..

</doc>
<doc id="950577" url="https://pl.wikipedia.org/wiki?curid=950577" title="Rakśasa">
Rakśasa



</doc>
<doc id="950579" url="https://pl.wikipedia.org/wiki?curid=950579" title="Lesbonaks z Mityleny">
Lesbonaks z Mityleny

Lesbonaks z Mityleny (II wiek n.e.) – grecki filozof – sofista. Znane są trzy fikcyjne mowy (deklamacje) autorstwa Lesbonaksa, w których zachęca on Ateńczyków do dzielnej walki przeciw Sparcie i Tebom: "Politikos", "Protreptikos protos" i "Protreptikos deuteros". Inne dzieło Lesbonaksa z Mityleny nosi nazwę: "Erotikaj epistolaj" (Listy miłosne).

</doc>
<doc id="950583" url="https://pl.wikipedia.org/wiki?curid=950583" title="2 cm FlaK 38">
2 cm FlaK 38

2 cm Fliegerabwehrkanone 38 – niemieckie holowane, automatyczne działo przeciwlotnicze kalibru 20 mm. Armata 2 cm Flak 38 powstała w zakładach Mauser poprzez przekonstruowanie starszej armaty 2 cm Flak 30. Konstruktorom udało się zwiększyć szybkostrzelność teoretyczną z 280 do 420 strz/min., a także poprawić niezawodność działa. Dalsze zwiększanie szybkostrzelności było niemożliwe, ponieważ armaty 2 cm Flak 30 i 2 cm Flak 38 były zasilane z 20 nabojowych magazynków pudełkowych. Armata 2 cm Flak 38 znalazła się na uzbrojeniu wojsk niemieckich pod koniec 1940 roku.
Działania bojowe wykazały, że zwiększenie szybkostrzelności zwiększyło skuteczność działek kalibru 20 mm, ale nadal była ona niezbyt wysoka. Pociski kalibru 20 mm zawierały zbyt mało materiału wybuchowego, aby pojedyncze trafienia były w stanie poważnie uszkodzić samolot. Za konieczne uznano więc dalsze zwiększanie szybkostrzelności. Osiągnięto to poprzez budowę poczwórnie sprzężonej armaty 2 cm Flakvierling 38.
2 cm Flak 38, poza wersją holowaną, był używany także jako uzbrojenie dział samobieżnych Flakpanzer I i Flakpanzer 38(t). Stał się także podstawą do budowy przeznaczonego dla piechoty górskiej działa przeciwlotniczego 2 cm Geb.Fla.K.38.
Armata 2 cm Flak 38 była bronią automatyczną zasilaną nabojem zespolonym 20 × 139 mm. Łoże kołowe, do strzelania osadzane na trzech podnośnikach śrubowych. 

</doc>
<doc id="950584" url="https://pl.wikipedia.org/wiki?curid=950584" title="Pangasius hypophthalmus">
Pangasius hypophthalmus



</doc>
<doc id="950588" url="https://pl.wikipedia.org/wiki?curid=950588" title="Herman Grimm">
Herman Grimm

Herman Grimm (ur. 6 stycznia 1828 w Kassel, zm. 16 czerwca 1901 w Berlinie) – pisarz niemiecki.
Życiorys.
Jego ojcem był Wilhelm, a wujem Jacob Grimm. W 1859 roku ożenił się w Berlinie z Giselą (1827–1889, autorką baśni i dramatów publikującą pod pseudonimami Marilla Fitchersvogel, Allerlei Rauh).
Dzieciństwo spędził w Getyndze i Kassel. Uczył się w gimnazjum Friedrich-Wilhelms-Gymnasium w Berlinie. Studiował nauki prawnicze i filologiczne w Berlinie i Bonn. Po ukończeniu studiów pracował jako niezależny pisarz. W 1868 roku obronił pracę doktorską na uniwersytecie w Lipsku. W 1870 roku habilitował się na uniwersytecie w Berlinie, na którym, w 1873 roku, został profesorem nowożytnej historii sztuki.
Autor dramatów (m.in. "Demetrius", 1854), poematów, nowel i powieści ("Unüberwindliche Möchte", 1867, w "Essays" 1859–1900, 6 t., "Fragmente", 1900, 2 t.). W swoim głównym dziele "Leben Michelangelos" (1860–1863) zawarł opis kultury, rozważania o literaturze i sztuce.

</doc>
<doc id="950590" url="https://pl.wikipedia.org/wiki?curid=950590" title="Rozstajne">
Rozstajne

Rozstajne (daw. "Rostajne", j. łemkowski Розстайне) – wieś w Polsce położona w województwie podkarpackim, w powiecie jasielskim, w gminie Krempna. Leży w dolinie Wisłoki przy ujściu potoku Ryjak. Wieś nie jest wymieniona w rejestrze TERYT.
W miejscowości znajduje się murowana kapliczka prawosławna, zbudowana w 1928 (w okresie schizmy tylawskiej). Zamknięta w 1947 po wysiedleniu miejscowej ludności w ramach akcji „Wisła”. Ponownie użytkowana od 2004; obecnie pod wezwaniem Świętych Męczenników Pawła i Joanny. Nabożeństwo w kapliczce celebrowane jest raz w roku – w drugą sobotę czerwca. Obiekt należy do parafii w Bartnem. Mniej więcej pośrodku wsi zachował się cmentarz greckokatolicki z zachowanymi kilkoma nagrobkami.

</doc>
<doc id="950591" url="https://pl.wikipedia.org/wiki?curid=950591" title="Pärnu">
Pärnu



</doc>
<doc id="950593" url="https://pl.wikipedia.org/wiki?curid=950593" title="Wrzosowa Polana">
Wrzosowa Polana

Wrzosowa Polana – nieoficjalna nazwa części wsi Kotań w Polsce położona w województwie podkarpackim, w powiecie jasielskim, w gminie Krempna.
Administracyjnie "Wrzosowa Polana" ma status osiedla w gminie Krępna.
Nazwa osady nie jest wymieniona w oficjalnym rejestrze TERYT, jest w wykazie PRNG.

</doc>
<doc id="950594" url="https://pl.wikipedia.org/wiki?curid=950594" title="Kolejowy Klub Sportowy Lech Poznań">
Kolejowy Klub Sportowy Lech Poznań



</doc>
<doc id="950596" url="https://pl.wikipedia.org/wiki?curid=950596" title="Arystydes z Teb">
Arystydes z Teb

Arystydes z Teb (IV wiek p.n.e.) – grecki malarz z okresu panowania Aleksandra Macedońskiego. Przyjmuje się, że mógł być synem Nikomachosa. Autor słynnych obrazów przedstawiających bitwę z Persami oraz Dionizosa i Ariadnę.

</doc>
<doc id="950597" url="https://pl.wikipedia.org/wiki?curid=950597" title="Huta Krempska">
Huta Krempska

Huta Krempska – przysiółek wsi Krempna w Polsce, położony w województwie podkarpackim, w powiecie jasielskim, w gminie Krempna.
W latach 1975–1998 przysiółek administracyjnie należał do województwa krośnieńskiego.
Przysiółek należy do rzymskokatolickiej parafii św. Maksymiliana Kolbe w Krempnej.
Nazwa przysiółka pochodzi od istniejącej tu w XVIII wieku huty szkła.

</doc>
<doc id="950598" url="https://pl.wikipedia.org/wiki?curid=950598" title="Krompach">
Krompach

Krompach – miejscowość i gmina (obec) w Czechach, w kraju libereckim, w powiecie Česká Lípa. W 2022 roku liczyła 163 mieszkańców.
Podgórska wioska, przygraniczna, położona na wysokości od 400 do 600 m n.p.m., w centrum Gór Łużyckich, przy granicy niemiecko-czeskiej, w północno-zachodnich Czechach na północny wschód od miejscowości Česká Lípa, u południowego podnóża wzniesienia Hvozd, w środkowej części okresu Česká Lípa. Wieś składa się z trzech osad: Krompach, Juliovka i Valy. W całej miejscowości jest 245 zabudowań, z tego w Krompachu jest 125 zabudowań. Jest to rozciągnięta wieś, charakteryzująca się wąską i luźną zabudową budynków, położonych wzdłuż drogi, po obu jej stronach. Przez wieś przepływa czes."Krompašský potok". W górnej części wsi znajduje się kamieniołom piaskowca.
Historia.
Pierwsza wzmianka o wsi pochodzi z 1391 roku, w której miejscowość wymieniana jest jako wieś młynarska koło miasta Milštejn. Przed 1549 rokiem mieszkańcy trudnili się szklarstwem. W późniejszym okresie miejscowość znana była z tkactwa istniało tu kilkanaście tkalni.Od XIX wieku wieś jest znaną miejscowością turystyczną i rekreacyjno wypoczynkową.
Zabytki.
We wsi zachowały się: 
Turystyka.
Przez wieś przechodzi szlaki turystyczne:

</doc>
<doc id="950601" url="https://pl.wikipedia.org/wiki?curid=950601" title="Zauropsydy">
Zauropsydy

Zauropsydy (Sauropsida) – jeden z dwóch głównych kladów owodniowców (obok synapsydów), który rozdzielił się na dwie główne linie ewolucyjne: anapsydy, charakteryzujące się czaszką pozbawioną otworów skroniowych, oraz diapsydy, w których czaszce rozwinęły się dwie pary otworów skroniowych (po dwa – górny i dolny – za każdym okiem), przez które przewleczone są silne mięśnie szczęk.
Termin „zauropsydy” ukuł Thomas Henry Huxley w latach 60. XIX wieku; stwierdził, że gromady ptaków (Aves) i gadów (Reptilia) są bliżej spokrewnione ze sobą niż z którąkolwiek inną gromadą kręgowców, i że obie te gromady razem tworzą jedną z trzech głównych grup, na które dzielą się kręgowce (obok ssaków i grupy Ichthyopsida, do której Huxley zaliczył ryby i płazy, obecnie uznawanej za parafiletyczną). Huxley pierwotnie określał grupę obejmującą ptaki i gady jedynie angielskim terminem "Sauroids", później jednak nadał jej łacińską nazwę „Sauropsida”. Edwin Stephen Goodrich w 1916, zauważył, że tradycyjnie rozumiana gromada gadów jest parafiletyczna, gdyż zalicza się do niej zarówno owodniowce blisko spokrewnione z ptakami, jak i bliżej spokrewnione ze ssakami. Zaproponował więc, by używać nazwy Sauropsida jedynie w odniesieniu do ptaków i wszystkich owodniowców bliżej spokrewnionych z nimi niż ze ssakami; zauropsydy miały być grupą siostrzaną do grupy Theropsida (synonim synapsydów), obejmującej ssaki i wszystkie owodniowce bliżej spokrewnione z nimi niż z ptakami. Według Goodricha zauropsydy i teropsydy wyewoluowały z grupy, którą on sam nazwał Protosauria i do której zaliczył najstarsze gady i niektóre prymitywniejsze paleozoiczne czworonogie. Inni naukowcy, np. David Watson, definiowali zauropsydy i teropsydy inaczej, zaliczając do tych dwóch grup prymitywne gady, które Goodrich zaliczał do „protozaurów”, a z drugiej strony wykluczając z nich odpowiednio ptaki i ssaki. 
Jacques Gauthier (1994) zdefiniował Sauropsida jako klad obejmujący gady ("sensu" Gauthier, Kluge i Rowe, 1988; patrz niżej) i wszystkie owodniowce bliżej spokrewnione z nimi niż ze ssakami; z kolei Michel Laurin i Robert Reisz (1995) zdefiniowali Sauropsida jako klad obejmujący ostatniego wspólnego przodka mezozaurów, żółwi i diapsydów oraz wszystkich jego potomków.
Wszystkie współcześnie żyjące gady należą do zauropsydów; większość autorów zalicza do nich także ptaki. Odpowiada to historycznemu rozumieniu terminu Sauropsida; poza tym nie ulega wątpliwości, że ptaki muszą wchodzić w skład zauropsydów, jeśli mają być one grupą monofiletyczną (podobnie jak ssaki wchodzą w skład monofiletycznych synapsydów). Jednak prof. Michael Benton, podejmując próbę pogodzenia tradycyjnej linneuszowskiej klasyfikacji kręgowców z nowszą, opartą na zasadach kladystyki, zaproponował w trzecim wydaniu "Vertebrate Paleontology", by nie włączać ptaków i ssaków do zauropsydów i synapsydów, dzięki czemu ptaki i ssaki mogą zachować status odrębnych gromad. Benton zaproponował w zamian, by podniesione do rangi gromad zauropsydy i synapsydy zastąpiły tradycyjną gromadę gadów. W czwartym wydaniu "Vertebrate Paleontology" Benton w miejsce gromady zauropsydów wyróżnił gromadę gadów (Reptilia), utrzymał natomiast synapsydy jako odrębną od gadów gromadę.
Część autorów podjęła próbę przedefiniowania gadów, tak aby stały się one grupą monofiletyczną; w związku z tymi próbami niepewna stała się relacja między gadami a zauropsydami. Gauthier, Kluge i Rowe (1988) zdefiniowali Reptilia jako klad obejmujący ostatniego wspólnego przodka żyjących żółwi i przedstawicieli kladu Sauria (tj. grupy koronnej diapsydów, do której należą klady Lepidosauromorpha i Archosauromorpha) oraz wszystkich jego potomków; z kolei Laurin i Reisz (1995) zdefiniowali Reptilia jako klad obejmujący ostatniego wspólnego przodka żółwi i diapsydów oraz wszystkich jego potomków. W wypadku przyjęcia którejś z tych definicji do gadów należałyby ptaki, natomiast nie należałyby do nich synapsydy; nie jest natomiast pewne, czy zauropsydy i tak definiowane gady należy uznać za synonimy, czy też gady są kladem w obrębie zauropsydów - niepewna jest bowiem pozycja filogenetyczna niektórych zauropsydów, przede wszystkim mezozaurów i żółwi. Gauthier, Kluge i Rowe (1988) wyłączyli z Reptilia większość zauropsydów tradycyjnie zaliczanych do Anapsida; z kolei według Laurina i Reisza (1995) jedynie mezozaury były bazalnymi zauropsydami nie należącymi do Reptilia. Jednak Modesto (1999) zaliczył mezozaury do Anapsida; według niego nie są znane żadne zauropsydy nie należące do Reptilia, w związku z czym uznał Sauropsida za młodszy synonim Reptilia. Z kolei analiza Hilla (2005) zasugerowała, że mezozaury mogły być grupą siostrzaną do kladu obejmującego Reptilia i synapsydy; zdaniem Hilla może to dowodzić, że zauropsydy "sensu" Laurin i Reisz (1995) nie są taksonem monofiletycznym.
Autorzy obu przytaczanych definicji Reptilia zakładali, że żółwie są bazalnymi zauropsydami nie należącymi do diapsydów; jednak szereg analiz kladystycznych zasugerował, że żółwie są w rzeczywistości diapsydami z kladu Sauria. Jeśli taka jest ich rzeczywista pozycja filogenetyczna, to Reptilia "sensu" Gauthier, Kluge i Rowe (1988) stałyby się synonimem Sauria, zaś Reptilia "sensu" Laurin i Reisz (1995) - synonimem Diapsida. Modesto i Anderson (2004) zdefiniowali Reptilia jako najszerszy klad, do którego należą gatunki "Lacerta agilis" i "Crocodylus niloticus", ale do którego nie należy "Homo sapiens"; tak definiowane gady byłyby starszym synonimem zauropsydów, przynajmniej przy zastosowaniu definicji filogenetycznej Sauropsida zaproponowanej przez Gauthiera w 1994 r.

</doc>
<doc id="950604" url="https://pl.wikipedia.org/wiki?curid=950604" title="Kong Kristian">
Kong Kristian



</doc>
<doc id="950607" url="https://pl.wikipedia.org/wiki?curid=950607" title="Sauropsida">
Sauropsida



</doc>
<doc id="950613" url="https://pl.wikipedia.org/wiki?curid=950613" title="Eikichi Onizuka">
Eikichi Onizuka



</doc>
<doc id="950617" url="https://pl.wikipedia.org/wiki?curid=950617" title="Scunthorpe">
Scunthorpe

Scunthorpe (IPA: ['skʌnθɔːp]) – miasto w środkowej Anglii (Wielka Brytania), w hrabstwie Lincolnshire, ośrodek administracyjny North Lincolnshire (unitary authority). Liczy ok. 73 tys. mieszkańców. Jest miastem partnerskim Ostrowca Świętokrzyskiego.
Nazwa miasta zyskała popularność w Internecie z uwagi na tzw. problem Scunthorpe.

</doc>
<doc id="950618" url="https://pl.wikipedia.org/wiki?curid=950618" title="Kodykologia">
Kodykologia

Kodykologia (od , a to z , dop. "codicis" – kodeks i – słowo) − dyscyplina naukowa zajmująca się badaniem ksiąg rękopiśmiennych powstałych do początku XVI w. (tj. do momentu wyparcia przez książki drukowane).
Historia.
Kodykologia jako dyscyplina jest stosunkowo młoda pomimo długiej tradycji badania rękopisów. Na przestrzeni dziejów różni badacze tworzyli jej podwaliny.
W XV w. powstały dwa dzieła, wydane pod tym samym tytułem: "De laude scriptorium", zawierające pochwałę książki rękopiśmiennej i pracy kopistów. Jedno – autorstwa Jeana Gersona (1363–1429), paryskiego teologa, drugie – opata klasztoru benedyktynów ze Sponheim Johanna Trithemiusa (1462–1516).
XVI i XVII w. to czas wielkich sporów, toczących się między filologami i teologami, które przyczyniły się do rozwoju metod krytycznego opracowania rękopisów. W XVII w. powstały dwa ugrupowania: bollandystów i maurynów. Pierwsi gromadzili rękopisy i odpisy zabytków hagiograficznych, określali ich pochodzenie oraz czas powstania. Drudzy prowadzili prace badawcze i studia historyczne. Jean Mabillon (1632–1707), przedstawiciel maurynów, stworzył podstawy analizy krytycznej wytworów rękopiśmiennych.
W XIX w. pogłębiano i rozszerzano problemy badawcze kodykologii. W 1821 roku w Paryżu powołana została École des Chartes, która w znacznym stopniu przyczyniła się do rozwoju badań nad rękopisami. Podejmowano w niej również studia z zakresu paleografii i nauki o dokumencie. Jednym z najbardziej aktywnych badaczy w tamtym okresie był Francuz Leopold Delisle (1826–1910). 
W 1819 roku w Niemczech Heinrich Friedrich Karl von Stein powołał towarzystwo – Gesellschaft für ältere deutsche Geschichtskunde – skupiające grupę historyków-wydawców. Publikowało ono średniowieczne źródła historyczne w serii Monumenta Germaniae Historica, a w wydawanych tekstach źródłowych czy specjalistycznym periodyku ogłaszało studia o kodeksach średniowiecznych. Osiągnięcia członków towarzystwa stały się wzorem dla badaczy w innych krajach.
Definicja i zakres badań.
Kodykologia zajmuje się wyłącznie kodeksami literackimi w szerokim tego słowa znaczeniu (nie obejmuje np. ksiąg sądowych). Przedmiotem jej badań są: materiał, forma i treść rękopisu, a także sposób jego powstania (warsztat pracy, budowa kodeksu oraz jego zdobienia).
We współczesnych studiach nad książką rękopiśmienną wyróżniane są trzy etapy i zakresy badań kodykologii:
1. Książka rękopiśmienna jako wytwór kultury
Kodeks jest badany i traktowany jak obiekt materialny – jego właściwości wyznaczone są przez: materiał pisarski, techniki tworzenia książki rękopiśmiennej, zapis graficzny – pismo, zdobnictwo, oprawę kodeksu. Badanie książki rękopiśmiennej pod tym kątem pozwala dostrzec i zrozumieć procesy oraz przemiany, które zachodziły w kulturze wieków średnich.
2. Losy książki rękopiśmiennej
Analizuje się zawartość kodeksu, określa jego przeznaczenie, funkcje i sposoby użytkowania, ustala się okoliczności powstania, identyfikuje twórców (kopistów, iluminatorów, introligatorów), fundatorów i pierwszych właścicieli.
3. Książka rękopiśmienna w zbiorach
Bada się i opisuje daną grupę rękopisów, które mogą pochodzić z tego samego warsztatu pisarskiego (skryptorium), księgozbioru lub biblioteki. Celem tych badań jest rekonstrukcja określonego księgozbioru, który został rozproszony lub uległ zniszczeniu.
Kodykologia jest działem rękopisoznawstwa (czasem bywa z nim w szerszym znaczeniu utożsamiana). Nie obejmuje jednak paleografii, którą traktuje się jako odrębną dyscyplinę naukową.

</doc>
<doc id="950621" url="https://pl.wikipedia.org/wiki?curid=950621" title="Kąty (powiat pajęczański)">
Kąty (powiat pajęczański)

Kąty – kolonia w Polsce położona w województwie łódzkim, w powiecie pajęczańskim, w gminie Sulmierzyce. 
W latach 1975–1998 miejscowość administracyjnie należała do województwa piotrkowskiego.
Do lat 80. XX w. wieś z populacją ponad 100 osób, obecnie praktycznie opuszczona (na stałe zamieszkane są dwa domy, w okresie wakacji około 15). W wiosce znajduje się kopalnia odkrywkowa piasku i żwiru oraz dwie kapliczki.

</doc>
<doc id="950625" url="https://pl.wikipedia.org/wiki?curid=950625" title="Pijanowice">
Pijanowice

Pijanowice – osada w Polsce położona w województwie wielkopolskim, w powiecie gostyńskim, w gminie Krobia.
Wieś szlachecka Pyanowice położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Pijanowice należały do okręgu gostyńskiego tego powiatu i stanowiły odrębny majątek, którego właścicielem była wówczas (1846) Ludwik Dzierzbicki. Według spisu urzędowego z 1837 roku wieś liczyła 149 mieszkańców, którzy zamieszkiwali 16 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="950627" url="https://pl.wikipedia.org/wiki?curid=950627" title="Dębina (powiat gostyński)">
Dębina (powiat gostyński)

Dębina – osada w Polsce położona w województwie wielkopolskim, w powiecie gostyńskim, w gminie Krobia.
W okresie Wielkiego Księstwa Poznańskiego (1815-1848) folwark Dębina należał do wsi mniejszych w ówczesnym pruskim powiecie Kröben (krobskim) w rejencji poznańskiej. Dębina należała do okręgu sarnowskiego tego powiatu i stanowiła część majątku Niepart, którego właścicielem był wówczas (1846) Czarnecki. Do majątku Niepart przynależał także folwark Florynki. Według spisu urzędowego z 1837 roku Dębina liczyła 70 mieszkańców, którzy zamieszkiwali dwa dymy (domostwa).
W latach 1975–1998 miejscowość administracyjnie należała do województwa leszczyńskiego.
Obecnie miejscowość już nie istnieje. Budynki mieszkalne i majątku (folwarczne) zostały rozebrane w latach 80. XX wieku. Wśród zarośli widać tylko wystające fragmenty fundamentów.
Zobacz też: Dębina

</doc>
<doc id="950628" url="https://pl.wikipedia.org/wiki?curid=950628" title="Florynki">
Florynki

Florynki – osada w Polsce położona w województwie wielkopolskim, w powiecie gostyńskim, w gminie Krobia.
W okresie Wielkiego Księstwa Poznańskiego (1815-1848) folwark Florynki należał do wsi mniejszych w ówczesnym pruskim powiecie Kröben (krobskim) w rejencji poznańskiej. Florynki należały do okręgu sarnowskiego tego powiatu i stanowiły część majątku Niepart, którego właścicielem był wówczas (1846) Czarnecki. Do majątku Niepart przynależał także folwark Dębina. Według spisu urzędowego z 1837 roku folwark Florynki liczył 19 mieszkańców, którzy zamieszkiwali jeden dym (domostwo).
W latach 1975–1998 miejscowość administracyjnie należała do województwa leszczyńskiego.

</doc>
<doc id="950630" url="https://pl.wikipedia.org/wiki?curid=950630" title="Annia Faustina">
Annia Faustina

Annia Faustina lub Annia Aurelia Faustina – rzymianka żyjąca w III wieku, przez krótki czas – cesarzowa rzymska jako trzecia żona cesarza Heliogabala.
Była córką konsula Tyberiusza Klaudiusza Sewerusa Proculusa (syna Annii Aurelii Galerii Faustyny i konsula Gnejusza Klaudiusza Sewerusa Arabianusa) oraz Plautii Serwilli (córki Aurelii Fadilli i konsula Marka Peducaeusa Plautiusa Quintillusa). Jej babcie były rodzonymi siostrami – córkami cesarza Marka Aureliusza i Faustyny Młodszej, zaś dziadkowie pochodzili z bogatych, patrycjuszowskich rodów i byli konsulami. 
Annia Faustina była więc prawnuczką Marka Aureliusza i Faustyny Młodszej, ich ostatnim znanym potomkiem oraz ostatnią znaną spodkobierczynią dynastii Antoninów.
Jej pierwszym mężem był Pomponiusz Bassus, rzymski polityk. Data ich ślubu nie jest znana. Ojcem Bassusa był prawdopodobnie Gajusz Pomponiusz Bassus Terentianus, konsul około 193. Sam Bassus był konsulem w 211 oraz między 212 a 217, był też legatem "Inferior" lub "Superior Moesia".
Przed czerwcem 221 ówczesny cesarz rzymski – Heliogabal zapragnął, żeby Annia Faustina został jego żoną. Mąż jego wybranki został stracony, wdowa po nim nie mogła nosić żałoby – zamiast tego w lipcu 221 została żoną cesarza. Społeczeństwo rzymskie przyjęło to małżeństwo o wiele bardziej przychylnie niż małżeństwo Heliogabala z dziewiczą westalką – Julią Aquilią Severą. Annia Faustina otrzymała od drugiego męża tytuł Augusty i od tej pory nazywano ją "Annia Faustina Augusta". Cesarz liczył, że Annia Faustina urodzi mu następcę tronu, który zastąpi na tym "stanowisku" jego brata ciotecznego – Aleksandra Sewera. Annia Faustina i Heliogabal nie mieli jednak dzieci. 
Pod koniec 221 cesarz rozwiódł się z Annią Faustiną, nie znamy powodów tej decyzji. Cesarz powrócił do swojej poprzedniej żony – Julii Aquilii Severy i poślubił ją ponownie (została jego czwartą żoną). Losy Anni Faustiny po rozwodzie z cesarzem są nieznane.

</doc>
<doc id="950632" url="https://pl.wikipedia.org/wiki?curid=950632" title="Dekanat Iława-Wschód">
Dekanat Iława-Wschód



</doc>
<doc id="950634" url="https://pl.wikipedia.org/wiki?curid=950634" title="Stanisław Bańczyk">
Stanisław Bańczyk

Stanisław Bańczyk (ur. 25 października 1903 w Libiszowie k. Opoczna, zm. 16 kwietnia 1988 w Waszyngtonie) – działacz ruchu ludowego. Od 1931 członek Stronnictwa Ludowego. Podczas okupacji członek władz SL „Roch” w Łodzi. W latach 1944–1947 poseł do KRN. W latach 1947–1948 poseł na Sejm Ustawodawczy.
W 1944 pełnił funkcję prezesa Stronnictwa Ludowego „Wola Ludu”, a w 1945 Stronnictwa Ludowego (lubelskiego). Od 21 stycznia 1946 do 16 listopada 1947 był wiceprezesem opozycyjnego Polskiego Stronnictwa Ludowego. Od grudnia 1948 przebywał na emigracji w USA. W 1949 pozbawiony obywatelstwa polskiego, które przywrócono mu pośmiertnie 15 marca 1989. Od 1966 pełnił funkcję prezesa PSL na uchodźstwie.
Jego brat Piotr Bańczyk został zamordowany przez UB w 1952.

</doc>
<doc id="950635" url="https://pl.wikipedia.org/wiki?curid=950635" title="Dekanat Iława-Zachód">
Dekanat Iława-Zachód



</doc>
<doc id="950637" url="https://pl.wikipedia.org/wiki?curid=950637" title="Dekanat Kwidzyn-Śródmieście">
Dekanat Kwidzyn-Śródmieście



</doc>
<doc id="950640" url="https://pl.wikipedia.org/wiki?curid=950640" title="Dekanat Kwidzyn-Zatorze">
Dekanat Kwidzyn-Zatorze



</doc>
<doc id="950642" url="https://pl.wikipedia.org/wiki?curid=950642" title="Dekanat nadmorski">
Dekanat nadmorski



</doc>
<doc id="950643" url="https://pl.wikipedia.org/wiki?curid=950643" title="Airline Tycoon Deluxe">
Airline Tycoon Deluxe



</doc>
<doc id="950646" url="https://pl.wikipedia.org/wiki?curid=950646" title="Zjazd w Lubeczu">
Zjazd w Lubeczu

Zjazd w Lubeczu − zjazd sześciu książąt ruskich, który odbył się w 1097 w Lubeczu.
Uczestnikami zjazdu byli wielki książę kijowski Światopełk Izjasławowicz, książę perejasławski Włodzimierz II Monomach, książę smoleński Dawid Światosławicz, książę czernihowski Oleg Światosławicz, książę włodzimiersko-wołyński Dawid Igorewicz i książę trembowelski Wasylko Rościsławicz. 
Na zjeździe książęta podjęli próbę zjednoczenia pogrążonej w rozbiciu Rusi. Głównymi postanowieniami zjazdu było zerwanie z zasadą senioratu, który prowadził do walk wewnętrznych, wyznaczenie każdemu z sześciu braci dzielnicy, w której miał sprawować władzę, i zobowiązanie stron do wspólnej walki w razie ataku zewnętrznego. Ustalono też, że każda linia książęca (Iziasławicze, Światosławicze i Wsiewołodowicze) będzie w swojej dzielnicy sprawować dziedziczną władzę. 
Omawiano także sprawę obrony przed najazdami Kumanów.
Ważnym punktem porozumienia było także pozbycie się najbardziej energicznych z braci, którzy stanowiliby istotne zagrożenie dla zjednoczonego państwa. Takim zagrożeniem stał się Wasylko Rościsławicz, który po obradach w Lubeczu został uroczyście zaproszony do Kijowa, po czym oślepiony i wtrącony do lochu. Zbrodnia ta oburzyła część książąt i spowodowała wznowienie walk, jednak próby zagarnięcia władzy w państwie skończyły się wraz z zjazdem w Wyteczewie (1110).
Iziasławicze.
Do nich należało Księstwo Turowskie, podzielone potem na część turowską i pińską, a później na mniejsze włości z ośrodkami w Stepaniu, Czetwertni, Grodnie, Dubrowicy i Nieświeżu. Większość tego rodu wygasła, z wyjątkiem Czetwertyńskich.
Światosławicze.
Należało do nich księstwo czernihowskie. Od tej gałęzi pochodzi wiele znanych rosyjskich rodzin: Wołkońscy, Oboleńscy, Trubeccy, Karaczewscy, Odojewscy, Boriatyńscy.
Wsiewołodowicze.
Potomkowie tej linii zapoczątkowali dwa odgałęzienia Monomachowiczów Jurijowiczów i Monomachowiczów Mścisławowiczów. Pierwsi po śmierci Jurija Dołgorukiego przekształcili się w dynastycznych władców Księstwa Włodzimiersko-Suzdalskiego. Ich ostatnim reprezentantem na tronie moskiewskim był syn Iwana Groźnego, car Fiodor I. Druga linia, pochodząca od Mścisława Wielkiego, rozdzieliła się na 3 linie: wołyńską, smoleńską i jarosławską. Z tej linii pochodzą rody Ostrogskich i Zasławskich.

</doc>
<doc id="950651" url="https://pl.wikipedia.org/wiki?curid=950651" title="Aleksy Bień">
Aleksy Bień

Aleksy Bień (ur. 10 lipca 1894 w Nowej Wsi k. Olkusza, zm. 8 lipca 1977 w Sosnowcu) – działacz socjalistyczny, poseł na Sejm II RP (II i III kadencji) oraz na Sejm Ustawodawczy. Od 1925 do 1928 roku był prezydentem Sosnowca.
Życiorys.
Urodził się w rodzinie małorolnego chłopa Jana i Karoliny. Po śmierci ojca, w 1899 roku przeniósł się z rodziną do Sosnowca i po ukończeniu trzech klas szkoły początkowej, rozpoczął w 1905 roku pracę jako goniec w fabryce „W. Fitzner i K. Gamper” w Sosnowcu. Uczestniczył wówczas w kolportażu bibuły, strajkach i demonstracjach. Pod wpływem braci, Wincentego i Stanisława w 1911 roku wstąpił do Polskiej Partii Socjalistycznej. W okresie 1912–1914 kierował „techniką partyjną” w Sosnowcu. Od 1911 roku został organizatorem Związku Strzeleckiego w Zagłębiu. W 1913 roku ukończył zaś kurs instruktorski Związku Walki Czynnej.
Od 1914 roku na polecenie Tomasza Arciszewskiego porzucił pracę i został funkcjonariuszem PPS. W grudniu 1915 roku został komendantem VI Obwodu Polskiej Organizacji Wojskowej w Sosnowcu.
Od czerwca 1917 roku został instruktorem Pogotowia Bojowego PPS. Poszukiwany przez władze niemieckie wyjechał do Warszawy, a następnie Włocławka, gdzie objął funkcję instruktora okręgowego Pogotowia Bojowego PPS. 20 stycznia 1918 roku został aresztowany we Włocławku i skazany w lutym na 5 lat ciężkiego więzienia. Karę odbywał w więzieniu mokotowskim w Warszawie.
Został uwolniony 11 listopada 1918 roku, cztery dni później, na polecenie PPS, wyjechał do Zagłębia Dąbrowskiego, gdzie wszedł w skład Okręgowego Komitetu Robotniczego PPS. W 1919 roku był członkiem Wydziału Wykonawczego zagłębiowskiej Rady Delegatów Robotniczych. Od 1919 do 1925 roku pełnił funkcję sekretarza okręgowego Centralnego Związku Górników.
W czasie wszystkich powstań śląskich był pełnomocnikiem Centralnego Komitetu Wykonawczego PPS dla niesienia pomocy powstańców. Prowadził m.in. biuro werbunkowe ochotników jako Robotniczy Komitet Pomocy Powstańców Śląskich.
Od 1922 do 1939 roku pełnił funkcję przewodniczącego Okręgowego Komitetu Robotniczego PPS Zagłębia Dąbrowskiego. Po zwycięstwie PPS w wyborach samorządowych i uzyskaniu bezwzględnej większości w radzie, od 1925 do 1928 roku pełni funkcję prezydenta Sosnowca. W styczniu 1929 roku pomimo zwycięstwa w wyborach samorządowych, PPS utraciła bezwzględną większość w Radzie Miasta. Aleksy Bień został zmuszony do ustąpienia ze stanowiska prezydenta miasta na rzecz kandydata sanacji Józefa Marczyńskiego. Później pełnił funkcję dyrektora Kasy Brackiej Górników.
Od 1928 roku był zastępcą członka Rady Naczelnej PPS, od 1931 roku członkiem Rady Naczelnej PPS, zaś od 1934 roku członkiem Centralnego Komitetu Wykonawczego. W Sejm I kadencji (1922–1927) od 1922 do 1927 roku był zastępcą listy nr 2 w okręgu wyborczym 21 (Będzin). W latach 1928–1935 był posłem na Sejm RP. W wyborach parlamentarnych w 1928 roku oraz w wyborach parlamentarnych w 1930 roku uzyskiwał mandat w okręgu wyborczym nr 21 (Będzin). W Sejmie II kadencji pełnił funkcję członka komisji odbudowy kraju, petycyjne, oraz był sekretarzem komisji do walki z drożyzną.
Członek zarządu Związku Miast Polskich w 1932 roku.
Przed wybuchem wojny od lipca 1939 roku za zgodą władz PPS organizował na wniosek Oddziału II Sztabu Generalnego WP konspiracyjną organizację „Okrzeja-Odra”, która miała po wybuchu ewentualnej wojny realizować działania dywersyjne.
Od 1939 roku był członkiem konspiracyjnej PPS-WRN. W maju 1940 roku poszukiwany przez Gestapo opuścił Zagłębie i przeniósł się do Lublina. Od 1940 do 1944 roku kierował okręgiem PPS-WRN w Lublinie i wchodził w skład komendy Gwardii Ludowej WRN. Wchodził w skład Centralnego Kierownictwa Ruchu (CKR) PPS-WRN.
Od marca 1944 roku zastępca delegata w Okręgowej Delegaturze Rządu województwa lubelskiego. Po zajęciu Lublina przez Armię Czerwoną nie ujawnił się. Po aresztowaniu Delegata Okręgowego 27 lipca 1944 roku przejął obowiązki delegata rządu do wiosny 1945 roku. Jednak jego obowiązki sprowadzały się praktycznie do wspólnego z AK tworzenia cywilno-wojskowej siatki konspiracyjnej, prowadzenia działalności propagandowej oraz utrzymywania łączności z władzami w Londynie. Wiosną 1945 roku przedostał się do Krakowa.
Uczestniczył w posiedzeniach konspiracyjnej Rady Naczelnej PPS w marcu i lipcu 1945 roku. Uczestniczył w tworzeniu wraz z Zygmuntem Żuławskim tworzeniu Polskiej Partii Socjalno-Demokratycznej mającej na celu odbudowanie przedwojennej PPS. Nieudane próby legalizacji partii spowodowały, że wstąpił indywidualnie do „lubelskiej” PPS (biorąc jednocześnie przez pewien czas udział w konspiracyjnych działaniach b. PPS-WRN).
W „lubelskiej” PPS został członkiem władz Rady Wojewódzkiej PPS w Zagłębiu, a następnie wiceprzewodniczącym Wojewódzkiego Komitetu. W styczniu 1947 roku wybrany został posłem na Sejm Ustawodawczy. W grudniu 1947 roku na XXVIII Kongresie „lubelskiej” PPS wybrany został do Centralnej Komisji Rewizyjnej. Od lutego 1948 roku objął funkcję dyrektora Ubezpieczalni Społecznej w Warszawie.
W październiku 1948 roku został usunięty z PPS i jednocześnie zwolniony z pracy. Do połowy 1951 roku pozostawał bez zatrudnienia. Od lipca 1951 roku za zgodą wrócił do Ubezpieczalni Społecznej, skąd w 1954 roku na swoją prośbę przeszedł na stanowisko wicedyrektora ZUS w Chorzowie. Z tego stanowiska odszedł w kwietniu 1960 roku na emeryturę.
Na emeryturze działał w Komisji Historycznej Związku Zawodowego Górników, ZBoWiD, Referacie Historii Partii przy Komitecie Wojewódzkim PZPR.
W kwietniu 1969 roku Komisja Odwołań V Zjazdu PZPR (na wniosek KM w Sosnowcu) przyznała (według nomenklatury partyjnej „przywróciła”) mu prawa członkowskie PZPR. Zmarł 8 lipca 1977 roku w Sosnowcu. Pochowany jest na cmentarzu komunalnym w Będzinie – Małobądzu.

</doc>
<doc id="950652" url="https://pl.wikipedia.org/wiki?curid=950652" title="Synagoga Stowarzyszenia Izraela Meiselsa w Krakowie">
Synagoga Stowarzyszenia Izraela Meiselsa w Krakowie

Synagoga Stowarzyszenia Izraela Meiselsa – synagoga, która znajdowała się w Krakowie przy ulicy św. Agnieszki 11, na Stradomiu.
Synagoga została zbudowana w 1876 roku z inicjatywy Stowarzyszenia Izraela Meiselsa, według projektu Leopolda Tlachny. Obok sali modlitw mieściła się również mała szkółka talmudyczna. Podczas II wojny światowej hitlerowcy zdewastowali synagogę. 
Po zakończeniu wojny w synagodze i pozostałych pomieszczeniach mieściła się Publiczna Szkoła Rzemiosła Zawodowego nr 2. Po kilku latach kamienica została wyburzona, a na jej miejscu wzniesiono nową.

</doc>
<doc id="950653" url="https://pl.wikipedia.org/wiki?curid=950653" title="Stare Kroczyce">
Stare Kroczyce

Stare Kroczyce – część wsi Kroczyce w Polsce położona w województwie śląskim, w powiecie zawierciańskim, w gminie Kroczyce.
W latach 1975–1998 Stare Kroczyce położone były w województwie częstochowskim.

</doc>
<doc id="950658" url="https://pl.wikipedia.org/wiki?curid=950658" title="Nojon">
Nojon



</doc>
<doc id="950664" url="https://pl.wikipedia.org/wiki?curid=950664" title="Dyskografia t.A.T.u.">
Dyskografia t.A.T.u.

Artykuł przedstawia spis singli, albumów, DVD oraz teledysków wchodzących w skład dyskografii zespołu t.A.T.u.

</doc>
<doc id="950665" url="https://pl.wikipedia.org/wiki?curid=950665" title="Bagatur">
Bagatur

Bagatur (albo Batur, Baatur, Bahador) – turecko-mongolski tytuł honorowy, oznaczający "bohatera", "walecznego wojownika".
Za historykami chińskiej dynastii Sui można przyjąć, że tytuł ten był używany przez ludy stepowe żyjące na północ i zachód od Chin co najmniej od VII wieku. W kaganacie starotureckim przyjmował on formę "batur", Protobułgarzy w IX wieku używali formy "bagatur". Czyngis-chan (w którego czasach występował on w formach "bagatur" i "baatur") nadał go jako oficjalny tytuł honorowy około tysiącu osób ze swojej armii, które chciał szczególnie wyróżnić za odwagę lub wierną służbę. W analogiczny sposób nadawali go władcy państw powstałych po rozpadzie imperium mongolskiego, w tym także Wielcy Mogołowie. Od czasów ilchana Abu Sa’ida (1317 - 1335) tytułu "bahadur" używano także jako części tytulatury władcy - postępowali tak Dżalajirydzi, Timurydzi, Kara Kojunlu, Ak Kojunlu, Wielcy Mogołowie, a w szczególności władcy państw uzbeckich. Od tego tytułu wywodzi się polski termin bohater.
Wielcy Mogołowie używali ziranizowanej formy "Bahador". Nadawano go raczej najważniejszym i najbliżej związanym z dynastią ludziom w państwie. Tytuł ten był używany w Indiach jeszcze za czasów brytyjskich i początków niepodległych Indii. W znaczeniu "dzielny" wchodził w skład pełnych form imion własnych niektórych maharadżów. Przysługiwał on przykładowo dr Karan Singhowi - maharadży Dżammu i Kaszmiru, ministrowi lotnictwa i cywilnego i turystyki z ramienia partii kongresowej w rządzie Indiry Gandhi.

</doc>
<doc id="950671" url="https://pl.wikipedia.org/wiki?curid=950671" title="Zespół Pieśni i Tańca „Małe Słowianki”">
Zespół Pieśni i Tańca „Małe Słowianki”

Zespół Pieśni i Tańca „Małe Słowianki” im. dh Władysławy Marii Francuz – zespół folklorystyczny założony w 1975 roku, członek CIOFF. Swoją działalność prowadzi w Centrum Młodzieży im. dr Henryka Jordana w Krakowie. Kierownikiem zespołu w latach 1975-2017 była Władysława Maria Francuz – kawaler Orderu Uśmiechu. Przez pierwsze 15 lat „Małe Słowianki” były harcerskim szczepem – reprezentacyjnym Zespołem Artystycznym ZHP Chorągwi Krakowskiej im. Tadeusza Kościuszki.
Obecnie w zespole śpiewa i tańczy około 300 członków w wieku 6–19 lat. Zespół odbył ponad 2500 koncertów zarówno na scenach krajowych jak i zagranicznych, prezentował taniec i śpiew w 25 krajach Europy, Azji i Ameryki (m.in. we Francji, Macedonii Północnej, Hiszpanii, Włoszech, Rosji, Mołdawii, Jugosławii, Austrii, Turcji, na Litwie, Ukrainie, Słowacji, Martynice, oraz w Czechach).
Program artystyczny.
"Małe Słowianki” prezentują polskie tańce narodowe i suity z siedmiu regionów Polski:
oraz siedmiu narodów słowiańskich:

</doc>
<doc id="950673" url="https://pl.wikipedia.org/wiki?curid=950673" title="Synagoga Reb Arons Klaus w Krakowie">
Synagoga Reb Arons Klaus w Krakowie

Synagoga Reb Arons Klaus – nieistniejąca obecnie synagoga (klaus), która znajdowała się w Krakowie, w kamienicy przy ulicy Józefa 33, na Kazimierzu. Była pierwszym chasydzkim domem modlitwy w Krakowie.
Synagoga została zbudowana w 1815 roku z inicjatywy Kalmana Epsteina, pierwszego przywódcy chasydzkiego w Krakowie. Obok sali modlitw mieściła się również mała szkółka talmudyczna. Przez wiele lat walczyła ona o prawo bytu z główną synagogą, wrogo względem chasydyzmu usposobioną. W 1921 roku została przebudowana według projektu architekta Łazarza Rocka.
Podczas II wojny światowej hitlerowcy zdewastowali synagogę. Po zakończeniu wojny w synagodze mieściła się stolarnia. W 1975 roku Jerzy Antczak kręcąc film „Noce i dnie” wykorzystał zrujnowaną już wtedy kamienicę do nakręcenia tutaj scen pożaru Kalińca. Spaloną przez filmowców kamienicę wyburzono a na jej miejscu kilka lat później wzniesiono nową, bezstylową.

</doc>
<doc id="950674" url="https://pl.wikipedia.org/wiki?curid=950674" title="Wincenty Bryja">
Wincenty Bryja

Wincenty Bryja ps. "Górski", "Halski" (ur. 16 czerwca 1897 w Morawczynie k. Nowego Targu, zm. 27 stycznia 1973 tamże) – prawnik, działacz ruchu ludowego, poseł do Krajowej Rady Narodowej i na Sejm Ustawodawczy, kierownik Sekcji Finansowo-Budżetowej Biura Delegata Rządu na Kraj w latach 1943-1945.
Ukończył studia na Wydziale Prawa Uniwersytetu Jagiellońskiego (1923) i Akademię Handlową w Krakowie. W czasie studiów sekretarz Młodzieży Ludowej (1922–1924), zorganizowanej w Czytelni Akademickiej. W latach 1924–1931 członek PSL „Piast”, później w SL. Po ukończeniu studiów rozpoczął pracę w Banku Polskim w Łodzi, a od 1934 w Warszawie, gdzie był zatrudniony do wybuchu II wojny światowej. Współorganizator Zrzeszenia Inteligencji Ludowej i Przyjaciół Wsi (w latach 1938–39 wiceprzewodniczący).
Podczas okupacji niemieckiej od 1941 kierował Związkiem Pracy Ludowej „Orka”, współpracował z Centralnym Kierownictwem Ruchu Ludowego (CKRL). 
W latach 1945–1947 skarbnik Prezydium Naczelnego Komitetu Wykonawczego PSL. W latach 1945–1947 poseł do KRN, następnie od 5 lutego 1947 na Sejm Ustawodawczy.
W październiku 1947 zagrożony aresztowaniem przez UB (otrzymał informację o przygotowanym pozbawieniu immunitetu razem ze Stanisławem Mikołajczykiem i Stefanem Korbońskim) przeszedł wraz z Marią Hulewiczową i Mieczysławem Dąbrowskim granicę polsko-czechosłowacką w Tatrach. Został schwytany przez podporządkowaną komunistycznemu ministrowi Vaclavowi Noskowi czechosłowacką służbę bezpieczeństwa i wydany MBP. 15 listopada 1947 Sejm wyraził zgodę na wydanie go władzom sądowym. Więziony bez procesu do 1951, w 1951 skazany na 10 lat więzienia, zwolniony w 1954 na przerwę w wykonywaniu kary z powodu złego stanu zdrowia, amnestionowany w 1957.

</doc>
<doc id="950675" url="https://pl.wikipedia.org/wiki?curid=950675" title="Tadeusz Żychiewicz">
Tadeusz Żychiewicz

Tadeusz Żychiewicz "Iblis", "Tomasz Zych", "Jan Żmuda", "ojciec Malachiasz" (ur. 12 stycznia 1922 w Bratkowicach, zm. 11 listopada 1994 w Krakowie) – polski dziennikarz, pisarz i redaktor „Tygodnika Powszechnego”, kapral podchorąży Armii Krajowej, ojciec Martyny Jakubowicz.
Życiorys.
Urodził się w Bratkowicach na Podkarpaciu w rodzinie Mariana Żychniewicza, nauczyciela języków niemieckiego i ukraińskiego, następnie inspektora szkolnego, i Antoniny z d. Bieniarz, pochodzącej z rodu ormiańskiego spod Kamieńca Podolskiego, 12 stycznia 1922 roku. Kształcił w Żółkwi i we Lwowie, gdzie po wkroczeniu Armii Czerwonej w 1939 roku pracował jako gazeciarz oraz robotnik. Już pod okupacją niemiecką skończył w 1941 Szkołę Techniczną we Lwowie.
Od 1942 zaprzysiężony jako członek Armii Krajowej, ukończył szkołę podchorążych. Jako kapral podchorąży przydzielony do batalionu AK na Dolnym Łyczakowie (Rejon II Barwinek). Jako autor satyrycznych wierszy publikował pod Iblis w konspiracyjnym dwutygodniku „Słowo Polskie” wydawanym przez Stronnictwo Narodowe. Uczestnik walk o Lwów w Akcji „Burza”. W końcu 1944 opuścił miasto.
Po wojnie nadal zakonspirowany przebywał kolejno pod Krakowem, we Wrocławiu i Gliwicach. Objęty amnestią w 1947, od 1949 studiował historię sztuki na Uniwersytecie Jagiellońskim. W 1952 został młodszym asystentem w Zakładzie Historii Sztuki UJ, potem był pracownikiem dokumentacji naukowej Pracowni Konserwacji Zabytków w Krakowie. Od 1951 współpracował z „Tygodnikiem Powszechnym”, a po wznowieniu pisma wszedł w 1957 w skład kolegium redakcyjnego (pozostał w nim do 1992). Pisywał także pod ps. Tomasz Zych, Jan Żmuda, ojciec Malachiasz. Współpracował również z miesięcznikiem „Znak”.
Członek ZLP, SDP i Polskiego PEN Clubu, w 1978 laureat nagrody PEN Clubu im. Mieczysława Lepeckiego. Autor kilkunastu książek oraz wielu artykułów o tematyce biblijnej, liturgicznej, biograficznej oraz reportaży i felietonów. Był również autorem opracowań z dziedziny historii sztuki.
Jego żoną była historyk sztuki Teresa Witkowska-Żychiewicz. Ich córką jest Martyna Jakubowicz. Tadeusz Żychiewicz był katolikiem.
Zmarł 11 listopada 1994 roku w Krakowie. Pochowany został na cmentarzu parafialnym w Tyńcu.

</doc>
<doc id="950677" url="https://pl.wikipedia.org/wiki?curid=950677" title="Ekssekracja">
Ekssekracja

Ekssekracja (z łac. "exsecratio" - "odświęcenie") – termin kościelny określający sytuację, w której następuje utrata konsekracji kościoła lub przedmiotu (ołtarza, naczyń liturgicznych), zazwyczaj wskutek poważnego uszkodzenia lub zniszczenia.
Np. konsekrowany ołtarz stały ulega ekssekracji gdy płyta ołtarzowa ("mensa") zostaje całkowicie oddzielona od podstawy, lub gdy "mensa" pęka na dwie (lub więcej) duże części, albo gdy przez osobę nieuprawnioną, choćby na chwilę, wyjęta zostaje relikwia a nawet tylko zdjęta nakrywka grobu ołtarzowego.
Ponowna konsekracja takiego ołtarza może być dokonana później przez biskupa a za jego zgodą nawet przez zwykłego kapłana.

</doc>
<doc id="950680" url="https://pl.wikipedia.org/wiki?curid=950680" title="Myśliwka">
Myśliwka

Myśliwka (kaszb. "Mëslówka") – część wsi Sobieńczyce w Polsce, położona w województwie pomorskim, w powiecie puckim, w gminie Krokowa.
W latach 1975–1998 Myśliwka administracyjnie należała do województwa gdańskiego.

</doc>
<doc id="950681" url="https://pl.wikipedia.org/wiki?curid=950681" title="Dżebe">
Dżebe

Dżebe (w formie tur. Jeme, właściwie Dżirko’adaj, dosł. "szósty") (ur. ? – zm. 1223) – jeden z najważniejszych dowódców armii Czyngis-chana.
Pochodził z rodu Besüt, wchodzącego w skład plemienia Mongołów. Besüt byli klientami walczącego z Czyngis-chanem rodu Tajcziutów. Kiedy w roku 1201 Czyngis-chan pokonał w bitwie Tajcziutów, Dżirko’adaj, walcząc po ich stronie, zastrzelił z łuku jednego z ulubionych koni chana Mongołów. Po bitwie przyznał się do swojego czynu i obiecał Czyngisowi, że jeśli ten daruje mu życie, będzie walczył równie dzielnie dla niego. Czyngisowi spodobała się ta odpowiedź i przyjął go na służbę, zmieniając jego imię na „Dżebe”, czyli „broń”. W nowej służbie Dżebe stopniowo awansował od dziesiętnika aż do dowódcy tümenu. Od czasów bitwy pod skałami Keltegej w roku 1204 Czyngis-chan powierzał mu funkcję dowódcy swojej ciężkiej kawalerii w straży przedniej. Zgodnie z "Tajną historią Mongołów" Czyngis-chan miał nazwać Dżebe jednym ze swoich „czterech psów”, obok Kubiłaja, Dżelme i Sübeeteja.
W roku 1209 Dżebe i Sübeetej zostali wysłani za rozbitymi wcześniej Merkitami i w pościgu za nimi dotarli na terytoria Ujgurów w Turkiestanie Chińskim, którzy podporządkowali się Mongołom. Merkici zostali rozbici w bitwie z połączoną armią Ujgurów i Mongołów, jednak syn ich wodza, Kudu, uciekł na ziemie Kangły i Kipczaków. W tej sytuacji Dżebe i Sübeetej ruszyli dalej, dopadając uciekinierów późną jesienią lub zimą 1209 roku i dopełniając zniszczenia Kudu oraz jego Merkitów, wraz z niektórymi sprzymierzonymi z nimi Kangły. Pościg za Merkitami doprowadził do pierwszej bitwy pomiędzy Mongołami a wojskami chorezmszaha Ala ad-Dina Mohammada (1200–1220), który zaatakował siły Dżebe dzień po bitwie z siłami Kudu. Starcie pomiędzy Mongołami a chorezmszahem było nierozstrzygnięte i Mongołowie wycofali się, pozostawiając za sobą ogniska rozpalone w celu zasugerowania, że będą walczyć także dnia następnego. Dżebe odznaczył się szczególnie podczas wojny z dżurdżeńską dynastią Jin. Zarówno podczas bitwy na Przełęczy Czabczijalskiej (październik 1211), jak i w trakcie oblężenia Dongjing (dzis. Liaoyang) (5 stycznia 1213) Dżebe wyprowadził dżurdżeńskich obrońców z ich pozycji, pozorując odwrót, a następnie zmiażdżył ich swoim uderzeniem i zajął fortyfikacje przeciwnika.
Zimą 1216/1217 roku Czyngis-chan wysłał Dżebego przeciwko najmańskiemu księciu Küczlükowi, który kilka lat wcześniej przejął władzę w chanacie Kara Kitajów. Dżebe umiejętnie wyzyskał wrogość miejscowej ludności wobec najmańskiego władcy i przyjął kapitulację dawnego baskaka Kara Kitajów, Hosimaili. Działając już pod rozkazami Dżebego, Hosimaili zaatakował główną siedzibę Küczlüka w Kaszgarze, a kiedy ten uciekł na południe – ścigał go dalej, by ostatecznie w roku 1218 pojmać i zabić go na terenie Badachszanu. Hosimaili następnie okazał głowę Küczlüka w Kaszgarze, Chotanie i Jarkendzie, które wszystkie się poddały. W tym samym czasie Dżebe spacyfikował wschodnią część dawnego państwa Kara Kitajów. Zajęcie tych terenów sprawiło, iż Mongołowie stanęli na granicy państwa Chorezmszahów i wkrótce wybuchła wojna pomiędzy dwoma potęgami. Prawdopodobnie jeszcze w tym samym roku Dżebe zaatakował należącą do Chorezmu Kotlinę Fergańską i by mu się przeciwstawić Ala ad-Din Mohammad, skoncentrował na tym kierunku wiele wojsk ściągniętych z innych regionów, osłabiając całościową obronę. To ułatwiło Czyngis-chanowi i jego synom zajęcie Mawarannahru.
W maju 1220 roku Dżebe i Sübeetej zostali wysłani w pościg za chorezmszahem, który uciekł w kierunku wybrzeża Morza Kaspijskiego. Posuwając się szybko przez północny Iran Dżebe, odebrał kapitulację Balchu, Niszapuru, Reju i Hamadanu, jednak splądrował miasta stawiające mu opór, takie jak Zawa, Amol i Ardabil. W regionie Kaukazu Mongołowie dwukrotnie rozbili wojska gruzińskie, a potem różne plemiona kaukaskie oraz Alanów i Kipczaków. Po przekroczeniu Kaukazu mongolscy wodzowie wkroczyli na stepy dzisiejszej południowej Rosji, gdzie w 1223 roku pokonali koalicję książąt ruskich i Kipczaków w bitwie nad Kałką. Po tym zwycięstwie mongolska armia wycofała się na wschód w kierunku Mongolii. Zgodnie z "Historią Yuan" Dżebe zmarł pod koniec tej ekspedycji. Odosobniona wzmianka w "Tajnej historii Mongołów", zgodnie z którą brał on udział w kampanii w północnych Chinach w roku 1231, ma prawdopodobnie charakter anachronistyczny.

</doc>
<doc id="950683" url="https://pl.wikipedia.org/wiki?curid=950683" title="Parafia św. Brata Alberta w Iławie">
Parafia św. Brata Alberta w Iławie

Parafia św. Brata Alberta w Iławie – jedna z 6 parafii dekanatu Iława Zachód, diecezja elbląska.
Parafia erygowana została 1 lipca 1989 r. Proboszczem jest ks. kan. Marian Florek. W parafii wydawany jest tygodnik parafialny Albertówka. Działa kilka wspólnot: Odnowy w Duchu Świętym Getsemani, Mężczyźni św. Józefa oraz Wiara i Światło, których opiekunem duchowym jest ks. Zbigniew Kaźmierczak. Scholę, zespół i chórki prowadzi Stanisław Jarmużewski – organista. Istnieje także KSM prowadzone przez ks. Łukasza Jaworskiego. Opiekunem służby liturgicznej jest ks. Paweł Liszewski.

</doc>
<doc id="950689" url="https://pl.wikipedia.org/wiki?curid=950689" title="Keke Palmer">
Keke Palmer

Keke Palmer, właśc. Lauren Keyana Palmer (ur. 26 sierpnia 1993 w Harvey) – amerykańska aktorka i piosenkarka.
Keke Palmer wystąpiła m.in. w filmach "" ("Barbershop 2: Back in Business", 2004), "Akeelah i jej nauczyciel" ("Akeelah and the Bee", 2006), "Wskakuj!" ("Jump In!", 2006), a także "Moja wielka wściekła rodzina" ("Madea's Family Reunion", 2006). Keke grała główną rolę w serialu "True Jackson", który emitowany był w stacji telewizyjnej Nickelodeon.
Palmer była nominowana do nagrody Screen Actors Guild za rolę w filmie telewizyjnym "Ciepła czapka" ("The Wool Cap", 2004) i jest laureatką nagrody "National Association for the Advancement of Colored People" ("Krajowego stowarzyszenia na rzecz osób kolorowych").

</doc>
<doc id="950690" url="https://pl.wikipedia.org/wiki?curid=950690" title="G N' R">
G N' R



</doc>
<doc id="950693" url="https://pl.wikipedia.org/wiki?curid=950693" title="Subedej-bagaatur">
Subedej-bagaatur

Subedej-bagaatur (ur. ok. 1175, zm. 1248; mong. Сүбээдэй, Sübügätäi lub Sübü'ätäi, chiń.:速不台) − jeden z dowódców armii Czyngis-chana.
Urodził się ok. 1175 roku, pochodził z rodu Uriangkatów należącego do plemienia Mongołów. W czasie wojny z Chorezmem w latach 1218−1223, wraz z Dżebe, dowodził armią ścigającą jego władcę Muhameda. Po jego śmierci obaj wodzowie podjęli marsz na zachód, który wedle niektórych historyków miał charakter rozpoznawczy, według innych zaś już w zamyśle skierowany był przeciw Połowcom. Obaj wodzowie obeszli od południa Morze Kaspijskie, paląc po drodze kilka miast w północnym Iranie, a następnie rozbijając wojska gruzińskie, przekroczyli Kaukaz i pokonali w kilku bitwach Połowców. 31 maja 1223 roku, w Bitwie nad Kałką, rozbili zjednoczone wojska Połowców i książąt ruskich. Następnie zdobyli Sudak, kolonię genueńską na Krymie, po czym zawrócili do Mongolii. W drodze powrotnej Subedej stracił większość armii w walkach z Bułgarami Kamskimi, wtedy też stracił oko. Za rządów Ugedeja walczył z Dżurdżenami w Chinach. Był doradcą Batu-chana i prawdopodobnie faktycznym wodzem, jego wyprawy na zachód w latach 1236-1241. W roku 1242 powrócił do Mongolii, gdzie zmarł w roku 1248.
Znakomitym wodzem był także jego syn Uriangkadaj, który miał znaczny udział w podboju południowych Chin za rządów Kubilaja.

</doc>
<doc id="950694" url="https://pl.wikipedia.org/wiki?curid=950694" title="Królewska Duńska Akademia Sztuk">
Królewska Duńska Akademia Sztuk

Królewska Duńska Akademia Sztuk () – uczelnia artystyczna z siedzibą w Kopenhadze, założona w 1745 przez króla Fryderyka V.

</doc>
<doc id="950698" url="https://pl.wikipedia.org/wiki?curid=950698" title="Markusław">
Markusław

Markusław — notowane w Polsce w średniowieczu imię męskie powstałe poprzez dodanie do imienia Marek typowej dla imion słowiańskich cząstki -sław.
Markusław imieniny obchodzi razem z Markiem, tj. 25 kwietnia i w pozostałych terminach.

</doc>
<doc id="950703" url="https://pl.wikipedia.org/wiki?curid=950703" title="Świat Gier Planszowych">
Świat Gier Planszowych

Świat Gier Planszowych (ŚGP) – magazyn o grach planszowych i karcianych. Po rezygnacji przez wydawnictwo z formy papierowej, wydawany miał byc w wersji cyfrowej, jednak nigdy do tego nie doszło. 
Był drugim w historii (po Magazynie „Gry Planszowe”), polskim magazynem poświęcony wyłącznie grom planszowym i karcianym. Jego wydawcą był Wydawnictwo Portal. Skład redakcyjny stanowili w dużej mierze redaktorzy bloga o grach planszowych i karcianych – Games Fanatic. Redaktorem naczelnym był Łukasz Piechaczek. Wcześniej pełnił tę funkcję Mirosław Gucwa.
Pierwsze 28 numerów wydawanych było w formie drukowanej – magazyn początkowo był wydawany jako kwartalnik, później jako dwumiesięcznik. Pierwszy numer pisma wyszedł w marcu 2007 roku. 23 kwietnia 2013 roku ogłoszono, że od 29 numeru czasopismo będzie dystrybuowane wyłącznie cyfrowo. Ostatecznie w ten sposób wydano tylko jeden numer, a pod marką czasopisma powstał serwis internetowy poświęcony grom planszowym.

</doc>
<doc id="950711" url="https://pl.wikipedia.org/wiki?curid=950711" title="Stara Synagoga w Poznaniu">
Stara Synagoga w Poznaniu

Stara Synagoga w Poznaniu (niem. "Alte Betschule") – nieistniejąca obecnie, najstarsza synagoga wchodząca, wraz z Nową Synagogą i Synagogą Nehemiasza, w skład zespołu trzech gminnych synagog przy ulicy Żydowskiej w Poznaniu.
Historia.
Budowę synagogi poprzedził gwałtowny rozwój myśli religijnej wśród poznańskich Żydów, wskutek czego w II połowie XV wieku założono szkołę talmudyczną Lamdej Posna (Uczonych Poznańskich) prowadzoną przez rabinów Mojżesza z Halle i Izaaka Menza z Bambergu. Właśnie ta organizacja zainicjowała budowę nowej gminnej synagogi w formach znanych z Europy Zachodniej. Budowę, rozpoczętą na przełomie XV i XVI wieku, usytuowano w środkowej części kwartału ulic Stawnej, Żydowskiej, Mokrej i Wronieckiej, dając początek zespołowi trzech gminnych synagog znajdujących się w podwórzu kamienic przy ul. Żydowskiej 17–20 i stanowiących przez kilkaset lat centrum poznańskiej dzielnicy żydowskiej, którego położenie uwarunkowane było m.in. bliskością Bramy Wronieckiej, prowadzącej na część przedmieść zamieszkiwanych przez ludność żydowską.
W okresie planowania gnieźnieńskiej synagogi w 1582 postanowiono o odzwierciedleniu architektonicznym poznańskiej Starej Synagogi z dominującą salą męską i dostawionym przedsionkiem. Ta informacja pozwala stwierdzić, że sale kobiece zostały dobudowane w okresie późniejszym, ale jeszcze w XVI wieku, w którym to pojawiła się tendencja dodawania sal dla kobiet, która na początku XVII wieku była już nagminnie przestrzeganą normą.
Bożnica została zniszczona przez pożar miasta w 1590 roku. Spłonęła ponownie w 1613, jeszcze w trakcie jej odbudowy, którą ukończono dopiero w 1618 roku. W międzyczasie do północnej ściany jej babińca dobudowano nową synagogę, a w 1735 Synagogę Nehemiasza. Wszystkie ucierpiały rok później, w 1736 roku, gdy na skutek ulewnych deszczy Warta wystąpiła ze swojego koryta i zalała znaczną część miasta, w tym synagogi i 34 domy mieszkalne przy ulicy Żydowskiej. Prawie 30 lat później, w 1764 roku, zespół synagog i 76 domów żydowskich uległo zniszczeniu podczas wielkiego pożaru miasta. Ze względu na zadłużenie gminy, ponad 30 instytucji z całej Polski zainwestowało na procent w rekonstrukcję zabudowy. Wśród nich znajdował się m.in. Klasztor Cysterek w Owińskach, Klasztor karmelitów bosych w Warszawie, Parafia św. Marcina w Poznaniu i Kolegiata św. Marii Magdaleny w Poznaniu.
Kolejny pożar miasta z 1803 roku poważnie zniszczył Starą i Nową Synagogę. Wyremontowane zostały dopiero w 1858 roku. Zabezpieczono wtedy pękające mury i stropy, wymieniono podłogę, skierowano ławki na wschód i zamontowano oświetlenie gazowe. Mimo to, w 1880 roku Policja Budowlana planowała zamknięcie obu bożnic. By temu zapobiec gmina ponownie przeprowadziła remont w latach 1883–84.
Ze względu na stan techniczny zespołu trzech synagog przy ulicy Żydowskiej, mimo przeprowadzanych remontów, gmina w latach 80. XIX wieku zaczęła rozważać budowę nowej ortodoksyjnej synagogi. Wzięto wtedy pod uwagę parcelę pomiędzy ulicą Stawną a Małymi Garbarami, zajętą wówczas przez Szpital dla Ubogich im. Salomona Beniamina Latza i szkołę miejską. W wyniku umowy z 1904 roku dokonano zamiany parceli, tak że fundacja szpitala otrzymała parcele zajmowane przez zespół synagog, a gmina zobowiązała się do ich rozbiórki w miesiąc po poświęceniu nowej synagogi. 5 września 1907 poświęcono Nową Synagogę, trzy synagogi zaczęto sukcesywnie rozbierać od kwietnia 1908 roku, a rok później, 15 grudnia 1909, przy ulicy Żydowskiej 15/18 otwarto Schronisko dla Starców i Zniedołężniałych im. Salomona Beniamina Latza.
Architektura.
Bożnica zbudowana została jako budowla ceglana o kamiennych fundamentach. Pozostając nieotynkowaną aż do XIX wieku, przypominała jednonawowe kościoły średniowieczne z wysokimi szczytami i stromymi dachami. Pierwotnie składała się wyłącznie z jednej sali męskiej (podstawowe rozwiązanie w europejskim budownictwie bożniczym aż do końca XVIII wieku) przekrytej trzyprzęsłowym sklepieniem krzyżowym z rzędami ostrołukowych okien w górnej części północnej i południowej ściany. Wejście umiejscowiono w ścianie wschodniej, która jednocześnie mieściła wnękę ze zwojami Tory, zasłoniętą później wielkim drewnianym Aron ha-kodeszem.
Pierwsza przebudowa, przeprowadzona pomiędzy 1550 a 1564 rokiem, została uwarunkowana rozwojem samorządu żydowskiego i popularną tendencją w II połowie XVI wieku. Wtedy do południowej ściany bożnicy dobudowano jednokondygnacyjny przedsionek o funkcjach recepcyjnych, który w przeciwieństwie do synagogi nie był zagłębiony w stosunku do podwórza. Odbywały się w nim obrady sądu gminy i zebrania starszyzny kahału. Przepisy talmudyczne nakazują budowanie przedsionków przy zachodniej ścianie sali głównej, jednak ze względu na ciasnotę zabudowy parceli w poznańskiej synagodze dobudowano go od południa.
W końcu XVI wieku do synagogi postanowiono dobudować sale kobiece. Jedna z nich przylegała do północnej ściany sali głównej i była dwukondygnacyjna, druga zaś powstała jako druga kondygnacja przedsionka. Funkcje łączeń górnych babińców z salą męską przejęły dawne ostrołukowe okna, natomiast północny dolny babiniec połączono przez specjalnie przebite otwory w północnej ścianie budynku. Wtedy również przedsionek i babiniec otrzymały niezależne dachy dwuspadowe, a w obu salach sklepienie przerobiono na kolebkowe z lunetami.
Po pożarze Starej i Nowej synagogi wymagały one gruntownego remontu. Dlatego w latach 1883–84, za sumę 70 000 marek, zmieniono układ pomieszczeń dla kobiet: w zachodnich częściach sal głównych wybudowano empory na które prowadziła klatka schodowa powstała po przebudowie dawnego babińca Starej Synagogi. Zamurowano wtedy, niepotrzebne już, ostrołukowe okna, podwyższono poziom podłóg w obu świątyniach do poziomu gruntu i przebito nowe otwory drzwiowe we wschodnich i południowych ścianach budynków. W międzyczasie wyburzono również dwie frontowe kamienice (Żydowska 15 i 16). Zmianom uległy również dawne, dwuspadowe dachy: przebudowano je na płaskie i pokryto blachą cynkową, a elewacje ujednolicono do nowych, neoromańskich form przypominających fasadę budowanej w tym okresie w Poznaniu Synagogi Stowarzyszenia Przyjaciół Dobroczynności.

</doc>
<doc id="950712" url="https://pl.wikipedia.org/wiki?curid=950712" title="Sushi (album)">
Sushi (album)

Sushi – trzeci solowy album Kasi Nosowskiej wydany 15 maja 2000 nakładem Universal Music Polska.
Piosenkarka o swojej płycie mówi tak: „Dla mnie piosenki zawarte na "Sushi" są naturalną konsekwencją wcześniejszych poszukiwań. Uwielbiam nagrywać tzw. solowe płyty, bo nie czuję się do niczego zobowiązana. Mogę sobie pozwolić na swobodne żonglowanie sformułowaniami, czuję, że mogę bez poczucia winy zaprosić do swojego świata bez podlizywania się słuchaczowi, a jedynie pozostawiając mu wolny wybór”. Album zawiera dwanaście piosenek skomponowanych przez Andrzeja Smolika, producenta całości. Współautorami dwóch są Przemysław Momot („Sushi”) i Paweł Krawczyk („Grooby”). Teksty piosenek napisała Kasia Nosowska (z wyjątkiem „Electrified” autorstwa Anthony’ego Neale’a).
W nagraniach uczestniczyli: Paweł Krawczyk (gitara), Przemysław Momot (perkusja) oraz Robert Brylewski (głosy i klawisze), Mikołaj Trzaska (saksofon, klarnet basowy) i Anthony Neale (głos).

</doc>
<doc id="950713" url="https://pl.wikipedia.org/wiki?curid=950713" title="Domena .eu">
Domena .eu



</doc>
<doc id="950715" url="https://pl.wikipedia.org/wiki?curid=950715" title="Armin Veh">
Armin Veh

Armin Veh (ur. 1 lutego 1961 w Augsburgu) – niemiecki trener piłkarski i piłkarz.
Kariera piłkarska.
Swoje pierwsze piłkarskie kroki stawiał w klubie z rodzinnego miasta - FC Augsburg. Po sezonie gry w 2. Bundeslidze, zauważony został przez szefów Borussii Mönchengladbach. Już w pierwszym roku gry w Nadrenii Północnej-Westfalii Veh zajął drugie miejsce w Pucharze UEFA. Piłkarz nie rozegrał jednak ani jednego spotkania w klubie. Regularne występy zaczął dopiero w sezonie 1980-81, kiedy to wystąpił 17-krotnie. Pomocnik w Mönchengladbach grał jeszcze przez 3 lata, zaliczając w tym czasie 48 występy (z roczną przerwą na reprezentowanie barw szwajcarskiego FC St. Gallen). W sezonie 1984-85 Veh doznał poważnej kontuzji nogi, kończąc grę na najwyższym poziomie ligowym. Później piłkarz występował jeszcze w Augsburgu i SpVgg Bayreuth, nękany jednak kontuzjami postanowił zakończyć piłkarską karierę.
Kariera trenerska.
Na znalezienie pracy nie musiał czekać długo. Już kilka miesięcy po zakończeniu kariery piłkarskiej został mianowany szkoleniowcem klubu z Augsburga. Trenował go przez 5 lat, awansując w 1994 do Regionalligi. Rok później jednak zrezygnował z pracy w drużynie i przez rok pozostawał bez klubu. Następnym klubem w karierze szkoleniowca był SpVgg Greuther Fürth. Nie radził sobie tutaj jednak dobrze, spadając z drużyną do 2. Bundesligi. Efektem tego było zwolnienie z pracy na początku sezonu 1997-98. Przez następne cztery lata Veh pracował w SSV Reutlingen 05, doprowadzając klub z Badenii-Wirtembergii do 2. Bundesligi. 3 stycznia 2002 szkoleniowiec przejął Hansę Rostock. Klub nie radził sobie dobrze w Bundeslidze, zajmując kolejno 14., 13. i 9. miejsce w rozgrywkach. Na początku sezonu 2003-04 Veh ponownie wrócił do Augsburga, przejmując klub po wyrzuconym Kurcie Kowarcie. Pracował tu przez niecały rok, do października 2004. Następnie, przez prawie półtora roku szkoleniowiec pozostawał bez zatrudnienia. 11 lutego 2006 po Veha zgłosił się VfB Stuttgart. Niemiec zastąpił zwolnionego Giovanniego Trapattoniego. W pierwszym sezonie pracy w Stuttgarcie klub nie odniósł jednak żadnych sukcesów, zajmując dopiero 9. miejsce. Pomimo to, działacze VfB postanowili przedłużyć kontrakt z Vehem. Przed sezonem 2006-07 trener sięgnął po kilku nowych graczy - dwóch Meksykanów - Ricardo Osorio i Pávla Pardo, Szweda Alexandra Farneruda, Brazylijczyka Antônio da Silva, a także młodego Niemca Roberto Hilberta. Pierwszy mecz wypadł jednak fatalnie, VfB przegrał bowiem z 1. FC Nürnberg 0:3. W drugiej kolejce klub dość szczęśliwie wygrał z Arminią Bielefeld 3:2, po dwóch bramkach Cacau. Później przyszła kolejna porażka - 1:3 z Borussią Dortmund i zwycięstwo... 3:2 z Werderem Brema, po bramkach Hilberta (który wcześniej zdobył gola samobójczego), Pardo i Gomeza. W następnych 30 kolejkach VfB przegrywał tylko 4 razy, zdobywając tym samym tytuł mistrza Niemiec. Veh miał szansę zdobyć "podwójną koronę". W finale Pucharu Niemiec przegrał jednak z 1. FC Nürnberg 2:3.
W styczniu 2007 działacze VfB przedłużyli kontrakt z Vehem do czerwca 2008.
W maju 2009 roku, Armin Veh podpisał dwuletni kontrakt z klubem VfL Wolfsburg.
W marcu 2011 roku, Armin Veh został zwolniony ze skutkiem natychmiastowym z klubu Hamburger SV. Tak zdecydowała w sobotę wieczorem rada klubu, bezpośrednio po porażce w Monachium z Bayernem.
W maju 2011 roku, Veh został trenerem piłkarzy Eintrachtu Frankfurt. Na tym stanowisku zastąpił Christopha Dauma, który nie zdołał uratować klubu przed spadkiem do niemieckiej drugiej ligi.

</doc>
<doc id="950717" url="https://pl.wikipedia.org/wiki?curid=950717" title="Kościół Ducha Świętego w Elblągu">
Kościół Ducha Świętego w Elblągu



</doc>
<doc id="950718" url="https://pl.wikipedia.org/wiki?curid=950718" title="Domena eu">
Domena eu



</doc>
<doc id="950720" url="https://pl.wikipedia.org/wiki?curid=950720" title="Club Atlético Libertad de San Carlos">
Club Atlético Libertad de San Carlos



</doc>
<doc id="950724" url="https://pl.wikipedia.org/wiki?curid=950724" title="The Chocolate Watch Band">
The Chocolate Watch Band

Chocolate Watch Band – amerykańska grupa rockowa grająca rock and rolla, rock psychodeliczny, hard rock i garage rock. Utworzona została w 1965 w Kalifornii przez wokalistę Danny’ego Praya.
Muzyka zespołu utożsamiana była z subkulturą modsów, choć powszechnie kojarzono ją również z ruchem hippisowskim. Chocolate Watch Band stworzył oryginalny styl grania psychodelicznego rocka nawiązujący do bluesa, twórców "Brytyjskiej inwazji" i zespołów takich jak The Who czy The Rolling Stones. Mimo to grupa do końca działalności (1970) pozostała w undergroundzie.

</doc>
<doc id="950726" url="https://pl.wikipedia.org/wiki?curid=950726" title="Maximón">
Maximón

Maximón kult świętej postaci, praktykowany przez gwatemalskich Indian Majów w kilku mistach zachodniej wyżyny Gwatemalskiej. 
Kult jest mieszanką prekolumbijskich wierzeń w majańską boginię Mam i wpływów katolickich. Maximón jest nazywany również imieniem San Simón, katolickiego duchownego niosącego pomoc Indianom na początku XVI wieku. Przedstawiany jest w formie siedzącego mężczyzny w kapeluszu na głowie z zapalonym papierosem bądź cygarem w ustach. W wiecznej perygrynacji co roku zajmuje on inny dom, który staje się na ten okres sanktuarium. Co roku, przy zmianie lokalu, podczas Wielkiego Tygodnia, organizowana jest pielgrzymka do nowego miejsca. Wyznawcy ofiarują Maximónowi pieniądze, alkohol, cygara lub papierosy, by w ten sposób zyskać jego przychylność oraz opiekę nad zdrowiem, dobrymi zbiorami i pożyciu małżeńskim.

</doc>
<doc id="950728" url="https://pl.wikipedia.org/wiki?curid=950728" title="Morsko (województwo lubuskie)">
Morsko (województwo lubuskie)

Morsko () – wieś w Polsce położona w województwie lubuskim, w powiecie krośnieńskim, w gminie Krosno Odrzańskie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="950729" url="https://pl.wikipedia.org/wiki?curid=950729" title="Sarnie Łęgi">
Sarnie Łęgi

Sarnie Łęgi – osada leśna w Polsce położona w województwie lubuskim, w powiecie krośnieńskim, w gminie Krosno Odrzańskie.
W latach 1975–1998 miejscowość administracyjnie należała do województwa zielonogórskiego.

</doc>
<doc id="950730" url="https://pl.wikipedia.org/wiki?curid=950730" title="Blue Cheer">
Blue Cheer

Blue Cheer – amerykańskie trio psychodeliczne powstałe w 1967 w San Francisco, blisko związane z ruchem hippisowskim. W 2009 roku po śmierci Dickie Petersona grupa została rozwiązana.
Historia.
W wolnym tłumaczeniu nazwa zespołu znaczy: „smutny wiwat”. Mówiono tak na LSD.
Członkami grupy byli m.in.: Dickie Peterson (basista i wokalista), Leigh Stephens i Duck McDonald (gitarzyści), Paul Whaley (perkusista). Trio było jedną z pierwszych formacji, które psychodelicznego rocka opartego o mocny przester gitary łączyły z bluesem i ciężkim graniem hard rocka.
Brzmienie Blue Cheer było ubogie, ascetyczne, lecz hałaśliwe. Grupę stawia się w szeregu najważniejszych zespołów undergroundowych mających wpływ na kształtowanie się m.in. hard rocka, heavy metalu i licznych jego odmian; niektórzy stawiają zespół w gronie prekursorów punk rocka.
Najbardziej znanymi utworami grupy są: "Peace of Mind" oraz "Summertime Blues".
Dyskografia.
Źródło.

</doc>
<doc id="950731" url="https://pl.wikipedia.org/wiki?curid=950731" title="Maximon">
Maximon



</doc>
<doc id="950732" url="https://pl.wikipedia.org/wiki?curid=950732" title="Chocolate Watch Band">
Chocolate Watch Band



</doc>
<doc id="950733" url="https://pl.wikipedia.org/wiki?curid=950733" title="Leszek Gaj">
Leszek Gaj

Leszek Władysław Gaj (ur. 4 kwietnia 1933 w Smoczce lub Wojsławiu, zm. 12 maja 2019 w Babulach) – polski piłkarz występujący na pozycji lewego obrońcy, związany głównie ze Stalą Mielec.
Przebieg kariery.
Gaj urodził się w jednej z podmieleckich wsi, włączonych w późniejszym czasie do miasta. Piłkarską karierę rozpoczął w 1946 w LZS Smoczka. Jako nastolatek został w 1948 sprowadzony do mieleckiej Stali, w której do 1952 występował w zespole juniorskim. W pierwszej drużynie zadebiutował w 1950, wobec trudności ze skompletowaniem składu zespołu, w spotkaniu barażowym ze Stalą Stalowa Wola o wejście z klasy A do II ligi (mielczanom nie udało się awansować). Do pierwszej Stali przeszedł na stałe w 1953, lecz występował rzadko. W 1955, w okresie służby wojskowej został graczem Lotnika Warszawa, gdzie zaliczał regularne występy (początkowo w napadzie). Przed angażem w Lotniku grał w reprezentacji miejscowej jednostki wojskowej, gdzie został zauważony przez związanego z klubem trenera Tadeusza Świcarza.
W 1957 trener Stali Michał Matyas ściągnął Gaja z powrotem do Mielca. Zawodnik okazał się solidnym wzmocnieniem, lecz miejsce w podstawowym składzie wywalczył sobie dopiero po objęciu posady szkoleniowca przez Antoniego Brzeżańczyka w 1959. W rozgrywkach II ligi (1957–1960 i 1962–1963) Gaj rozegrał 59 spotkań i zdobył trzy bramki. W ekstraklasie z kolei przez dwa sezony (1961 i 1962) pojawił się na boisku 24 razy. Po raz ostatni w Stali zagrał 21 września 1963 w meczu z Zawiszą Bydgoszcz (0:1).
Na boisku słynął z waleczności i ambicji, cieszył się sympatią partnerów, mimo że nosił pseudonim „Szef”. Zdarzyło mu się rozgrywać mecze z ręką w gipsie. Z zawodu był technologiem. Zmarł w wieku 86 lat.

</doc>
<doc id="950737" url="https://pl.wikipedia.org/wiki?curid=950737" title="Nowa Synagoga w Poznaniu (ul. Żydowska)">
Nowa Synagoga w Poznaniu (ul. Żydowska)

Nowa Synagoga w Poznaniu (niem. "Neue Betschule") – nieistniejąca obecnie synagoga, wchodząca, wraz ze Starą Synagogą i Synagogą Nehemiasza, w skład zespołu trzech gminnych synagog przy ulicy Żydowskiej w Poznaniu.
Historia.
Budowę Nowej Synagogi datuje się na okres świetności poznańskiej gminy żydowskiej przypadający na koniec XVI i pierwszą połowę XVII wieku. Odznaczał się on przede wszystkim gwałtownym wzrostem liczby ludności żydowskiej w Polsce, która w tym czasie stała się jednym z największych skupisk Żydów w Europie. Liczebność poznańskiej gminy żydowskiej w końcu XVI wieku szacowana jest na 1500 osób. Pośrednią przyczyną budowy nowej bożnicy był pożar Poznania w 1590 roku, który strawił większą część, wtedy drewnianej, dzielnicy żydowskiej. W czasie odbudowy w formach murowanych pojawiła się okazja na budowę nowej bożnicy. Z "Lustracji domów chrześcijańskich i pomieszczeń zajętych przez Żydów wbrew ugodzie" przeprowadzonej 14 lutego 1618 roku wynika, że synagoga była już w tym czasie ukończona.
Świątynię ulokowano, podobnie jak Starą Synagogę, w podwórzu kamienic mieszkalnych przy ulicy Żydowskiej 17–20. Przylegała ona swoją południową ścianą do północnej ściany babińca Starej Synagogi. Nieuniknionymi elementami historii zabudowy poznańskiej dzielnicy żydowskiej były liczne powodzie i pożary. Pierwszy z nich wybuchł 16 marca 1717 roku we wnętrzu Nowej Synagogi i strawił większość przechowywanych w niej ksiąg i dokumentów. W 1735 roku, do jej północno-wschodniego narożnika dobudowano Synagogę Nehemiasza. Rok później, w 1736 roku, na skutek ulewnych deszczy Warta wystąpiła ze swojego koryta i zalała znaczną część miasta, w tym zespół trzech synagog i 34 domy mieszkalne przy ulicy Żydowskiej. Prawie 30 lat później, w 1764 roku, zespół synagog i 76 domów żydowskich uległo zniszczeniu podczas wielkiego pożaru miasta.
Kolejny pożar miasta z 1803 roku poważnie zniszczył Starą i Nową Synagogę. Wyremontowane zostały dopiero w 1858 roku. Zabezpieczono wtedy pękające mury i stropy, wymieniono podłogę, skierowano ławki na wschód i zamontowano oświetlenie gazowe. Mimo to, w 1880 roku Policja Budowlana planowała zamknięcie obu bożnic. By temu zapobiec, gmina ponownie przeprowadziła remont w latach 1883–1884.
Ze względu na stan techniczny zespołu trzech synagog przy ulicy Żydowskiej, mimo przeprowadzanych remontów, gmina w latach 80. XIX wieku zaczęła rozważać budowę nowej ortodoksyjnej synagogi. Wzięto wtedy pod uwagę parcelę pomiędzy ulicą Stawną a Małymi Garbarami, zajętą wówczas przez Szpital dla Ubogich im. Salomona Beniamina Latza i szkołę miejską. W wyniku umowy z 1904 roku dokonano zamiany parceli, tak że fundacja szpitala otrzymała parcele zajmowane przez zespół synagog, a gmina zobowiązała się do ich rozbiórki w miesiąc po poświęceniu nowej. 5 września 1907 poświęcono nową synagogę, trzy synagogi zaczęto sukcesywnie rozbierać od 1908 roku, a rok później, 15 grudnia 1909, przy ulicy Żydowskiej 15/18 otwarto Schronisko dla Starców i Zniedołężniałych im. Salomona Beniamina Latza.
Architektura.
Projekt architektoniczny bożnicy został oparty, z niewielkimi zmianami, na układzie przestrzennym przylegającej do niej Starej Synagogi. Od północy, do sali męskiej przylegał dwukondygnacyjny babiniec, natomiast, ze względu na ciasnotę zabudowy parceli, zrezygnowano z przedsionka. Decyzja ta odbiła się na przebiegu ciągu komunikacyjnego, który przeprowadzono przez pomieszczenia Starej Synagogi. Takie rozwiązanie nie było rzadkie w gęsto zabudowanych dzielnicach żydowskich europejskich miast. Prostokątna sala główna była nieco wyższa i szersza od analogicznej w starszej bożnicy i przekryta dwuprzęsłowym sklepieniem krzyżowym lub krzyżowo-żebrowym. Połączenie pomieszczeń dla kobiet z salą główną przebiegało dwoma rzędami prostokątnych otworów zamkniętych łukami odcinkowymi w górnej i dolnej części ściany północnej. Dachy sali męskiej i babińca przekryto samodzielnymi dachami dwuspadowymi na wzór Starej Synagogi.
Po pożarze Starej i Nowej synagogi wymagały one gruntownego remontu. Dlatego w latach 1883–1884, za sumę 70 000 marek, zmieniono układ pomieszczeń dla kobiet: w zachodnich częściach sal głównych wybudowano empory, na które prowadziła klatka schodowa powstała po przebudowie dawnego babińca Starej Synagogi. Zamurowano wtedy niepotrzebne już ostrołukowe okna dawnego babińca, podwyższono poziom podłóg w obu świątyniach do poziomu gruntu i przebito nowe otwory drzwiowe we wschodnich i południowych ścianach budynków. W międzyczasie wyburzono również dwie frontowe kamienice (Żydowska 15 i 16). Zmianom uległy również dawne, dwuspadowe dachy: przebudowano je na płaskie i pokryto blachą cynkową, a elewacje ujednolicono do nowych, neoromańskich form przypominających fasadę budowanej w tym okresie w Poznaniu Synagogi Stowarzyszenia Przyjaciół Dobroczynności.

</doc>
<doc id="950739" url="https://pl.wikipedia.org/wiki?curid=950739" title="EURid">
EURid

EURid (skrót od angielskiej nazwy "European Registry for Internet Domains") to niekomercyjna europejska instytucja – rejestrator/operator domen – zajmująca się przydzielaniem subdomen dla domeny internetowej .eu oraz sprawami organizacyjnymi dotyczącymi tej domeny.
Struktura.
EURid jest konsorcjum składającym się z operatorów domen narodowych Belgii (.be), Czech (.cz), Szwecji (.se) i Włoch (.it).
Historia.
EURid został założony w 8 kwietnia 2003 przez Komisję Europejską. 7 grudnia 2005 uruchomiono domenę .eu i rozpoczęto przydzielanie dla instytucji publicznych z Unii Europejskiej. Od 7 kwietnia 2006 uruchomiono rejestrację dla każdego. W październiku 2006 otwarto pierwsze przedstawicielstwo zewnętrzne EURid w Sztokholmie.

</doc>
<doc id="950740" url="https://pl.wikipedia.org/wiki?curid=950740" title="European Registry for Internet Domains">
European Registry for Internet Domains



</doc>
<doc id="950741" url="https://pl.wikipedia.org/wiki?curid=950741" title="Hrabstwo Tioga (Pensylwania)">
Hrabstwo Tioga (Pensylwania)

Hrabstwo Tioga (ang. "Tioga County") – hrabstwo w stanie Pensylwania w USA. Hrabstwo zajmuje powierzchnię lądową 2 936,35 km². Według szacunków US Census Bureau w roku 2006 liczyło 41 137 mieszkańców. Siedzibą hrabstwa jest miejscowość Wellsboro.

</doc>
<doc id="950746" url="https://pl.wikipedia.org/wiki?curid=950746" title="EWSPA">
EWSPA



</doc>
<doc id="950750" url="https://pl.wikipedia.org/wiki?curid=950750" title="Zaciemnianie kodu">
Zaciemnianie kodu

Zaciemnianie kodu (także obfuskacja, z ang. "obfuscation") to technika przekształcania programów, która zmienia składnię, ale zachowuje ich semantykę, co znacząco utrudnia ich zrozumienie. Istnieją również narzędzia ("obfuskatory") modyfikujące kod źródłowy, pośredni bądź binarny w celu utrudnienia inżynierii wstecznej programu. Wyróżniamy 3 typy transformacji obfuskacyjnych:
Zastosowania.
Zarządzanie ryzykiem.
Zaciemnianie kodu źródłowego w celu przeciwdziałania ewentualnym próbom analizy programu to jedna z technik zarządzania ryzykiem nieautoryzowanego dostępu. Następstwem takiego zdarzenia może być zagrożenie własności intelektualnej, ułatwienie znalezienia luk bezpieczeństwa lub obniżenie zysku w przypadku aplikacji, która została zmodyfikowana w celu obejścia jej zabezpieczeń chroniących przed kopiowaniem. Zaciemnianie kodu służy w takim przypadku łagodzeniu (kompensacji) strat związanych z tym ryzykiem. Chociaż inżynieria wsteczna nie jest niczym nowym, upowszechnienie się oprogramowania dystrybuowanego w postaci kodu pośredniego (np. Java lub .NET) znacząco zwiększa ryzyko wystąpienia negatywnych następstw nieautoryzowanego dostępu.
Optymalizacja.
Zaciemnianie kodu binarnego programów (np. przez usuwanie wskaźnika rekordu aktywacji (ang. "frame pointer") i informacji o symbolach) stosowane jest również do zmniejszania rozmiaru plików wynikowych i poprawiania ich wydajności. Z technik zaciemniania korzysta się również przy tworzeniu MIDletów na platformie Java ME w celu redukcji rozmiaru plików JAR wygenerowanych w procesie kompilacji.
Spam.
Obfuskacja stosowana jest po obydwu stronach barykady w walce z niechcianymi wiadomościami. Spamerzy zaciemniają treść elektronicznej korespondencji w celu ominięcia filtrów np. w poniższy sposób:
&lt;b&gt;Via&lt;/b&gt;&lt;b&gt;gra&lt;/b&gt;
Natomiast użytkownicy poczty elektronicznej, próbujący uniknąć spamu, podają swoje adresy e-poczty w niejawnej postaci, aby utrudnić harvesterom ich odczytanie.
Rozrywka.
Czasami programy są zaciemniane wyłącznie w celach rozrywkowych. Organizowane są konkursy na najbardziej pomysłowo zaciemnione programy, a wśród nich: International Obfuscated C Code Contest, Obfuscated Perl Contest, International Obfuscated Ruby Code Contest oraz Obfuscated PostScript Contest.
Przykłady.
The 12 Days of Christmas.
Poniższy program to jeden z najsłynniejszych zaciemnionych kodów źródłowych w języku C. Jego wykonanie wypisuje do standardowego wyjścia dwanaście zwrotek tekstu angielskiej piosenki "The 12 Days of Christmas".
W przeddzień Wigilii 1998 roku Thomas Ball opublikował analizę powyższego programu, przedstawiając jego czytelną formę wraz z objaśnieniem zasady działania oraz szczegółowym opisem procesu jego analizy.
Liczby pierwsze.
Wykonanie poniższego programu wypisuje na ekran listę wszystkich liczb pierwszych mniejszych od 100.
Chociaż powyższy fragment może być trudny do zrozumienia, powstał on przez przekształcenie poniższego programu:
void primes(int cap) {
 int i, j, composite;
 for(i = 2; i &lt; cap; i++) {
 composite = 0;
 for(j = 2; j &lt; i; j++) 
 composite += !(i % j);
 if(!composite)
 printf("%d\t", i);
int main() { 
 primes(100);
Obfuskacja powyższego programu została przeprowadzona przez wykonanie następujących kroków:
Pierwsza transformacja wykorzystuje fakt, że każdy program można wyrazić przy pomocy pojedynczej pętli, wewnątrz której zagnieżdżona jest sekwencja instrukcji warunkowych. Oryginalny program, przekształcony w ten sposób, prezentuje się w następujący sposób:
void primes(int cap) { 
 int i, j, composite, t = 0;
 while(t &lt; cap * cap) {
 i = t / cap;
 j = t++ % cap;
 if(i &lt;= 1);
 else if(j == 0)
 composite = 0;
 else if(j == i &amp;&amp; !composite)
 printf("%d\t",i);
 else if(j &gt; 1 &amp;&amp; j &lt; i)
 composite += !(i % j); 
int main() {
 primes(100);
Zamiana iteracji na rekurencję wymaga zastąpienia zmiennych t i composite (niezależnie modyfikowanych w pętli) parametrami formalnymi. Ponadto, wykonanie sekwencyjne funkcji printf i primes zostało zapisane przy pomocy pojedynczego wyrażenia przecinkowego. Warto również zwrócić uwagę na dodatkowy warunek, który obsługuje sytuację, gdy żaden z warunków poprzedniej formy programu nie był prawdziwy i gdy pętla kontynuuje wykonanie, zwiększając jedynie wartość zmiennej t.
void primes(int cap, int t, int composite) {
 int i,j;
 i = t / cap;
 j = t % cap;
 if(i &lt;= 1)
 primes(cap,t+1,composite);
 else if(j == 0)
 primes(cap,t+1,0);
 else if(j == i &amp;&amp; !composite)
 (printf("%d\t",i), primes(cap,t+1,0));
 else if(j &gt; 1 &amp;&amp; j &lt; i)
 primes(cap,t+1, composite + !(i % j));
 else if(t &lt; cap * cap)
 primes(cap,t+1,composite);
int main() {
 primes(100,0,0);
Nazwy zmiennych obcinane są do pierwszych liter, a instrukcje warunkowe if(A) B else if(C) D else E zamieniane są na wyrażenia A ? B : C ? D : E.
void primes(int m, int t, int c) {
 int i,j;
 i = t / m;
 j = t % m;
 (i &lt;= 1) ? primes(m,t+1,c) : (j == 0) ? primes(m,t+1,0) : (j == i &amp;&amp; !c) ? 
 (printf("%d\t",i), primes(m,t+1,0)) : (j &gt; 1 &amp;&amp; j &lt; i) ? 
 primes(m,t+1,c + !(i % j)) : (t &lt; m * m) ? primes(m,t+1,c) : 0;
int main() {
 primes(100,0,0);
Następnie wszystkie wystąpienia zmiennych i oraz j zamieniane są odpowiednio na (t / m) oraz (t % m).
void primes(int m, int t, int c) {
 ((t / m) &lt;= 1) ? primes(m,t+1,c) : !(t % m) ? primes(m,t+1,0) : 
 ((t % m)==(t / m) &amp;&amp; !c) ? (printf("%d\t",(t / m)), primes(m,t+1,0)) : 
 ((t % m)&gt; 1 &amp;&amp; (t % m) &lt; (t / m)) ? primes(m,t+1,c + !((t / m) % (t % m))) : 
 (t &lt; m * m) ? primes(m,t+1,c) : 0;
int main() {
 primes(100,0,0); 
W kolejnym kroku wszystkie pozostałe nazwy: primes, m, t oraz c zastępowane są identyfikatorami _, __, ___ oraz ____.
void _(int __, int ___, int ____) {
 ((___ / __) &lt;= 1) ? _(__,___+1,____) : !(___ % __) ? _(__,___+1,0) : 
 ((___ % __)==(___ / __) &amp;&amp; !____) ? (printf("%d\t",(___ / __)), 
 _(__,___+1,0)) : ((___ % __) &gt; 1 &amp;&amp; (___ % __) &lt; (___ / __)) ? 
 _(__,___+1,____ + !((___ / __) % (___ % __))) : (___ &lt; __ * __) ? 
 _(__,___+1,____) : 0;
int main() {
 _(100,0,0); 
Po usunięciu wszystkich zbędnych białych znaków, nadmiarowych nawiasów i deklaracji typów powstaje ostateczna postać zaciemnionego programu.
_(__,___,____){___/__&lt;=1?_(__,___+1,____):!(___%__)?_(__,___+1,0):___%__==___/
__&amp;&amp;!____?(printf("%d\t",___/__),_(__,___+1,0)):___%__&gt;1&amp;&amp;___%__&lt;___/__?_(__,1+
Program ten można skompilować i uruchomić na większości systemów. Należy przy tym pamiętać, że choć teoretycznie zaciemniona forma programu jest równoważna z oryginałem, kompilator wygeneruje dla obydwu wersji różne kody binarne, których wykonania mogą zwracać różne wyniki. Na przykład, wersja rekurencyjna powyższego programu, w przeciwieństwie do oryginalnej postaci iteracyjnej, podatna jest na błąd przepełnienia stosu wykonania.
Wady.
Jedyne zabezpieczenie.
Żadna ze znanych technik obfuskacji nie daje gwarancji znacznego utrudnienia analizy zaciemnionego programu. Obfuskacja nie zapewnia bezpieczeństwa porównywalnego ze współczesnymi systemami kryptograficznymi, powinna więc być stosowana jako ich dopełnienie.
Microsoft zalecał zaciemnianie plików ASP przy pomocy programu Script Encoder, aby, w przypadku włamania na serwer, cracker nie miał dostępu do ich treści. W dokumentacji narzędzia zaznaczono jednak, że nie jest ono w stanie powstrzymać zdeterminowanego włamywacza od analizy programu.
Debugowanie.
Wykonywanie zaciemnionych programów pod kontrolą debugera jest niezwykle trudne. Nazwy zmiennych nie mają sensu, a struktura programu może być zmieniona nie do poznania. Zmusza to programistów do utrzymywania przynajmniej dwóch osobnych kompilacji oraz do porównywania ich zachowania. Ponadto, istnienie niezaciemnionej wersji programu zwiększa ryzyko jego rozpowszechnienia np. na skutek kradzieży.
Przenośność.
Zaciemnianie bardzo często zależy od specyficznych cech kompilatora bądź środowiska wykonania programu, co utrudnia obfuskację, jeśli jedno z nich się zmieni.
Mechanizm refleksji.
Mechanizm refleksji umożliwia inspekcję klas i wywoływanie ich metod wyłącznie na podstawie ich nazw. Stosowanie obfuskacji w systemach, których działanie wykorzystuje ten mechanizm, znacznie ogranicza swobodę i wymaga od programistów oznaczenia wszystkich identyfikatorów, których nazwy nie mogą zostać zmienione przez obfuskator.

</doc>
<doc id="950754" url="https://pl.wikipedia.org/wiki?curid=950754" title="Obfuskacja">
Obfuskacja



</doc>
<doc id="950755" url="https://pl.wikipedia.org/wiki?curid=950755" title="Turka (gmina Ostrów Mazowiecka)">
Turka (gmina Ostrów Mazowiecka)

Turka – wieś w Polsce położona w województwie mazowieckim, w powiecie ostrowskim, w gminie Ostrów Mazowiecka. Samodzielną wsią miejscowość została 1 stycznia 2013. Wcześniej stanowiła część wsi Nagoszewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Andrzeja Apostoła w Broku.

</doc>
<doc id="950756" url="https://pl.wikipedia.org/wiki?curid=950756" title="Wilhelm Steckling">
Wilhelm Steckling

Heinz Wilhelm Steckling (ur. 23 kwietnia 1947 w Verl w Niemczech (diec. Paderborn) – niemiecki duchowny katolicki, w latach 1998-2010 generał misjonarzy oblatów, od 2014 biskup diecezji Ciudad del Este w Paragwaju.
Życiorys.
Dzieciństwo i seminarium.
Wilhelm poznał misjonarzy oblatów podczas misji, które głosili w jego rodzinnym miasteczku.
Po ukończeniu gimnazjum w Gütersloh, i następnie oblackiego junioratu w Borken rozpoczął nowicjat w Engelport, gdzie 1 maja 1967 złożył swe pierwsze śluby zakonne. Naukę kontynuował w scholastykacie w Hünfeld i później w Moguncji, gdzie złożył śluby wieczyste 15 kwietnia 1973.
Misjonarz.
Święcenia kapłańskie przyjął w swojej rodzinnej parafii w Spexard niedaleko Gütersloh dnia 20 lipca 1974. W tym samym roku otrzymywał swą pierwszą obediencję do późniejszej wiceprowincji Pilcomayo i wyjechał do Paragwaju. Jego pierwszą pracą misyjną było rolnicze Guaranis. Później pracował jako formator w Asunción, szczególnie w prenowicjacie, położonym w dzielnicy przemysłowej.
Superior i Generał.
W latach 1986–1992 był superiorem prowincjalnym wiceprowincji Pilcomayo. Po skończeniu okresu urzędowania wracał do swej pracy w prenowicjacie, lecz podczas Kapituły Generalnej w 1992 roku został drugim asystentem superiora generalnego.
Podczas sześciu lat jako asystent generała odpowiedzialny był za formację, odwiedzał oblackie domy formacyjne na całym świecie. Pod jego kierownictwem ukazały się wytyczne odnośnie do formacji. Organizował sesje formacyjne dla formatorów i mistrzów nowicjatów. Po mianowaniu ojca Marcello Zago na sekretarza Kongregacji Ewangelizacji Narodów i zakończeniu jego kadencji Kapituła Generalna wybrała go w 1998 na Superiora Generalnego Zgromadzenia Misjonarzy Oblatów. We wrześniu 2004 roku podczas XXXIV Kapituły Generalnej został wybrany na drugą kadencję.
Po zakończeniu kadencji w 2010 roku powrócił z Rzymu do pracy misyjnej w Paragwaju. W 2012 objął funkcję rektora oblackiego seminarium w Asunción.
Biskup.
15 listopada 2014 papież Franciszek mianował go biskupem w diecezji Ciudad del Este we wschodnim Paragwaju. Sakry biskupiej udzielił mu 21 grudnia 2014 bp Claudio Giménez.

</doc>
<doc id="950763" url="https://pl.wikipedia.org/wiki?curid=950763" title="Korelator">
Korelator

Korelator – organ do przetwarzania i przechowywania informacji w systemie autonomicznym.
Stanowi centralną część toru informacyjnego systemu autonomicznnego. Jest wewnętrznym organem tego systemu. Odbiera sygnały z receptorów, energię od homeostatu, sam zaś steruje efektorami.
Bibliografia:

</doc>
<doc id="950765" url="https://pl.wikipedia.org/wiki?curid=950765" title="Bagry (Kraków)">
Bagry (Kraków)

Bagry – zbiornik wodny w Krakowie, powstały w wyniku zatopienia wyrobisk żwirowni. Znajduje się pomiędzy ul. Lipską a ul. Wielicką, na terenie Płaszowa, w Dzielnicy XIII Podgórze. Jest jednym z większych zbiorników wodnych w granicach Krakowa. Do zalewu od strony południowej przylega stacja kolejowa Kraków Prokocim Towarowy, a nieco dalej na zachód znajduje się stacja Kraków Płaszów.
Historia.
Zalew Bagry powstał dopiero w 1945 roku. Wcześniej na jego terenie znajdowały się wyrobiska w których pracowali przymusowo więźniowie z obozu Baudienst nr 108 znajdującego się przy ulicy Łukasiewicza (obecnie Kalimacha). Urobek służył przede wszystkim rozbudowie stacji kolejowej Kraków Prokocim. Obóz został zlikwidowany w 1944 roku, ale pompy nadal odprowadzały napływającą wodę do Wisły. Niemcy wyłączyli je kiedy wycofywali się z Krakowa, a napływająca woda w krótkim czasie przykryła wyrobisko zalewając również pozostałą infrastrukturę (m.in. koparki i wagoniki, które do dnia dzisiejszego znajdują się na dnie). Powstały zbiornik nazwano Bagrami od niemieckiego słowa "Bagger" oznaczającego koparkę.
Przyroda.
Brzegi zalewu porośnięte są szuwarem trzcinowym i pałkowym. Stwarza to dogodne warunki do gniazdowania ptaków wodnych. Ponadto zbiornik wodny jest zarybiony, stąd często można spotkać wędkarzy. Naturalnie występują ryby karpiowate: lin, karp, karaś, płoć, wzdręga, leszcz (wprowadzony sztucznie amur, różanka – około roku 1990). Nie brak drapieżników: okoń, sandacz, szczupak, a nawet węgorz. Od 2011 roku wprowadzano również pstrąga tęczowego, lecz ten nie utrzymuje się dłużej niż sezon. Z płazów notowano traszkę zwyczajną, kumaka nizinnego, rzekotkę drzewną, żabę jeziorkową, żabę trawną. Z gadów – jaszczurkę żyworódkę i zaskrońca. Ewenementem jest pojawienie się ok. 2002 roku meduz słodkowodnych pochodzących z Brazylii z gatunku craspedacusta sowerbii. Naturalnie występują małże, które skutecznie oczyszczają zbiornik. Zimą trafiają się ciekawe gatunki ptaków wodnych, jak perkoz rogaty, zausznik, łyska oraz sporo mew białogłowych, pospolitych i śmieszek. W otoczeniu zbiornika występują łąki o charakterze wilgotnym.
Sport i rekreacja.
Na terenie zalewu znajduje się strzeżone w okresie wakacji kąpielisko, trzy przystanie wodne, wypożyczalnia sprzętu wodnego. Organizowane są kursy pierwszej pomocy oraz kursy patentowe. Na obrzeżach zalewu znajdują się również dzikie plaże.
W sezonie żeglarskim odbywają się imprezy i konkursy plenerowe. Plażowicze mogą posilić się w dwóch punktach gastronomicznych działających jedynie w sezonie. Ponadto dzieci mogą skorzystać z położonego nieopodal osiedlowego placu zabaw.
Kąpielisko.
Na terenie zalewu znajduje się strzeżone kąpielisko, na które wstęp jest bezpłatny, ponieważ jest finansowane przez Urząd Miasta. Czystość wody jest regularnie kontrolowana przez Sanepid. W sezonie letnim cieszy się zainteresowaniem wśród mieszkańców Krakowa.
Imprezy żeglarskie.
W sezonie żeglarskim odbywa się wiele różnych imprez wodnych:
Kluby żeglarskie.
Na terenie zalewu działa wiele krakowskich klubów żeglarskich, m.in.:
Wypożyczalnia sprzętu wodnego.
Sprzęt wodny można wypożyczyć w hangarze, znajdującym się tuż obok kąpieliska administrowanego przez Stowarzyszenie Omega, które dysponuje: kajakami, rowerami wodnymi, kanu.
Na przystani AZS Kraków Szkoła Narciarska Lider prowadzi wypożyczalnię sprzętu wodnego oraz Ośrodek Szkoleniowo-Żeglarski. Można również posilić się w działającym sezonowo barze Liderek.
Klub Żeglarski Horn Kraków prowadzi wypożyczalnię sprzętu wodnego oraz Ośrodek Szkoleniowo-Żeglarski Horn Kraków z zapleczem noclegowym i cateringowym.
Na Bagrach znajduje się również wyciąg do nart wodnych i wakeboardu wyposażony w profesjonalne przeszkody.
Komunikacja.
Nad zalew można dotrzeć transportem komunikacji miejskiej:
Bezpośrednio nad zalew można dostać się regularną linią autobusową oraz dwoma dedykowanymi (sezonowymi) liniami autobusowymi:
Ponadto nad zalew można dostać się innymi liniami zatrzymującymi się nieopodal zalewu:
Komunikacja kolejowa: z przystanku kolejowego Kraków Prokocim, następnie kładką nad torami stacji towarowej.

</doc>
<doc id="950768" url="https://pl.wikipedia.org/wiki?curid=950768" title="Łuplanyki">
Łuplanyki

Łuplanyki - dawniej popularna, wschodnia potrawa ziemniaczana. Charakteryzuje ją dwustopniowy proces przygotowywania. Najpierw ziemniaki gotowane są w tzw. "mundurkach", po ugotowaniu obierane i cięte w plasterki, zalewane słoniną i w takiej polewie pieczone.

</doc>
<doc id="950769" url="https://pl.wikipedia.org/wiki?curid=950769" title="Reventlow">
Reventlow

Reventlow – duński ród arystokratyczny, poświadczony historycznie od XIII wieku.

</doc>
<doc id="950772" url="https://pl.wikipedia.org/wiki?curid=950772" title="Alimentator">
Alimentator

Alimentator – organ systemu autonomicznego służący do pobierania energii i materii z otoczenia.
Termin wprowadzony przez Mariana Mazura. Alimentator stanowi początkowy element toru energomaterialnego systemu autonomicznnego. Pobraną materię i energię przekazuje do akumulatora.

</doc>
<doc id="950779" url="https://pl.wikipedia.org/wiki?curid=950779" title="Uładzimir Katkouski">
Uładzimir Katkouski

Uładzimir Katkouski (biał. Уладзімір Каткоўскі; ur. 19 czerwca 1976 w Mińsku, zm. 25 maja 2007 w Pradze) – białoruski informatyk, pionier białoruskojęzycznego Internetu.
Życiorys.
Urodził się w Mińsku i tam ukończył szkołę średnią. W 1993 roku wyjechał do Stanów Zjednoczonych w ramach wymiany edukacyjnej. W Bułgarii ukończył informatykę na uniwersytecie amerykańskim. Pracował w Budapeszcie dla Fundacji Sorosa, a potem we Frankfurcie nad Menem. Od 2002 roku pracował w białoruskiej redakcji Radio Swoboda.
16 czerwca 2006 roku uległ w Pradze ciężkiemu wypadkowi samochodowemu, w którym jego żona straciła nogę, a on sam zapadł w śpiączkę, z której już się nie wybudził. Zmarł po prawie roku, 25 maja 2007 roku.
Internet.
Był jednym z pionierów białoruskojęzycznego Internetu. W końcu lat 90. XX wieku razem z kolegami założył stronę "Litwanija, ziamla lićwinau". Był jednym z pierwszych białoruskojęzycznych blogerów w "LiveJournal" (rydel23) i jednym z bardziej popularnych. Za blog "br23.net" uzyskał Grand Prix 4. edycji konkursu operatora TUT.BY.
Utworzył i utrzymywał stronę Pravapis.org, poświęconą językowi białoruskiemu, oraz stronę "Martyralog Biełarusi" poświęconą stalinowskim represjom na Białorusi. Przełożył na język białoruski interfejs wyszukiwarki Google.
Był twórcą i jednym z najaktywniejszych redaktorów białoruskiej Wikipedii, jej administratorem i biurokratą.
Uładzimir Katkouski w kulturze.
Wital Silicki, współautor "Histarycznego słounika Biełarusi" w przedmowie do drugiego wydania książki zadedykował ją Uładzimirowi Katkouskiemu, pisząc:
Katkouski zmarł dzień przed złożeniem książki do druku. Sam Wital Silicki również zmarł przedwcześnie – w wieku 38 lat, w wyniku choroby nowotworowej.

</doc>
<doc id="950780" url="https://pl.wikipedia.org/wiki?curid=950780" title="Żaluzja (powieść)">
Żaluzja (powieść)

Żaluzja () – powieść francuskiego pisarza Alaina Robbe-Grilleta, opublikowana w 1957. Polskie tłumaczenie Marii Zenowicz wydała w 1975 Spółdzielnia Wydawnicza „Czytelnik” w serii wydawniczej Nike.
"Żaluzja" jest uważana za najważniejszy – niejako programowy – utwór nurtu nouveau roman. Zgodnie z założeniami gatunku, fabuła powieści została zredukowana do minimum. 
Fabuła.
Akcja powieści rozgrywa się na plantacji w tropikalnym kraju. W centrum uwagi narratora znajduje się rzekomy trójkąt miłosny, obserwowany zza tytułowej żaluzji. Książka składa się z nie pozostających w związku przyczynowo-skutkowym fragmentów i powracających obrazów w których np. drzewa bananowe pełnią funkcję równie istotną jak ludzie.
Tytuł powieści jest grą słów – wyraz "jalousie" w języku francuskim może oznaczać zarówno żaluzję, jak i zazdrość.

</doc>
<doc id="950783" url="https://pl.wikipedia.org/wiki?curid=950783" title="Grupa Armijna Felber">
Grupa Armijna Felber

Grupa Armijna Felber, LXXXIII Korpus Armijny, niem. "Armeegruppe Felber", "LXXXIII. Armeekorps" – jeden z niemieckich korpusów armijnych. Utworzony w maju 1942 roku we Francji z przemianowania Wyższego Dowództwa do zadań specjalnych nr. XXXV ("niem. Höheren Kommandos z.b.V. XXXXV"). Przez swój krótki okres istnienia stacjonował na terenie południowej i środkowej Francji, podlegając Grupie Armii D. W sierpniu 1943 roku przekształcony w dowództwo 19 Armii.
Dowódca
Jednostki korpuśne
Skład w grudniu 1942
Skład w lipcu 1943

</doc>
<doc id="950784" url="https://pl.wikipedia.org/wiki?curid=950784" title="LXXXIII Korpus Armijny (niemiecki)">
LXXXIII Korpus Armijny (niemiecki)



</doc>
<doc id="950785" url="https://pl.wikipedia.org/wiki?curid=950785" title="Dekanat staromiejski">
Dekanat staromiejski

Dekanat staromiejski – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. W skład dekanatu wchodzą 4 parafie: 
Do końca 2013 r. do dekanatu należała również (zniesiona) parafia św. Jana Bożego w Warszawie.

</doc>
<doc id="950789" url="https://pl.wikipedia.org/wiki?curid=950789" title="Mercedes-Benz klasy E AMG">
Mercedes-Benz klasy E AMG

Mercedes E Klasa AMG – sportowa odmiana Mercedesa Klasy E, od 1996 roku jako odpowiedź na BMW Serii 5 w wersji M i Audi A6 w wersji RS.
Mercedes E AMG W124.
Kiedy Mercedes-Benz zastąpił W123 modelem W124 serii 200-300 w 1984 roku, najlepszym modelem był topowy Mercedes 300E o pojemności 3,0 l z sześcioma cylindrami. Mercedes-Benz wraz z wprowadzeniem kryzysu paliwowego zaprezentowało model W124, który nie miał być docelowo nigdy napędzany slnikiem V8. Nie minęło dużo czasu, zanim tunerzy zainteresowali się W124 i jednak zaczęli go modyfikować w każdy możliwy sposób. SGS wyprodukowało dwudrzwiowy kabriolet, Schulz Tuning wydłużył model W124 do sześciodrzwiowej limuzyny, a nadworny tuner Mercedesa firma AMG robiło to co latach 80 umiało najlepiej – czyli podnosiło osiągi do zdecydowanie lepszego poziomu względem seryjnych Mercedesów, poprawiano również wygląd nadwozia samochodu, aby liczne spojlery zapewniały lepszą aerodynamikę, a felgi i szersze opony lepiej pasowały do charakteru i do podwyższonej mocy silnika. W początkowych modelach produkowano tylko 8 cylindrowe widlaste silniki, lecz później dostępne były także silniki 6 cylindrowe, wszystkie rzędowe.
Mercedes E AMG W210.
Mercedesy-Benzy Klasy E W210/S210 AMG – to usportowione odmiany Mercedesa Klasy E, wytwarzane od końca 1995 roku jako odpowiedź na BMW Serii 5 w wersji M i Audi A6 w wersji RS. Występowały z 6 i 8 cylindrowymi silnikami ze spektrum mocy od 200 kW / 272 KM w modelach E36 (M104.995) do 298 kW / 405 KM w limitowanym modelu E60 (M119.985), w którym na życzenie można było podnieść pojemność z 6,0 l do 6,3 l i moc z 381 KM do 405 KM. Do klasycznego nadwozia klasy E dodano także sportowe felgi AMG, wyczynowe hamulce, klimatyzację, nawigację, telefon i skórzaną tapicerkę. Ten model stał się jednym z najszybszych i najbardziej komfortowych samochodów w ofercie tego producenta w latach 1996–2002. Jego największym konkurentem podobnie jak poprzedniego modelu W124 był BMW M5. Mercedesy klasy E w wersji AMG mogły być wyposażane alternatywnie w napęd na obie osie nazywany 4matic w nomenklaturze Mercedesa-Benza (napęd ten był przy tym mniej skomplikowany w budowie i tańszy w późniejszej eksploatacji – napęd bazował na terenowym modelu ML), przy czym do wyboru w tej konfiguracji był tylko model E55 i był to pierwszy model serii średniej AMG z napędem na cztery koła. Oficjalnym następcą modelu 500E był E50 z silnikiem V8. Pojazd dostępny był w 5 osobowej w wersji sedan, i na życzenie rzadkiej 7 osobowej – wersja (T kombi). Mimo większych wymiarów zewnętrznych i wygospodarowaniu większej ilości miejsca (szczególnie z tyłu pojazdu) pojazd pozostał na tym samym poziomie co poprzednik – model W124, jeśli mowa o ciężarze własnym karoserii.
Silnik M113 wygrał prestiżową nagrodę silnika roku 2003, mimo iż sam silnik został zaprezentowany już w 1997 roku, to (International Engine Of The Year – "Międzynarodowy Silnik Roku") w kategorii (Best Performance Engine – "Silnik o Najlepszych Osiągach") przyznawało tę nagrodę właśnie od 2003 roku.
 – powstał w 1995 roku. Do dziś nie została ujawniona informacja ile pojazdów wyprodukowano w tej konfiguracji. Wiadomo, że samochód korzystał z silnika M 104 E36 o pojemności 3606 cm³, który również pracował w poprzedniku – sportowym modelu W124 CE 36 AMG z tym, że w klasie C był mocniejszy o 8 KM – W202 C36 AMG osiągał on 280 KM. Silnik, który był w produkcji w poprzednich modelach został wykorzystany w tym samym roku 1995 w jakim zadebiutował W210. Krótki okres produkcji sprawił, że jest to najrzadsza wersja modelu W210 w wydaniu AMG.
 – powstawał tylko w 1996 roku. Dział sportowy AMG współpracujący z Mercedesem postanowił zbudować następcę modelu W124 500E. Do napędu użyto silnika V8 o zmiennej konfiguracji w zależności od lat produkcji w jakich występował. Pierwszy z nich 5,0 l został przejęty bez znaczących zmian z modelu Mercedesa 500E, auto różniło się lekko układem zasilania, przeróbką głowicy i układem wydechowym, moc podniesiono o 21 KM. Modele E50 i E55 do roku 1999 nie różniły się między sobą wystrojem nadwozia. Ten model, jak i następca w postaci E55 ma licznik wyskalowany do 280 km/h.
 – powstał pod koniec 1997 roku jako następca E50, który nie sprzedawał się tak jak zakładano. E55 był dostępny na następny rok modelowy – 1998. E55 zaprezentowano po raz ostatni w nowej szacie i z nowym silnikiem V8 bazującym na modelu E430 a mianowicie M113. Unowocześniona jednostka zastąpiła M119 i osiągała moc 354 KM i 530 Nm, które zostawały przeniesione na wał przy niskich 3000 obr. / min. Dzięki szerokiemu zakresowi elastyczności jakim dysponował ten silnik, auto w tej wersji silnikowej miało miano „Zdobywcy autostrad”, również w wersji E55 zastosowano zaawansowany układ hamulcowy, który pozwalał Mercedesowi na imponującą drogę hamowania, ze 100 km/h pojazd mógł się zatrzymać po niespełna 36 metrze, co dawało rezultaty niemal samochodów wyczynowych.
Przedni rozmiar tarcz hamulcowych był znacznie większy niż w seryjnych modelach W210, natomiast tylne hamulce w E55 pozostały bez zmian – w tylnym układzie zastosowano przednie tarcze od seryjnych modeli E klasy. Skrzynia biegów pochodzi z modeli Mercedesa E, SL, S, CL – (W140), (W220) gdzie oryginalnie montowano ją w silnikach V8 i V12. Licznik w tej wersji wyskalowany jest podobnie jak w modelu E50 do 280 km/h. Jednak w wersjach z fabrycznie ściągniętą elektroniczną blokada prędkości (250 km/h) odcinającą dopływ paliwa te zegary są wyskalowane do 300 km/h, podobnie jest w wersjach po faceliftingu, które też posiadają zegary z prędkością maksymalną 300 km/h. Model E55 był dostępny jako sedan i kombi w nomenklaturze Mercedesa-Benza nazwane (T). Tylko w tym modelu można było zamówić opcjonalny napęd na obie osie – 4matic. Jednak niewielu klientów zamówiło taki właśnie pojazd – według oficjalnych danych z taśm Affalterbach zjechało niespełna 15 samochodów tej konfiguracji.
 – W 1996 roku wprowadzono potężną wersję 6,0 l rozwierconą z silnika 5,0 l moc, jaką osiągała jednostka dochodziła do 380 KM, tyle co pierwsza generacja Audi RS4 z roku 2001. Na zamówienie można było również nabyć model z powiększoną z 6,0 l do 6,2 l i mocy 405 KM. Poza mocą te dwie wersje nie różniły się zbytnio i nosiły te same oznaczenia na klapie, więc nie było możliwe stwierdzenie, jaki silnik jest pod maską. Ta wersja jest jedyną, w którą oryginalnie wyposażano licznik wyskalowany do 300 km/h.
 – Model ten nie jest bez wad. Kupując auto z drugiej ręki i natrafiając na auto w dobrym stanie, nie nadmierne wyeksploatowane i z niskim przebiegiem – eksploatacja nie jest aż tak kosztowna jak mogłaby się wydawać. Silniki V8 wówczas uchodziły za jedne z najbardziej nowoczesnych jednostek końca lat 90 i nastawione były na oszczędność paliwa względem starszych technologicznie M 119. W modelu E55 zarówno Mercedes-Benz, jak i AMG zrezygnował z 4 zaworów na cylinder na rzecz 3. Starsza jednostka M 119 uchodziła co prawda za bezawaryjną, lecz miała często problem z przegrzewaniem się i z zerwaniem łańcucha, który był stosunkowo długi, w silniku M 113 ten łańcuch jest krótszy, a obsługa i wymienianie części eksploatacyjnych w porównaniu do silnika M 119 jest tańsze i łatwiejsze. Przy użytkowaniu skrzyni biegów, która adaptuje się do stylu i jazdy kierowcy, wystarczy dbać o regularne wymiany oleju w przekładni, wówczas nie ma z nią kłopotów, a sama skrzynia jest praktycznie bezobsługowa. Mercedes-Benz zrezygnował ze skrzyni 4-biegowej na rzecz 5-biegowej, która dzięki nowocześniejszej budowie i dodatkowemu biegowi jest bardziej ekonomiczniejsza i lepiej reaguje na nagłe przyciśnięcia pedału gazu. Technicznie auto uchodzi za bardzo niezawodne, zarówno skrzynia, jak i sam silnik bez przeszkód są w stanie wytrzymać przebieg rzędu pół miliona kilometrów bez naprawy głównej. Notorycznym problemem jak w całej gamie modeli W210 jest oczywiście korozja nadwozia i podwozia. Występuje ona często na tylnej klapie, przedniej masce i na progach, a także nadkolach. Większość modeli AMG ma z reguły mniej problemów z korozją, niż typowo masowe wyeksploatowane egzemplarze W210, powodem tego jest przeważnie garażowanie tych aut przez właścicieli i unikanie jazdy tymi modelami w opłakanych warunkach drogowych jak (deszcz, opady śniegu). W szczególności auta z Hiszpanii, Szwajcarii, Włoch, Japonii czy zachodnich części Stanów Zjednoczonych ukazują bardzo dobry stan nadwozia i podwozia. Często z tych rynków auta nie mają większych problemów z korozją lub nie posiadają ich w ogóle. Części eksploatacyjne są dość drogie w porównaniu ze standardowymi tańszymi modelami W210 z mniejszymi silnikami. Do nich należą wymiana kierunkowych tarcz i klocków przednich, wymiany kompletnego układu wydechowego, a także wymiana niektórych części nadwozia takich jak progi, przedni zderzak z zintegrowanymi światłami przeciwmgłowymi, tylny zderzak, jak i progi, zawieszenia (inne amortyzatory). Jeśli zawieszenie jest w dobrym stanie nie sprawia problemów i jest trwałe, mimo usztywnionej charakterystyki względem np. modeli E320 czy E430. W 2000 roku auto przeszło face-lifting podobnie jak cała gama modeli W210. Zmieniono przód auta, dodano kierunkowskazy zintegrowane w lusterkach zewnętrznych. Odświeżono tylne światła, w starszej generacji całkowicie czerwone, w wersji po liftingu lekko je przydymiono lub w późniejszych wersjach pozostawiając je przezroczyste. We wnętrzu wyposażono go w duży komputer pokładowy, nawigację i w wielozadaniową kierownicę z przyciskami. Tablica przyrządów na desce rozdzielczej także się zmieniła, cyfry informujące o prędkości się zmniejszyły co wymagane było instalując wspomniany już komputer pokładowy. Dodatkowo po 2000 roku wprowadzono 1500 nowinek i drobnych usprawnień, w przednim zawieszeniu można było znaleźć niezależne podwójne wahacze poprzeczne ze sprężynami śrubowymi, stabilizator i amortyzatory pod ciśnieniem gazu. A w tylnym zawieszeniu niezależne 5-ramienne wielowahaczowe ze sprężynami śrubowymi, stabilizator i gazowe ciśnieniowe amortyzatory. Osobny wykonany przy współpracy AMG-Bilstein ciśnieniowy amortyzator o progresywnym oprocentowaniu sprężyny, a także większe słupki stabilizatora.
Mercedes E AMG wyposażony był w układ kierowniczy ze sportowym układem parametrycznym, umożliwiającym łatwiejsze manewrowanie w mieście przy niskich prędkościach, zaś usztywniającym układ po przekroczeniu większych prędkości.
W standardowym wyposażeniu można było znaleźć:
W wyposażeniu dodatkowym można było zamówić:
Cena w marcu 1999 roku wynosiła 149 000 DM (w podstawowej wersji wyposażeniowej)
Mercedes E AMG W211.
Mercedes klasy E AMG – W211 zaprezentowano w 2002 roku. Dział sportowy AMG zbudował następcę modelu W210. Jego największym konkurentem podobnie jak poprzedniego modelu W210 był BMW a mianowicie starsza generacja BMW M5 i desygnowana bezpośrednio w E55 – BMW M5 zaprezentowana później. Modelem włączającym się do walki o tron sedanów stał się także Audi RS6. Do klasycznego nadwozia klasy E dodano agresywne felgi bardzo dobre hamulce AMG, klimatyzację, nawigację, telefon, skórzaną tapicerkę. Model ten mógł godnie konkurować z BMW M5 oraz z Audi RS6, przy czym patrząc pod względem czystych osiągów był autem najszybszym z tego trio.
Druga generacja E55 AMG zadebiutowała we wrześniu 2002 roku podczas Salonu Samochodowego w Paryżu. Mercedes-Benz obmyślając strategię zastosowania jednostki konkurującej z mocnymi silnikami V8 BMW, postanowił więc dodać kompressor do kulturalnego silnika M 113 używanego w poprzedniku. Poprzednie E55 AMG rozwijało tylko 354 KM i 530 Nm z dużej pojemności 5.4 litra i drastycznie różniła się osiągami i prowadzeniem od E39 M5, który miał ich 400 i 500 Nm, BMW prowadząc się zdecydowanie lepiej, a w układzie hamulcowym zastosowano w nim niemalże wyczynowe tarcze hamulcowe, dotąd nie montowane w żadnym z poprzednich M5 o bardzo dobrej odporności na fading mimo gorszego wytracania prędkości niż W210 E55, BMW mogło się zatrzymać w około 3 sekundy ze 100 km/h. Mercedes-Benz przegrał bardzo wyraźnie i niechlubnie walkę o tron najlepszego sedana na świecie z końcem lat 90. Jednak wraz z wprowadzeniem do sprzedaży nowych Mercedesów w 2002 roku klasa E nowego modelu W211 została okrzyknięta jako najszybszy seryjny sedan na świecie. W późniejszych latach modelowych E55 AMG był również oferowany w wersji kombi. Do napędu użyto silnika V8, początkowo razem w konfiguracji z kompressorem. Ten model stał się jednym z najszybszych samochodów tego producenta w latach 2002–2009. E55 AMG napędzany jest silnikiem M113K, V8 o pojemności 5,4 l ze sprężarką typu Lysholm japońskiej firmy produkcji IHI. Silnik E55 zdobył nagrodę International Performance Engine of the Year w 2003 roku. Silnik E55, chociaż taki sam jak w SL 55 AMG (500 KM), miał mniejszą moc 350 kW 476 KM i 700 Nm momentu obrotowego. Różnica mniejszej mocy wynikała z układu wydechowego o mniejszej średnicy i dłuższej długości w E55. Doładowany silnik V8 o pojemności 5,4 l został połączony tylko z 5-biegową automatyczną skrzynią biegów Speedshift, która ma limit momentu obrotowego rzędu 1079 Nm, podobna skrzynia ma zastosowanie również w modelach z 12 cylindrowymi silnikami używa jej np. (W220 S600 czy S65 AMG), ponieważ nowszy 7G-Tronic wprowadzony w 2003 roku jest ograniczony konstrukcyjnie do 735 Nm, dlatego też w E55 nie można było zamontować szybszej i bardziej wydajnej 7 biegowej skrzyni, aby ta poradziła sobie z momentem obrotowym z doładowanego silnika V8. Zawieszenie, hamulce, koła i opony były dostosowane do osiągów E55. Mercedes AMG E55 był wyposażony w zmodyfikowane zawieszenie Airmatic dostrojone i usztywnione przez AMG (różniły się one amortyzatorami) z 3 różnymi trybami jazdy, a także z możliwością znacznego podniesienia samochodu. E55 posiada bardzo wydajny układ hamulcowy składający się z 360 mm nawiercanych wentylowanych tarcz z przodu, z 8-tłoczkowymi zaciskami. Tylne hamulce składają się z 330 mm wentylowanych tarcz i 4-tłoczkowych zacisków. Zapewnia to drogę hamowania na poziomie 35,5 metra. E55 był wyposażony w opony 245/40/18 z przodu i 265/35/18 z tyłu z oponami sportowymi Bridgestone RE050 na unikalnych felgach o wzorze stosowanym tylko w tym modelu – 18-calowych kołach szprychowych AMG.
Samochód mógł się poszczycić przyśpieszeniem do 100 km/h poniżej 5 sekund i elektronicznie regulowaną prędkością 250 km/h. Silnik słynął z niezawodności poprzednika, mimo zastosowania kompresora i dużo większej mocy jednostki. W czasach swojej produkcji był uważany za najszybszego sedana produkowanego masowo, nie wliczając w to rzadkich pojazdów takich jak Brabus E V12 wyprodukowanych w incydentalnych ilościach. E55 uchodził przede wszystkim za pojazd szybszy niż BMW M5 E60 z jakim najbardziej konkurował. Często też auto uważane jest jako pierwszy model, który zaczął tzw. "wojnę mocy i osiągów" z innymi swoimi konkurentami.
Zaprezentowano w 2007 roku. E63 AMG zadebiutował jako odświeżony i wysoko wydajny model W211. W odświeżonym modelu zrezygnowano z doładowania mechanicznego dostępnego w silniku M113. Wprowadzono silnik V8 o 4 zaworach na cylinder oznaczony kodem M156 E63. Największą rewolucyjną zmianą było zastosowanie 7- biegowej zautomatyzowanej skrzyni 7G-Tronic AMG która pozwalała na 35% szybsze przełożenia. Mimo znacznie większej pojemności w porównaniu do poprzedniej wersji silnikowej moc nie wzrosła znacznie, a moment obrotowy się zmniejszył. Było to spowodowane dużym momentem obrotowym, z którym radziła sobie tylko skrzynia 5-biegowa z modeli V8 i V12, gdyż nowa 7 biegowa była maksymalnie ograniczona do 735 Nm. Maksymalny moment rzędu 630 Nm i szybkie przełożenia nowej skrzyni, zapewniły znacznie agresywniejszą i dynamiczniejszą jazdę, co w rezultacie prowadziło do tego, iż E63 był nieznacznie szybszy niż E55. Model E63 był dostępny w nadwoziu kombi, które było oferowane jednocześnie w konkurencyjnych modelach innych marek takich jak BMW M5 (E61) i Audi RS6 (C6).
Silnik był wykonany z wysoko ciśnieniowego odlewu. Stopień sprężania został zwiększony do 11.3:1. W latach swojej produkcji AMG E63 był jednym z najszybszych sedanów sportowych produkcyjnych na świecie. Zarówno sedan, jak i kombi potrzebowało mniej niż 5 sekund, aby wskazówka przekroczyła 100 km/h. W porównaniu do poprzedniego E55 AMG nowszy E63 AMG miał większą moc, ale i mniejszy moment obrotowy, co pozwalało mu lepiej wykorzystać i dopasować się do nowszej 7 biegowej skrzyni biegów (7G-Tronic), dzięki czemu biegi można było znaczniej szybciej zmieniać niż to miało miejsce w bardziej ospałym E55 AMG. Zasługą lepszych przyśpieszeń szczególnie przy niższych prędkościach był, także "wyżej kręcący się" silnik V8.
Chociaż E500 miał zawieszenie AIRMATIC – system Mercedesa z adaptacyjnym tłumieniem nierówności, E63 AMG posiadał stuningowane zawieszenie AMG-AIRMATIC, w którym została wyłączona stabilizacja toru jazdy i dawała ona znacznie lepszą dynamikę jazdy i reakcję niż jego poprzednicy.
W pakiecie ("AMG Performance P030") usunięto także elektroniczny ogranicznik prędkości, dzięki któremu auto mogło rozwinąć maksymalną prędkość 310 km/h, poza tym wprowadzono tylny mechanizm różnicowy z ograniczonym poślizgiem, kierownica była obszyta sportową alcantarą, a zawieszenie AIRMATIC-AMG zostało usztywnione w porównaniu z AIRMATIC-em, który można znaleźć w E500. Oferowane były także inne felgi AMG w rozmiarze 18 cali, które posiadały 5 wieloczęściowych ramion. Opcją było wykończenie tych felg z akcentami z włókna węglowego. Rozmiar ogumienia, jak i średnica tarcz hamulcowych nie uległa zmianie. Jednak tarcze przednie mimo takiego samego rozmiaru różnią się od E55 i nie można ich zamontować. Tylne można stosować naprzemiennie.
Wersja E63 AMG często spotyka się z krytyką wśród byłych użytkowników modeli E55, którzy przesiedli się na nowszy model. W szczególności krytykowano silnik, w 2011 roku w sądzie okręgowym Stanów Zjednoczonych w New Jersey wniesiono pozew zbiorowy przeciwko Daimler AG, Mercedes-Benz, Mercedes-AMG za rzekome wady silnika M156 zawartego w pojazdach AMG zbudowanych w latach modelowych 2007–2011, prowadzące do przedwczesnego zużycia jednostki. Zbiorowy powód twierdził, że połączenie odlewanych wałków rozrządu z żeliwa sferoidalnego i popychaczy zaworów ze stali nierdzewnej 9310 przyczyniło się do przedwczesnego zużycia, a pozwani wiedzieli o wadzie już od 2007 roku. Osiągi nie były wiele lepsze od ustępującego modelu, szczególnie dolne zakresy prędkości obrotowej nie były domeną nowszego 6.2 l silnika. Mimo sporej mocy i momentu obrotowego, swoje maksymalne wartości osiągał wysoko przy ponad 5000 obr./min, sprawiało to, że odczuwalny był brak mocy w dolnym zakresie obrotowym względem E55.
M156 miał także inne problemy: Zawór odpowietrzający skrzyni korbowej – Zawór odpowietrzający skrzyni korbowej ulega awarii na dwa główne sposoby. Pierwszym i najczęstszym jest pogorszenie stanu membrany na samym zaworze. Innym objawem awarii jest to, że wąż od skrzyni korbowej do zaworu od ciepła i z biegiem lat staje się kruchy i pęka. Pogorszenie tych elementów prowadzi do zwiększonego spalania oleju, przerw w zapłonie i silnego dymu z rury wydechowej. W związku z tym często występuje kod błędu (P0170), który dotyczy przygotowania mieszanki paliwa. Silnik cierpi też na notoryczne wycieki oleju (z podobnym problemem mierzyła się też cała gama silników M 113 od 1997 roku), jak i w ogóle silniki V8 Mercedesa-Benza przy większych przebiegach. Znane są też wadliwe regulatory wałka rozrządu, koła pasowe napędu, śruby głowicy cylindrów, wałek rozrządu, podnośniki hydrauliczne i awarie kolektora dolotowego. Często większość objawów pojawia się po 100 000 km.
Mercedes E AMG W212.
Mercedes klasy E AMG – W212 powstał w 2009 roku. Dział sportowy AMG zastąpił model W211. Ten model jest jednym z najszybszych samochodów tego producenta w latach 2009 do chwili obecnej. Jego największym konkurentem podobnie jak poprzedniego modelu W211 jest BMW a mianowicie nowa generacja BMW M5. Do klasycznego nadwozia klasy E dodano agresywne felgi bardzo dobre hamulce AMG, klimatyzację, nawigację, telefon, skórzaną tapicerkę. Model ten może godnie konkurować z BMW M5 oraz z Audi RS6.
Podczas obecnego okresu swojej produkcji AMG E63 jest jednym z najszybszych sedanów sportowych produkcyjnych na świecie. Zarówno sedan, jak i kombi potrzebuje na rozpędzenie się do 100 km/h mniej niż 5 sekund.
W pakiecie ("AMG Performance Pack") usunięto także elektroniczny ogranicznik prędkości, który ograniczał prędkość maksymalną do 250 km/h. Obecnie po tej zmianie auto może rozwinąć maksymalną prędkość ograniczoną do 300 km/h, poza tym w pakiecie oferowano twardsze zawieszenie, i większy rozmiar ogumienia, w W212 zastosowano także zawieszenie, oparte na systemie AMG Ride Control. Pakiet AMG wymaga dopłaty około 40 tys. zł.

</doc>
<doc id="950793" url="https://pl.wikipedia.org/wiki?curid=950793" title="Krzysztof Jaworski (pisarz)">
Krzysztof Jaworski (pisarz)

Krzysztof Jaworski (ur. 27 grudnia 1966 w Kielcach) – polski poeta, prozaik, dramaturg, historyk literatury. Jego utwory ukazywały się w czasopismach takich jak: „brulion”, „Twórczość” i „Dialog”. Nominowany do Nagrody Literackiej Gdynia 2014 w kategorii proza za książkę "Do szpiku kości. Ostatnia powieść awangardowa""."

</doc>
<doc id="950795" url="https://pl.wikipedia.org/wiki?curid=950795" title="Podział nieruchomości">
Podział nieruchomości

Podział nieruchomości – wydzielenie z nieruchomości części przez dotychczasowego właściciela na rzecz nowego. Jest to podział prawny (cywilny). W ujęciu wieczystoksięgowym podział nieruchomości polega na odłączeniu z dotychczasowej księgi wieczystej co najmniej jednej działki gruntu wchodzącej w jej skład (wykreślenie z I działu księgi wieczystej) i założenie dla niej nowej księgi wieczystej. W ujęciu administracyjno-prawnym podział nieruchomości polega na określeniu w dotychczasowych jej granicach innej konfiguracji geodezyjnej działek gruntu wchodzących w jej skład, bez zmiany jej dotychczasowego właściciela – podział geodezyjny.
Akty prawne:
Zakres przedmiotowy.
Art. 92
1. Przepisów niniejszego rozdziału nie stosuje się do nieruchomości położonych na obszarach przeznaczonych w planach miejscowych na cele rolne i leśne, a w przypadku braku planu miejscowego do nieruchomości wykorzystywanych na cele rolne i leśne, chyba że dokonanie podziału spowodowałoby konieczność wydzielenia nowych dróg niebędących niezbędnymi drogami dojazdowymi do nieruchomości wchodzących w skład gospodarstw rolnych albo spowodowałoby wydzielenie działek gruntu o powierzchni mniejszej niż 0,3000 ha.
2. Za nieruchomości wykorzystywane na cele rolne i leśne uznaje się nieruchomości wykazane w katastrze nieruchomości jako użytki rolne albo grunty leśne oraz zadrzewione i zakrzewione, a także wchodzące w skład nieruchomości rolnych użytki kopalne, nieużytki i drogi, jeżeli nie ustalono dla nich warunków zabudowy i zagospodarowania terenu.
Postępowanie o podział.
Wszczęcie postępowania o podział.
Postępowanie o geodezyjny podział nieruchomości jest postępowaniem administracyjnym prowadzonym przez wójta, burmistrza lub prezydenta miasta. Wszczęcie postępowania o podział nieruchomości następuje na wniosek osoby mającej w tym interes prawny (np. podmiot uprawniony do wszczęcia postępowania wywłaszczeniowego) lub z urzędu.
Do wniosku podziału załączyć należy:
Wstępny projekt podziału.
Wstępny projekt podziału zawiera:
Zgodność proponowanego podziału nieruchomości z ustaleniem miejscowego planu zagospodarowania przestrzennego opiniuje wójt, burmistrz lub prezydent miasta w formie postanowienia, na które przysługuje zażalenie do SKO.
W przypadku, gdy gmina nie posiada miejscowego planu zagospodarowania przestrzennego oraz gdy:
Pozytywna opinia stanowi podstawę do opracowania projektu podziału nieruchomości w formie operatu przez osobę posiadającą stosowne uprawnienia geodezyjne.
Podział nieruchomości.
Procedura sporządzania operatu z podziału nieruchomości.
Sporządzenie dokumentacji (operatu) z projektem podziału nieruchomości składa się z następujących czynności:
Operat przyjęty do państwowego zasobu geodezyjnego i kartograficznego stanowi podstawę do wydania decyzji zatwierdzającej podział. Decyzję taką wydaje wójt, burmistrz lub prezydent miasta. Decyzja stanowi podstawę do dokonania wpisów w księdze wieczystej oraz w katastrze nieruchomości. Decyzja stanowi także podstawę utrwalenia na gruncie nowo wyznaczonych punktów granicznych znakami granicznymi i sporządzenia protokołu według zasad określonych w przepisach o rozgraniczeniu nieruchomości.
Opłata adiacencka.
Jeżeli w wyniku podziału nieruchomości dokonanego na wniosek właściciela lub użytkownika wieczystego, który wniósł opłaty roczne za cały okres użytkowania tego prawa, wzrośnie jej wartość, wójt, burmistrz lub prezydent miasta może ustalić, w drodze decyzji, opłatę adiacencką.
Wysokość stawki procentowej opłaty adiacenckiej ustala rada gminy, w drodze uchwały, w wysokości nie większej niż 30% różnicy wartości nieruchomości.
Ustalenie opłaty adiacenckiej może nastąpić w terminie 3 lat od dnia, w którym decyzja zatwierdzająca podział nieruchomości stała się ostateczna.
Podział nieruchomości o nieuregulowanym stanie prawnym – realizacja celu publicznego.
Art. 97 a. "W przypadku dokonywania z urzędu podziału nieruchomości o nieuregulowanym stanie prawnym stosuje się następujące zasady:"
Wspólny podział nieruchomości sąsiednich (podział warunkowy).
Art. 98b. Właściciele albo użytkownicy wieczyści nieruchomości ukształtowanych w sposób uniemożliwiający ich racjonalne zagospodarowanie mogą złożyć zgodny wniosek o ich połączenie i ponowny podział na działki gruntu, jeżeli przysługują im jednorodne prawa do tych nieruchomości. Do wniosku należy dołączyć złożone w formie aktu notarialnego, zobowiązanie do dokonania w drodze zamiany, wzajemnego przeniesienia praw do części ich nieruchomości.
Podział nieruchomości niezależnie od miejscowego planu zagospodarowania.
Podziały wykonywanie niezależnie od ustaleń miejscowego planu zagospodarowania przestrzennego nie wymagają postanowienia.
Podział nieruchomości z urzędu.
Podziału nieruchomości z urzędu dokonuje się:
Podział można wykonać z urzędu w przypadkach 3-5 zapisanych powyżej.
Działki gruntu wydzielone pod drogi publiczne, budowle przeciwpowodziowe z nieruchomości, której podział zostanie dokonany na wniosek właściciela, przechodzą z mocy prawa, odpowiednio na własność gminy, powiatu, województwa lub Skarbu Państwa z dniem, w którym decyzja zatwierdzająca podział nieruchomości stała się ostateczna, albo orzeczenie o podziale prawomocne. Jeżeli podział nastąpił na wniosek wieczystego użytkownika, prawo użytkowania wieczystego wygasa w stosunku do gruntu wydzielonego pod drogi publiczne.
Za przyjęte działki dotychczasowemu właścicielowi lub wieczystemu użytkownikowi przysługuje odszkodowanie ustalane i wypłacane według zasad obowiązujących przy wywłaszczaniu nieruchomości.
Sądowy podział nieruchomości.
O podziale nieruchomości sąd powszechny orzeka tylko wtedy, jeżeli podział geodezyjny jest niezbędny do rozstrzygnięcia sprawy głównej, należącej do wyłącznej właściwości sądu, np. realizacja roszczenia o wykupienie części nieruchomości zajętej przez samoistnego posiadacza w dobrej wierze przy wznoszeniu budowli, czy też sądowe zniesienie współwłasności. W takim postępowaniu nie wydaje się decyzji.
Podział nieruchomości a regulacja stanu prawnego nieruchomości zajętych pod drogi publiczne.
Art. 73 ustawy z dnia 13 października 1998 roku – przepisy wprowadzające ustawy reformujące administrację publiczną.

</doc>
<doc id="950802" url="https://pl.wikipedia.org/wiki?curid=950802" title="Memory (piosenka)">
Memory (piosenka)

Memory (pol. „Pamięć” / „Wspomnienie”) – piosenka z musicalu "Koty" (ang. "Cats") 
Kompozycja.
Utwór jest śpiewany przez postać Grizabelli, kiedyś pięknej kocicy, która obecnie jest cieniem siebie sprzed lat. Piosenka jest nostalgicznym wspomnieniem jej wspaniałej przeszłości i marzeniem o nowym życiu. Śpiewana we fragmencie w pierwszym akcie i w całości pod koniec spektaklu, "Memory" jest jego momentem kulminacyjnym i jego najbardziej znanym (nie tylko wielbicielom musicali) utworem.
Muzykę utworu skomponował Andrew Lloyd Webber. Słowa, napisane przez Trevora Nunna, są zainspirowane wierszem T.S. Eliota pt. "Rhapsody on a Windy Night".
Andrew Lloyd Webber, obawiając się, że melodia brzmi zbyt podobnie do dzieła Giacomo Pucciniego, poprosił o zdanie ojca. Ten miał odpowiedzieć: „Brzmi jak milion dolarów!”. Piosenka napisana jest w tonacjach B-dur i w Des-dur, która była ulubioną kompozytora.
Covery.
Utwór jest jednym z najbardziej znanych Webbera, doczekał się ponad 160 coverów. Najbardziej znanymi artystami wykonującymi utwór są:
Z polskich artystek wykonywały ją Ewa Małas-Godlewska, Zdzisława Sośnicka, Izabela Zając i Halina Mlynkova.
Często niepoprawnie nazywana "Memories" z powodu wykonania Barbry Streisand, wydanego w 1981 r. na płycie pt. "Memories". Poprawny tytuł piosenki jest jednak w liczbie pojedynczej tj. "Memory".

</doc>
<doc id="950803" url="https://pl.wikipedia.org/wiki?curid=950803" title="Bułgarzy Kamscy">
Bułgarzy Kamscy

Bułgarzy Kamscy (ros. ) – lud pochodzenia tureckiego, który po rozpadzie Wielkiej Bułgarii w połowie VII wieku osiadł na lewym brzegu Wołgi, gdzie stworzył państwo, Bułgarię Wołżańsko-Kamską. W początkach X wieku Bułgarzy Kamscy przyjęli islam. Utrzymali oni niezależność do XIII wieku, kiedy to zostali podbici przez Mongołów. Potomkami ich są obecnie Czuwasze.

</doc>
<doc id="950804" url="https://pl.wikipedia.org/wiki?curid=950804" title="Krzysztof Koehler">
Krzysztof Koehler

Krzysztof Koehler (ur. 25 lipca 1963 w Częstochowie) – polski poeta, historyk literatury, krytyk literacki, eseista, scenarzysta i librecista. Profesor nauk humanistycznych.
Życiorys.
W latach 80. studiował filologię polską na Uniwersytecie Jagiellońskim w Krakowie, gdzie też doktoryzował się (literatura staropolska). Pracę habilitacyjną poświęcił Stanisławowi Orzechowskiemu. W 2019 roku uzyskał tytuł profesora nauk humanistycznych. Zatrudniony jako profesor nadzwyczajny Uniwersytetu Kardynała Stefana Wyszyńskiego w Warszawie.
Współpracownik pism „Arcana”, „Pressje” i „Fronda”. Autor dziesięciu tomów wierszy. Za tom "Od morza do morza" nominowany do Nagrody Poetyckiej im. K.I. Gałczyńskiego – Orfeusz (2012). Zaliczany do pokolenia "brulionu". Od poetyckiego debiutu w 1990 uchodzi za klasycystę cierpko komentującego dokonania młodej poezji polskiej, powstałej pod znakiem „barbaryzmu”. Z czasem też zaczął podkreślać swe przywiązanie do chrześcijańskiego modelu literatury i kultury, których cel widział w podtrzymywaniu tradycyjnych wartości. W "Posłowiu" do wierszy z lat 1989–2019 za jedną z najważniejszych wartości jego twórczości uznano oryginalność i nowatorstwo formalne: „choć w pejzażach Koehlera często odnajdziemy wiele uroku, nie jest jednak poeta malarzem dawnych formatów, klasycystą poprzez ponowienie. Raczej – romantycznym buntownikiem, „partyzantem prawdy”, wreszcie zaś – „obcym ciałem” na tle uładzonych, podręcznikowych prób opisu polskiej poezji współczesnej. Rozpiętość form i gatunków sytuuje się tutaj pomiędzy krańcowo odmiennymi biegunami ekspresji”. W 2014 roku ukazała się jego debiutancka powieść "Wnuczka Raguela". W 2017 został wyróżniony Nagrodą Identitas za książkę "Palus Sarmatica". W 2020 roku otrzymał Nagrodę Literacką Czterech Kolumn za całokształt twórczości ostatniego trzydziestolecia (1989-2019).
Obecnie zatrudniony na UKSW. Wykładał na Uniwersytecie Jagiellońskim oraz w Akademii „Ignatianum” w Krakowie. W latach 2006–2011 dyrektor kanału TVP Kultura. Z Telewizją Polską współpracuje od 1994 jako redaktor tygodnika „Goniec Kulturalny”, a ostatnio współredaktor programu „Po godzinach” w TVP1. Jest współautorem kilku filmów dokumentalnych, m.in.: „Sarmacja, czyli Polska”, „Adam Mickiewicz”, „Macie swojego poetę” (opowieść biograficzna o Mikołaju Sępie Szarzyńskim). Mieszka w Krakowie. Od 2009 r. członek Społecznego Komitetu Odnowy Zabytków Krakowa (SKOZK).
Od 2016 jest wicedyrektorem Instytutu Książki.
Życie osobiste.
Żona: Kinga Koehler, córki Olga (ur. 1989) i Anna (ur. 1998).
Media.
W roku 2006 został powołany na dyrektora TVP Kultura. Zajmował to stanowisko do lipca 2011, kiedy to decyzją prezesa TVP Juliusza Brauna zastąpiła go Katarzyna Janowska.

</doc>
<doc id="950807" url="https://pl.wikipedia.org/wiki?curid=950807" title="Ferdynand I Burbon-Sycylijski">
Ferdynand I Burbon-Sycylijski



</doc>
<doc id="950810" url="https://pl.wikipedia.org/wiki?curid=950810" title="Wojewódzka Hala Widowiskowo-Sportowa w Katowicach">
Wojewódzka Hala Widowiskowo-Sportowa w Katowicach



</doc>
<doc id="950811" url="https://pl.wikipedia.org/wiki?curid=950811" title="Novemdiales">
Novemdiales

Novemdiales (łac. "dziewięć dni") – okres żałoby po śmierci papieża, trwający od jego pogrzebu do rozpoczęcia konklawe.
Nazwa tego czasu wywodzi się z tradycji starożytnego Rzymu. Dziewiąty dzień miesiąca uznawano za pokutny, tego dnia odprawiano nabożeństwa (tzw. "novemdiales sacrum") za dusze zmarłych.
Obecnie czas "novemdiales" to czas od pogrzebu biskupa Rzymu (zwyczajowo 4-6 dzień po śmierci) do zebrania się zgromadzenia kardynałów elektorów w kaplicy Sykstyńskiej (według 37. punktu części drugiej obowiązującej obecnie konstytucji apostolskiej "Universi Dominici gregis" następuje to najwcześniej 15, a najpóźniej 20 dni po śmierci papieża). W trakcie tego okresu codziennie odprawiane są msze żałobne za duszę zmarłego papieża. Celebransami tych nabożeństw są kapłani z papieskiej kaplicy, rzymscy duchowni z większych bazylik, Kurii Rzymskiej oraz księża zakonni. Dobór celebransów określa dokument "De Funere Summi Pontificis".
W czasie żałoby po biskupie Rzymu kardynałowie (według zakazu wydanego przez papieża Feliksa IV) nie mogą dyskutować na temat zbliżającego się głosowania. W praktyce jednak rozmowy takie są prowadzone. Podczas "novemdiales" wygłasza się również dwa uroczyste wystąpienia, nazywane "de eligendo pontifice" ("O wyborze Biskupa Rzymskiego"). Według procedury mówcami zostają kardynałowie wybrani na kongregacji ogólnej. Przemówienia dotyczą stanu Kościoła, bardzo często również sugerują cechy, jakimi powinien wyróżniać się kandydat (niekiedy wręcz wskazując w ten sposób konkretnych kandydatów).
Pierwsze "de eligendo pontifice" wygłasza się podczas jednej z pierwszych sesji kongregacji ogólnej, drugie - zaraz po rozpoczęciu konklawe.
"Novemdiales" stanowi także okres dużego zainteresowania mediów zbliżającą się elekcją, jak również publicznego dyskursu o stanie Kościoła katolickiego i jego przyszłości. Podczas żałoby ukazują się liczne wywiady z "papabili" i pozostałymi członkami kolegium kardynalskiego, publikacje teologów, watykanistów oraz innych komentatorów.
Nad ranem w dniu rozpoczęcia konklawe w bazylice św. Piotra odprawiana jest msza wotywna "pro eligendo papa" - w intencji przyszłego papieża. Później, po południu kardynałowie elektorzy zbierają się w kaplicy Paulińskiej. Intonując hymn "Veni, Creator" jako prośbę do Ducha Świętego o pomoc przy wyborze, purpuraci ruszają w procesji do kaplicy Sykstyńskiej, gdzie, po złożeniu przysięgi przez kardynałów, mistrz ceremonii wydaje polecenie: "Extra omnes!" ("nikt więcej" lub "wszyscy wychodzą"), które obliguje osoby nieupoważnione do wyjścia z kaplicy i rozpoczyna konklawe.

</doc>
<doc id="950816" url="https://pl.wikipedia.org/wiki?curid=950816" title="Legitymacja prasowa">
Legitymacja prasowa

Legitymacja prasowa (potocznie zwana "„prasówką”") – legitymacja stwierdzająca fakt wykonywania pracy dziennikarza w określonej redakcji prasowej, radiowej lub telewizyjnej. 
Legitymację prasową wydaje redaktor naczelny, który prawnie odpowiada za treści ukazujące się w kierowanym przez niego tytule prasowym, stacji radiowej lub telewizyjnej. Legitymacja dowodzi, że redaktor naczelny ma świadomość, iż osoba legitymująca się tym dokumentem jest mu znana, istotnie dla niego pracuje i że bierze on prawną odpowiedzialność za działalność tego pracownika.
Legitymacja ta jest zwykle wielkości karty kredytowej i znajduje się na niej: imię i nazwisko dziennikarza, nazwa tytułu prasowego, radia lub stacji telewizyjnej, data ważności, kontakt z redakcją oraz zdjęcie.
W wielu krajach, w tym w Polsce, status legitymacji prasowej nie jest regulowany prawnie, w związku z czym jest to dokument prywatny, a przepisy prawa nie określają jego wzoru ani treści. 

</doc>
<doc id="950819" url="https://pl.wikipedia.org/wiki?curid=950819" title="Skowronki">
Skowronki

Skowronki (Alaudidae) – rodzina małych ptaków z rzędu wróblowych (Passeriformes), obejmująca blisko 100 gatunków zamieszkujących prawie cały świat, z wyjątkiem Grenlandii, Antarktydy i Ameryki Południowej (nie licząc izolowanych osiadłych populacji górniczka w kolumbijskich Andach). Występują przede wszystkim na suchych, skąpo zarośniętych terenach stepowych lub na terenach rolniczych.
Charakterystyka.
Długość ciała wynosi od około 10 cm, jak w przypadku niektórych samic z rodzaju "Eremopterix", do 23 cm w przypadku największych samców skowrona pustynnego. U większości gatunków obie płci ubarwione podobnie – maskująco, zwykle brązowo, niekiedy z czarnymi i białymi plamkami. Jedynie samce kalandry czarnej są całe czarne. Skowronki mają wydłużony tylny pazur. Potrafią szybko biegać i wytrwale latać, niektóre odbywają loty godowe z intensywnym śpiewem. Gniazdują na ziemi. Składają 2–6 jaj, zwykle plamkowanych. Odżywiają się owadami, a poza okresem lęgowym – nasionami.
W Polsce występują trzy gatunki lęgowe (skowronek, dzierlatka i lerka) oraz jeden przelotny i zimujący (górniczek). Ponadto do polskiej awifauny zalicza się pięć gatunków zalatujących wyjątkowo (kalandra szara i czarna, skowronek białoskrzydły oraz skowrończyk krótkopalcowy i mały).
Podział systematyczny.
Do rodziny zaliczane są następujące rodzaje:

</doc>
<doc id="950820" url="https://pl.wikipedia.org/wiki?curid=950820" title="Dekanat świętokrzyski (archidiecezja warszawska)">
Dekanat świętokrzyski (archidiecezja warszawska)

Dekanat świętokrzyski – były dekanat archidiecezji warszawskiej wchodzącej w skład metropolii warszawskiej. Zgodnie z decyzją kardynała Kazimierza Nycza 1 grudnia 2012 roku dekanat świętokrzyski został zlikwidowany.
Przed likwidacją w skład dekanatu wchodziło 5 parafii:

</doc>
<doc id="950823" url="https://pl.wikipedia.org/wiki?curid=950823" title="Sing Hallelujah">
Sing Hallelujah

Sing Hallelujah – singiel szwedzkiego wokalisty Dr. Albana wydany w 1992 roku, promujący drugi album studyjny wokalisty pt. "One Love" z 1992 roku.

</doc>
<doc id="950824" url="https://pl.wikipedia.org/wiki?curid=950824" title="Kristopher Turner">
Kristopher Turner

Kristopher Turner (ur. 27 września 1980 roku w Winnipeg w prowincji Manitoba) – kanadyjski aktor, najbardziej znany z seriali "Gwiazda od zaraz" (jako Jamie Andrews) i "Mroczna przepowiednia" (jako Omen).
Życiorys.
Studiował aktorstwo na Uniwersytecie w Winnipeg, gdzie występował w rozmaitych produkcjach. Będąc jeszcze na studiach, jego kariera osiągała rezultaty w poszczególnych rolach telewizyjnych w takich seriach jak "2030CE" i "Renegadepress.com". Pojawił się też w serialu "Everybody’s Doing It" (na kanale MTV), a także w filmie "". Po ukończeniu wyższych studiów, Kristopher wyjechał do Toronto, gdzie pojawił się w teatrze Lorraine Kimsa i produkcji "Young People’s", za którą został nominowany do nagrody Dora Mavor Moore Award. Wystąpił również w "Mrocznej Przepowiedni". Zagrał też w kanadyjskim filmie "Tata na Święta" ("Me and Luke"), gdzie grał ojca Luke’a.

</doc>
<doc id="950826" url="https://pl.wikipedia.org/wiki?curid=950826" title="Jonestown (Gujana)">
Jonestown (Gujana)

Jonestown (oficjalnie Peoples Temple Agricultural Project) – osada w Gujanie, założona przez członków sekty Świątynia Ludu w połowie lat 70. XX wieku z polecenia Jamesa Warrena "Jima" Jonesa, przywódcy sekty, od którego nazwiska przyjęła też swoją nazwę. Miejscowość stała się znana po tym, gdy 18 listopada 1978 roku 909 jej mieszkańców popełniło największe w czasach nowożytnych zbiorowe samobójstwo.
Według świadka, członka sekty, Tima Cartera, był to masowy mord zaplanowany i dokonany na mieszkańcach Jonestown.
Zamierzeniem Jima Jonesa było założenie Jonestown jako utopii, dobrowolnej komunistycznej społeczności, jak mówił: „Wierzę w to, że jesteśmy najczystszymi istniejącymi komunistami”. Marceline Jones (jego żona) opisywała Jonestown jako „przeznaczone do życia dla socjalizmu, całkowitej ekonomicznej, rasowej i socjalnej równości. Żyjemy tutaj we wspólnocie”. Pod tym względem, podobnie jak restryktywne polityki Związku Radzieckiego, Kuby, Korei Północnej czy innych państw komunistycznych, Jim Jones nie zezwalał członkom na opuszczanie Jonestown.
W Georgetown (stolica pro-socjalistycznej ówcześnie Gujany), członkowie Świątyni Ludu prowadzili częste spotkania z przedstawicielami ambasad Związku Radzieckiego, Korei Północnej, Jugosławii i Kuby. Ich negocjacje prowadzone z przedstawicielami władz Związku Radzieckiego zawierały obszerne dyskusje możliwego tam przeniesienia i przedstawiciele Świątyni publikowali memoranda omawiające potencjalne miejsca wewnątrz Związku Radzieckiego, w których mogliby się osiedlić. Sharon Amos, Michael Prokes i inni członkowie Świątyni brali czynny udział w „Stowarzyszeniu Przyjaźni Gujańsko-Koreańskiej”, które sponsorowało dwa seminaria na temat koncepcji rewolucyjnych Józefa Stalina, północnokoreańskiego dyktatora Kim Ir Sena i chińskiego przywódcy Mao Zedonga.

</doc>
<doc id="950829" url="https://pl.wikipedia.org/wiki?curid=950829" title="The Hunger for More">
The Hunger for More

The Hunger for More – debiutancki album amerykańskiego rapera Lloyda Banksa, wydany w 2004. Płytę promowały single "On Fire", "I'm So Fly", i "Karma" do których powstały teledyski.
Gościnnie na albumie wystąpili tacy artyści jak 50 Cent, Tony Yayo, Eminem, Snoop Dogg czy Nate Dogg.
Sprzedaż i certyfikacje.
"The Hunger for More" zadebiutował na 1. miejscu listy Billboard 200 ze sprzedażą 433.500 egzemplarzy w pierwszy tygodniu. Od tamtego czasu album uzyskał status platyny przez RIAA oraz platynę w Kanadzie.

</doc>
<doc id="950845" url="https://pl.wikipedia.org/wiki?curid=950845" title="Audi RS2">
Audi RS2

Audi RS2 – sportowy samochód zbudowany na bazie modelu 80, powstały przy współpracy z firmą Porsche. Model ten był produkowany w latach 1994–1995.
Auto powstawało głównie z nadwoziem typu kombi, jednak zbudowano również cztery sztuki w wersji sedan.
Po udanej prezentacji modelu 500E Mercedesa i jego sukcesie zarówno pod względem osiągów jak i sprzedaży Audi nie zastanawiając się długo zaczęło współpracę z Porsche. Wiele części było zapożyczonych z innych modeli Porsche min. lusterka boczne, kierunkowskazy przednie w zderzaku, pompa paliwowa z modelu 911 (964), układ hamulcowy z modelu 968 Club Sport.
Konkurenci.
W klasie średniej RS2 nie miało właściwie konkurencji, dlatego jednymi z największych rywali były większe modele BMW M5 i Mercedes 500E. Audi pod względem osiągów było zdecydowanie lepsze od konkurentów, ponadto oferowało napęd na obie osie świetnie radzący sobie z przenoszeniem na asfalt dużej mocy.

</doc>
<doc id="950852" url="https://pl.wikipedia.org/wiki?curid=950852" title="2 cm Flakvierling 38">
2 cm Flakvierling 38

2 cm Flakvierling 38 – niemieckie, poczwórnie sprzężone, holowane działo przeciwlotnicze kalibru 20 mm.
W 1930 roku do uzbrojenia armii niemieckiej trafiła armata przeciwlotnicza 2 cm FlaK 30. W 1940 roku do uzbrojenia wprowadzono udoskonaloną wersję tej broni, oznaczoną jako FlaK 38, cechującą się większą niezawodnością i szybkostrzelnością. Doświadczenia bojowe wykazały, że pożądane byłoby dalsze zwiększenie szybkostrzelności broni przeciwlotniczej kalibru 20 mm. Osiągnięto to w dziale, które potrzymało desygnatę 2 cm Flakvierling 38. Łączyło ono cztery armaty automatyczne (identyczne jak w FlaK 38) z nowo opracowanym łożem. Nowe działo, poza wersją holowaną, było także używane jako uzbrojenie dział samobieżnych Sd.Kfz. 7/1, Möbelwagen (tylko prototyp) i Wirbelwind oraz jako uzbrojenie pociągów pancernych typu BP-42 i BP-44 (Panzertriebwagen 16) i armata morska.

</doc>
<doc id="950853" url="https://pl.wikipedia.org/wiki?curid=950853" title="Chajang">
Chajang

Chajang (자장, także Chajang Yulsa 자장율사) – buddyjski mnich koreański żyjący latach 590–658, jeden z pionierów buddyzmu w królestwie Silli.
Życiorys.
Jego świeckie imię to Kim Sŏnjong. Pochodził z arystokratycznego rodu Silli. Za życia rodziców spełniał obowiązki wobec nich, ożenił się i miał dzieci. Po śmierci rodziców, prawdopodobnie w wieku ok. 25 lat, udał się do klasztoru a potem odosobnił się w dalekich górach w celu praktykowania medytacji. Był świetnie wykształconym człowiekiem. Panujący nad Sillą, z racji jego wielkich zdolności i wiedzy, pragnął obdarzyć go wysokim stanowiskiem rządowym. Jednak Chajang odmówił i władca zagroził mu śmiercią. Wtedy mnich odparł "Wolałbym raczej umrzeć utrzymując Dharmę Buddy przez tylko jeden dzień, niż żyć przez sto lat łamiąc ją". Po tej odpowiedzi panujący zezwolił Chajangowi na dalsze praktykowanie buddyzmu. Następnie podjął pielgrzymkę po kraju; w miastach i wsiach propagował buddyzm i życie zgodne z pięcioma wskazaniami. Ludzie schodzili się do niego ze wszystkich stron aby przyjąć wskazania. 
W 636 r. po otrzymaniu zezwolenia od królowej Sŏndŏk (pan. 632–647), wielkiej patronki buddyzmu, wyruszył do Chin, gdzie po 7 dniach medytacji na górze Wutai przed wyobrażeniem Manjuśriego miał wizję bezpośredniego z nim kontaktu. Następnie pielgrzymował po świętych miejscach Chin. W klasztorze Yunji na górze Zhongnan spotkał największych chińskich buddystów tego czasu: Dushuna (557–640) – założyciela szkoły huayan i Daoxuana (597–667) – założyciela szkoły chińskiej winai nanshan. W 643 r. przyniósł do Korei buddyjskie teksty, wśród nich Tripitakę i śarira Buddy, które złożył w specjalnie wybudowanej pagodzie (kor. t'ap) Sokkasari (Pagodzie Śarira Śakjamuniego) na terenie klasztoru T'ongdo, którego był założycielem. Królowa Sŏndŏk nadała mu tytuł Taegukt'ong – Wielki Opat na cały kraj.
Wprowadził także szkołę winai zwaną po koreańsku kyeyul chong. Założył jeden z najsłynniejszych klasztorów T'ongdo oraz Hyangsong (632 r.) na górze Sŏrak oraz w jaskini małą pustelnię Kejo-am. W pustelni tej praktykowali później wielcy buddyści koreańscy Wonhyo i Uisang.
W klasztorze Hwangnyong wzniósł 9-kondygnacyjną pagodę 80-metrowej wysokości, której celem miała być ochrona państwa przed napaścią wrogich sąsiadów. Każda kondygnacja poświęcona była jednemu z nich; parter – Japonii, 1 piętro – Chinom, 2 piętro – Wuyue, 3 piętro – Tangna, 4 piętro – Yingyou, 5 piętro – Mohe (Madziarzy), 6 piętro – Xiedan (Kitaj), 7 piętro – Ruzhen, 8 piętro – Huimo. Najwyraźniej nie pomyślano o Mongołach, którzy zburzyli pagodę podczas najazdu na Goguryeo.
Chociaż uważa się go za założyciela szkoły znanej jako winaja, to jego nauki i działalność nie ograniczały się tylko do niej. Nauczał także "Sutry Awatamsaki", madhjamiki ("szkoła trzech traktatów") i Czystej Krainy.
Po otrzymaniu tytułu Kuk’tong (dosł. "mnich państwowy") mógł zająć się poprawą utrzymywania wskazań przez mnichów i również wpływał na podniesienie moralności społeczeństwa Silli. Mnisi musieli więcej studiować, utrzymywać głodówkę (i wszelkie związane z "uposathą" rytuały) 15 dnia każdego miesiąca i przechodzić testy moralności dwukrotnie w roku, wiosną i zimą. Niektórzy mnisi stali się wędrownymi inspektorami, którzy wędrowali od klasztoru do klasztoru kontrolując utrzymywanie wskazań. Dzięki tym wysiłkom wzrosła liczba mnichów a także osiem lub nawet dziewięć rodzin z dziesięciu przyjęło wskazania "sili". 
Chajang cieszył się wielkimi wpływami na dworze Silli i rozpoczął sinizację koreańskiego buddyzmu. W pewnym momencie zorientował się, że jest za bardzo wmieszany w politykę dworską i że daleko odszedł od swojej pustelniczej młodości. Złożył dymisję ze wszystkich swoich państwowych funkcji i udał się do klasztoru Suda na górze Odae w poszukiwaniu wizji Manjuśriego, która nigdy się nie zmaterializowała. Zmarł w samotności na górze Odae.
Prace literackie.
Teksty nie zachowały się do naszych czasów.

</doc>
<doc id="950855" url="https://pl.wikipedia.org/wiki?curid=950855" title="These Speakers Don't Always Tell the Truth">
These Speakers Don't Always Tell the Truth

These Speakers Don't Always Tell the Truth – jest płytą EP zespołu From Autumn to Ashes wydaną 13 marca 2007 roku. Była to limitowana edycja dostępna w ograniczonym czasie w sprzedaży w sklepach Hot Topic. Na płycie znajdują się trzy utwory, pierwszy i drugi znalazł się również na najnowszym albumie kapeli Holding a Wolf by the Ears.

</doc>
<doc id="950856" url="https://pl.wikipedia.org/wiki?curid=950856" title="Doctorwho">
Doctorwho



</doc>
<doc id="950857" url="https://pl.wikipedia.org/wiki?curid=950857" title="Cacheu">
Cacheu

Cacheu – miasto w północno-zachodniej Gwinei Bissau; stolica regionu Cacheu.

</doc>
<doc id="950858" url="https://pl.wikipedia.org/wiki?curid=950858" title="Gareth Bale">
Gareth Bale

Gareth Frank Bale (ur. 16 lipca 1989 w Cardiff) – walijski piłkarz, który występował na pozycji napastnika. W latach 2006–2022 reprezentant Walii.
Kariera klubowa.
Southampton.
Gareth Bale swoją karierę piłkarską zaczynał w juniorskim zespole Southampton. Do pierwszej drużyny został włączony w 2005. W seniorskim zespole zadebiutował 17 kwietnia następnego roku w ligowym spotkaniu z Millwall. W trakcie pierwszego występu miał 16 lat i 275 dni, czym stał się drugim najmłodszym piłkarzem, który zadebiutował w pierwszej drużynie Southampton (pierwszym był Theo Walcott). Debiutancki sezon zakończył z dwoma ligowymi występami. 9 sierpnia w meczu z Derby County zdobył swojego pierwszego gola dla Southampton. Wystąpił wówczas w 28 ligowych spotkaniach, strzelając w nich pięć bramek.
Tottenham Hotspur.
25 maja 2007 przeszedł za kwotę 10 milionów funtów do Tottenhamu Hotspur. Pierwszy występ w tym klubie zaliczył 26 sierpnia, kiedy to zagrał w przegranym 1:0 ligowym spotkaniu z Manchesterem United. Pierwszego gola dla Tottenhamu zdobył 1 września w zremisowanym 3:3 meczu z Fulham. Pierwszy sezon w ekipie "Spursów" zakończył z ośmioma ligowymi występami. Na początku w drużynie „Kogutów” występował jako lewy obrońca. W sezonie 2009/2010 został przeniesiony na lewą pomoc.
20 października 2010 rozegrał mecz przeciwko Interowi Mediolan w Lidze Mistrzów sezonu 2010/2011 strzelając klasycznego hat-tricka w drugiej połowie meczu, mimo że Tottenham przegrywał 4:0 po pierwszej połowie grając w dziesiątkę. Mecz zakończył się wynikiem 4:3 dla drużyny włoskiej.
W 2011 i 2013 został wybrany przez zawodowy związek piłkarzy (PFA) piłkarzem roku w Anglii.
Real Madryt.
1 września 2013 podpisał 6-letni kontrakt z Realem Madryt. Według agenta FIFA Ernesta Bronzettiego kwota transferu wyniosła 91,2 miliona euro. 14 września zadebiutował w Primera División w spotkaniu z Villarrealem. Mecz zakończył się remisem 2:2, a sam Bale strzelił gola. Kilka dni później Bale zadebiutował w Lidze Mistrzów w meczu z Galatasaray SK; pojawił się na boisku w 64. minucie meczu, zmieniając Isco. Spotkanie zakończyło się wygraną Realu 6:1. Swojego pierwszego hat-tricka dla Realu Madryt strzelił 30 listopada 2013 w meczu z Realem Valladolid. Ma w swoim dorobku kilka rekordów, między innymi jest najmłodszym reprezentantem swojego kraju w historii i najmłodszym zdobywcą gola.
W sezonie 2013/2014 razem z ekipą Królewskich udało mu się w wyeliminować w półfinale rozgrywek Ligi Mistrzów Bayern Monachium. Real Madryt wygrał z ekipą z Bawarii w dwumeczu 5:0. 24 maja 2014 Gareth Bale sięgnął razem z Realem Madryt po trofeum Ligi Mistrzów, pokonując Altetico Madryt 4:1 po dogrywce. Wystąpił przez całe 120 minut meczu, strzelając gola na 2:1. Był to dziesiąty puchar dla Realu Madryt, a pierwszy dla Walijczyka. W swoim pierwszym sezonie w Realu Madryt wygrał również Puchar Króla, a w finale gdzie przeciwnikiem była Barcelona, zdobył gola na 2:1.
Kariera reprezentacyjna.
Gareth Bale swoją przygodę z reprezentacyjną piłką rozpoczął od najmłodszych kategorii wiekowych. W niespełna rok, przeskoczył z kategorii do lat 17 do dorosłej kadry. W seniorskim zespole zadebiutował 27 maja 2006 w meczu z Trynidadem i Tobago. Stał się równocześnie najmłodszym piłkarzem reprezentującym Walię. W czasie debiutu miał 16 lat i 315 dni.
7 października 2006 w meczu eliminacji do Euro 2008 ze Słowacją zdobył swojego pierwszego gola w kadrze. Stał się przy tym najmłodszym piłkarzem, który zdobył bramkę w reprezentacji Walii.
Życie prywatne.
Bale związany jest z Emmą Rhys Jones. 21 października 2012 na świat przyszła Alba Violet Bale – pierwsze dziecko pary. 27 października, na premierze filmu „Spectre”, wraz z partnerką ogłosili, że po raz drugi zostaną rodzicami. 22 marca 2016 urodziła się druga córka pary, Nava Valentina Bale. 17 lipca 2016 roku Gareth Bale oświadczył się Emmie – matce swoich córek.
W lutym 2020 r. Bale założył organizację e-sportową Ellevens w porozumieniu z 38 Entertainment Group, którego założycielami są przedsiębiorca Jonathan Kark oraz piłkarz . Organizacja bierze udział w turniejach e-sportowych "FIFA""."

</doc>
<doc id="950865" url="https://pl.wikipedia.org/wiki?curid=950865" title="Rynek krakowski">
Rynek krakowski



</doc>
<doc id="950868" url="https://pl.wikipedia.org/wiki?curid=950868" title="Warren G">
Warren G

Warren G, właśc. Warren Griffin III (ur. 10 listopada 1970 na Long Beach, w stanie Kalifornia) – amerykański raper, DJ, producent muzyczny i aktor. Jest przyrodnim bratem Dr. Dre. 
Kariera.
Swoją karierę artystyczną rozpoczął w 1990 roku wraz z Nate Doggiem i Snoop Doggiem stworzył grupę 213. Jego pierwszy solowy album Regulate...G Funk Era został wydany przez wytwórnię, osiągnął duży sukces i zdobył czterokrotną platynową płytę i zdobył ogromną popularność wśród słuchaczy. 
W 1994 roku wylansował hit „Regulate”, w którym gościnnie wystąpił Nate Dogg. Pojawił się w kilku serialach. 
Współpracował z takimi artystami jak: Dr. Dre, Ice Cube, B-Real, Eve, Xzibit, Kurupt, Adina Howard czy Mack 10.

</doc>
<doc id="950870" url="https://pl.wikipedia.org/wiki?curid=950870" title="Sin, Sorrow and Sadness">
Sin, Sorrow and Sadness



</doc>
<doc id="950874" url="https://pl.wikipedia.org/wiki?curid=950874" title="Hausmanit">
Hausmanit

Hausmanit – minerał z gromady tlenków. Należy do grupy minerałów bardzo rzadkich. Nazwa pochodzi od nazwiska niemieckiego mineraloga Johanna Friedricha Ludwiga Hausmanna (1782–1859), który rozpoznał ten minerał.
Charakterystyka.
Właściwości.
Zazwyczaj tworzy kryształy piramidalne (zbliżone do ośmiościanu) Bardzo często tworzy zbliźniaczenia, często wielokrotne (charakterystyczne są pięciokrotne zrosty bliźniacze). Występuje w skupieniach ziarnistych lub zbitych. Znane są pseudomorfozy po braunicie Jest kruchy, nieprzezroczysty, rozpuszcza się w kwasie solnym.
Występowanie.
Jest minerałem utworów hydrotermalnych wysokich temperatur. Występuje w skałach metamorficznych stref kontaktowo-metasomatycznych (skarny). 
Najczęściej współwystępuje z takimi minerałami jak: baryt, hematyt, braunit, magnetyt, dolomit, kalcyt, psylomelan. 
Miejsca występowania:

</doc>
<doc id="950879" url="https://pl.wikipedia.org/wiki?curid=950879" title="Lepidosiren paradoxa">
Lepidosiren paradoxa



</doc>
<doc id="950880" url="https://pl.wikipedia.org/wiki?curid=950880" title="Lotnisko Ronaldsway">
Lotnisko Ronaldsway

Ronaldsway Airport (IATA: IOM, ICAO: EGNS, znane jako lotnisko Wyspy Man) – lotnisko znajduje się pomiędzy miejscowościami Ballasalla i Castletown. Położone jest w odległości około 6 mil (11 km) na południowy zachód od stolicy Wyspy Man – Douglas.

</doc>
<doc id="950881" url="https://pl.wikipedia.org/wiki?curid=950881" title="Konkwista (powieść)">
Konkwista (powieść)

Konkwista – powieść Waldemara Łysiaka wydana po raz pierwszy w 1988 r. pod pseudonimem "Valdemar Baldhead". Stanowi ona drugą część tzw. "trylogii heroiczno-łotrzykowskiej", choć została wydana jako pierwsza (nieścisłość wyjaśniona jest w przedmowie do "Dobrego"). Fabularnie niezależna od części pierwszej, wątki cyklu zaczynają stanowić całość dopiero w części trzeciej zatytułowanej "Najlepszy".
"Konkwista" utrzymana jest w stylu powieści Fredericka Forsytha, zwłaszcza Psów wojny. Autor uzasadnia w "Posłowiu na temat formy i treści" wybór gatunku sensacyjnego, jako najlepiej odwzorowującego machinacje polityczne. Udowadnia też, że rzeczywistość czasem jest bardziej „nierealna” niż fabuła tego typu powieści.
Fabuła.
Jest 1987 rok. W leżącym pomiędzy RPA i Namibią, południowoafrykańskim państewku Tangaland, rządzonym twardą ręką przez dyktatora Nyakobo, walcząca przeciw niemu partyzantka komunistyczna FWL dokonuje napadu na zakłady wydobywcze w górach Harel, biorąc kilkunastu członków zagranicznego personelu jako zakładników, jednocześnie stawiając ultimatum, że w razie niespełnienia ich żądań, co miesiąc będą zabijać jednego z nich. Pierwszą ofiarą pada holenderski inżynier, jedyny dziedzic wielomilionowej fortuny potentata przemysłowego, Jensa van Hongena, którego wieść o śmierci syna przyprawia o atak serca. Przed śmiercią van Hongen czyni swoim spadkobiercą nieślubnego syna, Fritza Grahla, drobnego przestępcę i notorycznego gościa niemieckich aresztów oraz zakładów poprawczych, stawiając jednak warunek, że może on przejąć fortunę, dopiero gdy pomści śmierć brata. W celu organizacji wyprawy na Czarny Kontynent, Fritz udaje się do Stanleya Jervisa, brytyjskiego weterana sił specjalnych, którego van Hongen niegdyś uratował z rąk Gestapo. Chcąc spłacić dług wdzięczności, Jervis decyduje się pomóc chłopakowi i zaczyna werbunek oddziału najemników, którego trzon ma stanowić banda najemników, zwana od nazwiska dowódcy Gangiem Leroque’a. Jej członkami są doświadczeni weterani, którzy już kiedyś walczyli za pieniądze w paru afrykańskich konfliktach, dodatkowo wsparci przez drużynę komandosów z SAS pod komendą Briana Nortolta oraz kilku spadochroniarzy z Kevinem Haltreyem na czele. W ostatniej chwili do ekspedycji dołącza grupa brytyjskich geologów, którzy mają zbadać odkryte w Tandze złoża uranu, i dwójka młodych mężczyzn: uciekinier z komunistycznej Polski, były zapaśnik Wojtek „Chris” Krzysztofeczko oraz dezerter ze stacjonującej w RFN jednostki amerykańskiej, Clint Farloon. Cała akcja jest dyskretnie monitorowana przez CIA, odkąd w grę zaczęły wchodzić warte spore pieniądze surowce mineralne.
W trakcie podróży, młody Fritz, tytułujący się już jako Frederic van Hongen, rozkochuje w sobie eskortowaną córkę prezydenta Nyakobo, który w obawie przed terrorystami postanawia ściągnąć ją z elitarnej szkoły w środkowej Europie. Po przybyciu do Matabele, stolicy Tangalandu, członkowie ekspedycji zaczynają orientować się w rzeczywistej sytuacji gospodarczej kraju, który w zamian za pozwolenie na zbrojną ekspedycję i koncesje wydobywczą, zaciągnął u rządu brytyjskiego olbrzymią pożyczkę. Okazuje się, że Tanga była od wieków areną walki między trzema nienawidzącymi się plemionami, które drogą kompromisu wybrały na prezydenta Nyakobo, głównie dlatego, że pochodził z małego, niewiele znaczącego plemienia Ourima. Nyakobo przechytrzył jednak wszystkich i dokonując reorganizacji wojska, otoczył się gwardią, której żołnierze rekrutowali się wyłącznie ze szczepu Ourima i wyposażył ją w ciężką broń, czołgi oraz lotnictwo, pozostałym trzem dywizjom plemiennym zostawiając przestarzały sprzęt i amunicję na niespełna godzinę walki. Sam Nyakobo zamknął się w opływającym luksusami, nowoczesnym pałacu, będącym fortecą otoczoną przez oddziały ourimskich gwardzistów oraz pola minowe. W trakcie prywatnej rozmowy z dyktatorem, Fritz prosi o rękę Neliny, córki Nyakobo, obiecując, że po odziedziczeniu spadku, zainwestuje w jego kraj więcej, niż mógłby to zrobić jakikolwiek bank.
Kiedy wyprawa rusza w kierunku rejonu Harel, Amerykanie postanawiają pokrzyżować plany Leroque’a, przygotowując na górskiej przełęczy zasadzkę, mającą unicestwić członków brytyjskiej ekspedycji. Wykorzystują do tego mieszkającego w Afryce podróżnika polskiego pochodzenia, Mamulewicza, która namawia wodza dzikiego plemienia Buso do ataku, kierując się nienawiścią do Anglii za antypolską politykę Kongresu Wiedeńskiego i Wersalu, a także zdradę we wrześniu 1939 roku. Busoni, zdając sobie sprawę z olbrzymiej przewagi ciężkiej broni białych ludzi, najpierw postanawiają otruć najemników, jednak podstęp zostaje wykryty. Leroque z ciężkim sercem nakazuje eksterminacje mieszkańców wioski, kiedy interwencja Krzysztofeczki, który przykłada mu pistolet do głowy, zapobiega rzezi. Do Wojtka niespodziewanie dołącza Farloon, który prywatnie nienawidzi Polaka za awanturę sprzed paru lat, kiedy w obronie miejscowej dziewczyny przed bandą motocyklistów Clinta, Krzysztofeczko oblał go benzyną i chciał podpalić. Ostatecznie do egzekucji nie dochodzi i Gang Leroque’a rusza dalej, zostawiając Chrisa i Farloona w tylnej straży. Obaj zostają nocą zaatakowani przez wojowników Buso, jednak udaje im się wyjść cało z opresji, zbrojnie odpierając atak. Wśród ofiar jest Mamulewicz, który wypomina Wojtkowi, że służy krajowi zdrajców, na co ten odpowiada, że Amerykanie nie przejmują się losem Polaków bardziej niż Brytyjczycy. Po śmierci podróżnika i likwidacji zagrożenia, obaj młodzi awanturnicy postanawiają ruszyć śladem reszty oddziału, który niemal dotarł już do celu. Dzięki podstępowi i zdradzie jednego z miejscowych, najemnikom udaje się zaskoczyć FWL i wyrżnąć cały obóz praktycznie bez żadnych strat. Po zabezpieczeniu terenu i uwolnieniu zakładników, członkowie ekspedycji wyruszają w drogę powrotną do Matabele.
W międzyczasie Nyakobo dowiaduje się od informatora, że armia planuje przewrót mający go obalić i tym razem część spiskowców znajduje się w szeregach Ourima. Nieufny dyktator postanawia odesłać część swoich ludzi z pałacu i korzystając z okazji, rekrutuje do osobistej ochrony część najemników van Hongena, którzy po powrocie z Harel czekają na powrotny samolot do Londynu w hangarach lotniska gwardii. Dzień przed ich planowanym wylotem, wczesnym rankiem trzy zjednoczone dywizje plemienne przypuszczają atak na pałac prezydencki, podczas gdy grupa zdrajców w szeregach wyprawy, którym przewodzi Nortolt, przy użyciu moździerzy niszczy prezydenckie myśliwce jeszcze przed startem. Następnie ścierają się oni z niewielkimi siłami pancernymi Tangi, które przyszły lotnisku z odsieczą.
Tymczasem w pałacu, którego mieszkańcy budzą się zaalarmowani strzałami, spotykają się przy prezydenckim gabinecie Nyakobo, jego adiutant pułkownik Oubu oraz Fritz i Gurt, jeden z najemników Leroque’a. Kiedy Oubu sugeruje, że gwardia, która zdołała powstrzymać wrogą piechotę, powinna zaczekać na czołgi i przejść do kontrataku, rozwścieczony Nyakobo sięga po klucz do dyspozytorki, w której znajdują się przyciski detonujące miny i ładunki wybuchowe wokół pałacu, złośliwie stwierdzając, że woli sam załatwić sprawę z buntownikami, jednak zanim udaje mu się dotrzeć do konsoli, zostaje zastrzelony przez Gurta. Zaskoczony Oubu próbuje się bronić, jednak zostaje z łatwością obezwładniony przez Fritza. Ten odbiera mu pistolet maszynowy UZI, którego następnie używa do zastrzelenia kilku żołnierzy gwardii, spieszących na pomoc prezydentowi, po czym obcina nożem ucho pułkownikowi Oubu, grożąc dalszymi torturami, jeśli nie wskaże mu przycisków odpowiedzialnych za wysadzenie wewnętrznego pierścienia obrony, na którym walczą wierne Nyakobo oddziały. Pułkownik, który uświadamia sobie, że niezdarny i zarozumiały pozer, za jakiego uważali van Hongena, jest w rzeczywistości bezwzględnym, świetnie wyszkolonym agentem, który podstępem pomógł w obaleniu reżimu, dlatego ostatecznie wskazuje mu właściwe przyciski. Za ich pomocą Fritz wysadza obsadzone przez Ourima bastiony obronne, umożliwiając dowodzonej przez kapitana Mano piechocie zająć i splądrować pałac. Wychodzi na jaw, że obaj pracowali na zlecenie służb komunistycznych, które korzystając z cichej wojny między CIA a Londynem, dokonały zamachu stanu, przejmując władzę w Tangalandzie.
Zamach udaje się, Nyakobo nie żyje, Nelina zostaje zgwałcona i zamordowana przez van Hongena, a gwardia Ourima zostaje wycięta w pień, z wyjątkiem garnizonu lotniska, który stawia zacięty opór najemnikom Nortolta i Leroque’a. W ostatniej chwili konkwistadorom przychodzi z pomocą armia nowego przywódcy państwa, generalisimussa Mano, jednak spora część ludzi nie żyje albo jest ciężko ranna. Wśród trupów Farloon odnajduje trafionego czołgowym odłamkiem Krzysztofeczkę, którego desperacko próbuje uratować, jednak rany okazują się zbyt poważne i chłopak umiera. Parę dni później, na krótko przed wydaleniem zdradzonych przez van Hongena członków ekspedycji, jeden z przyjaciół Leroque’a spotyka Farloona płaczącego nad grobem Chrisa, który jak zwykle zachowuje się dumnie i awanturniczo, jednak jest wyraźnie poruszony śmiercią kompana. W epilogu Clint odwiedza mieszkającą pod Londynem Miriam Morrison, dziewczynę którą Polak kiedyś obronił przed nim i jego motorockersami. Przeprasza ją za tamtą sytuację, po czym wręcza honorarium Krzysztofeczki za udział w ekspedycji, pokrótce informując w jaki sposób zginął. Na pytanie, dlaczego zjawił się u niej akurat on, odpowiada, że był jego jedynym przyjacielem, po czym przeprasza ją raz jeszcze i odchodzi, a jego dalsze losy są opisane w powieści Najlepszy.

</doc>
<doc id="950884" url="https://pl.wikipedia.org/wiki?curid=950884" title="Stanisław Trębaczkiewicz">
Stanisław Trębaczkiewicz

Stanisław Trębaczkiewicz (ur. w 1910, zm. w sierpniu 1980) – doktor psychologii, wykładowca Katolickiego Uniwersytetu Lubelskiego.
Życiorys.
Studiował w okresie międzywojennym w Wolnej Wszechnicy Polskiej. Jego przyjacielem i życiowym partnerem był Jerzy Zawieyski, którego poznał w 1933, podczas kursu dla nauczycieli w Wymyślinie. W czasie trwania związku z Zawieyskim był redaktorem jego publikacji wydawanych przez Tygodnik Powszechny – "Droga katechumena" (1971) i "Dobrze, że byli" (1974) (Biblioteka "Więzi").
Jako wykładowca KUL Trębaczkiewicz zajmował się problemach rozwojowymi młodzieży szkolnej oraz rozwojem uzdolnień artystycznych dzieci i młodzieży. Uczestniczył w realizacji projektów badawczych dotyczących potrzeb psychicznych człowieka pracy, psychologii rozwojowej i wychowawczej oraz rozwoju pojęć moralnych u dzieci i młodzieży. Był także konsultantem ds. psychologii przy realizacji filmu "Odwiedziny prezydenta" nakręconego według scenariusza Zawieyskiego (reż. Jan Batory, premiera 1961). Swoje refleksje psychologiczne związane z tym filmem przedstawił w publikacji naukowej.
Na Trębaczkiewicza donosił do SB Maciej Damięcki, przekazując informacje o charakterze obyczajowym. Dokumenty zgromadzone w Instytucie Pamięci Narodowej zawierają informacje, że Trębaczkiewicz (wraz z Zawieyskim) byli inwigilowani przez SB przy okazji wielu innych spraw. Trębaczkiewicza traktowano jako "osobę znaną z wrogiej postawy politycznej". Za kontakty z nim inwigilacji podlegał Kazimierz Dejmek.
Zawieyski tak pisał o swoim życiu z Trębaczkiewiczem:
Homoseksualny związek obu był przez pisarza ukrywany. Józefa Hennelowa wspominała: "Nigdy – żeby już wspomnieć ten smutny fakt – nie widziałam Jerzego Zawieyskiego z tym jego Stasiem. O tym się wiedziało, to był trwały związek, ale kiedy on przyjeżdżał do Krakowa, to zawsze sam". 
Jednak do Kalwarii Zebrzydowskiej jeździli już razem, gdzie przyjmowani byli w klasztorze przez ojców bernardynów.
Pochowany został w Laskach pod Warszawą we wspólnym grobie z Zawieyskim.

</doc>
<doc id="950886" url="https://pl.wikipedia.org/wiki?curid=950886" title="Corona 52">
Corona 52

Corona 52 – amerykański satelita rozpoznawczy. Był trzynastym statkiem serii Keyhole-4 "ARGON" tajnego programu CORONA. Jego zadaniami było wykonanie wywiadowczych zdjęć Ziemi. Zdjęcia był uszkodzone przez małe chaotyczne ruchy statku i liczne przecieki światła. Po raz pierwszy użyto kamery gwiezdnej.
Udane misje serii KH-4 wykonały łącznie 101 743 zdjęcia na prawie 72 917 metrach taśmy filmowej.

</doc>
<doc id="950887" url="https://pl.wikipedia.org/wiki?curid=950887" title="KH-4 9045">
KH-4 9045



</doc>
<doc id="950893" url="https://pl.wikipedia.org/wiki?curid=950893" title="Keren">
Keren

Keren (dawniej Cheren) – miasto w północnej Erytrei, na płaskowyżu, na wysokości 1372 m; liczy 87 tys. mieszkańców (2006). Stolica regionu Anseba. Trzecie co do wielkości miasto kraju. Ośrodek handlowo-usługowy regionu sadowniczo-warzywnego oraz hodowli zwierząt; olejarnie; młyny zbożowe, ważny węzeł drogowy; nad przełęczą Dongolaas fort z XIX wieku.
Przełęcz na zachód od miasta była w roku 1941 miejscem zaciętej bitwy wojsk włoskich z korpusem brytyjsko-hindusko-francuskim, w której poległo blisko 9000 ludzi.

</doc>
<doc id="950895" url="https://pl.wikipedia.org/wiki?curid=950895" title="Finlandia w Konkursie Piosenki Eurowizji">
Finlandia w Konkursie Piosenki Eurowizji

Finlandia uczestniczy w Konkursie Piosenki Eurowizji od 1961 roku. Od czasu debiutu konkursem w kraju zajmuje się fiński nadawca publiczny Yleisradio.
Najwyższym wynikiem Finlandii w konkursie jest pierwsze miejsce zajęte w 2006 roku przez zespół Lordi z piosenką „Hard Rock Hallelujah”
Uczestnictwo.
Finlandia uczestniczy w Konkursie Piosenki Eurowizji od 1961 roku. Poniższa tabela uwzględnia nazwiska fińskich reprezentantów, tytuły konkursowych piosenek oraz ich wyniki w poszczególnych latach.
Legenda:
Historia głosowania w finale (1961–2021).
Poniższe tabele pokazują, którym krajom Finlandia przyznaje w finale najwięcej punktów oraz od których państw fińscy reprezentanci otrzymują najwyższe noty.
Kraje, którym Finlandia "przyznała" najwięcej punktów:
Kraje, od których Finlandia "otrzymała" najwięcej punktów:
Legenda:
Konkursy Piosenki Eurowizji w Finlandii.
Finlandia była gospodarzem Konkursu Piosenki Eurowizji w 2007 roku, który odbył się wówczas w Hartwall Arena w Helsinkach.
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody byli: Christer Björkman (reprezentant Szwecji w 1992 roku, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są w trzech kategoriach: 
Spis poniżej uwzględnia fińskich zdobywców Nagrody im. Marcela Bezençona:
Nagroda Dziennikarzy 
Nagroda Fanów 

</doc>
<doc id="950897" url="https://pl.wikipedia.org/wiki?curid=950897" title="Helostoma temminkii">
Helostoma temminkii



</doc>
<doc id="950898" url="https://pl.wikipedia.org/wiki?curid=950898" title="Mendefera">
Mendefera

Mendefera, dawniej Adi Ugri – miasto w zachodniej Erytrei; 29 tys. mieszkańców (2006). Ośrodek przemysłowy.

</doc>
<doc id="950906" url="https://pl.wikipedia.org/wiki?curid=950906" title="Brzostówko">
Brzostówko

Brzostówko – przysiółek wsi Brzostowo w Polsce, położony w województwie dolnośląskim, w powiecie milickim, w gminie Krośnice.
W latach 1975–1998 przysiółek należał administracyjnie do województwa wrocławskiego.

</doc>
<doc id="950909" url="https://pl.wikipedia.org/wiki?curid=950909" title="Poręba (Łazy Wielkie)">
Poręba (Łazy Wielkie)

Poręba – przysiółek wsi Łazy Wielkie w Polsce, położony w województwie dolnośląskim, w powiecie milickim, w gminie Krośnice.
W latach 1975–1998 przysiółek administracyjnie należał do województwa wrocławskiego.

</doc>
<doc id="950911" url="https://pl.wikipedia.org/wiki?curid=950911" title="Secret of Mana">
Secret of Mana

Secret of Mana – konsolowa fabularna gra akcji wyprodukowana w 1993 i wydana przez Square Co., Ltd.
Sama gra opiera się na świecie, gdzie zamiast magii istnieje mana z której mogą korzystać osoby, które zostały do tego upoważnione przez Mana Spirit. Gracz kieruje losami 3 bohaterów, z których tylko jeden nie może korzystać z many; jego celem jest zniweczenie planu wskrzeszenia Mana Fortress (forteca many), w grze walczy się z potworami zdobywając doświadczenie i zwiększając moc. Jest to typowy jRPG. Gra została stworzona w roku 1993, a mimo tego grafika stoi na wysokim, jak na konsole SNES, poziomie.

</doc>
<doc id="950914" url="https://pl.wikipedia.org/wiki?curid=950914" title="Walk Away (zespół muzyczny)">
Walk Away (zespół muzyczny)

Walk Away – polska grupa grająca fusion istniejąca od 1985. Wybierana wielokrotnie „najlepszym jazzowym zespołem roku” przez czytelników pisma "Jazz Forum". Walk Away grał na wszystkich najważniejszych festiwalach światowych, regularnie współpracuje z takimi gwiazdami jak Urszula Dudziak, Mike Stern, Eric Marienthal oraz Bill Evans. 
Historia zespołu.
Zespół powstał w 1985 z inicjatywy Krzysztofa Zawadzkiego, perkusisty, wówczas studenta Wydziału Jazzu i Muzyki Rozrywkowej Akademii Muzycznej w Katowicach. W pierwszym składzie zespołu brali też udział koledzy Zawadzkiego ze studiów: wibrafonista Bernard Maseli, saksofonista Adam Wendt, kontrabasista Jacek Niedziela oraz pianista Zbigniew Jakubek.
Już po kilku miesiącach prób zespół zdobył pierwszą nagrodę w międzynarodowym festiwalu „Jazz nad Odrą”, „Klucz do kariery”, czyli główną nagrodę Pomorskiej Jesieni Jazzowej. Walk Away zagrał też podczas "Jazz Jamboree 85", a w dorocznej ankiecie miesięcznika "Jazz Forum" zdobył tytuł „nowej nadziei”. 
Rok 1986 przyniósł intensywne trasy koncertowe po całej Polsce i za granicą (m.in. udział w festiwalu młodych talentów w Leverkusen). Wtedy też Walk Away nagrał pierwszą płytę dla zachodnioniemieckiej wytwórni Emsherland. W latach 1987–88 zespół podjął współpracę z wokalistkami: Lorą Szafran oraz Urszulą Dudziak. Z Dudziak nagrał koncertową płytę „Magic Lady” oraz odbył trasę koncertową po całej Europie. Współpraca z Dudziak trwa do dziś. W następnych latach zespół występował też z wokalistką Ewą Bem oraz skrzypkiem Michałem Urbaniakiem. Epizodem w historii zespołu z 1990 był udział jako support w trasie koncertowej Milesa Davisa po Niemczech. 
Zespół kilkukrotnie zdobył tytuł najlepszego polskiego zespołu jazzowego, przyznany przez czytelników "Jazz Forum" (m.in. w latach 1987, 1995 i 1996). 
W dziesiątą rocznicę powstania zespołu zespół pod kierownictwem Zawadzkiego przygotował "superprodukcję", czyli płytę "F/X" z 1994, na którą zostali zaproszeni wybytni muzycy jazzowi z USA: Mike Stern – gitara (ex. Miles Davis, Steps Ahead), Eric Marienthal – saksofon (współpracownik Chicka Corei), Mino Cinelu – perkusja (ex. Miles Davis, Weather Report, Sting, Bruce Springsteen). Na płycie zaśpiewali Urszula Dudziak i Mieczysław Szcześniak. Płyta "F/X" została nominowana w konkursie do tytułu albumu jazzowego roku w konkursie "Fryderyki 1995".
Skład.
Skład zespołu zmieniał się dość płynnie, często był inny na każdej kolejnej trasie koncertowej i płycie. Stałym członkiem wszystkich składów jest Krzysztof Zawadzki. Czasami też pod szyldem Walk Away pojawiają się solowe projekty Zawadzkiego.

</doc>
<doc id="950917" url="https://pl.wikipedia.org/wiki?curid=950917" title="Puttin’ on the Style">
Puttin’ on the Style

Puttin’ on the Style – wydany w 1978 roku album muzyczny, który stanowił "comeback" (powrót na scenę) Lonniego Donegana. W jego nagraniu udział wzięli m.in.: Brian May (który zagrał na gitarze w utworze "Diggin' My Potatoes"), Elton John, Ringo Starr, Ron Wood, Leo Sayer i inni artyści rocka.

</doc>
<doc id="950925" url="https://pl.wikipedia.org/wiki?curid=950925" title="Grecja w Konkursie Piosenki Eurowizji">
Grecja w Konkursie Piosenki Eurowizji

Grecja uczestniczy w Konkursie Piosenki Eurowizji od 1974 roku. Udziałem kraju w konkursie zajmuje się grecki nadawca publiczny Ellinikí Radiofonía Tileórasi (ERT).
W historii swojego udziału w konkursie Grecja wystawiła w sumie 41 reprezentantów, z czego jeden wygrał – zwyciężczynią jubileuszowego, 50. Konkursu Piosenki Eurowizji została Elena Paparizou z utworem „My Number One”, dzięki czemu za organizację konkursu w 2006 roku odpowiedzialna była telewizja ERT. Kraj czekał 31 lat na wygraną, ustanawiając nowy rekord najdłuższego okresu między debiutem a zwycięstwem.
W 1975 roku nadawca nie wziął udziału w imprezie z nieznanych powodów. Rok później powrócił do stawki konkursowej. W 1982 roku Grecja miała wystartować w konkursie z piosenką „Sarantapente kopelies” Themisa Adamantidisa, jednak minister kultury tego kraju, Melina Mercouri, podjęła decyzję o wycofaniu jej dwa tygodnie przed konkursem uznając, że utwór nie spełnia jej standardów jakości. Po powrocie na konkurs rok później, nadawca ponownie zrezygnował z udziału w konkursie w 1984 roku. Kraj powrócił do konkursu w 1985 roku, a już rok później ponownie wycofał się z udziału z powodów politycznych. Wówczas reprezentantką Grecji miała być Polina z utworem „Wagon-lit”. W 1999 roku nadawca nie mógł wystawić swojego reprezentanta z powodu osiągnięcia słabego wyniku podczas 43. Konkursu Piosenki Eurowizji. Rok później ERT wycofał się z udziału w konkursie z powodów finansowych.
Uczestnictwo.
Grecja uczestniczy w Konkursie Piosenki Eurowizji od 1974 roku. Poniższa tabela uwzględnia nazwiska wszystkich greckich reprezentantów, tytuły konkursowych piosenek oraz wyniki w poszczególnych latach:
Legenda:
Historia głosowania w finale (1974–2022).
Poniższe tabele pokazują, którym krajom Grecja przyznaje w finale najwięcej punktów oraz od których państw greccy reprezentanci otrzymują najwyższe noty.
Kraje, którym Grecja "przyznała" najwięcej punktów:
Kraje, od których Grecja "otrzymała" najwięcej punktów:
Legenda: 
 
Konkursy Piosenki Eurowizji organizowane w Grecji.
Grecja była gospodarzem 50. Konkursu Piosenki Eurowizji w 2005 roku, który odbył się w Olympic Indoor Hall w Atenach:
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody byli: Christer Björkman (reprezentant Szwecji w 1992 roku, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są w trzech kategoriach: 
Greccy reprezentanci otrzymali następujące wyróżnienia:
"Gratulacje: 50 lat Konkursu Piosenki Eurowizji".
W październiku 2005 roku odbył się specjalny koncert jubileuszowy , który został zorganizowany przez Europejską Unię Nadawców (EBU) z okazji 50-lecia Konkursu Piosenki Eurowizji. W trakcie koncertu odbył się plebiscyt na najlepszą piosenkę w całej historii imprezy. W stawce konkursowej znalazła się m.in. grecka propozycja „My Number One” Eleny Paparizou, która wygrała 50. Konkurs Piosenki Eurowizji w 2005 roku. Utwór zajął ostatecznie czwarte miejsce ze 245 punktami na koncie.

</doc>
<doc id="950926" url="https://pl.wikipedia.org/wiki?curid=950926" title="Jądra podstawy mózgu">
Jądra podstawy mózgu



</doc>
<doc id="950928" url="https://pl.wikipedia.org/wiki?curid=950928" title="Kultura pieńkowska">
Kultura pieńkowska

Kultura pieńkowska (ang. Pen'kovka culture) – kultura archeologiczna wczesnego średniowiecza rozwijająca się między V–VII w. n.e., na terenach obecnej środkowej i południowej Ukrainy od środkowego Dniestru po lewobrzeże środkowego Dniepru.
W VI w. n.e. kultura ta przeniknęła na wschodnie tereny Rumunii w dorzecze dolnego Dunaju.
Nazwa kultury pochodzi od eponimicznego stanowiska archeologicznego w miejscowości Pieńkiwka (ukr. Пeнькiвкa) na Ukrainie, niedaleko Winnicy. 
Kultura pieńkowska rozwinęła się na bazie wcześniejszej kultury kijowskiej w dorzeczu środkowego naddnieprza. 
Na kulturę pieńkowską wpłynęły w znaczącym stopniu koczownicze plemiona Antów wspomniane w kronice Jordanesa. 
Na obszarze zajmowanym przez kulturę pieńkowską między VIII/IX w. n.e. wykształciły się następnie kultury archeologiczne Słowian wschodnich.
Cechy charakterystyczne:

</doc>
<doc id="950929" url="https://pl.wikipedia.org/wiki?curid=950929" title="Antycypacja (genetyka)">
Antycypacja (genetyka)

Antycypacja – zjawisko w genetyce, w którym objawy choroby uwarunkowanej genetycznie zaczynają objawiać coraz wcześniej i w coraz większym nasileniu w następujących po sobie pokoleniach.
Jest ono powszechne w neurodegeneracyjnych i neuromięśniowych chorobach genetycznych zwanych chorobami spowodowanymi powtórzeniami trinukleotydów (ang. "Triplet Repeat Expansion Diseases", TREDs), do których zalicza się: pląsawicę Huntingtona, zespół łamliwego chromosomu X, dystrofię miotoniczną, ataksję Friedreicha i kilka typów ataksji rdzeniowo-móżdżkowych. W chorobach tych, trójnukleotydowe powtórzenia znajdujące się w genach powiązanych z rozwojem schorzeń ulegają z pokolenia na pokolenie systematycznej ekspansji (mutacja dynamiczna), przez co choroba ujawnia się coraz wcześniej, a jej objawy są coraz cięższe.

</doc>
<doc id="950931" url="https://pl.wikipedia.org/wiki?curid=950931" title="Al-Faszir">
Al-Faszir

Al-Faszir (arab.: الفاشر) – miasto w zachodnim Sudanie, na wyżynie Darfur; 266 tys. mieszkańców (2006), stolica Darfuru Północnego. Ośrodek handlowy w regionie zbioru gumy arabskiej; lotnisko.

</doc>
<doc id="950932" url="https://pl.wikipedia.org/wiki?curid=950932" title="Christian Ditlev Reventlow (1671–1738)">
Christian Ditlev Reventlow (1671–1738)

Christian Ditlev, hrabia Reventlow (ur. 21 lub 26 czerwca 1671 w Hadersleben, zm. 1 października 1738 w Tølløse na Zelandii) – duński dyplomata, polityk i żołnierz.
Życiorys.
Należał do starego i wpływowego duńskiego rodu arystokratycznego Reventlowów; był synem wielkiego kanclerza Danii Conrada Reventlow. Karierę wojskową rozpoczął dowodząc kontyngentem duńskim podczas wojny o sukcesję hiszpańską w 1701. W składzie sił cesarskich księcia Eugeniusza Sabaudzkiego uczestniczył w bitwach pod Höchstädt, Cassano i Calcinato. Od 1709 objął naczelne dowództwo nad wojskami duńskimi w Skanii podczas wielkiej wojny północnej.
Spokrewniony z monarchą Danii Fryderykiem IV poprzez małżeństwo siostry przyrodniej. W 1713 został przez króla mianowany rządcą (overpræsident) Altony, której w 1664 przyznano prawa miejskie. Uchodzi za jednego z ojców miasta, mając istotne dokonania dla rozwoju tamtejszego handlu i realizowania rozległych przedsięwzięć budowlanych.
Odznaczony najwyższym odznaczeniem duńskim – Orderem Słonia (1707).

</doc>
<doc id="950935" url="https://pl.wikipedia.org/wiki?curid=950935" title="Gmach Zarządu Gminy Wyznaniowej Żydowskiej w Krakowie">
Gmach Zarządu Gminy Wyznaniowej Żydowskiej w Krakowie

Gmach Zarządu Gminy Wyznaniowej Żydowskiej w Krakowie – budynek zarządu Gminy Żydowskiej Wyznaniowej, znajdujący się w Krakowie, na rogu ulic Skawińskiej 2 i Krakowskiej 41.
Budynek został wzniesiony w 1911 roku, według projektu Hermana Lamensdorfa. Na pierwszym piętrze budynku znajdowały się biura zarządu, a na drugim – reprezentacyjna sala posiedzeń oraz archiwum, w którym gromadzono również cenne starodruki i manuskrypty. Na parterze mieściła się biblioteka judaistyczna Ezra, założona w 1899 roku. W jednym z pomieszczeń mieściła się również mała synagoga.
W 1993 r. w budynku wykonywano zdjęcia do filmu "Lista Schindlera" Stevena Spielberga.
Budynek do dnia dzisiejszego pełni rolę siedziby zarządu gminy żydowskiej, a do 2007 r. znajdował się w nim również konsulat ukraiński.

</doc>
<doc id="950937" url="https://pl.wikipedia.org/wiki?curid=950937" title="Gmach Zarządu Gminy Żydowskiej Wyznaniowej w Krakowie">
Gmach Zarządu Gminy Żydowskiej Wyznaniowej w Krakowie



</doc>
<doc id="950939" url="https://pl.wikipedia.org/wiki?curid=950939" title="Asklepiodotos z Aleksandrii">
Asklepiodotos z Aleksandrii

Asklepiodotos z Aleksandrii (V wiek n.e.) - grecki filozof neoplatoński, matematyk, lekarz i muzyk. Był uczniem Proklosa i autorem komentarza do dialogu "Timajos" Platona.

</doc>
<doc id="950949" url="https://pl.wikipedia.org/wiki?curid=950949" title="Heteroplazmia">
Heteroplazmia

Heteroplazmia – obecność prawidłowego lub zmutowanego genu w różnych organellach tej samej komórki.
Heteroplazmia to obecność więcej niż jednego rodzaju DNA pozajądrowego (mitochondrialnego lub chloroplastowego). 
Stanem powszechnym jest homoplazmia, gdzie wszystkie cząsteczki mtDNA lub chlDNA są identyczne, gdyż pochodzą od jednego z rodziców (dziedziczenie uniparentalne). Heteroplazmia występuje w przypadkach, gdy oboje z rodziców mieli wkład w pulę pozajądrowego DNA potomstwa (przeciek ojcowski lub dziedziczenie biparentalne) lub gdy pojawia się mutacja. U niektórych małży, np. omułków występuje podwójnie uniparentalne dziedziczenie mtDNA, gdzie samce przekazują mitochondria synom a samice całemu potomstwu. Samce są heteroplazmatyczne, a samice homoplazmatyczne. Męski mtDNA znacznie różni się sekwencją nukleotydów od żeńskiego. Mechanizm nie jest znany. 
Innym źródłem heteroplazmii są mutacje zachodzące u osobnika w procesie rozwoju.

</doc>
<doc id="950950" url="https://pl.wikipedia.org/wiki?curid=950950" title="Browar Relakspol">
Browar Relakspol

Browar Relakspol - nieczynny browar w Krakowie.
Historia.
Browar Relakspol został założony przez Edwarda Siudka w 1992 roku na bazie istniejącej wcześniej rozlewni piwa. Pierwsze piwo w zakładzie wyprodukowano w marcu 1993 roku. 
W latach 2005-2007 część linii produkcyjnej zakładu była dzierżawiona przez przedsiębiorstwo Browar Stary Kraków.
W 2008 roku właściciel postanowił zakończyć działalność w branży piwowarskiej i wystawił swój zakład na sprzedaż. Produkcja w browarze została wstrzymana. Urządzenia zostały zdemontowane i sprzedane. Markę Smocza Jama zakupił Browar na Jurze.
W 2009 roku rozpoczęto rozbiórkę budynków zakładu piwowarskiego. W jego miejscu planowana jest budowa domów mieszkalnych.
Wydajność roczna Browaru Relakspol wynosiła 30 000 hektolitrów piwa.
Produkty.
Lager
Ale

</doc>
<doc id="950954" url="https://pl.wikipedia.org/wiki?curid=950954" title="Nataradź">
Nataradź



</doc>
<doc id="950960" url="https://pl.wikipedia.org/wiki?curid=950960" title="Synagoga w Krakowie (ul. Skawińska 2)">
Synagoga w Krakowie (ul. Skawińska 2)

Synagoga w Krakowie – synagoga znajdująca się na Kazimierzu w Krakowie, w jednym z pomieszczeń budynku na rogu ulicy Skawińskiej 2 i Krakowskiej 41.
Synagoga została zbudowana w 1911 roku wraz z Gmachem Zarządu Gminy Wyznaniowej Żydowskiej, gdzie się mieściła. Służyła ona głównie pracownikom Gminy oraz innych instytucji mieszczących się w budynku.
Podczas II wojny światowej synagoga została zdewastowana. Po zakończeniu wojny przez pewien czas znów była użytkowana. Obecnie pomieszczenie po niej jest wykorzystywane do innych celów.

</doc>
<doc id="950962" url="https://pl.wikipedia.org/wiki?curid=950962" title="Asklepiades z Tragilos">
Asklepiades z Tragilos

Asklepiades z Tragilos, "Ἀσκληπιάδης" (IV wiek p.n.e.) – grecki pisarz, uczeń Izokratesa, autor dzieła o historii mitów.

</doc>
<doc id="950964" url="https://pl.wikipedia.org/wiki?curid=950964" title="Naznaczenie genetyczne">
Naznaczenie genetyczne

Imprinting (genetyka)

</doc>
<doc id="950967" url="https://pl.wikipedia.org/wiki?curid=950967" title="Christian Ditlev Reventlow (1748–1827)">
Christian Ditlev Reventlow (1748–1827)

Christian Ditlev Frederick, hrabia Reventlow (ur. 11 marca 1748, zm. 11 października 1827) – duński polityk i reformator ustrojowy, syn doradcy królewskiego Christiana Ditleva Reventlowa.
Życiorys.
Był człowiekiem doskonale wykształconym. Studiował w Sorø i Lipsku. Po zakończeniu nauki razem z młodszym bratem (Johan Ludvig Reventlow (1751-1801)) i znanym saskim ekonomistą Carlem Wendtem (1731–1815) wyruszył w "Grand Tour" przez Niemcy, Szwajcarię, Francję i Anglię, by badać społeczne i rolne warunki w tych krajach. Odwiedził też Szwecję i Norwegię, by dowiedzieć się nieco o górnictwie i metalurgii. Gdy w roku 1770 powrócił do Danii, był już niekwestionowanym autorytetem w interesujących go dziedzinach.
W roku 1774 zajął wysokie stanowisko w radzie handlowej królestwa "Kammerkollegiet", a następnie w departamencie kopalni. Najwyższe zaszczyty przyszły, gdy ultra-konserwatywne ministerstwo, które dotąd prowadził Ove Høegh-Guldberg, otrzymało dymisję (14 IV 1784) i władzę przejął Andreas Peter Bernstorff, mąż stanu, którego Reventlow darzył najwyższą estymą.
Reventlow był żywo zainteresowany problemem ulżenia doli chłopów.
Był odznaczony Orderem Słonia w 1803 oraz Krzyżem Wielkim i Odznaką Honorową Orderu Danebroga.

</doc>
<doc id="950968" url="https://pl.wikipedia.org/wiki?curid=950968" title="Jugosławia w Konkursie Piosenki Eurowizji">
Jugosławia w Konkursie Piosenki Eurowizji

Jugosławia uczestniczyła w Konkursie Piosenki Eurowizji od 1961 do 1992. Jako jedyne socjalistyczne państwo, aktywnie uczestniczyła w konkursach organizowanych przez Europejską Unię Nadawców (EBU). Od czasu debiutu, festiwalem w kraju zajmował się jugosłowiański nadawca publiczny Jugosłowiańskie Radio i Telewizja (JRT).
Przez wszystkie lata uczestnictwa, Jugosławia była reprezentowana przez zwycięzcę narodowego konkursu muzycznego "Jugowizja" lub Opatija Festival. Kraj wygrał konkurs tylko raz, w 1989, dzięki czemu 35. edycja Konkursu Piosenki Eurowizji w 1990 odbyła się w Zagrzebiu.
W wyniku rozpadu kraju w 1993 w konkursie zadebiutowały Bośnia i Hercegowina, Chorwacja oraz Słowenia, następnie w roku 1998 Macedonia, a w 2004 Serbia i Czarnogóra, od 2007 – w związku z ogłoszeniem niepodległości Czarnogóry – Serbia oraz Czarnogóra występują osobno.
W roku 2008 chęć udziału w EBU zgłosił publiczny nadawca Kosowa.
Uczestnictwo.
Jugosławia uczestniczyła w Konkursie Piosenki Eurowizji od 1961 do 1992 roku. Poniższa tabela uwzględnia nazwiska jugosłowiańskich reprezentantów, tytuły konkursowych piosenek oraz wyniki osiągnięte w danej edycji festiwalu.
Legenda:
Historia głosowania w finale (1975-1992).
Poniższe tabele pokazują, którym krajom Jugosławia przyznaje w finale najwięcej punktów oraz od których państw jugosłowiańscy reprezentanci otrzymują najwyższe noty.
Kraje, którym Jugosławia "przyznała" najwięcej punktów:
Kraje, od których Jugosławia "otrzymała" najwięcej punktów:
Legenda:
Konkurs Piosenki Eurowizji zorganizowane w Jugosławii.
Jugosławia była gospodarzem Konkursu Piosenki Eurowizji w 1990 roku. Koncert finałowy odbył się wówczas w Hali Koncertowej im. Vatroslava Lisinskiego w Zagrzebiu.

</doc>
<doc id="950970" url="https://pl.wikipedia.org/wiki?curid=950970" title="Christian Ditlev Frederick">
Christian Ditlev Frederick



</doc>
<doc id="950973" url="https://pl.wikipedia.org/wiki?curid=950973" title="Najstarsza Synagoga w Poznaniu">
Najstarsza Synagoga w Poznaniu

Najstarsza Synagoga w Poznaniu – nieistniejąca synagoga znajdująca się w Poznaniu przy skrzyżowaniu ulic Szewskiej i Dominikańskiej.
Bożnica powstała prawdopodobnie w XIV wieku, wraz z pojawieniem się w Poznaniu liczniejszej społeczności żydowskiej. Tradycja żydowska za datę budowy uznaje lata 1360–1367, mimo że pierwsza wzmianka w dokumentach pochodzi dopiero z 1449 roku i nie jest pewne, czy mowa w niej o tej samej świątyni. Istnienie innej notatki, z 1438, o likwidacji cmentarza żydowskiego znajdującego się w pobliżu klasztoru Dominikanów (dzisiejszego kościoła jezuitów) mogłoby potwierdzać bliskość synagogi. Nieznana jest również informacja, czy była to pierwsza świątynia żydowska w dziejach Poznania oraz z jakiego materiału została wykonana.
Zniszczona prawdopodobnie przez jeden z licznych pożarów miasta. Jej funkcję przejęła wybudowana na przełomie XV i XVI wieku Stara Synagoga przy ulicy Żydowskiej. W XIX wieku, na miejscu Najstarszej Synagogi, powstała Synagoga Stowarzyszenia Braci Gminy.

</doc>
<doc id="950974" url="https://pl.wikipedia.org/wiki?curid=950974" title="Dyskobolia Grodzisk">
Dyskobolia Grodzisk



</doc>
<doc id="950975" url="https://pl.wikipedia.org/wiki?curid=950975" title="Paweł Bartnik">
Paweł Bartnik

Paweł Robert Bartnik (ur. 22 lutego 1959 w Poznaniu) – polski polityk i samorządowiec, działacz sportowy, radny i były wiceprezydent Szczecina.
Życiorys.
W 1985 ukończył studia na Wydziale Humanistycznym Wyższej Szkoły Pedagogicznej w Szczecinie, uzyskując tytuł zawodowy magistra historii. W latach 1982–1994 pracował jako nauczyciel historii w szkołach podstawowych w Reptowie, a następnie w Szczecinie. Do 1994 pełnił funkcję wicekuratora w Kuratorium Oświaty w Szczecinie. W wyborach samorządowych w 1994 został po raz pierwszy wybrany radnym tego miasta.
Od 12 lipca 1994 do 18 listopada 1998 zajmował stanowisko zastępcy prezydenta Szczecina (w zarządzie Bartłomieja Sochańskiego), odpowiadając za zadania z zakresu polityki społecznej. W latach 1999–2002 pełnił funkcję zachodniopomorskiego kuratora oświaty. Objął też funkcję wicedyrektora biura Stowarzyszenia Gmin Polskich Euroregionu Pomerania.
Od 1994 do 2006 w każdych kolejnych wyborach samorządowych ponownie był wybierany do rady miasta. Do 2001 był członkiem Unii Wolności, później przystąpił do Platformy Obywatelskiej. W 2010 bez powodzenia ubiegał się o reelekcję z ramienia lokalnego komitetu wyborczego. W 2014 ponownie związał się z PO, powracając w tym samym roku do rady miasta. Mandat radnego utrzymał również w wyborach w 2018.
Został także prezesem szczecińskiego Miejskiego Klubu Lekkoatletycznego mającego siedzibę na Miejskim Stadionie Lekkoatletycznym. W 2001 jako prezes Zachodniopomorskiego Związku Lekkiej Atletyki był jednym z inicjatorów nadania temu stadionowi imienia Wiesława Maniaka.

</doc>
<doc id="950977" url="https://pl.wikipedia.org/wiki?curid=950977" title="Tia Maria (zespół muzyczny)">
Tia Maria (zespół muzyczny)

La Tija (właśc. Agnieszka Andrzejewska) – polska piosenkarka wykonująca głównie muzykę taneczną z gatunku disco polo i eurodance, poprzednio występująca pod pseudonimem Tia Maria.
Kariera.
Agnieszka Andrzejewska ukończyła szkołę muzyczną w klasie fortepianu. Karierę rozpoczęła jako wokalistka krótko istniejącego zespołu Lambit, z którym w 1995 roku wydała album "Droga do gwiazd" i wylansowała hit o tym samym tytule. Po opuszczeniu zespołu nagrała solową płytę "Amsterdam" dla wytwórni Blue Star, ukierunkowaną na styl eurodance. Pochodziły z niej przeboje „Amsterdam” i „Nie przytulisz mnie”.
Następnie założyła projekt o nazwie Tia Maria, którego była liderką, twarzą i wokalistką. Pierwszym przebojem Tii Marii był wakacyjny przebój lata 1996 pt. „Słoneczne reggae”, który dotarł do 3. miejsca listy przebojów programu "Disco Polo Live". Kilka miesięcy później zaprezentowała balladę „Gdzie jesteś, gdzie?”, która była polską wersją holenderskiej piosenki „Het is een nacht (Levensecht)” i zdobyła 2. miejsce na liście. Oba nagrania znalazły się na albumie "Słoneczne reggae", wydanym przez wytwórnię Green Star, który osiągnął sukces fonograficzny. Pochodził z niego też popularny taneczny utwór „Pa, pa, parara”, lansowany w ciągu 1997 roku. Latem 1997 Tia Maria zdobyła wyróżnienie „hit festiwalu” na Ogólnopolskim Festiwalu Muzyki Disco Polo i Dance w Ostródzie za piosenkę „Hymn młodości”. Razem z zespołem Kramer Tia Maria nagrała utwór „Wyspa marzeń” na składankę pt. "Duety" wydaną przez Green Star. W maju 1998 roku ukazała się druga płyta artystki, zatytułowana "Na zawsze młodzi...", którą poprzedziło nagranie „Marrakesz”. Z albumu pochodziły jedne z największych przebojów Tii Marii, taneczna piosenka „Słodkie babe” i ballada „Mama”, które dotarły do 1. miejsca listy przebojów "Disco Polo Live".
Wiosną 1999 wydana została kaseta "Prawdziwi przyjaciele" zawierająca repertuar skierowany do dziecięcej publiczności, która spotkała się z dobrym przyjęciem. Pochodziły z niej numery 1 „Myszka Mickey Mouse” i „Dzieci świata”, a także teledyski „Puchatkowe zabawy” i „Czerwony Kapturek, wilk i babcia”. W tym samym roku Tia Maria po raz kolejny zdobyła wyróżnienie „hit festiwalu” na Ogólnopolskim Festiwalu Muzyki Disco Polo i Dance, tym razem za utwór „Dom”. Zapowiadał on jej kolejny „dorosły” album pt. "Świat, który kocham...", wydany w grudniu 1999. Oprócz tanecznych piosenek, takich jak „Dom” czy „Dziki man”, wydawnictwo zawierało również dojrzalszy materiał, m.in. „List” i balladę tytułową. W połowie 2000 roku wydana została druga kaseta z piosenkami dla dzieci, zatytułowana "Prawdziwi przyjaciele część 2" i promowana teledyskami „Mały Furby” oraz „Krasnoludki – to my!”.
W 2002 roku Tia Maria zaprezentowała nową wersję utworu „Gdzie jesteś, gdzie?”. Po zakończeniu emisji programu "Disco Polo Live" skupiła się na działalności koncertowej, wykonując zarówno utwory z „dorosłego” repertuaru, jak i piosenki dla najmłodszej publiczności. W 2007 roku Agnieszka powróciła z nowym utworem „Cisza trwa”.
W 2012 roku powróciła występując pod nowym pseudonimem La Tija. Wydała wówczas premierowe utwory „Hej lato, lato” oraz „Dolce vita”, a rok później balladę „Tylko mnie kochaj – Pragnienie”. W 2014 roku nakładem Lemon Records ukazała się jej nowa płyta o tytule "La Tija", którą później promowano teledyskami „Będziesz nosił mnie na rękach” (2015), „Jedziemy na balangę” (2016) i „Mój super boy” (2018). Jesienią 2019 wydała kolejny utwór, „Zakochana”.

</doc>
<doc id="950979" url="https://pl.wikipedia.org/wiki?curid=950979" title="Katagana">
Katagana



</doc>
<doc id="950980" url="https://pl.wikipedia.org/wiki?curid=950980" title="Śaṅkara Nārāyaṇa">
Śaṅkara Nārāyaṇa

Śaṅkara Nārāyaṇa (żył od ok. 840 do ok. 900) – indyjski matematyk i astronom, napisał komentarze do prac Bhāskary I.

</doc>
<doc id="950983" url="https://pl.wikipedia.org/wiki?curid=950983" title="Glinno (jezioro w powiecie kartuskim)">
Glinno (jezioro w powiecie kartuskim)

Glinno – przepływowe jezioro wytopiskowe w Polsce położone w województwie pomorskim, w powiecie kartuskim, w gminie Stężyca na obszarze Pojezierza Kaszubskiego, między miejscowościami Borucino i Kamienica Szlachecka.
Ogólna powierzchnia: 8,68 ha.

</doc>
<doc id="950984" url="https://pl.wikipedia.org/wiki?curid=950984" title="Wyspa Księcia Karola">
Wyspa Księcia Karola

Wyspa Księcia Karola (ang. "Prince Charles Island") – duża wyspa w Arktyce kanadyjskiej, o powierzchni 9,5 tys. km². Pod względem wielkości jest 78. wyspą na świecie i 19. w Kanadzie. Znajduje się w Basenie Foxe’a, na zachód od Ziemi Baffina, w regionie Qikiqtaaluk na terytorium Nunavut w Kanadzie. Mimo dużej powierzchni wyspy, pierwsze dotyczące jej zapisy pojawiły się w 1948 i zostały dokonane przez Alberta-Ernesta Tomkinsona, pilota RCAF Avro Lancaster. Prawdopodobnie jednak wyspa była znana miejscowym Inuitom wiele lat wcześniej. Wyspa została nazwana na cześć księcia Karola, późniejszego króla Wielkiej Brytanii, który urodził się w tym samym roku. Wyspa jest niezamieszkana, panują na niej bardzo niskie temperatury.

</doc>
<doc id="950987" url="https://pl.wikipedia.org/wiki?curid=950987" title="Grand Tour">
Grand Tour

Grand Tour – typ podróży w jaką wyruszali młodzi arystokraci i intelektualiści europejscy, w celu dokształcenia się, zdobycia wiedzy o świecie i kulturze, poszerzenia swych horyzontów myślowych a także wyrobienia u siebie gustu artystycznego i nabrania dobrych manier. Zwyczaj ten pochodzący z Anglii był szczególnie popularny w drugiej połowie XVII wieku i w ciągu całego wieku XVIII, a także nieco potem aż po lata kolejnictwa i masowego transportu (około 1830). Tzw. "Gap year" jest czasem uważany za kontynuację "Grand Tour". Niemcy często używają określenia „Kavalierstour”.
Słowo "Grand Tour" pojawiło się po raz pierwszy w przewodniku "An Italian Voyage" autorstwa Richarda Lasselsa z roku 1698.
Cele podróży.
Początkowo celem głównym były zabytki, jakimi chlubiły się Rzym, Florencja, Padwa, Lukka czy Wenecja, od XVII wieku w „programie” zwiedzających były też Paryż, Wersal, Lyon i Genewa, później gdy również przemysł i rolnictwo były obiektem zainteresowania, a więc te kraje które w przemyśle przodowały Anglia czy Holandia. W drugiej połowie wieku XVIII ważne stały się też Niemcy i ich centra władzy takie jak Berlin, Wiedeń czy Drezno i kultury; Weimar, Jena, Getynga, Heidelberg, Lipsk i kąpieliska: Baden-Baden, Karlsbad i Marienbad (podobnie jak belgijskie Spa i Bath).
Jednym z pierwszych odbywających podróż edukacyjną po Europie był Thomas Coryat (1577–1617), który w 1608 wyruszył pieszo w podroż po Włoszech. Uważany za ojca "Grand Tour", który w swej książce "Curyat's Creduties" wyznaczył itinerarium dla przyszłych podróżników, wraz z „obowiązkowymi stacjami”. Przewodnik "An Account of Some of the Statues, Bas-Reliefs, Drawings, and Pictures in Italy" (1722), napisali z myślą o miłośnikach włoskiego malarstwa malarze brytyjscy Jonathan Richardson Starszy (1665–1745) i jego syn Jonathan Richardson Młodszy (1694–1771).
Podróże, jakie odbywali Voltaire i Casanova, trudno uznać za typowe „Grand Tour”, ponieważ w podróż wyjechali nie z własnej woli.
Wpływ na kulturę.
Z podróży pozostawały wspomnienia, często utrwalane w postaci książkowej. Zwyczaj odbywania "Grand Tour" odcisnął swe piętno na kulturze północnej Europy. Z Włoch dotarł na północ za ich pośrednictwem klasycyzm. Już w latach 1716–1717 Johann Georg Pisendel był w Wenecji w towarzystwie księcia, który odbywał „Grand Tour”. Podczas gdy podróże do Włoch, jakie odbywali muzycy baroku, tacy jak Heinrich Schütz czy Georg Friedrich Händel (w 1705), były przedsiębrane w celach nauki od tamtejszych mistrzów, tak np. podróż, jaką odbył po Italii młody Wolfgang Amadeus Mozart (w latach 1769–1772) miała już typowe cechy „Grand Tour”.

</doc>
<doc id="950988" url="https://pl.wikipedia.org/wiki?curid=950988" title="Philip Morris">
Philip Morris



</doc>
<doc id="950989" url="https://pl.wikipedia.org/wiki?curid=950989" title="Bardzinek">
Bardzinek

Bardzinek – wieś w Polsce położona w województwie łódzkim, w powiecie kutnowskim, w gminie Krośniewice. Miejscowość wchodzi w skład sołectwa Teresin.
W latach 1975–1998 miejscowość administracyjnie należała do województwa płockiego. Miejscowość gniazdowa szlacheckiej rodziny Bardzińskich.

</doc>
<doc id="950992" url="https://pl.wikipedia.org/wiki?curid=950992" title="Dyskusyjny Klub Filmowy">
Dyskusyjny Klub Filmowy



</doc>
<doc id="950993" url="https://pl.wikipedia.org/wiki?curid=950993" title="Halmstadt BK">
Halmstadt BK



</doc>
<doc id="950994" url="https://pl.wikipedia.org/wiki?curid=950994" title="Głaznów">
Głaznów

Głaznów – osada w Polsce położona w województwie łódzkim, w powiecie kutnowskim, w gminie Krośniewice. Miejscowość wchodzi w skład sołectwa Teresin.
W latach 1975–1998 miejscowość administracyjnie należała do województwa płockiego.
Urodził tu się biskup pomocniczy gnieźnieński Ignacy Bardziński.
Wieś szlachecka "Głaznowo" położona była w drugiej połowie XVI wieku w powiecie łęczyckim województwa łęczyckiego. 
Piętrowe skrzydło dworu wybudowane na planie prostokąta. Ściana frontowa zwieńczona frontonem z trzema oknami na każdej kondygnacji i balkonem na pierwszym piętrze. Z boku ryzalit z klatką schodową. 

</doc>
<doc id="950997" url="https://pl.wikipedia.org/wiki?curid=950997" title="Pniewko (Teresin)">
Pniewko (Teresin)

Pniewko – część wsi Teresin w Polsce, położona w województwie łódzkim, w powiecie kutnowskim, w gminie Krośniewice. Wwchodzi w skład sołectwa Teresin
W latach 1975–1998 Pniewko administracyjnie należało do województwa płockiego.

</doc>
<doc id="950998" url="https://pl.wikipedia.org/wiki?curid=950998" title="Louis de Silvestre">
Louis de Silvestre

Louis de Silvestre (ur. 23 czerwca 1675 w Sceaux, zm. 11 kwietnia 1760 w Paryżu) – francuski malarz, przedstawiciel barokowego stylu dworskiego, uczeń Charlesa Le Bruna. Od 1709 był profesorem akademii królewskiej w Paryżu.
Życiorys.
W latach 1716-1748 przebywał na dworze saskim w Dreźnie, gdzie portretował króla i znane osobistości, a także wykładał malarstwo. Przebywał też w Warszawie, gdzie wykonał dekoracje Pałacu Saskiego.
Tworzył liczne portrety królów we francuskim stylu, mające na celu ukazanie splendoru i godności monarchów. Jego portret króla Augusta III nawiązuje do tradycji polskich portretów królewskich:

</doc>
<doc id="950999" url="https://pl.wikipedia.org/wiki?curid=950999" title="Historyzm boasowski">
Historyzm boasowski

Historyzm boasowski - nurt zapoczątkowany przez Franza Boasa w antropologii kulturowej. Jego wpływy obejmowały przede wszystkim uczonych amerykańskich. Nazywany bywa też dyfuzjonizmem amerykańskim dla odróżnienia od dyfuzjonizmu w Europie.
Historyzm Boasowski opiera się o trzy założenia metodologiczne:
Pogląd ten wyznawało też wielu uczniów Boasa, np. Ruth Benedict czy Robert Lowie.

</doc>
<doc id="951001" url="https://pl.wikipedia.org/wiki?curid=951001" title="Ostałów">
Ostałów

2 miejscowości w Polsce:

</doc>
<doc id="951004" url="https://pl.wikipedia.org/wiki?curid=951004" title="Kandace Krueger">
Kandace Krueger

Kandace Gayle Krueger Matthews (ur. w Austin w Teksasie) – prezenterka telewizyjna i Miss USA w 2001 r. Zajęła 3 miejsce na Miss Universe. W maju 2005 wzięła ślub z Robem Matthewsem.

</doc>
<doc id="951005" url="https://pl.wikipedia.org/wiki?curid=951005" title="Haveluloto">
Haveluloto

Haveluloto – miasto na Tonga; na wyspie Tongatapu. Według danych oficjalnych na dzień 30 listopada 2011 roku liczyło 3465 mieszkańców.

</doc>
<doc id="951010" url="https://pl.wikipedia.org/wiki?curid=951010" title="Neiafu">
Neiafu

Neiafu – miasto na Tonga; na wyspie Vavaʻu. Według danych oficjalnych na dzień 30 listopada 2011 roku liczyło 4051 mieszkańców.

</doc>
<doc id="951013" url="https://pl.wikipedia.org/wiki?curid=951013" title="Sąsiedztwo (automaty komórkowe)">
Sąsiedztwo (automaty komórkowe)

Sąsiedztwo – otoczenie komórki.
Sąsiedztwo może być definiowane na różne sposoby, najczęściej jest to sąsiedztwo Moore’a (8 komórek dookoła centralnej) lub sąsiedztwo von Neumanna (4 komórki przylegające bokiem).

</doc>
<doc id="951014" url="https://pl.wikipedia.org/wiki?curid=951014" title="Ostałów (województwo łódzkie)">
Ostałów (województwo łódzkie)

Ostałów – wieś w Polsce położona w województwie łódzkim, w powiecie kutnowskim, w gminie Krośniewice.
W latach 1975–1998 miejscowość administracyjnie należała do województwa płockiego.
Zobacz też: Ostałów

</doc>
<doc id="951016" url="https://pl.wikipedia.org/wiki?curid=951016" title="Roman Murdza">
Roman Murdza

Roman Murdza (ur. 17 grudnia 1954 w Radomiu) – polski siatkarz i trener siatkówki, mistrz Polski (1996) z żeńską drużyną BKS Stal Bielsko-Biała.
Życiorys.
Absolwent Akademii Wychowania Fizycznego we Wrocławiu (1978). Wychowanek Czarnych Radom, od 1978 był grającym trenerem radomskiego klubu, w sezonie 1978/1979 wywalczył z nim awans do II ligi. W latach 1979-81 był trenerem radomskiego klubu w II-ligowych rozgrywkach.
Od 1981 pracował z drużynami żeńskimi. W latach 1981–1984 prowadził Radomkę Radom i w 1983 wprowadził ją do II ligi. W latach 1984–1995 (z przerwą w sezonie 1990/1991 i w końcówce sezonu 1993/1994) był trenerem Stali Mielec, z którą wywalczył awans do I ligi w 1985 (na jeden sezon), ponowny awans do I ligi w 1988 i brązowy medal mistrzostw w 1992 (miał także udział w brązowym medalu MP w 1994 - przed końcem rozgrywek zastąpił go Edward Świątek). Od 1995 był trenerem BKS Stal Bielsko-Biała. Już w 1996 wywalczył mistrzostwo Polski, w 1997 brązowy medal mistrzostw Polski. W latach 1997–2000 ponownie prowadził Stal Mielec (był to formalnie nowy klub KPSK Stal), w tym czasie zdobył brązowy medal mistrzostw Polski w 1999 i wicemistrzostwo Polski w 2000. w 2000 został trenerem Skry Warszawa, zdobył z nią wicemistrzostwo Polski w 2002, a także wicemistrzostwo Polski juniorek w 2003. W sezonie 2003/2004 był trenerem Nafty-Gaz Piła, ale przed końcem sezonu zastąpił go Andrzej Niemczyk. W latach 2004–2006 prowadził AZS AWF Poznań, w sezonie 2006/2007 UMKS Łańcut (na szczeblu I ligi, czyli drugiego poziomu rozgrywek), z którym jednak spadł do II ligi. W latach 2007–2008 kolejny raz był trenerem Stali Mielec, w latach 2009–2012 prowadził I-ligowy AZS KSZO Ostrowiec Świętokrzyski (w sezonie 2009/2010 zajął z nim 3. miejsce w lidze), odszedł z klubu w styczniu 2012. W sezonie 2012/2013 był trenerem II-ligowej Szóstki Biłgoraj, od 2013 pracuje w UKS Szóstka Mielec, którą w 2014 wprowadził do II ligi.

</doc>
<doc id="951017" url="https://pl.wikipedia.org/wiki?curid=951017" title="Muʻa">
Muʻa

Muʻa – miasto w Tonga; na wyspie Tongatapu; 5088 mieszkańców (2008). Drugie co do wielkości miasto kraju.

</doc>
<doc id="951022" url="https://pl.wikipedia.org/wiki?curid=951022" title="388 Szkolna Dywizja Polna">
388 Szkolna Dywizja Polna

388 Polna Dywizja Szkoleniowa (niem. "388. Feldausbildungs-Division") – jedna z niemieckich formacji szkoleniowych. Utworzona we wrześniu 1942 roku jako oddział szkoleniowy dla Grupy Armii Północ na terenie ZSRR. Sztab powstał w I Okręgu Wojskowym, pododdziały w okręgach II i VIII, część kadr pochodziła z Reichsarbeitsdienstu. W maju 1944 roku przekształcona w Polną Dywizję Szkoleniową Nord.
Dowodził nią generał porucznik Johann Pflugbeil. Składała się z dwóch szkoleniowych pułków piechoty (639. i 640.) i oddziałów dywizyjnych.

</doc>
<doc id="951027" url="https://pl.wikipedia.org/wiki?curid=951027" title="Slaviša Jokanović">
Slaviša Jokanović

Slaviša Jokanović (cyr. Славиша Јокановић; ur. 16 sierpnia 1968 w Nowym Sadzie) – serbski piłkarz i trener piłkarski, podczas kariery grał na pozycji pomocnika.
Kariera klubowa.
Jokanović piłkarską karierę rozpoczął w klubie FK Nowy Sad, w którym to grał w latach 1985–1988 w niższej lidze Jugosławii. W 1988 roku przeszedł do rywala zza miedzy, Vojvodiny, w barwach której zadebiutował w pierwszej lidze jugosłowiańskiej. Od razu wywalczył miejsce w podstawowej jedenastce zespołu, a pod koniec sezonu cieszył się ze zdobycia mistrzostwa Jugosławii. W sezonie 1989/1990 grał z Vojdvodiną w Pucharze Mistrzów, ale odpadł z nią w pierwszej rundzie po dwumeczu z węgierskim Kispestem Honvedem Budapeszt. Latem 1990 Jokanović przeszedł do Partizana. Był jednym z liderów drugiej linii. W 1992 roku wywalczył Puchar Jugosławii, a w 1993 roku mistrzostwo kraju.
W 1993 roku Jokanović wyjechał do hiszpańskiego klubu Real Oviedo, w którym między innymi spotkał dwóch Chorwatów Nikolę Jerkana oraz Janko Jankovicia, a następnie także Roberta Prosinečkiego. W latach 1994–1995 dwukrotnie zajął 9. miejsce w Primera División (debiut: 3 października 1993 Oviedo – Sevilla FC 0:2). Latem 1995 Slaviša przeszedł do CD Tenerife. Tam stał się jedną z gwiazd zespołu i na koniec sezonu 1995/1996 zajął z nim 5. miejsce, najwyższe w historii występów w Primera División. W sezonie 1996/1997 Jokanović zdobył aż 10 goli w lidze, niespodziewanie stając się najlepszym strzelcem zespołu. Wystąpił też w rozgrywkach Pucharu UEFA, a w La Liga zajął 10. pozycję. W Tenerife Serb grał jeszcze przez 2 kolejne sezony, ale w 1999 roku wyspiarski zespół zajął przedostatnią 19. pozycję w lidze i spadł do Segunda División.
Latem 1999 po degradacji Tenerife Jokanović przeszedł do Deportivo La Coruña. W drużynie Deportivo zadebiutował 29 sierpnia w zremisowanym 0:0 meczu z Realem Betis. W całym sezonie strzelił 2 gole w 23 rozegranych meczach i przyczynił się do wywalczenia przez klub z La Coruñi pierwszego w historii mistrzostwa Hiszpanii.
W październiku 2000 za 1,7 miliona funtów Jokanović został kupiony przez Chelsea, menedżerem której był wówczas Włoch Claudio Ranieri. W Premier League zadebiutował 21 października w wygranym 6:1 meczu z Coventry City. Miał jednak pewne problemy z wywalczeniem miejsca w składzie londyńskiego klubu i na z 19 rozegranych meczów 12 razy wchodził z ławki rezerwowych. Z Chelsea zajął 6. miejsce w lidze. Latem 2001 z klubu odeszli dwaj środkowi pomocnicy, Dennis Wise i Gustavo Poyet, ale paradoksalnie Jokanović znów nie był podstawowym zawodnikiem „The Blues”. Z Chelsea znów zajął 6. miejsce i doszedł do finału Pucharu Anglii. Po sezonie, w 2002 roku, Slaviša odszedł z Chelsea i przez rok pozostawał przez przynależności klubowej. W sezonie 2003/2004 na krótko trafił do Ciudad de Murcia, z którą grał w Segunda División i w 2004 roku ostatecznie zakończył piłkarską karierę.
Kariera reprezentacyjna.
W reprezentacji Jugosławii Jokanović zadebiutował 27 lutego 1991 w zremisowanym 1:1 meczu z Turcją. Swoją pierwszą poważną imprezę na arenie międzynarodowej zaliczył w 1998 roku, gdy został powołany do kadry na Mistrzostwa Świata we Francji. Na nich był podstawowym zawodnikiem reprezentacji i zagrał we wszystkich trzech grupowych meczach, a także w przegranym 1:2 spotkaniu 1/8 finału z Holandią.
W 2000 roku Jokanović znalazł się w drużynę na Euro 2000. Zagrał we wszystkich meczach w grupie C, ale w ostatnim z nich, z Hiszpanią (3:4) dostał czerwoną kartkę, która wyeliminowała go z gry w ćwierćfinale z Holandią, przegranym przez Jugosłowian 1:6.
Karierę reprezentacyjną Slaviša kończył w 2002 roku meczem z Ekwadorem. Ogółem przez 11 lat gry w kadrze, rozegrał w niej 64 mecze i strzelił 10 goli (pierwszego w 1996 roku w wygranym 8:1 meczu z Wyspami Owczymi).

</doc>
<doc id="951029" url="https://pl.wikipedia.org/wiki?curid=951029" title="Marek Krejci">
Marek Krejci



</doc>
<doc id="951031" url="https://pl.wikipedia.org/wiki?curid=951031" title="Slavisa Jokanovic">
Slavisa Jokanovic



</doc>
<doc id="951032" url="https://pl.wikipedia.org/wiki?curid=951032" title="Taniec z Gwiazdami">
Taniec z Gwiazdami



</doc>
<doc id="951033" url="https://pl.wikipedia.org/wiki?curid=951033" title="Tumidaj (powiat kutnowski)">
Tumidaj (powiat kutnowski)

Tumidaj – kolonia w Polsce położona w województwie łódzkim, w powiecie kutnowskim, w gminie Krośniewice. Miejscowość wchodzi w skład sołectwa Ostałów.
W latach 1975–1998 miejscowość administracyjnie należała do województwa płockiego.

</doc>
<doc id="951040" url="https://pl.wikipedia.org/wiki?curid=951040" title="Live Hits 87">
Live Hits 87

Live Hits 87 – koncertowy album zespołu Lombard, wydany w roku 1987 na kasecie magnetofonowej nakładem wydawnictwa Polton.
Nagrań dokonano podczas dwóch koncertów 15 marca 1987 r. w Nysie. Realizacja nagrania: Andrzej Puczyński i Janusz Laskowski. Zmiksowano w lipcu 1987 r. w Studio Polskiego Radia w Poznaniu. Miks: Ryszard Glogel oraz Grzegorz Rzechówka i Zbigniew Suchański. Projekt okładki: Aleksandra Laska-Wołek.

</doc>
<doc id="951043" url="https://pl.wikipedia.org/wiki?curid=951043" title="Raszynek">
Raszynek

Raszynek – część wsi Bielice w Polsce, położona w województwie łódzkim, w powiecie kutnowskim, w gminie Krośniewice. Wchodzi w skład sołectwa Bielice.
W latach 1975–1998 Raszynek administracyjnie należał do województwa płockiego.

</doc>
<doc id="951045" url="https://pl.wikipedia.org/wiki?curid=951045" title="Norsup">
Norsup

Norsup – miasto w Vanuatu; na wyspie Malekula; (prowincja Malampa). Według danych szacunkowych na rok 2010 liczy 2374 mieszkańców . W mieście znajduje się port lotniczy Norsup. Piąte co do wielkości miasto kraju.

</doc>
<doc id="951047" url="https://pl.wikipedia.org/wiki?curid=951047" title="Kultura praska">
Kultura praska

Kultura praska – kultura archeologiczna wczesnego średniowiecza rozwijająca się między V a VII w. n.e., na terenach Europy Środkowej. Obejmowała początkowo górne i częściowo środkowe dorzecze Dniepru. W V w. n.e. kultura ta przeniknęła na terytorium obecnej Polski, Czech, Austrii, Słowacji, wschodnich Niemiec oraz na południowy wschód Europy.
Nazwa kultury wywodzi się od stanowisk archeologicznych przebadanych wokół Pragi w roku 1939 przez czeskiego archeologa I. Borkowskiego.
Powstanie, obszar i zanik.
Kultura ta powstała w wyniku ekspansji osadniczej Hunów na tereny zajęte poprzednio przez zróżnicowaną etnicznie ludność osiadłą kultury czerniachowskiej oraz kultury kijowskiej. Zapoczątkowało to rozwój nowych kultur archeologicznych znanych jako kultura praska, kultura pieńkowska i kultura kołoczyńska. Zespoły kulturowe wyodrębnione na tym terenie uważane są przez historyków oraz archeologów za wczesnosłowiańskie.
Nazwa kultury pochodzi od typu ceramiki odkrytej i wyodrębnionej na terenie Czech. Klasyfikacji dokonano zarówno pod względem techniki produkcji tych naczyń, jak również jej form.
Kultura praska, wywodzona wraz z pozostałymi dwiema kulturami wczesnosłowiańskimi z kultury kijowskiej, rozwinęła się po części na bazie wcześniejszej kultury czerniachowskiej w jej zachodniej części, przyjmując charakterystyczne dla tej kultury przejawy produkcji dóbr materialnych. Kultura praska jest identyfikowana ze Sklawinami, zachodnim odłamem Słowian wzmiankowanym w kronice Jordanesa.
Od wschodu kultura ceramiki praskiej graniczyła z kulturą pieńkowską i (bardziej na północ) kulturą kołoczyńską, a od strony północno-zachodniej (prawe dorzecze rzeki Wisły po dorzecza Odry oraz Łaby) z kulturami ceramiki dwustożkowej, tzw. typ feldbarski (czasami jako grupę kultury praskiej wyodrębnia się Sukow-Dziedzice obejmującą tereny m.in. Polan).
Na obszarze zajmowanym przez kulturę praską między VIII/IX w. n.e. wykształciły się następnie wczesnoplemienne kultury archeologiczne Słowian zachodnich (zob. Geograf Bawarski).

</doc>
<doc id="951049" url="https://pl.wikipedia.org/wiki?curid=951049" title="Marek Krejčí">
Marek Krejčí

Marek Krejčí (ur. 20 października 1980 w Bratysławie, zm. 26 maja 2007 w pobliżu Maitenbeth) – słowacki piłkarz, grający na pozycji napastnika, jednokrotny reprezentant kraju.
Życiorys.
Wychowanek AŠK Inter Bratysława. Grał również w Spartaku Trnava, Győri ETO FC, Artmedia Petržalka Bratysława oraz SV Wacker Burghausen.
Był zdobywcą Pucharu Słowacji (2004, z Artmedią). 31 marca 2004 roku jedyny raz wystąpił w kadrze narodowej, grając przeciw Austrii. W drugiej Bundeslidze wystąpił w 87 meczach, strzelając 26 bramek.
Zginął w wypadku samochodowym. Pozostawił żonę i syna.

</doc>
<doc id="951050" url="https://pl.wikipedia.org/wiki?curid=951050" title="Klub Karuzela">
Klub Karuzela

Klub Studencki Karuzela – warszawski klub studencki na osiedlu Przyjaźń w dzielnicy Bemowo, przy ul. Stanisława Konarskiego 85.
Historia.
W latach 1952–1955 teren osiedla Przyjaźń, specjalnie dla nich wzniesionego, zamieszkiwali głównie radzieccy robotnicy i inżynierowie budujący Pałac Kultury i Nauki. W 1955 nastąpiło przekazanie wszystkich budynków warszawskim uczelniom na akademiki. Oprócz pobliskiego kina, działał tu też teatr w budynku zajętym później przez klub. Jak opisywała go ówczesna prasa:
W 1955 budynek przejęło Ministerstwo Edukacji Narodowej i powstał "Centralny Klub Akademicki Karuzela". Oprócz referatów i dyskusji, odbywały się tu wieczorki taneczne i występy estradowe w soboty i niedziele. W latach 80. XX wieku dodatkowo były tam wyświetlane filmy, i trwa to nadal, pomimo upadku sąsiedniego kina na początku lat 90. Z klubem związana jest też cykliczna impreza tzw. "Jelonkalia", czyli studenckie juwenalia na Jelonkach.
Klub podupadł w latach 90. W tym czasie ilość imprez wyraźnie uległa zmniejszeniu, a organizowane tu były różnorodne imprezy: koncert zespołu Fugazi, zawody w grach komputerowych i inne. Po 2000 wraz z ożywieniem się kulturalnym na Bemowie (cykliczne koncerty za bemowskim ratuszem, w 2006 otwarcie ośrodka kultury Art-Bem), klub znów wrócił do cyklicznych imprez – występów kabaretowych, festiwali, dyskotek i koncertów.
Od marca 2015 najemcą większości pomieszczeń klubu było Stowarzyszenie im. Jana Macieja Zembatego „Zgryz”.

</doc>
<doc id="951052" url="https://pl.wikipedia.org/wiki?curid=951052" title="Stare Morawce">
Stare Morawce

Stare Morawce – część wsi Morawce w Polsce, położona w województwie łódzkim, w powiecie kutnowskim, w gminie Krośniewice. Wchodzi w skład sołectwa Morawce.
W latach 1975–1998 Stare Morawce administracyjnie należały do województwa płockiego.

</doc>
<doc id="951054" url="https://pl.wikipedia.org/wiki?curid=951054" title="Krzewie">
Krzewie



</doc>
<doc id="951056" url="https://pl.wikipedia.org/wiki?curid=951056" title="G Unit">
G Unit



</doc>
<doc id="951057" url="https://pl.wikipedia.org/wiki?curid=951057" title="Liga Deportiva Alajuelense">
Liga Deportiva Alajuelense



</doc>
<doc id="951069" url="https://pl.wikipedia.org/wiki?curid=951069" title="Ar-Ramla">
Ar-Ramla

Ar-Ramla (arab. الرملة; fr. "Remla") – główne miasto wysp Karkana, położone na wyspie Szarki w Tunezji.

</doc>
<doc id="951072" url="https://pl.wikipedia.org/wiki?curid=951072" title="Ebeye">
Ebeye

Ebeye – niewielka wyspa (około 36 hektarów powierzchni) i miasto w Wyspach Marshalla; w południowo-wschodniej części na atolu Kwajalein w łańcuchu Ralik Chain; ponad 12 000 mieszkańców (2008), znane jako „slums Pacyfiku”, najgęściej zamieszkana wyspa w tym rejonie świata. Cel migracji i przesiedleń osób, które straciły miejsce zamieszkania wskutek działalności armii USA i prób z bronią jądrową.
Historia.
Przed 1946 rokiem na wyspie mieszkało ok. 20 osób. W okresie powojennym armia USA stworzyła tu obóz pracy dla powstającej na sąsiedniej wyspie Kwajalein bazy powietrznej. W latach 60. XX wieku wskutek prowadzonych na Kwajalein testów wojskowych przesiedlono tu ludność zamieszkującą inne wysepki atolu (m.in. ludność z atolu Rongelap) z oraz sąsiednie wyspy. Wiele osób przybyło dobrowolnie, podążając za rodziną i w nadziei na znalezienie pracy i lepszych warunków życia. Wkrótce Ebeye miało najwyższy dochód na mieszkańca, najwyższe ceny i najwyższe zagęszczenie ludności ze wszystkich terytoriów powierniczych USA na Pacyfiku.
W 1963 roku społeczność Ebeye nawiedziła epidemie choroby Heinego-Medina, zakażenia przewodu pokarmowego i grypy. Społeczność Ebeye, licząca 4500, była opisywana jako najbardziej podatna na choroby i zdemoralizowana społeczność w Mikronezji. W 1978 roku liczba mieszkańców przekroczyła 8000 a warunki bytowe stały się krytyczne przy braku kanalizacji, niedostatku infrastruktury drogowej, medycznej i braku szkół. Ponad 50% populacji Ebeye miało poniżej 14 roku życia, wiele osób było uzależnionych od alkoholu i narkotyków, szerzyły się choroby weneryczne.
Brak wody pitnej, niedostatek szkół i szpitali powodował, że warunki bytowe były niezwykle ciężkie, szczególnie w zestawieniu z wyspą Kwajalein, znacznie większą, a zamieszkaną przez 1,500 osób – personelu amerykańskiej bazy wojskowej. Ebeye nazywane było „slumsem Pacyfiku” lub „slumsem slumsów”.
W latach 80. XX wieku przeprowadzono operację powrotu do domu mieszkańców Ebeye, przesiedlając ich na wyspy pochodzenia. Tysiąc przesiedlonych rolników utworzyło wówczas korporację "Kwajalein Atoll Corporation" a ponowne zamieszkanie wysepek atolu oraz protesty doprowadziły do odwołania przynajmniej jednego testu pocisku i polepszenia warunków na Ebeye. Podpisane w 1986 roku Porozumienia o Wolnym Stowarzyszeniu pomiędzy Wyspami Marshalla a Stanami Zjednoczonymi przyniosło wielomilionową amerykańską pomoc rozwojową i stan infrastruktury Ebeye uległ poprawie.
Warunki życia na Ebeye są nadal (2015) ciężkie z uwag na przeludnienie, choroby i bezrobocie na samej wyspie.

</doc>
<doc id="951073" url="https://pl.wikipedia.org/wiki?curid=951073" title="Dywizja Piechoty Münsingen">
Dywizja Piechoty Münsingen

Dywizja Piechoty Münsingen, niem. "Infanterie-Division Münsingen" – jedna z niemieckich dywizji piechoty. Utworzona w lipcu 1944 roku jako dywizja 28 fali mobilizacyjnej na poligonie w Münsingen przez V Okręg Wojskowy. W niecały miesiąc formowanie dywizji zostało przerwane, jej pododdziały zostały użyte do wzmocnienia 543 Dywizji Grenadierów.

</doc>
<doc id="951074" url="https://pl.wikipedia.org/wiki?curid=951074" title="Krzewie (województwo łódzkie)">
Krzewie (województwo łódzkie)

Krzewie – wieś w Polsce położona w województwie łódzkim, w powiecie kutnowskim, w gminie Krośniewice. Miejscowość wchodzi w skład sołectwa Morawce.
Wieś szlachecka położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość administracyjnie należała do województwa płockiego.
Zobacz też: Krzewie

</doc>
<doc id="951076" url="https://pl.wikipedia.org/wiki?curid=951076" title="Rozpacz">
Rozpacz

Rozpacz – część wsi Morawce w Polsce, położona w województwie łódzkim, w powiecie kutnowskim, w gminie Krośniewice. Wchodzi w skład sołectwa Morawce.
W latach 1975–1998 Rozpacz administracyjnie należała do województwa płockiego.

</doc>
<doc id="951078" url="https://pl.wikipedia.org/wiki?curid=951078" title="Aleksander Czawczawadze">
Aleksander Czawczawadze

Książę Aleksander Czawczawadze, gruz. ალექსანდრე ჭავჭავაძე, ros. Александр Герсеванович Чавчавадзе (ur. w 1786 w Saint Petersburgu, zm. 6 listopada 1846 w Tbilisi) – gruziński arystokrata, poeta, działacz społeczny i wojskowy, generał w służbie rosyjskiej. Uważany za „ojca gruzińskiego romantyzmu”.
Młodość.
Aleksander Czawczawadze pochodził z arystokratycznego rodu wyniesionego do książęcej godności przez gruzińskiego króla Konstantego II w 1726. Urodził się w 1786 w Petersburgu, gdzie jego ojciec, książę Garsewan Czawczawadze, przebywał jako ambasador króla Herakliusza II. Matką chrzestną księcia Aleksandra została cesarzowa Katarzyna II.
Wychowywał się w Rosji, a ojczystą Gruzję zobaczył dopiero w wieku 13 lat, kiedy jego rodzina wróciła do Tyflisu po zaanektowaniu przez Rosję wschodniej Gruzji (1801). W wieku 18 lat Aleksander Czawczawadze przyłączył się do rebelii księcia Parnaoza skierowanej przeciwko rosyjskim rządom (1804). Po stłumieniu powstania został na krótko aresztowany, w więzieniu stworzył swoje pierwsze prace literackie, m.in. pierwszy radykalny poemat społeczny po gruzińsku "Żałość dla tego świata i jego dzierżawców" (ვაჰ, სოფელსა ამას და მისთა მდგმურთა). Wiersz szybko zyskał popularność i przyniósł niezwykłą sławę młodemu autorowi. Jego liryki miłosne i protestacyjne, utrzymane w duchu twórczości XVIII-wiecznego poety gruzińskiego Besiki czy też oświeceniowego myśliciela Jana Jakuba Rousseau, śpiewano w Tbilisi i w całej Gruzji.
Po rocznym wychodźstwie w Tambowie Czawczawadze pogodził się z nowo nastałym reżimem i wstąpił do huzarskiego regimentu. Jak na ironię walczył w rosyjskich szeregach pod dowództwem markiza Paulucciego, kiedy w 1812 wybuchła następna antyrosyjska rebelia w Kachetii. W tym samym roku ożenił się z gruzińską księżniczką Salome Orbeliani z wybitnej rodziny arystokratycznej, spokrewnionej z królewską dynastią Bagrationich. Podczas wojny Napoleona z szóstą koalicją (1813-14) służył jako adiutant rosyjskiego dowódcy Barclaya de Tolly i został ranny w nogę podczas walk o Paryż 31 marca 1814. Jako oficer rosyjskiej ekspedycji został w Paryżu dwa lata. Odrestaurowana dynastia Burbonów wynagrodziła jego służbę Legią Honorową. 
Czawczawadze był otwarty na nowe idee, szczególnie na wczesny francuski romantyzm. Pozostał pod wrażeniem Lamartine’a, Hugo, ale także Racine’a i Corneille’a, którzy weszli dzięki niemu do gruzińskiej literatury.
Kariera wojskowa i polityczna.
W 1817 książę Czawczawadze został pułkownikiem rosyjskiej armii. W roku 1826 awansowany na generała majora. Jego kariera wojskowa rozwinęła się podczas wojny prowadzonej przez Rosję przeciwko Persji i imperium osmańskiemu pod koniec lat 20. XIX wieku. Odegrał ważną rolę w wyzwoleniu ormiańskiego Erywania spod władzy Persów w roku 1827. W roku 1829 otrzymał rozkaz przenoszący go w charakterze administratora wojskowej rady mieszczącej się w prowincji Kachetia, jego stronach rodzinnych.
Po powrocie do Gruzji Czawczawadze zdobył niebywałą popularność w szeregach szlachty oraz ludności. Był szanowany zarówno przez oficerów rosyjskich, jak i gruzińskich. Równocześnie był najbardziej dystyngowanym, najlepiej wykształconym i najbogatszym szlachcicem dziewiętnastowiecznej Gruzji. Posługiwał się płynnie kilkunastoma językami używanymi w Europie i Azji i był w przyjaznych stosunkach z członkami arystokracji rosyjskiej i gruzińskiej, którzy odwiedzali jego salon w Tyflisie. Z jego szesnastoletnią wówczas córką, Niną, ożenił się sławny rosyjski dyplomata i dramaturg Aleksandr Gribojedow, uprzednio udzielając jej podczas swojego pobytu w Tyflisie lekcji muzyki. Kolejna z jego córek, Katarzyna, poślubiła Dawida Dadiani, księcia Megrelii, wywołując u Nikoloza Barataszwili nieodwzajemnioną miłość, która sprawiła, że stał się on największym poetą gruzińskiego romantyzmu.
W utrzymanym we włoskim stylu letnim domu w mieście Tsinandali często przebywali goście z zagranicy, których zabawiał muzyką, dowcipem, a przede wszystkim wyrobami należącej do domu winnicy (o nazwie "marani"). Znając europejskie zwyczaje, Czawczawadze wybudował najstarszą i największą w Gruzji winnicę, gdzie łączył europejskie oraz obowiązujące od wieków w Gruzji tradycje wyrobu win. Nadal jest tam produkowane wysoko cenione białe wytrawne wino „Tsinandali”.
Mimo lojalności w stosunku do cara Rosji Czawczawadze czuł nostalgię za utraconą przez Gruzję niepodległością, monarchią i autokefalicznym kościołem. Popchnęło go to jeszcze raz do buntu, w wyniku którego w roku 1832 dołączył do organizacji konspiracyjnej mającej zorganizować wielkie powstanie przeciwko rosyjskiej hegemonii. Nieudany przewrót przyniósł straty w świecie gruzińskiej literatury: większość wierszy napisanych przez Czawczawadzego w latach 1820-1832, inspirowanych patosem romantyzmu i egalitaryzmem, spalił sam autor, bojąc się, że twórczość ta może stać się dowodem przeciwko niemu. Został skazany na pięcioletnie wygnanie do Tambowa, lecz car potrzebujący jego talentów w toczonej właśnie wojnie kaukaskiej ułaskawił go. Czawczawadze chętnie dołączył do wyprawy przeciwko zbuntowanym północnokaukaskim góralom. Podobnie jak wielu z pozostałych gruzińskich szlachciców, była to dla niego szansa odegrania się za organizowane przez ludność północnego Kaukazu plądrowanie terenów Gruzji.
W roku 1841 uzyskał awans na pułkownika broni, kontynuując swoją służbę w rejonie Kaukazu, krótko (w latach 1842-1843) sprawując urząd nadzorcy administracji cywilnej. W roku 1843 uczestniczył w swojej ostatniej wojnie, prowadząc wyprawę mającą ujarzmić zbuntowane plemiona Dagestanu. Po tej akcji został mianowany członkiem Rady Administracyjnej Kaukazu Południowego.
W roku 1846 Aleksander Czawczawadze padł ofiarą wypadku, którego okoliczności nie zostały wyjaśnione: wracając nocą konno do pałacu w Tsinandali, został zaatakowany przez nieznaną osobę, która wyłoniła się z pobliskiego lasu i oblała wrzątkiem konia i jeźdźca. Czawczawadze stracił panowanie nad wierzchowcem i wpadł do przydrożnego rowu, ginąc na miejscu od ciężkich obrażeń głowy. Mimo że tragedia była najprawdopodobniej dziełem przypadku, rozeszły się pogłoski, jakoby Czawczawadze padł ofiarą rosyjskich zamachowców. Pochowano go w klasztorze Achali Szuamta, niedaleko miasta Telawi w Kachetii.
Czawczawadze pozostawił po sobie syna, Dawida, również pułkownika broni w służbie rosyjskiej w czasach wojen kaukaskich, oraz trzy córki: Nino, Katarzynę i Zofię.
Twórczość.
Czawczawadze tworzył głównie liryki wokół tematów zaczerpniętych z historii kraju z elementami folkloru tyfliskiego. Przekładał na język gruziński dzieła klasyków literatury światowej. 

</doc>
<doc id="951080" url="https://pl.wikipedia.org/wiki?curid=951080" title="Witalij Worotnikow">
Witalij Worotnikow

Witalij Iwanowicz Worotnikow (ros. Виталий Иванович Воротников; ur. 20 stycznia 1926 w Woroneżu, zm. 20 lutego 2012 w Moskwie) – radziecki polityk i działacz KPZR, deputowany do Rady Najwyższej ZSRR.
W latach 1975-1979 był wicepremierem Rosyjskiej FSRR. Od 1983 do 1988 był premierem Rosyjskiej FSRR, następnie od 3 października 1988 do 29 maja 1990 był przewodniczącym Rady Najwyższej Rosyjskiej FSRR.
W latach 1979-1982 był ambasadorem ZSRR na Kubie.
Od 1947 należał do WKP(b), a od 1952 – do KPZR. Od 1971 był członkiem KPZR. W latach 1971-1975 był I sekretarzem Komitetu Obwodowego KPZR w Woroneżu. Od 1982 do 1983 był I sekretarzem Krasnodarskiego Komitetu Krajowego KPZR. W 1983 został zastępcą członka Biura Politycznego KC KPZR, a w grudniu 1983 został członkiem Biura Politycznego KC KPZR. W 1990 przeszedł na emeryturę.
Został odznaczony m.in. Medalem „Sierp i Młot” Bohatera Pracy Socjalistycznej (17 stycznia 1986), Orderem Honoru (2001), czterokrotnie Orderem Lenina (1971, 1973, 1982 i 1986), Orderem Rewolucji Październikowej (19 stycznia 1976), trzykrotnie Orderem Czerwonego Sztandaru Pracy, Orderem Wojny Ojczyźnianej I klasy (11 marca 1985), Orderem „Znak Honoru”, medalami ZSRR i odznaczeniami zagranicznymi.
Pochowany na Cmentarzu Trojekurowskim w Moskwie.

</doc>
<doc id="951082" url="https://pl.wikipedia.org/wiki?curid=951082" title="Noriaki Kubo">
Noriaki Kubo



</doc>
<doc id="951083" url="https://pl.wikipedia.org/wiki?curid=951083" title="Zosinek (Morawce)">
Zosinek (Morawce)

Zosinek – część wsi Morawce w Polsce, położona w województwie łódzkim, w powiecie kutnowskim, w gminie Krośniewice. Wchodzi w skład sołectwa Morawce.
W latach 1975–1998 Zosinek administracyjnie należał do województwa płockiego.

</doc>
<doc id="951084" url="https://pl.wikipedia.org/wiki?curid=951084" title="Club Puebla">
Club Puebla

Club Puebla – meksykański klub piłkarski z siedzibą w mieście Puebla, stolicy stanu Puebla. Występuje w rozgrywkach Liga MX. Swoje domowe mecze rozgrywa na obiekcie Estadio Cuauhtémoc.
Historia.
Klub założony został w 1904 roku jako klub amatorski przez Anglików związanych z piłkarską ligą meksykańską. W latach 1944-1949 Puebla zajęła w lidze drugie, trzecie i trzy czwarte miejsca, a w sezonie 1944/45 klub zdobył puchar Meksyku (Copa México). Sukcesy te wprowadziły klub do elitarnego grona wielkich klubów meksykańskich.
W sezonie 1953/54 klub zdobył kolejny puchar Meksyku, jednak na mistrzostwo trzeba było poczekać jeszcze blisko 30 lat – w sezonie 1982/83 Puebla zdobyła mistrzostwo Meksyku dzięki lepiej wykonywanym rzutom karnym niż CD Guadalajara.
Następny puchar Meksyku Puebla zdobyła w sezonie 1987/88, natomiast w sezonie 1989/90 klub zdobył nie tylko puchar Meksyku, ale także mistrzostwo Meksyku (po pokonaniu w finale klubu Universidad Guadalajara). W roku 1991 po wygraniu w finale z trynidadzką drużyną Police Football Club 3:1 i 1:1 Puebla zdobyła Puchar Mistrzów CONCACAF. W przeciągu ponad 60 lat istnienia futbolu zawodowego przez klub Puebla przewinęło się wielu piłkarzy zagranicznych, głównie z Argentyny, Brazylii, Hiszpanii, Chile, Urugwaju oraz innych krajów z Afryki i Europy.
Po turnieju Clausura 2005 Puebla spadła do drugiej ligi meksykańskiej (Primera División A). Z powrotem do najwyższej klasy rozgrywkowej zespół powrócił dwa lata później, po rozgrywkach Clausury 2007.

</doc>
<doc id="951085" url="https://pl.wikipedia.org/wiki?curid=951085" title="Dywizja Piechoty Seeland">
Dywizja Piechoty Seeland

Dywizja Piechoty Seeland, 328 Dywizja Piechoty, niem. "328. Infanterie-Division Seeland" – jedna z niemieckich dywizji piechoty. Utworzona w marcu 1945 roku na wyspie Zelandia z jednostek "ozdrowieńców" z terenów Danii. Do końca wojny jej formowanie nie zostało zakończone. Składała się z 3 pułków grenadierów (593., 594. i 595.), pułku artylerii (328.) i pułku zaopatrzeniowego (328.)

</doc>
<doc id="951087" url="https://pl.wikipedia.org/wiki?curid=951087" title="328 Dywizja Piechoty (III Rzesza)">
328 Dywizja Piechoty (III Rzesza)

328 Dywizja Piechoty – niemiecka dywizja z czasów II wojny światowej, sformowana w rejonie Mławy na mocy rozkazu z 19 grudnia 1941 roku, w 17. fali mobilizacyjnej w IX Okręgu Wojskowym.
Struktura organizacyjna.
547., 548. i 549. pułk piechoty, 328. pułk artylerii, 328. oddział przeciwpancerny;
Struktura organizacyjna w styczniu 1942 roku:
547., 548. i 549. pułk piechoty, 328. pułk artylerii, 328. batalion pionierów, 328. oddział przeciwpancerny, 328. oddział łączności;
548., 549. i 569. pułk grenadierów, 328. pułk artylerii, 328. batalion pionierów, 328. oddział przeciwpancerny, 328. oddział łączności, 328. polowy batalion zapasowy;

</doc>
<doc id="951088" url="https://pl.wikipedia.org/wiki?curid=951088" title="Wielkie Jezioro (gmina Kartuzy)">
Wielkie Jezioro (gmina Kartuzy)

 
Wielkie Jezioro (kaszb. "Jezoro Wiôldżé") – śródleśne jezioro wytopiskowe na Pojezierzu Kaszubskim w powiecie kartuskim (województwo pomorskie).
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Wielkie Jezioro". W różnych publikacjach i na mapach topograficznych jezioro to występuje pod nazwą "Jezioro Wielkie".
Powierzchnia zwierciadła wody według różnych źródeł wynosi od 7,5 ha do 8,11 ha.
Zwierciadło wody położone jest na wysokości 217,9 m n.p.m. lub 219 m n.p.m.. Głębokość maksymalna jeziora wynosi 4 m..
Jezioro Wielkie jest położone w kompleksie leśnym Lasów Mirachowskich Kaszubskiego Parku Krajobrazowego. Akwen jeziora i otaczające je torfowiska są objęte rezerwatem "Kurze Grzędy", a na samym znajduje się rezerwat przyrody "Jezioro Turzycowe". Nad jeziorem trwają obecnie prace przygotowawcze do restytucji głuszca.

</doc>
<doc id="951089" url="https://pl.wikipedia.org/wiki?curid=951089" title="Marynin (gmina Krośniewice)">
Marynin (gmina Krośniewice)

Marynin – wieś w Polsce położona w województwie łódzkim, w powiecie kutnowskim, w gminie Krośniewice. Miejscowość wchodzi w skład sołectwa Zalesie.
W latach 1975–1998 miejscowość administracyjnie należała do województwa płockiego.
Zobacz też: Marynin

</doc>
<doc id="951090" url="https://pl.wikipedia.org/wiki?curid=951090" title="Juniorzy">
Juniorzy

Juniorzy – grupa młodzieżowa klubu sportowego, a zwłaszcza w piłce nożnej, piłce ręcznej, siatkówce, koszykówce, hokeju, rugby, tenisie, lekkoatletyce itd.
Juniorzy dzielą się na młodszych i starszych. W skład juniorów młodszych wchodzi młodzież w wieku 13 lat – 17 lat (w zależności od rekrutacji klubu, optymalnie: 14 lat – 16 lat), a starszych 14 lat – 19 lat (w zależności od rekrutacji klubu, optymalnie: 16 lat – 19 lat).
W każdej kategorii wiekowej mogą grać młodsi zawodnicy z niższych klas wiekowych.
Piłka nożna.
Karta identyfikacyjna.
Zawodnicy, którzy nie ukończyli 18. roku życia, zobowiązani są sporządzić z PZPN-em młodzieżową kartę identyfikacyjną zawodnika, w której oświadczają, że wyrażają zgodę na umieszczenie swoich danych osobowych w elektronicznym systemie ewidencji klubów i zawodników oraz na ich przetwarzanie. Od 16. roku życia, podpisując taką kartę, piłkarz do 18. roku życia nie może opuścić klubu bez dobrowolnej zgody klubu.
Po ukończeniu 18 roku życia piłkarz lub inny zawodnik danego klubu sportowego, lub innych tego typu organizacji sportowych, związków sportowych może pozostać w klubie przechodząc do klasy seniorów (przy podpisaniu zawodowego kontraktu z klubem) czy też pozostać w klubie grając w niższych ligach niż I drużyna klubu np. w drużynie rezerw danego klubu. Zawodnik po ukończeniu 18 roku życia może opuścić klub bez żadnych konsekwencji.
Liga.
Zazwyczaj ligi, które są organizowane przez OZPN lub PZPN dla zawodników tej kategorii wiekowej są połączone.

</doc>
<doc id="951096" url="https://pl.wikipedia.org/wiki?curid=951096" title="Górki Miłońskie">
Górki Miłońskie

Górki Miłońskie – część wsi Wymysłów w Polsce, położona w województwie łódzkim, w powiecie kutnowskim, w gminie Krośniewice. Wchodzi w skład sołectwa Wymysłów.
W latach 1975–1998 Górki Miłońskie administracyjnie należały do województwa płockiego.

</doc>
<doc id="951101" url="https://pl.wikipedia.org/wiki?curid=951101" title="Chmura niewiedzy">
Chmura niewiedzy

Chmura niewiedzy ("Obłok niewiedzy", ang. "Cloud of Unknowing") – anonimowe dzieło mistyczne napisane w Anglii, najprawdopodobniej w latach 1350-1380. Jest pierwszym zapisem doświadczeń mistycznych dokonanym w języku narodowym (w dialekcie północno-wschodnim). "Chmura niewiedzy" będąca zaadresowanym do młodego adepta praktycznym podręcznikiem życia kontemplacyjnego, zachowała się jedynie w 18 rękopisach, z których najstarszy pochodzi z XV wieku.
Bibliografia.
Wydanie polskie dzieła:
Opracowania:

</doc>
<doc id="951102" url="https://pl.wikipedia.org/wiki?curid=951102" title="Franki">
Franki

2 miejscowości w Polsce:

</doc>
<doc id="951103" url="https://pl.wikipedia.org/wiki?curid=951103" title="Doggystyle">
Doggystyle

Doggystyle – debiutancki album amerykańskiego rapera Snoop Dogga, wtedy znanego jako "Snoop Doggy Dogg" wydany 23 listopada 1993 roku. 
Sprzedaż albumu w pierwszym tygodniu wyniosła ponad 800 tysiące egzemplarzy i zdobył on cztery platynowe płyty. Single Gin and Juice i Who Am I (What’s My Name) stały się wielkim przebojami w Ameryce. 
Lista utworów.
Za produkcję wszystkich utworów odpowiada Dr. Dre z wyjątkiem utworów „Serial Killa” oraz „For All My Niggaz &amp; Bitches”, za produkcję których odpowiadają Dr. Dre oraz Daz Dilinger.

</doc>
<doc id="951104" url="https://pl.wikipedia.org/wiki?curid=951104" title="Amata Kabua">
Amata Kabua

Amata Kabua (ur. 17 listopada 1928 w Jabor, zm. 20 grudnia 1996 w Honolulu) – pierwszy prezydent Wysp Marshalla od 17 listopada 1979 do 20 grudnia 1996, autor muzyki i słów narodowego hymnu, Forever Marshall Islands, kuzyn Imaty Kabuy.
Biografia.
Pochodzi z rodziny królewskiej Wysp Marshalla.
Ukończył Maunaolu College na Hawajach. Rozpoczął swoją karierę jako nauczyciel w szkole. Następnie został szefem Majuro, a później, po przyznaniu ograniczonej autonomii wyspom, został prezydentem kraju. Starał się udzielić niezależności Wysp Marshalla.
Zmarł po długiej chorobie 20 grudnia 1996 roku na Hawajach. Jest pochowany w swojej rodzinnej posiadłości na Long Island.

</doc>
<doc id="951106" url="https://pl.wikipedia.org/wiki?curid=951106" title="430 Dywizja Piechoty (III Rzesza)">
430 Dywizja Piechoty (III Rzesza)

430 Dywizja Piechoty, niem. "430. Infanterie-Division" – jedna z niemieckich dywizji piechoty. Utworzona w październiku 1939 roku w III Okręgu Wojskowym do kierowania jednostkami obrony krajowej. W marcu 1940 roku dywizja stacjonowała w miejscowości Brody, składała się z batalionów Landesschützen o numerach: 301, 310, 319 i 723. W maju tego roku sztab przerzucono do Holandii, a poszczególne bataliony rozdzielono między 429 i 431 Dywizje Piechoty. W lipcu 1940 roku dywizja została rozwiązana.

</doc>
<doc id="951107" url="https://pl.wikipedia.org/wiki?curid=951107" title="Cardamine pratensis">
Cardamine pratensis



</doc>
<doc id="951108" url="https://pl.wikipedia.org/wiki?curid=951108" title="Igor Warabida">
Igor Warabida

Igor Warabida (ur. 13 stycznia 1975 w Warszawie), pięcioboista, dwukrotny olimpijczyk, 7-krotny medalista mistrzostw świata, 6-krotny medalista mistrzostw Polski. Karierę zaczął w wieku 9 lat w KKS Polonia Warszawa w sekcji pływackiej. W wieku 14 lat przeszedł do sekcji pięcioboju nowoczesnego CWKS Legia Warszawa, gdzie odniósł największe swoje sukcesy aż do zakończenia kariery w 2000 roku. Żonaty, zawodowo prowadzi działalność w branży reklamowej, cały czas związany ze sportem.

</doc>
<doc id="951111" url="https://pl.wikipedia.org/wiki?curid=951111" title="Obłok niewiedzy">
Obłok niewiedzy



</doc>
<doc id="951112" url="https://pl.wikipedia.org/wiki?curid=951112" title="521 Dywizja Piechoty (III Rzesza)">
521 Dywizja Piechoty (III Rzesza)

521 Dywizja Piechoty – niemiecka dywizja z czasów II wojny światowej, sformowana w rejonie Olsztyna na mocy rozkazu z 1 grudnia 1939 roku, poza falą mobilizacyjną w I Okręgu Wojskowym. Jednostka pełniła służbę jako straż graniczna i nigdy nie brała udziału w walkach. 18 marca 1940 r. została przekształcona w 395 Dywizję Piechoty
Struktura organizacyjna.
51. i 61 pułk Straży Granicznej;

</doc>
<doc id="951113" url="https://pl.wikipedia.org/wiki?curid=951113" title="Jelitodyszne">
Jelitodyszne

Jelitodyszne, jelitodyszce (Enteropneusta), żołędziogłowe, żołędziogłowce (Helminthomorpha) – współcześnie żyjąca gromada około 80 gatunków zwierząt zaliczanych do półstrunowców (Hemichordata). Są organizmami morskimi żyjącymi w rytych przez siebie kanałach dennych. Osiągają wielkość od 9 cm do 2,5 m, jednak ich średnia wielkość to ok. 20 cm.
Ich wydłużone, cylindryczne ciało dzieli się na trzy części: ryjek ("prosoma"), kołnierz ("mezosoma") i tułów ("metasoma"). Jest pokryte worem skórno-mięśniowym i jednowarstwowym nabłonkiem orzęsionym. W obrębie kołnierza znajduje się gębostruna, podobna do struny grzbietowej strunowców, jednak nie homologiczna.
Jelitodyszne są filtratorami. Odżywiają się planktonem, który odcedzają z pobieranej do otworu gębowego wody na endostylu (lepkiej rynience wewnątrz jamy gębowej). Układ pokarmowy jest zredukowany do prostej rury.
Wymiana gazowa zachodzi poprzez powierzchnię ciała, a także dzięki szparom skrzelowym znajdującym się w obrębie gardzieli.
Układ krwionośny jest otwarty.
Rozmnażają się na dwa sposoby:
Podobieństwa do strunowców:
W obrębie jelitodysznych wyróżnia się cztery rodziny:

</doc>
<doc id="951114" url="https://pl.wikipedia.org/wiki?curid=951114" title="São José Esporte Clube">
São José Esporte Clube



</doc>
<doc id="951115" url="https://pl.wikipedia.org/wiki?curid=951115" title="Heilutu">
Heilutu

Heilutu (Helilu-tu, chejłutu) – żyzne gleby uprawne, występujące na Płaskowyżu Lessowym w Chinach (są to gleby niestrefowe). Ich nazwa znaczy po chińsku „ciemna gleba”.
Tradycyjnie przyjmuje się, że gleby te powstały ze zubożonych długotrwałą uprawą czarnoziemów, które były przez człowieka na przestrzeni wieków "nawożone" deluwialnym materiałem lessowym. Pozyskiwano go z obniżeń terenu i wąwozów, w których się wcześniej akumulował. Późniejsze badania sugerują, że większość tych gleb powstało przez naturalną, eoliczną akumulację cząstek lessowych na ich powierzchni. Miąższość naniesionego materiału lessowego wynosi zwykle 40-50 cm, lecz może dochodzić do 100 cm. Poniżej jest widoczny naturalny profil czarnoziemu. 
Są to gleby o brunatnoszarej barwie, pryzmatyczno-gąbczastej strukturze oraz niewielkiej zawartości próchnicy (1,5% na powierzchni, 0,5% w spągu). Charakteryzują się one obojętnym lub lekko zasadowym odczynem (pH 7,0-8,0), niewielką pojemnością sorpcyjną (5-13 cmol(+)/kg). Są zasobne w potas, lecz ubogie w azot i fosfor. W całej objętości naniesionego materiału można znaleźć fragmenty kości, węgli drzewnych i ceramiki. Wyraźne ślady aktywności fauny glebowej są widoczne zarówno w profilu gleby helilutu, jak i zalegającym pod nim profilu gleby czarnoziemnej. 
Według międzynarodowej systematyki gleb WRB gleby te są klasyfikowane jako Anthrosols zawierające epipedon "cumulic". Według amerykańskiej klasyfikacji "Soil Taxonomy" są to Inceptisols, dokładniej Cumuli Anthrepts. W obowiązującej w Chinach od 2001 r. klasyfikacji, gleby te, podobnie jak w WRB, zalicza się do Anthrosols. Przed 2001 r. nazywano je Cumulic Helilu Soils.

</doc>
<doc id="951116" url="https://pl.wikipedia.org/wiki?curid=951116" title="Real Oviedo">
Real Oviedo

Real Oviedo – hiszpański klub piłkarski, grający obecnie w Segunda División (II poziom hiszpańskich rozgrywek ligowych), mający siedzibę w mieście Oviedo. Został założony 26 marca 1926 roku i jest tym klubem z Asturii, który najwięcej razy występował na szczeblu Primera División.
Barwy klubu to kolory biały i niebieski. Domowe mecze zespół rozgrywa na stadionie Carlos Tartiere, mogącym pomieścić ponad 30 tysięcy widzów.
Historia.
Po raz pierwszy w Primera División Real Oviedo wystąpił w czasie, gdy wybuchła w Hiszpanii wojna domowa. Gdy rozgrywki przywrócono w 1939 roku, zespół został zdegradowany do drugiej ligi z powodu nieużyteczności nawierzchni boiska (oddziały generała Franco używały stadion w Oviedo jako skład amunicji). Oviedo od tego czasu występowało na różnych niższych szczeblach w Hiszpanii, a w latach 80. w Segunda División B. W 1988 roku zespół awansował do Primera División i grał w niej aż do sezonu 2001/2002. Najwyższą pozycję w lidze zajął w sezonie 1990/1991 – szóstą. Po spadku do drugiej ligi klub grał w niej przez kilka lat, a niedługo potem został zdegradowany do trzeciej ligi z powodu kłopotów finansowych. Natomiast na koniec sezonu 2006/2007 zajął 19. miejsce w Segunda División B i spadł do Tercera División (odpowiednika IV ligi). Od sezonu 2009/2010 Real Oviedo występuje w Segunda División B (III liga hiszpańska).
Rywalem derbowym Real Oviedo jest Sporting Gijón, który obecnie występuje w drugiej lidze po spadku w sezonie 2011/2012.
Ostatnio Real Oviedo przechodził problemy w związku z wiszącą groźbą bankructwa nad klubem. W tym okresie można było nabyć akcje klubu w celu jego ratunku. Cała akcja została zapoczątkowana przez brytyjskiego dziennikarza, Sida Lowe, który niegdyś przebywał na wymianie studenckiej w Oviedo. Akcja medialnie rozniosła się po całym świecie jako "S.O.S REAL OVIEDO". Klub został uratowany przez kibiców oraz inne osoby związane z klubem. Wszystkie te osoby uzbierały ponad 1,9 mln euro a ostatniego dnia do akcji przyłączył się najbogatszy człowiek Świata – Carlos Slim. Obecnie układ własnościowy w klubie rozkłada się następująco:
Celso González który jest w posiadaniu 4,16%, Zarząd klubu utrzymuje 8,4%, Alberto González ma 12,41% udziałów. Carlos Slim's Carso jest w posiadaniu 32,44%. Jednak większość udziałów przypada kibicom – 40,81% jak również małym udziałowcom oraz wychowankom klubu, którzy wspierali akcję od samego początku.
Zawodnicy.
Obecny skład.
"Stan na 5 lutego 2018"
Najsławniejsi wychowankowie Realu Oviedo.
Klub może się poszczycić niezłą szkołą dla młodzików. W ostatnich latach wypuściła w świat między innymi takich zawodników jak:

</doc>
<doc id="951117" url="https://pl.wikipedia.org/wiki?curid=951117" title="Franki (województwo łódzkie)">
Franki (województwo łódzkie)

Franki – wieś w Polsce położona w województwie łódzkim, w powiecie kutnowskim, w gminie Krośniewice.
W latach 1975–1998 miejscowość administracyjnie należała do województwa płockiego.
Zobacz też: Franki

</doc>
<doc id="951118" url="https://pl.wikipedia.org/wiki?curid=951118" title="Eniwetok">
Eniwetok

Eniwetok – miasto na Wyspach Marshalla, na atolu Enewetak; 917 mieszkańców (2006). W okolicy miasta znajduje się port lotniczy Eniwetok.

</doc>
<doc id="951120" url="https://pl.wikipedia.org/wiki?curid=951120" title="Andreas Peter Bernstorff">
Andreas Peter Bernstorff

Andreas Peter Bernstorff (ur. 28 sierpnia 1735, zm. 21 czerwca 1797) – duński mąż stanu i polityk, z rodu Bernstorff. Odznaczony Orderem Słonia w 1776 roku
Urodził się w Hanowerze. W świat polityki wprowadził go wuj Johann Hartwig Ernst von Bernstorff. Po wielkim "Grand Tour" po Europie, wszedł w służbę królewską w 1755 roku. W latach 1760 był zdolnym urzędnikiem lecz nie wybijającym się i pozostającym w świcie wuja. Rządzący w latach 1770-1771 Niemiec Johann Friedrich Struensee odwołał go, lecz nowy rząd, któremu przewodził Ove Høegh-Guldberg ponownie skorzystał z jego usług.
Gdy w roku 1773 został ministrem spraw zagranicznych rozpoczęła się jego prawdziwa kariera polityczna.
Jako minister spraw zagranicznych uprawiał politykę umiarkowanie prorosyjską, dzięki czemu trzymał Szwecję w cuglach. Starał się również unikać zadrażnień z Wielką Brytanią. Miał już wielu wrogów w ramach rządu. Gdy toczyła się amerykańska wojna rewolucyjna poparł politykę "zbrojnej neutralności". W roku 1780 osiągnął ogromny sukces polityczny wstępując do anty-brytyjskiej Ligi Neutralności ze Szwecją i Rosją i jednocześnie gwarantując Danii bezpieczeństwo jej handlowych interesów, poprzez odpowiednią umowę z Wielką Brytanią.
Głęboka niechęć Rosjan do niezależnej od nich polityki ministra, dała jego rywalom pretekst do zwolnienia go. W listopadzie 1780 Ove Høegh-Guldberg zdymisjonował Bernstorffa.
W latach 1784-1797 Bernstorff znów był ministrem spraw zagranicznych. Odmówił jakiejkolwiek interwencji przeciwko Francji, gdzie szalała rewolucja francuska.
Słynął z obrony wolności, także teoretycznej.
Był odznaczony duńskimi orderami Danebroga (1766), Słonia (1776) i Wierności (1765).
Jego syn Christian Günther von Bernstorff był również politykiem.

</doc>
<doc id="951121" url="https://pl.wikipedia.org/wiki?curid=951121" title="FED">
FED



</doc>
<doc id="951123" url="https://pl.wikipedia.org/wiki?curid=951123" title="Enewetok">
Enewetok



</doc>
<doc id="951124" url="https://pl.wikipedia.org/wiki?curid=951124" title="Helmstadt (Bawaria)">
Helmstadt (Bawaria)

Helmstadt – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, siedziba wspólnoty administracyjnej Helmstadt. Leży około 15 km na południowy zachód od Würzburga, przy autostradzie A3.
Dzielnice.
W skład gminy wchodzą dwie dzielnice: 
Oświata.
W gminie znajduje się 125 miejsc przedszkolnych (z 118 dziećmi) oraz szkoła podstawowa z Hauptschule (41 nauczycieli, 751 uczniów).

</doc>
<doc id="951126" url="https://pl.wikipedia.org/wiki?curid=951126" title="Warren g">
Warren g



</doc>
<doc id="951129" url="https://pl.wikipedia.org/wiki?curid=951129" title="526 Dywizja Piechoty (III Rzesza)">
526 Dywizja Piechoty (III Rzesza)

526 Dywizja Piechoty – niemiecka dywizja z czasów II wojny światowej, sformowana w rejonie Kolonii na mocy rozkazu z 15 października 1939 roku, poza falą mobilizacyjną w VI Okręgu Wojskowym.
Struktura organizacyjna.
6. i 16. pułk straży granicznej;
Sztab 33. i 76. pułku strzelców krajowych, B., 254., 308., 854., 871., 902. i 909. batalion strzelców krajowych;

</doc>
<doc id="951132" url="https://pl.wikipedia.org/wiki?curid=951132" title="Cudniki">
Cudniki

Cudniki – wieś w Polsce położona w województwie łódzkim, w powiecie kutnowskim, w gminie Krośniewice. Miejscowość wchodzi w skład sołectwa Jankowice.
W latach 1975–1998 miejscowość administracyjnie należała do województwa płockiego.

</doc>
<doc id="951133" url="https://pl.wikipedia.org/wiki?curid=951133" title="Araras">
Araras

Araras − miasto w Brazylii leżące w stanie São Paulo. W roku 2006 miasto liczyło 116 566 mieszkańców.

</doc>
<doc id="951135" url="https://pl.wikipedia.org/wiki?curid=951135" title="Kopyta">
Kopyta



</doc>
<doc id="951137" url="https://pl.wikipedia.org/wiki?curid=951137" title="Remlingen (Bawaria)">
Remlingen (Bawaria)

Remlingen – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, wchodzi w skład wspólnoty administracyjnej Helmstadt. Leży około 17 km na zachód od Würzburga, przy drodze B8.

</doc>
<doc id="951140" url="https://pl.wikipedia.org/wiki?curid=951140" title="Boruckie Jezioro">
Boruckie Jezioro

 
Boruckie Jezioro (kasz. "Jezoro Bòrëcczé") – jezioro w woj. pomorskim, w pow. kartuskim, w gminie Stężyca, leżące na terenie Pojezierza Kaszubskiego.
Jest to jezioro wytopiskowe położone przy drodze wojewódzkiej nr 228, na zachód od Bramy Kaszubskiej na skraju Kaszubskiego Parku Krajobrazowego.
Dane morfometryczne.
Powierzchnia zwierciadła wody według różnych źródeł wynosi od 11,0 ha do 12,86 ha.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Boruckie Jezioro". W niektórych publikacjach jezioro to występuje pod nazwą "Borucińskie".

</doc>
<doc id="951141" url="https://pl.wikipedia.org/wiki?curid=951141" title="Amerykańska wojna rewolucyjna">
Amerykańska wojna rewolucyjna



</doc>
<doc id="951143" url="https://pl.wikipedia.org/wiki?curid=951143" title="Jaluit">
Jaluit

Jaluit – atol w łańcuchu wysp Ralik Chain, należący do Wysp Marshalla. Ma on powierzchnię lądową 11,3 km², koralowe wyspy otaczają lagunę o powierzchni 690 km².
Na największej wyspie atolu, Jabor, znajduje się miasto Jabor w którym mieszka większość mieszkańców. Jest to ośrodek turystyczny.
Na atolu znajduje się port lotniczy Jaluit.

</doc>
<doc id="951144" url="https://pl.wikipedia.org/wiki?curid=951144" title="Toshiya">
Toshiya

Toshiya, właśc. (ur. 31 marca 1977 w Kōshoku (obecnie Chikuma), w prefekturze Nagano) – basista japońskiego zespołu rockowego Dir En Grey. Dołączył do zespołu po rozpadzie La:Sadie's. Wcześniej należał do MONALIZA, D+L, GOSSICK.
Zanim Toshiya podjął grę na gitarze basowej, próbował grać na innych instrumentach jak gitara czy perkusja (w zespole MONALIZA był gitarzystą). Na gitarze basowej zaczął grać zainspirowany J, basistą popularnej japońskiej grupy LUNA SEA.

</doc>
<doc id="951147" url="https://pl.wikipedia.org/wiki?curid=951147" title="554 Dywizja Piechoty (III Rzesza)">
554 Dywizja Piechoty (III Rzesza)

554 Dywizja Piechoty, "niem. 554. Infanterie-Division" – jedna z niemieckich dywizji piechoty. Utworzona w lutym 1940 roku nad Górnym Renem przez V Okręg Wojskowy. W sierpniu 1940 roku rozwiązana, pododdziały piechoty posłużyły do utworzenia batalionów wartowniczych. W maju 1940 roku dywizja podlegała XXXIII Korpusowi Armijnemu 7 Armii (Grupa Armii C). Dowodził nią generał porucznik Anton Freiherr von Hirschberg. 

</doc>
<doc id="951148" url="https://pl.wikipedia.org/wiki?curid=951148" title="Holzkirchen (powiat Würzburg)">
Holzkirchen (powiat Würzburg)

Holzkirchen – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, wchodzi w skład wspólnoty administracyjnej Helmstadt. Leży około 10 km na północny zachód od Würzburga, nad rzeką Aalbach.
Dzielnice.
W skład gminy wchodzą dwie dzielnice: 
Oświata.
W gminie znajduje się 50 miejsc przedszkolnych (z 28 dziećmi).

</doc>
<doc id="951150" url="https://pl.wikipedia.org/wiki?curid=951150" title="Bąblowica">
Bąblowica

Bąblowica, echinokokoza (hydatidoza, choroba wodunkowa, łac. "echinococcosis cystica", ang. "hydatid disease, hydatid cyst, unilocular hydatid disease, cystic echinococcosis") – choroba pasożytnicza wywoływana przez tasiemce z rodzaju "Echinococcus": "E. granulosus" i "E. multilocularis", wyjątkowo "E. oligarthrus" i "E. vogeli".
Etiologia.
Choroba wywoływana jest przez pęcherzowe postacie tasiemców:
Postacie dojrzałe tych tasiemców bytują w organizmach mięsożernych zwierząt leśnych, głównie lisów, rzadziej jenotów, także psów i innych gatunkach psowatych; bąblowicę mogą przenosić także koty. 
Zagrożenie bąblowicą występuje zarówno na terenie leśnym, jak i w miastach. Człowiek jest żywicielem pośrednim pasożytów, zaraża się jedząc niemyte jagody i owoce leśne (poziomki, borówki, maliny itp.), do których mogą być przyczepione jaja bąblowca. Do zakażenia może też dojść poprzez przypadkowe spożycie jaj tasiemców, które znajdować się mogą w wodzie lub glebie zanieczyszczonej odchodami zakażonych zwierząt, lub bezpośredni kontakt z lisami i psami, gdyż jaja tasiemca mogą się znajdować na sierści, pysku i języku zakażonych zwierząt oraz na zanieczyszczonych odchodami przedmiotach. 
"Echinococus multilocularis" jest niewielkich rozmiarów (długość ok. 2 mm), zbudowany jest z główki (skoleks) wyposażonej w haki oraz 3 do 5 członów, z których ostatni to dojrzały człon maciczny, zawierający od 200 do 600 jaj (onkosfer) o średnicy 0,04 mm. Zarażone zwierzęta z kałem wydalają dojrzałe człony tasiemca, które w środowisku zewnętrznym ulegają rozpadowi, uwalniając inwazyjne jaja. Tasiemiec wieńcogłowy (bąblowiec) należy do bardzo odpornych pasożytów; jaja tasiemca są oporne na warunki środowiskowe, w tym również na działanie niskich temperatur. Jego jaja w temperaturze -27 stopni Celsjusza przeżywają 54 dni, a inwazyjność tracą po 96 godzinach przebywania w temperaturze -70 stopni Celsjusza. Obecność tasiemca notowana jest nawet w okolicach koła podbiegunowego. W podłożu (piasku, glebie) zachowują zdolność do inwazji ponad rok.
Objawy i przebieg.
Choroba postępuje powoli. Objawy ze strony wątroby lub innych zajętych przez bąblowce narządów mogą wystąpić nawet po 15 latach. Ze względu na długi bezobjawowy przebieg choroby, rozpoznanie bąblowicy jest z reguły późne. 
Głównym objawem choroby jest torbiel, jednokomorowa w przypadku "E. granulosus" i wielokomorowa w przypadku "E. multilocularis", najczęściej umiejscowiona w wątrobie (60%), zwłaszcza w prawym płacie (3/4 przypadków); rzadziej w płucach, śledzionie, kościach lub mózgu. Torbiel może osiągać 20 cm (przyrasta około 1 cm na rok), zawiera płyn i otoczona jest dwiema błonami, wewnętrzną rozrodczą i zewnętrzną oskórkową. Odczyn zapalny z czasem powoduje wytworzenie torebki włóknistej (pericysty) wokół torbieli. Torbiel wywołuje objawy uciskowe: może spowodować cholestazę, zastoinowe zapalenie wątroby albo nadciśnienie wrotne. Pęknięcie torbieli i uwolnienie płynu bąblowca do jamy otrzewnej może spowodować rozsiew pasożyta i wstrząs anafilaktyczny. Bąblowica płuc przez ucisk tkanki płucnej powoduje niedodmę, bąblowica kości z czasem prowadzi do zaniku kości z ucisku i złamania. Zajęcie mózgu przebiega z objawami guza mózgu.
Przebieg bąblowicy jednojamowej.
Larwa tasiemca osadza się w wątrobie, płucach lub w innym narządzie. Wokół niej wytwarza się torbiel wypełniona płynem. Rośnie powoli, osiągając niekiedy nawet 30 cm średnicy. Zakażony człowiek może przez wiele lat nie wiedzieć, że ma taką torbiel. Dopiero gdy zacznie ona uciskać na inne narządy, pojawiają się mdłości, kłucie w boku, bóle brzucha. Konieczna jest wówczas szybka operacja, pęknięcie torbieli zagraża bowiem życiu (może spowodować wstrząs anafilaktyczny).
Przebieg bąblowicy wielojamowej.
To groźniejsza postać choroby. W wątrobie nie powstaje torbiel; pasożyt szybko się rozrasta, niszcząc miąższ tego narządu – w efekcie wątroba przypomina dziurawy ser. Bąblowiec wędruje z krwią do płuc, oka, a nawet do mózgu. 90% nieleczonych przypadków kończy się śmiercią. Zastosowanie odpowiedniego leczenia zmniejsza śmiertelność do 10–14%, należy się jednak liczyć z dużym prawdopodobieństwem nawrotu choroby. Ta postać bąblowicy do złudzenia przypomina chorobę nowotworową z przerzutami.
Epidemiologia.
Zarażenia tasiemcem bąblowcowym najczęstsze są w Meksyku, państwach basenu Morza Śródziemnego, na Bliskim i Środkowym Wschodzie, w północno-wschodnich Chinach, w krajach Ameryki Południowej (Chile, Urugwaj), Afryce, Australii i Nowej Zelandii. 
Bąblowica wywoływana przez "Echinococcus multilocularis" jest znacznie rzadsza; na świecie występują ogniska endemiczne zachorowań: w Szwajcarii, południowych Niemczech, na Syberii, w Japonii i na Alasce. W Europie do końca lat 80. XX wieku znany zasięg występowania "E. multilocularis" u lisów rudych obejmował wschodnią Francję, południowe Niemcy, zachodnią Austrię, Szwajcarię oraz Turcję. Badania przeprowadzone w ciągu kolejnych lat (1992–2006) wykazały zarażenie lisów w Belgii, Holandii, Polsce, Czechach, Słowacji, Włoszech, Danii, na Węgrzech, Litwie, w Estonii i na Ukrainie. Wyspy Brytyjskie oraz kraje Półwyspu Skandynawskiego są wolne od bąblowca wielojamowego. Stwierdzono go natomiast u lisów polarnych i psów na Spitsbergenie, największej wyspie archipelagu Svalbard (terytorium Norwegii) za kołem polarnym.
W Polsce bąblowicę po raz pierwszy wykryto w 1994 r. u lisów w woj. pomorskim (w okolicach Gdańska). Kolejne badania ujawniły jego powszechne występowanie u lisów w woj.: warmińsko-mazurskim, małopolskim i podkarpackim. W niektórych powiatach województw warmińsko-mazurskiego (Bartoszyce, Kętrzyn, Olecko-Gołdap, Działdowo, Nidzica), podkarpackiego (Sanok, Lesko) i małopolskiego (Nowy Targ) ekstensywność zarażenia osiągała 50–70%. Najniższe wskaźniki zanotowano w zachodnich rejonach Polski. W Polsce corocznie zgłasza się kilkadziesiąt przypadków bąblowicy u ludzi; najwięcej przypadków bąblowicy wielokomorowej u ludzi odnotowano w rejonie Pucka, Kętrzyna, Giżycka i Białowieży.
Rozpoznanie.
Torbiele tasiemca często rozpoznaje się przypadkowo w badaniu RTG albo USG. Charakter torbieli i jej aktualny stan morfologiczny może być określony w USG, tomografii komputerowej lub MRI. Bąblowicę wykrywa się także przy pomocy badań serologicznych krwi lub badań molekularnych (z wątroby chorego pobiera się tkanki i sprawdza, czy jest w nich DNA tasiemca)
Pewne rozpoznanie stawiane jest na podstawie wyniku badania parazytologicznego płynu torbieli, badania histopatologicznego torbieli albo tkanek. Jednoznacznym potwierdzeniem inwazji tasiemcem jest stwierdzenie haczyków, protoskoleksów lub fragmentów pęcherza pasożyta. Materiał do badania parazytologicznego może pochodzić z biopsji lub może być uzyskany śródoperacyjnie. 
Podstawą laboratoryjnego rozpoznania echinokokozy są badania serologiczne, jednak stosowane rutynowo testy są mało swoiste. Bardziej swoiste testy znajdują zastosowanie jako testy potwierdzenia; wykorzystuje się np. immunoelektroforezę w żelu agarozowym albo Western blot ze swoistą frakcją antygenową 8 kDa. Pewną wartość ma także natychmiastowy test nadwrażliwości skórnej (z płynem bąblowcowym) według Casoniego. Najnowsze techniki wykorzystują metodę PCR i polimorfizm długości fragmentów restrykcyjnych; pozwalają na zróżnicowanie "E. granulosus" i "E. multilocularis".
Leczenie.
Leczenie jest odmienne w przypadku zarażenia "Echinococcus granulosus" i "Echinococcus multilocularis". W pierwszym przypadku, możliwości terapeutyczne obejmują hepatektomię, perycystektomię lub cystektomię, połączone z drenażem torbieli lub nie. Nieoperacyjne przypadki leczy się zachowawczo albendazolem "p.o." przez okres 1-3 miesięcy lub nakłuwając torbiel i podając do jej wnętrza środek pasożytobójczy. Jest to tzw. "metoda PAIR" (ang. "puncture-aspiration-injection-reaspiration" – nakłucie, aspiracja, wstrzyknięcie, ponowna aspiracja). Metodą gwarantującą pełne wyleczenie jest chirurgiczne wycięcie pasożyta z zaatakowanego narządu. Niekiedy - np. w przypadku uszkodzenia wątroby, która atakowana jest niemal zawsze - konieczny może być przeszczep. W zarażeniu "E. multilocularis" leczenie polega na rozległej hepatektomii i następczej chemioterapii albendazolem przez przynajmniej 2 lata. W zasadzie preparaty benzimidazolowe powinni zażywać do końca życia, by zapobiec nawrotowi choroby. Leczenie pacjentów z tą postacią choroby powinno być prowadzone w ośrodkach referencyjnych.
Zapobieganie.
Praktyczne zalecenia w celu zapobiegania potencjalnej ekspozycji na zarażenie: 
W uzasadnionych przypadkach powinno się zalecać regularne odrobaczanie psów, przebywających na stałe czy też czasowo na terenach endemicznych, za pomocą preparatów zawierających prazykwantel.

</doc>
<doc id="951151" url="https://pl.wikipedia.org/wiki?curid=951151" title="Echinokokoza">
Echinokokoza



</doc>
<doc id="951152" url="https://pl.wikipedia.org/wiki?curid=951152" title="Choroba wodunkowa">
Choroba wodunkowa



</doc>
<doc id="951154" url="https://pl.wikipedia.org/wiki?curid=951154" title="União São João EC">
União São João EC

União São João Esporte Clube – brazylijski klub piłkarski z siedzibą w mieście Araras, leżącym w stanie São Paulo.
Historia.
Klub założony został 14 stycznia 1981 roku przez Herminio Ometto, właściciela zamkniętego zakładu "Usina São João". Obszar byłych zakładów został teraz przydzielony nowemu klubowi. W 1987 roku po pokonaniu klubu São José União São João awansował do pierwszej ligi stanu São Paulo.
W 1988 roku klub wygrał trzecią ligę brazylijską (Campeonato Brasileiro Série C), pokonując w finale pochodzący ze stanu Minas Gerais klub Passense. Zwycięstwo dało awans do drugiej ligi (Campeonato Brasileiro Série B).
W roku 1989 União São João zadebiutował w drugiej lidze brazylijskiej, zajmując ostatecznie 29 miejsce. W tym samym roku klub rozegrał cztery mecze towarzyskie w Japonii (dwa zwycięstwa i dwa remisy).
W roku 1993 w związku z powiększeniem pierwszej ligi brazylijskiej do 32 klubów União São João zadebiutował w Campeonato Brasileiro Série A, zajmując miejsce 12, czyli swoje najlepsze miejsce w historii rozgrywek o mistrzostwo Brazylii. W następnym roku było 21 miejsce.
W 1995 roku União São João zajął 24, ostatnie miejsce, w pierwszej lidze i spadł do druiej ligi brazylijskiej (Campeonato Brasileiro Série B).
W 1996 roku klub wygrał drugą ligę brazylijską (Campeonato Brasileiro Série B) – w grupie finałowej União São João wyprzedził następujące kluby: América Natal, Náutico Recife i Londrina. W następnym sezonie klub wystąpił w pierwszej lidze brazylijskiej (Campeonato Brasileiro Série A), gdzie zajął ostatnie, 26 miejsce, i spadł z powrotem do drugiej ligi.
W roku 2002, wykorzystując fakt, że największe kluby stanu São Paulo nie wzięły udziału w rozgrywkach ligowych, União São João zajął drugie miejsce za klubem Ituano Itu, który potem w "supermistrzostwach" walczył z najsilniejszymi drużynami i został wicemistrzem stanu.
W 2003 roku klub zajął ostatnie, 24 miejsce, w drugiej lidze brazylijskiej (Campeonato Brasileiro Série B) i spadł do trzeciej ligi (Campeonato Brasileiro Série C).

</doc>
<doc id="951156" url="https://pl.wikipedia.org/wiki?curid=951156" title="Uettingen">
Uettingen

Uettingen – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, wchodzi w skład wspólnoty administracyjnej Helmstadt. Leży około 14 km na zachód od Würzburga, przy drodze B8, nad rzeką Aalbach.
Oświata.
W gminie znajduje się 75 miejsc przedszkolnych (z 59 dziećmi) oraz szkoła podstawowa.
Współpraca.
Miejscowości partnerskie:

</doc>
<doc id="951158" url="https://pl.wikipedia.org/wiki?curid=951158" title="555 Dywizja Piechoty (III Rzesza)">
555 Dywizja Piechoty (III Rzesza)

555 Dywizja Piechoty, "niem. 555. Infanterie-Division" – jedna z niemieckich dywizji piechoty. Utworzona w lutym 1940 roku jako dywizja pozycyjna przez VI Okręg Wojskowy na teren Górnego Renu. Podlegała 7 Armii (Grupa Armii C). Rozwiązana została w sierpniu 1940 roku w Bielefeld. Dowodził nią generał porucznik doktor Waldemar Henrici.

</doc>
<doc id="951159" url="https://pl.wikipedia.org/wiki?curid=951159" title="Johann Hartwig Ernst von Bernstorff">
Johann Hartwig Ernst von Bernstorff

Johann Hartwig Ernst von Bernstorff (ur. 13 maja 1712 w Hanowerze, zm. 18 lutego 1772 w Hamburgu) – duński polityk. Pochodził z bardzo starej hanowerskiej rodziny arystokratycznej Bernstorffów. 
Jego ojcem był Joachim Engelke, szambelan elektora Hanoweru. Matką Johanna była Sophie Charlotte von Bernstorff. Jej ojciec, a dziadek Johanna Andreas Gottlieb Bernstorff (1640-1726), był jednym z najzdolniejszych ministrów elektora Hanoweru i od 1714 roku króla Wielkiej Brytanii (Jerzy I Hanowerski). Pod jego pieczą Johann zdobył umiejętność posługiwania się wieloma językami narodów europejskich, zwłaszcza słynął potem jako znakomicie władający francuszczyzną. Jego krewni, ministrowie Chrystiana VI: Christian Ludvig von Plessen (1676-1752) i Carl Adolph von Plessen (1678-1756) wprowadzili go do polityki. 
1732-1754.
W roku 1732 został wysłany z misją dyplomatyczną Drezna, a w 1738 reprezentował Holsztyn na zjeździe w Ratyzbonie. Od 1744 do 1750 był reprezentantem Królestwa Danii w Paryżu, po powrocie z którego został w roku 1754 ministrem spraw zagranicznych. Popierał go wpływowy faworyt królewski Adam Gottlob Moltke. Fryderyk V Oldenburg bardzo cenił Bernstorffa, więc mógł on rządzić krajem przez długie 21 lat. W radzie stanu jego zdanie było decydujące. Do końca jednak najwięcej uwagi poświęcał sprawom zagranicznym.
1754-1763.
Priorytetem polityki Bernstorffa były starania, by w Szwecji nie odrodziła się monarchia absolutna. Chciał to osiągnąć przez przyjaźń ze Szwedami. Bernstorff był rasowym dyplomatą. Jego umysł wyostrzał się, gdy państwo napotykało trudności. Zawsze preferował negocjacje od użycia siły.
Gdy toczyła się wojna siedmioletnia (1756-1763), Bernstorff usiłował utrzymać neutralność Danii za wszelka cenę. Czynił tak pomimo istnienia traktatu subsydialnego z Prusami i mimo podejrzeń ze strony Szwecji i Anglii. Za jego inicjatywą podpisano układ w Kloster-Seven (10 IX 1757), a 4 maja 1758 r. zawarł układ z Francją, by skorzystać z jej pośrednictwa w wymianie Holsztynu z Rosją i by zabezpieczyć przed najazdem niemieckie posiadłości i strefy wpływów Danii (Hamburg, Lubeka i Gottorp). W Holsztynie do końca wojny stacjonowało na wszelki wypadek 24 000 żołnierzy duńskich. 
Sytuacja stała się niebezpieczna w roku 1762, gdy władzę objął nowy car Piotr III Romanow. Jako książę Holsztynu miał uraz do Duńczyków i od razu wypowiedział im wojnę. Zimna krew Bernstorffa uratowała sytuację. Odrzucił rosyjskie ultimatum, przeciągając sprawę w czasie i nie angażując się na razie w walkę z Rosją. Piotr III szczęśliwie dla Danii został po paru miesiącach obalony przez swą małżonkę Katarzynę.
1763-1772.
Gdy w roku 1766 władzę przejął Chrystian VII Oldenburg, Bernstorff stał się obiektem ataku wrogów politycznych. Oskarżono go o faworyzowanie nie-Duńczyków (tzn. Niemców) na urzędy. Paradoksalnie zwolnił go Niemiec Johann Friedrich Struensee we wrześniu 1770 roku. Bernstorff powrócił do swych niemieckich posiadłości, gdzie zmarł 18 lutego 1772 roku.
Odznaczenia.
Był odznaczony duńskimi orderami Danebroga (1746), Słonia (1752) i Wierności (1752).

</doc>
<doc id="951161" url="https://pl.wikipedia.org/wiki?curid=951161" title="Faustus Korneliusz Sulla Feliks (konsul 31 n.e.)">
Faustus Korneliusz Sulla Feliks (konsul 31 n.e.)

Faustus Cornelius Sulla Felix syn Lucjusza Korneliusz Sulli, prawnuk dyktatora Sulli. Był senatorem w okresie panowania cesarza Tyberiusza. Pełnił urząd konsula dokooptowanego ("consul suffectus") w 31 n.e.
W 21 n.e. poślubił Domicję Lepidę prawnuczkę Oktawii Młodszej i Marka Antoniusza. Synem Faustusa i Domicji był Faustus Korneliusz Sulla Feliks, późniejszy zięć cesarza Klaudiusza. Jego pasierbicą była córka Domicji, Messalina. Faustus zmarł około 40 n.e.
Zobacz też: Drzewo genealogiczne Korneliuszów Sullów

</doc>
<doc id="951166" url="https://pl.wikipedia.org/wiki?curid=951166" title="Hettstadt">
Hettstadt

Hettstadt – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, siedziba wspólnoty administracyjnej Hettstadt. Leży około 7 km na zachód od Würzburga, przy drodze B8.
Współpraca.
Miejscowość partnerska:
Oświata.
W gminie znajduje się 200 miejsc przedszkolnych (181 dzieci) oraz szkoła podstawowa (klasy 1-4).

</doc>
<doc id="951168" url="https://pl.wikipedia.org/wiki?curid=951168" title="606 Dywizja Piechoty (III Rzesza)">
606 Dywizja Piechoty (III Rzesza)

606 Dywizja Piechoty, niem. "606. Infanterie-Division" – jedna z niemieckich dywizji piechoty. Utworzona w kwietniu 1945 roku z przekształcenia 606 Dywizji do Zadań Specjalnych. Składała się z pułku grenadierów, 606 batalionu pionierów, 1606 kompanii łączności, 1606 pułku zaopatrzenia i 1606 kompanii niszczycieli czołgów.

</doc>
<doc id="951169" url="https://pl.wikipedia.org/wiki?curid=951169" title="Greußenheim">
Greußenheim

Greußenheim – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, wchodzi w skład wspólnoty administracyjnej Hettstadt. Leży około 10 km na zachód od Würzburga, przy drodze B8.
Oświata.
W gminie znajduje się 75 miejsc przedszkolnych (z 70 dziećmi).

</doc>
<doc id="951172" url="https://pl.wikipedia.org/wiki?curid=951172" title="Bernstorff">
Bernstorff

Bernstorff - stara niemiecko-duńska rodzina arystokratyczna. Jej praojczyzną była Meklemburgia. Ród ten wydał wiele osobistości polityki duńskiej i niemieckiej.

</doc>
<doc id="951173" url="https://pl.wikipedia.org/wiki?curid=951173" title="Port lotniczy Humberside">
Port lotniczy Humberside

Port lotniczy Humberside (ang.: "Humberside Airport", kod IATA: HUY, lot ICAO: EGNJ) – lotnisko położone 18,5 km od Grimsby oraz 21 km od Kingston upon Hull. Port lotniczy należy do przedsiębiorstwa Manchester Airport Group, które posiada również międzynarodowy port lotniczy Manchester.
Niskie opłaty lotniskowe powodują, że na lotnisku Humberside działa wiele aeroklubów i panuje na nim nasilony ruch lotnictwa ogólnego.
Z uwagi na rywalizację o połączenia rejsowe z pobliskimi lotniskami, portem lotniczym East Midlands (113 km) i portem lotniczym Doncaster/Sheffield-Robin Hood (45 km), port lotniczy Humberside oferuje tylko dwa rejsowe połączenia pasażerskie. Port obsługuje ruch czarterowy, szczególnie do Palma de Mallorca. Z uwagi na bezpośrednie połączenie rejsowe z Amsterdamem i brakiem innych (oprócz lotów do szkockiego Aberdeen), lotnisko jako jedyne w Wielkiej Brytanii używa zagranicznego portu lotniczego jako portu przesiadkowego. W 2006 obsłużyło 516 000 pasażerów.

</doc>
<doc id="951174" url="https://pl.wikipedia.org/wiki?curid=951174" title="Johan Hartvig Ernst Bernstorff">
Johan Hartvig Ernst Bernstorff



</doc>
<doc id="951175" url="https://pl.wikipedia.org/wiki?curid=951175" title="Vlada Avramov">
Vlada Avramov

Vlada Avramov (cyr.: Влада Аврамов, ur. 5 kwietnia 1979 w Nowym Sadzie) – serbski piłkarz grający na pozycji bramkarza.
Kariera klubowa.
Avramov pochodzi z miasta Nowy Sad i tam też rozpoczynał karierę w klubie FK Vojvodina Nowy Sad. Najpierw grał w juniorach tego klubu, a w sezonie 1997/1998 awansował do składu pierwszej drużyny. Przez pierwsze 2 lata był rezerwowym bramkarzem Vojvodiny dla Dragana Žilicia i grał tylko w kilku ligowych meczach, ale już w sezonie 1999/2000 wygrał z nim rywalizację i to Vlada został pierwszym golkiperem w klubie. W 2000 roku zajął z nią 10. miejsce w lidze, a rok później – 6.
Latem 2001 Avramov wyjechał do Włoch i został zawodnikiem Vicenzy Calcio, grającej w Serie B. Z początku był rezerwowym, ale już w sezonie 2002/2003 wystąpił w połowie meczów, a w 2003/2004 w aż 41 i wtedy zaczęto go uważać za jednego z lepszych na swojej pozycji w drugiej lidze. W Vicenzie Avramov grał jeszcze w sezonie 2004/2005, po czym przeszedł do Pescary Calcio, w której grał przez rok. Latem 2006 został zakupiony przez Fiorentinę, z którą podpisał czteroletni kontakt, ale zaraz został wypożyczony do drugoligowego Treviso FC, w którym spędził cały sezon 2006/2007. Po sezonie wrócił do klubu z Florencji. W kolejnych latach występował w zespołach Cagliari Calcio, Torino FC, Atalanta BC oraz Tokyo. W 2015 roku zakończył karierę.
Kariera reprezentacyjna.
W reprezentacji Serbii Avramov zagrał 2 razy. 2006 został po raz pierwszy powołany do kadry na mecz z Azerbejdżanem, który odbył się 2 września. W eliminacjach do Euro 2008 był rezerwowym dla Vladimira Stojkovicia.

</doc>
<doc id="951177" url="https://pl.wikipedia.org/wiki?curid=951177" title="Junactwo (organizacja)">
Junactwo (organizacja)

Junactwo (także CYM: Спілка української молоді) – ukraińska organizacja młodzieżowa, kierowana przez Organizację Ukraińskich Nacjonalistów.
W każdym okręgowym zarządzie OUN znajdowała się młodzieżowa podreferentura Junactwa. Do organizacji przyjmowano młodzież w wieku od 15 do 21 lat. Po ukończeniu 21 lat każdy członek Junactwa mógł zostać członkiem OUN bez wymaganego 6-miesięcznego stażu kandydackiego.
W maju 1944 siatka organizacyjna Junactwa została rozwiązana. Po drugiej wojnie światowej wznowiła działalność, głównie w Argentynie, Australii, Belgii, Kanadzie, Estonii, Francji, Wielkiej Brytanii, Niemczech i USA, a po 1989 roku także znowu na Ukrainie.

</doc>
<doc id="951178" url="https://pl.wikipedia.org/wiki?curid=951178" title="Dekanat wilanowski">
Dekanat wilanowski

Dekanat wilanowski – jeden z 25 dekanatów rzymskokatolickich archidiecezji warszawskiej wchodzącej w skład metropolii warszawskiej. W skład dekanatu wchodzi 9 parafii: 

</doc>
<doc id="951179" url="https://pl.wikipedia.org/wiki?curid=951179" title="Kirchheim (Unterfranken)">
Kirchheim (Unterfranken)

Kirchheim – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg, siedziba wspólnoty administracyjnej Kirchheim. Leży około 15 km na południe od Würzburga, przy linii kolejowej Stuttgart - Lauda-Königshofen - Würzburg.
Dzielnice.
W skład gminy wchodzą dwie dzielnice: 
Oświata.
W gminie znajduje się 75 miejsc przedszkolnych (z 65 dziećmi) oraz szkoła podstawowa (15 nauczycieli, 283 uczniów).

</doc>
