<doc id="954140" url="https://pl.wikipedia.org/wiki?curid=954140" title="Klub Sportowy Astra Krotoszyn">
Klub Sportowy Astra Krotoszyn



</doc>
<doc id="954143" url="https://pl.wikipedia.org/wiki?curid=954143" title="Klub Sportowy Mieszko Gniezno">
Klub Sportowy Mieszko Gniezno



</doc>
<doc id="954144" url="https://pl.wikipedia.org/wiki?curid=954144" title="José Luís Vidigal">
José Luís Vidigal

José Luís da Cruz Vidigal (ur. 15 marca 1973 w Sa da Bandeira) – piłkarz portugalski pochodzenia angolskiego grający na pozycji defensywnego pomocnika.
Kariera klubowa.
Vidigal urodził się w Angoli, ale jako dziecko wyemigrował z rodzicami do Portugalii. Tam rozpoczął piłkarską karierę w małym klubie O Elvas CAD. W 1994 roku trafił do drugoligowego GD Estoril-Praia, gdzie spędził sezon i już latem 1995 został piłkarzem jednego z najbardziej utytułowanych klubów w kraju, Sportingu, który dopiero co został mistrzem kraju. W pierwszym sezonie w Sportingu zajął 3. miejsce w lidze, a już w 1997 roku został wicemistrzem Portugalii, dzięki czemu w sezonie 1997/1998 wystąpił w Lidze Mistrzów (Sporting odpadł po drugiej fazie grupowej). Kolejny sukces ze Sportingiem osiągnął w sezonie 1999/2000, kiedy to po raz pierwszy w karierze wywalczył mistrzostwo Portugalii. Dotarł też wówczas do finału krajowego pucharu. Ze Sportingiem w swojej karierze wystąpił także w Pucharze UEFA i nieistniejącym Pucharze Zdobywców Pucharów.
Latem 2000 Vidigal przeszedł do włoskiego SSC Napoli. Jednak występ zespołu z takimi piłkarzami w składzie jak Marek Jankulovski, Francesco Moriero czy Edmundo okazał się klapą i neapolski klub zajmując przedostatnie miejsce spadł do Serie B. Sam Vidigal rozegrał w lidze tylko 4 mecze, ale już grając w drugiej lidze został piłkarzem wyjściowej jedenastki. W Napoli spędził trzy kolejne sezony, ale nie wywalczył promocji do Serie A. Latem 2004 Vidigal przeszedł do beniaminka Serie A, AS Livorno Calcio. Livorno zajęło wysokie 8. miejsce, a Portugalczyk spisał się całkiem udanie strzelając 3 gole w lidze. Na sezon 2005/2006 zawodnik przeszedł do Udinese Calcio, z którym wystąpił w fazie grupowej Ligi Mistrzów, a następnie w Pucharze UEFA. W 2006 roku Vidigal wrócił do Livorno i zajął z nim 11. miejsce w lidze.
Kariera reprezentacyjna.
W 1996 roku Vidigal wraz z olimpijską reprezentacji Portugalii wziął udział w Letnich Igrzyskach Olimpijskich w Atlancie. Doszedł z Portugalią do półfinału, a meczu o 3. miejsce jego rodacy ulegli Brazylii 0:5.
W pierwszej reprezentacji Portugalii Vidigal zadebiutował 23 lutego 2000 w zremisowanym 1:1 meczu z Belgią. W tym samym roku został powołany przez selekcjonera Humberto Coelho do kadry na Euro 2000. Tam zagrał we wszystkich trzech meczach grupowych, a następnie w przegranym 1:2 po dogrywce półfinale z Francją, dzięki któremu przywiózł brązowy medal. Vidigal występował również w eliminacjach do MŚ 2002, ale po 2002 roku nie wystąpił więcej w pierwszej reprezentacji. Ogółem w kadrze rozegrał 14 meczów.

</doc>
<doc id="954145" url="https://pl.wikipedia.org/wiki?curid=954145" title="Jarosław Grzelak">
Jarosław Grzelak

Jarosław Grzelak (ur. 1964) – producent telewizyjny, związany od 1991 roku z Telewizją Polską (TVP), od marca 2007 roku pełni obowiązki Dyrektora Agencji Informacji TVP S.A. 
Ukończył Nauki Polityczne na Uniwersytecie Warszawskim i podyplomowe studium zarządzania przy Szkole Głównej Handlowej w Warszawie. 
W latach 1994-1996 kierował zespołem ”Panoramy” (za czasów prezesury Wiesława Walendziaka), w latach 1996-1997 zespołem ”Wiadomości”. Od 1997 do 2001 roku był szefem publicystyki w Pierwszym Programie TVP. 
W trakcie tworzenia kanału tematycznego TVP Kultura koordynował jego powstanie, a następnie był dyrektorem organizacyjno-finansowym kanału. Producent wielu widowisk i programów telewizyjnych.

</doc>
<doc id="954146" url="https://pl.wikipedia.org/wiki?curid=954146" title="Jose Luis Vidigal">
Jose Luis Vidigal



</doc>
<doc id="954147" url="https://pl.wikipedia.org/wiki?curid=954147" title="Tadeusz Pawłowski (piłkarz)">
Tadeusz Pawłowski (piłkarz)

Tadeusz Jan Pawłowski (ur. 14 października 1953 we Wrocławiu) – polski piłkarz i trener piłkarski, w czasie kariery zawodniczej grający na pozycji pomocnika.
Kariera piłkarska.
W 1972 w mistrzostwach Europy U-18 wywalczył z drużyną III miejsce.
W pierwszej reprezentacji narodowej debiutował 6 maja 1976 w Atenach w przegranym meczu z reprezentacją Grecji (1:0).
Wychowanek nieistniejącego już Pafawagu Wrocław. W barwach Śląska wywalczył w 1976 Puchar Polski, w 1977 mistrzostwo Polski i w 1978 wicemistrzostwo. W 1980 Pawłowski z 16 golami został wicekrólem strzelców ekstraklasy. Jest najlepszym strzelcem Śląska w historii występów pierwszoligowych – 63 gole.
Kariera trenerska.
Po zakończeniu kariery został trenerem, pracował głównie w Austrii, w sezonie 1992/1993 prowadził także Śląsk Wrocław, a 24 lutego 2014 ponownie objął posadę trenera tej drużyny. Gdy Tadeusz Pawłowski objął posadę trenera Śląska, ani razu nie przegrał na swoim stadionie (11 zwycięstw 6 remisów). Po skończonym sezonie 2013/14 Śląsk zajął pod jego wodzą 9. miejsce, wygrywając grupę spadkową. W sezonie 2014/15 Śląsk zajął 4. miejsce, które premiowało awansem do europejskich pucharów dzięki czemu Tadeusz Pawłowski stał się pierwszym trenerem Śląska, który awansował z tym klubem do europejskich pucharów jako trener i jako piłkarz. Pod koniec rundy jesiennej sezonu 2015/16 został odsunięty od prowadzenia drużyny po serii meczów bez zwycięstwa. 22 grudnia 2015 został trenerem Wisły Kraków. Zwolniony 29 lutego 2016 roku po domowej porażce z Podbeskidziem Bielsko-Biała (1:2) w 24. kolejce Ekstraklasy. 19 lutego 2018 roku został ponownie trenerem Śląska Wrocław zastępując na tym stanowisku Jana Urbana.

</doc>
<doc id="954148" url="https://pl.wikipedia.org/wiki?curid=954148" title="Vidigal">
Vidigal



</doc>
<doc id="954149" url="https://pl.wikipedia.org/wiki?curid=954149" title="Klub Sportowy Sokół Pniewy">
Klub Sportowy Sokół Pniewy



</doc>
<doc id="954154" url="https://pl.wikipedia.org/wiki?curid=954154" title="Abbas (imię)">
Abbas (imię)

Abbas (عباس) – imię męskie pochodzenia arabskiego. Wywodzi się od arabskiego słowa oznaczającego "„surowy”".

</doc>
<doc id="954157" url="https://pl.wikipedia.org/wiki?curid=954157" title="Klub Sportowy Sparta Poznań">
Klub Sportowy Sparta Poznań



</doc>
<doc id="954160" url="https://pl.wikipedia.org/wiki?curid=954160" title="Klub Sportowy Warta Poznań">
Klub Sportowy Warta Poznań



</doc>
<doc id="954162" url="https://pl.wikipedia.org/wiki?curid=954162" title="Miejski Klub Sportowy Kania Gostyń">
Miejski Klub Sportowy Kania Gostyń



</doc>
<doc id="954163" url="https://pl.wikipedia.org/wiki?curid=954163" title="Krzysztof Krupiński">
Krzysztof Krupiński



</doc>
<doc id="954164" url="https://pl.wikipedia.org/wiki?curid=954164" title="Miejski Klub Sportowy Olimpia Koło">
Miejski Klub Sportowy Olimpia Koło



</doc>
<doc id="954166" url="https://pl.wikipedia.org/wiki?curid=954166" title="Miejski Klub Sportowy Tur Turek">
Miejski Klub Sportowy Tur Turek



</doc>
<doc id="954169" url="https://pl.wikipedia.org/wiki?curid=954169" title="Miejsko Gminny Klub Sportowy Huragan Pobiedziska">
Miejsko Gminny Klub Sportowy Huragan Pobiedziska



</doc>
<doc id="954170" url="https://pl.wikipedia.org/wiki?curid=954170" title="Piłkarski Klub Sportowy Obra Kościan">
Piłkarski Klub Sportowy Obra Kościan



</doc>
<doc id="954173" url="https://pl.wikipedia.org/wiki?curid=954173" title="Franki Wroczyńskie">
Franki Wroczyńskie

Franki Wroczyńskie – część wsi Wroczyny w Polsce położona w województwie łódzkim, w powiecie kutnowskim, w gminie Kutno. Franki Wroczyńskie wchodzą w skład sołectwa Wroczyny.
W latach 1975–1998 Franki Wroczyńskie administracyjnie należały do województwa płockiego.

</doc>
<doc id="954174" url="https://pl.wikipedia.org/wiki?curid=954174" title="Spółdzielczo Rzemieślniczy Klub Sportowy Calisia - Start Kalisz">
Spółdzielczo Rzemieślniczy Klub Sportowy Calisia - Start Kalisz



</doc>
<doc id="954176" url="https://pl.wikipedia.org/wiki?curid=954176" title="Swarzędzki Klub Sportowy Unia Swarzędz">
Swarzędzki Klub Sportowy Unia Swarzędz



</doc>
<doc id="954178" url="https://pl.wikipedia.org/wiki?curid=954178" title="Słupecki Klub Piłkarski Słupca">
Słupecki Klub Piłkarski Słupca



</doc>
<doc id="954182" url="https://pl.wikipedia.org/wiki?curid=954182" title="Towarzystwo Piłkarskie Ostrovia Ostrów Wielkopolski">
Towarzystwo Piłkarskie Ostrovia Ostrów Wielkopolski



</doc>
<doc id="954184" url="https://pl.wikipedia.org/wiki?curid=954184" title="Historia kolei w Skandynawii">
Historia kolei w Skandynawii



</doc>
<doc id="954189" url="https://pl.wikipedia.org/wiki?curid=954189" title="Adamów (powiat kutnowski)">
Adamów (powiat kutnowski)

Adamów – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Gołębiewek Nowy.
W latach 1975–1998 miejscowość administracyjnie należała do województwa płockiego.

</doc>
<doc id="954190" url="https://pl.wikipedia.org/wiki?curid=954190" title="Warmińsko-Mazurski Związek Piłki Nożnej">
Warmińsko-Mazurski Związek Piłki Nożnej

Warmińsko-Mazurski Związek Piłki Nożnej – organ terenowy Polskiego Związku Piłki Nożnej z siedzibą w Olsztynie; jeden z 16 Wojewódzkich Związków Piłki Nożnej w Polsce zarządzający rozgrywkami piłkarskimi w woj. warmińsko-mazurskim.
Historia.
Okręgowy Związek Piłki Nożnej w Olsztynie został założony 28 grudnia 1945 roku. 3 kwietnia następnego roku zmienił nazwę na Mazurski Okręgowy Związek Piłki Nożnej. 18 marca 1951 likwidując MOZPN, powołano sekcję piłki nożnej przy Wojewódzkim Komitecie Kultury Fizycznej. 10 stycznia 1957 roku reaktywowano Olsztyński Okręgowy Związek Piłki Nożnej. 20 maja 2000 roku staje się on Warmińsko-Mazurskim Związkiem Piłki Nożnej.
Drużyny z obecnego W-MZPN w rozgrywkach centralnych i makroregionalnych.
"Dane po sezonie 2021/2022"

</doc>
<doc id="954192" url="https://pl.wikipedia.org/wiki?curid=954192" title="Włosków">
Włosków

Włosków – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Stanisławów.
W latach 1975–1998 miejscowość administracyjnie należała do województwa płockiego.

</doc>
<doc id="954193" url="https://pl.wikipedia.org/wiki?curid=954193" title="Bitwa pod Czetwertynówką">
Bitwa pod Czetwertynówką



</doc>
<doc id="954195" url="https://pl.wikipedia.org/wiki?curid=954195" title="Sport Vereniging Transvaal">
Sport Vereniging Transvaal



</doc>
<doc id="954197" url="https://pl.wikipedia.org/wiki?curid=954197" title="Wysoka Duża">
Wysoka Duża

Wysoka Duża – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Wysoka Wielka.
W latach 1975–1998 miejscowość administracyjnie należała do województwa płockiego.

</doc>
<doc id="954199" url="https://pl.wikipedia.org/wiki?curid=954199" title="Browary Warmińsko-Mazurskie Jurand">
Browary Warmińsko-Mazurskie Jurand

Browary Warmińsko-Mazurskie Jurand (niem. Waldschlößchen Brauerei) – browar, który znajdował się w Olsztynie na Zatorzu przy al. Wojska Polskiego. Zlikwidowany w 2007 roku.
Historia.
Browar uruchomiono w 1878 roku. Pierwotnie należał do spółki Bayrisch-Bier-Brauerei F. Matern &amp; Comp. W 1881 roku dokonano pierwszej większej rozbudowy zakładu. W 1886 roku browar przyjął nazwę Waldschlößchen Brauerei. W tym też czasie został gruntownie zmodernizowany. W 1930 roku stał się własnością znanych pruskich browarników, braci Friedricha i Adolfa Daumów.
W 1945 roku zakład został zniszczony przez Armię Czerwoną. Po II wojnie światowej, w latach 1945–1950 został odbudowany i znacjonalizowany. Produkcję pod zarządem państwowym wznowił w 1963 roku.
W 1992 roku olsztyński browar wraz z filiami w Szczytnie i Biskupcu został sprywatyzowany. W 1997 roku jako majątek spółki Browary Warmińsko-Mazurskie Jurand Sp. z o.o. stał się własnością niemieckiego koncernu branży spożywczej Drinks &amp; Food. W latach 1997-2000 przeprowadzono gruntowną modernizację browaru. Od 2004 roku rozpoczęto eksport piwa do Niemiec, Stanów Zjednoczonych Ameryki i Rosji.
Przez wiele lat przy bramie browaru znajdował się popularny wśród piwoszy z całej Polski sklep firmowy "Jurandowe Źródełko".
Browar został zamknięty w 2007 roku. Powodem zakończenia produkcji były kłopoty firmy Browary Warmińsko-Mazurskie Jurand Sp. z o.o. z Izbą Celną. Po bankructwie spółki zakład został sprzedany firmie deweloperskiej. Prawa do marek piwa: Faustus, Heban i Koźlak zakupiła firma Barlan Beverages Group Sp.z o.o.
W 2008 roku rozebrano część zabudowań browaru. Wyburzenia uniknęły jedynie budynek administracyjny, suszarnia słodu i warzelnia, gdyż zostały wpisane do rejestru zabytków. Na placu pozakładowym wybudowane zostało niewielkie osiedle mieszkaniowe.
Marki piwa.
Bock
Dark lager
Lager
Piwo aromatyzowane

</doc>
<doc id="954201" url="https://pl.wikipedia.org/wiki?curid=954201" title="Nowe Sójki">
Nowe Sójki

Nowe Sójki – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Żurawieniec.
W latach 1975–1998 miejscowość administracyjnie należała do województwa płockiego.

</doc>
<doc id="954203" url="https://pl.wikipedia.org/wiki?curid=954203" title="Hyonuk">
Hyonuk



</doc>
<doc id="954204" url="https://pl.wikipedia.org/wiki?curid=954204" title="Adam Wysocki (wokalista)">
Adam Wysocki (wokalista)

Adam Józef Wysocki (ur. 29 sierpnia 1905 w Kopyczyńcach, zm. 8 stycznia 1977 w Warszawie) – polski piosenkarz, członek Chóru Dana i aktor estradowy.
Życiorys.
Urodził się 29 sierpnia 1905 roku w Kopyczyńcach pod Tarnopolem. Był synem Antoniego, urzędnika i Marii z Bieleckich. W 1925 ukończył Państwowe Gimnazjum w Brzeżanach. Do 1927 Studiował na wydziale humanistycznym Uniwersytetu Warszawskiego Następnie w Państwowym Konserwatorium Muzycznym w klasie skrzypiec,teorii, dyrygentury i śpiewu solowego. W 1930 odbywał służbę wojskową, po czym został zarekomendowany przez Olgierda Straszyńskiego do Chóru Dana, gdy z zespołu odeszli: Zachariasz Papiernik i Aleksander Kruszewski. Wysocki nagrywał również jako solista dla „Odeonu”. Występował w teatrzykach rewiowych, m.in. w „Bandzie” W czasie wojny był więźniem na Pawiaku, w Oświęcimiu (1940-1942, a następnie w Sachsenhausen. Uczestniczył w programach artystycznych teatrów obozowych. W listopadzie 1946 roku powrócił z Polskiej Misji Wojskowej w Lubece i zamieszkał w Bydgoszczy, a rok później w Warszawie. Nagrywał płyty dla Muzy jako solista oraz w Chórze Szacha. Od października 1949 do 1951 roku był redaktorem działu muzycznego Polskiego Radia. W tym czasie występował w Ludowym Teatrze Muzycznym i Teatrze Nowym. W latach 50. i 60. brał udział w audycjach muzycznych m.in. w „Podwieczorku przy mikrofonie”. W latach 1951-1952 był śpiewakiem i konferansjerem w „ARTOS"-ie. Od sezonu 1954/1955 występował w Operetce Warszawskiej, skąd przeszedł na emeryturę 1 września 1971 roku. Zmarł 8 stycznia 1977 roku w Warszawie.
Życie prywatne.
Był mężem śpiewaczki Haliny z domu Ottoczko.

</doc>
<doc id="954206" url="https://pl.wikipedia.org/wiki?curid=954206" title="Salom">
Salom

Salom – miasto w Wenezueli, w stanie Yaracuy.

</doc>
<doc id="954207" url="https://pl.wikipedia.org/wiki?curid=954207" title="Adamowice (województwo łódzkie)">
Adamowice (województwo łódzkie)

Adamowice – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Woźniaków.
W latach 1975–1998 miejscowość administracyjnie należała do województwa płockiego.

</doc>
<doc id="954208" url="https://pl.wikipedia.org/wiki?curid=954208" title="Hwaom chong">
Hwaom chong



</doc>
<doc id="954213" url="https://pl.wikipedia.org/wiki?curid=954213" title="Przybkowice">
Przybkowice

Przybkowice – część wsi Biadacz w Polsce, położona w województwie opolskim, w powiecie kluczborskim, w gminie Kluczbork.
W latach 1975–1998 Przybkowice należały administracyjnie do województwa opolskiego.
Do 1945 r. stosowano niemiecką nazwę "Prittwitz". W 1948 r. ustalono urzędowo polską nazwę "Przybkowice". Do 2001 r. miejscowość była przysiółkiem.

</doc>
<doc id="954215" url="https://pl.wikipedia.org/wiki?curid=954215" title="Mr.big">
Mr.big



</doc>
<doc id="954216" url="https://pl.wikipedia.org/wiki?curid=954216" title="Dębina (Gnojno)">
Dębina (Gnojno)

Dębina – część wsi Gnojno w Polsce położona w województwie łódzkim, w powiecie kutnowskim, w gminie Kutno.
Dębina wchodzi w skład sołectwa Gnojno.
W latach 1975–1998 Dębina administracyjnie należała do województwa płockiego.

</doc>
<doc id="954217" url="https://pl.wikipedia.org/wiki?curid=954217" title="Mieszczowsk">
Mieszczowsk

Mieszczowsk (ros. "Мещовск", dawniej Mezeck," Мезецк") – miasto w obwodzie kałuskim Federacji Rosyjskiej, 85 km na południowy zachód od Kaługi, ludność 4 540 (2002).
Pierwszy raz wymieniony w 1238. Twierdza we władaniu Wielkiego Księstwa Litewskiego do 1503. Prawa miejskie 1776.

</doc>
<doc id="954218" url="https://pl.wikipedia.org/wiki?curid=954218" title="Józef Kasznica">
Józef Kasznica

Józef Kasznica (ur. 20 maja 1834 w Dynowie, zm. 7 października 1887 we Lwowie)– profesor encyklopedii prawa i prawa kanonicznego w Szkole Głównej w Warszawie, w Cesarskim Uniwersytecie Warszawskim.
Życiorys.
Urodził się 20 maja 1834 w Dynowie w Galicji jako syn Wincentego, prawnika i działacza w Rzeczypospolitej Krakowskiej oraz Agnieszki z Panków. Początkowo uczęszczał do gimnazjum w Rzeszowie, a następnie do Gimnazjum św. Anny w Krakowie (do 1850). Studia prawnicze rozpoczął na Uniwersytecie Jagiellońskim, a kontynuował w Wiedniu do 1860, gdy uzyskał doktorat. Bezskutecznie ubiegał się o katedrę na UJ i podjął pracę w Prokuratorii Skarbu w Wiedniu. W 1862 wyjechał do Paryża, gdzie został współpracownikiem biura Hôtelu Lambert. W tymże roku otrzymał tam propozycję objęcia katedry encyklopedii prawa w nowo powstałej Szkole Głównej w Warszawie zachowując obywatelstwo austriackie na mocy reskryptu cesarskiego z 7 czerwca 1869 roku. Od 1865 wykładał także prawo kanoniczne. W 1866 mianowany profesorem nadzwyczajnym.
Po likwidacji Szkoły Głównej w 1869 objął tę samą katedrę w Cesarskim Uniwersytecie Warszawskim. Ponieważ od profesorów posiadających stopnie naukowe zagraniczne wymagano, aby postarali się o stopień doktorski na którymś z uniwersytetów rosyjskich, przedstawił i obronił w 1872 roku w Petersburgu rozprawę doktorską "O istocie prawa" Od 1876 do wyjazdu z Warszawy był dziekanem Wydziału Prawa. Mimo lojalności wobec władz (które nagrodziły go orderami i tytułem rzeczywistego radcy stanu), środowisko rosyjskie w uczelni nie sprzyjało mu, co wpłynęło na jego wyjazd i objęcie w 1886 we Lwowie katedry prawa kanonicznego. Także w 1887 był wiceprzewodniczącym I Zjazdu Prawników i Ekonomistów Polskich w Krakowie.
Zmarł 7 października 1887 we Lwowie. Został tymczasowo pochowany na Cmentarzu Łyczakowskim we Lwowie. 9 listopada odbył się pogrzeb na Cmentarzu Rakowickim w Krakowie. Został pochowany w grobie rodzinnym obok ojca.
Z małżeństwa z Izabellą Trębicką miał dwóch synów: Stanisława, profesora prawa UP i Kazimierza, także prawnika (zginął tragicznie w Tatrach w 1925). Ponadto miał cztery niezamężne córki: Zofię, Paulinę, Marię i Izabellę.

</doc>
<doc id="954219" url="https://pl.wikipedia.org/wiki?curid=954219" title="Mezeck">
Mezeck



</doc>
<doc id="954222" url="https://pl.wikipedia.org/wiki?curid=954222" title="Dudki (Leszczynek)">
Dudki (Leszczynek)

Dudki – część wsi Leszczynek w Polsce położona w województwie łódzkim, w powiecie kutnowskim, w gminie Kutno. Dudki wchodzą w skład sołectwa Leszczynek.
W latach 1975–1998 Dudki administracyjnie należały do województwa płockiego.

</doc>
<doc id="954224" url="https://pl.wikipedia.org/wiki?curid=954224" title="Kolonia Sójki">
Kolonia Sójki

Kolonia Sójki – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Żurawieniec.
W latach 1975–1998 miejscowość administracyjnie należała do województwa płockiego.

</doc>
<doc id="954225" url="https://pl.wikipedia.org/wiki?curid=954225" title="Kolonia Strzegocin">
Kolonia Strzegocin

Kolonia Strzegocin – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Strzegocin.
W latach 1975–1998 miejscowość administracyjnie należała do województwa płockiego.

</doc>
<doc id="954228" url="https://pl.wikipedia.org/wiki?curid=954228" title="CD Águila">
CD Águila

Club Deportivo Águila – salwadorski klub piłkarski z siedzibą w mieście San Miguel, w departamencie San Miguel. Obecnie występuje na pierwszym szczeblu rozgrywek – Primera División. Swoje domowe mecze rozgrywa na obiekcie Estadio Juan Francisco Barraza.
Historia.
Águila założony został 15 lutego 1926 roku, a pierwszym prezydentem klubu został Victor Vanegas. Na początku klub promował głównie baseball, a dopiero potem piłkę nożną i koszykówkę. Piłka nożna stała się główna dyscypliną dopiero po 1956 roku. Trzy lata później było już pierwsze mistrzostwo kraju. Dziś klub jest jednym z najsilniejszych w Salwadorze i ma także duże uznanie wśród krajów CONCACAF.
Aktualny skład.
"Stan z 3 października 2006 roku"

</doc>
<doc id="954229" url="https://pl.wikipedia.org/wiki?curid=954229" title="Krzesin-Parcela">
Krzesin-Parcela

Krzesin-Parcela – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Krzesin.
W latach 1975–1998 miejscowość administracyjnie należała do województwa płockiego.

</doc>
<doc id="954230" url="https://pl.wikipedia.org/wiki?curid=954230" title="Osiedle Przydworcowe (Nowy Sącz)">
Osiedle Przydworcowe (Nowy Sącz)

Osiedle Przydworcowe – osiedle mieszkaniowe w Nowym Sączu. Położone pomiędzy ulicami Grodzką, Kolejową, Alejami Batorego i Nawojowską.
Jedno z pierwszych osiedli powstałych podczas tzw. eksperymentu sądeckiego. Pierwotnie nazywało się „Łany”. Obecne granice i nazwa osiedla od 1990 roku. Nazwa osiedla nawiązuje do dworca PKP powstałego w latach 1908-1909.

</doc>
<doc id="954231" url="https://pl.wikipedia.org/wiki?curid=954231" title="Krzesinówek">
Krzesinówek

Krzesinówek – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Krzesin.
W latach 1975–1998 miejscowość administracyjnie należała do województwa płockiego.

</doc>
<doc id="954234" url="https://pl.wikipedia.org/wiki?curid=954234" title="Jetstream Express">
Jetstream Express

Jetstream Express – brytyjska linia lotnicza założona 1 maja 2007 przez firmę Jetstream Executive Travel Limited. Rozpoczęła loty krajowe z Blackpool do Belfastu (lotnisko City im. George'a Besta), Aberdeen i Southampton. Jednak już w czerwcu 2007 linia zawiesiła wykonywanie lotów jako nieopłacalne.
Połączenia.
Jetstream Express obsługiwała:
Flota.
Jetstream Express eksploatowała 4 samoloty BAe Jetstream 31 zarejestrowane przez Jetstream Executive Travel Limited (G-JXTA, G-BYYI, G-PLAH, G-PLAJ).

</doc>
<doc id="954235" url="https://pl.wikipedia.org/wiki?curid=954235" title="Ryków">
Ryków



</doc>
<doc id="954236" url="https://pl.wikipedia.org/wiki?curid=954236" title="Liczba czworościenna">
Liczba czworościenna



</doc>
<doc id="954237" url="https://pl.wikipedia.org/wiki?curid=954237" title="Liczba piramidalna">
Liczba piramidalna



</doc>
<doc id="954238" url="https://pl.wikipedia.org/wiki?curid=954238" title="Ryków (województwo łódzkie)">
Ryków (województwo łódzkie)

Ryków – wieś w Polsce położona w województwie łódzkim, w powiecie kutnowskim, w gminie Kutno. Miejscowość wchodzi w skład sołectwa Gołębiewek Stary.
W latach 1975–1998 miejscowość administracyjnie należała do województwa płockiego.

</doc>
<doc id="954239" url="https://pl.wikipedia.org/wiki?curid=954239" title="Siemiennik">
Siemiennik

Siemiennik – część wsi Gnojno w Polsce położona w województwie łódzkim, w powiecie kutnowskim, w gminie Kutno. Siemiennik wchodzi w skład sołectwa Gnojno.
W latach 1975–1998 Siemiennik administracyjnie należał do województwa płockiego.

</doc>
<doc id="954243" url="https://pl.wikipedia.org/wiki?curid=954243" title="Stara Wieś (gmina Kutno)">
Stara Wieś (gmina Kutno)

Stara Wieś – wieś w Polsce położona w województwie łódzkim, w powiecie kutnowskim, w gminie Kutno.
Miejscowość wchodzi w skład sołectwa Bielawki.
Historia.
Przed wojną znajdował się tu majątek ziemski rodziny Smoleńskich herbu Zagłoba. Po wojnie, potomkowie rodu, wywłaszczeni, osiedlili się w Kole, w Wielkopolsce. Na cmentarzu kutnowskim znajduje się grobowiec rodzinny Smoleńskich, m.in. Adolfa Smoleńskiego (26 II 1870 – 23 V 1938) – właściciela majątku Stara Wieś, wiceprezesa Związku Ziemian oddziału kutnowsko-gostynińskiego, byłego rejenta w Kutnie, prezesa Rady Nadzorczej Spółdzielni Rolniczo-Handlowej „Wspólna Praca”, członka Towarzystwa Kredytowego Ziemskiego w Warszawie, członka Rady Wydziały Powiatowego i rady Gminy w Kutnie oraz członka wielu innych organizacji społecznych, i jego syna, Janusza Smoleńskiego (6 V 1908 – 26 XII 1983) – lekarza medycyny, majora, kawaler Krzyża Virituti Militari, żołnierza września 1939, kleeberczyka.
Od 1867 w gminie Kutno. W okresie międzywojennym należały do powiatu kutnowskiego w woj. warszawskim. 20 października 1933 utworzono gromadę "Bielawki" w granicach gminy Kutno, składającą się ze wsi i folwarku Bielawki oraz wsi i folwarku Stara Wieś. 1 kwietnia 1939 wraz z całym powiatem kutnowskim przeniesione do woj. łódzkiego. Podczas II wojny światowej włączone do III Rzeszy.
Po wojnie Stara Wieś powróciła do powiatu kutnowskiego w województwie łódzkim, nadal jako składowa gromady Bielawki, jednej z 22 gromad gminy Kutno. W związku z reorganizacją administracji wiejskiej jesienią 1954, weszła w skład nowej gromady Kutno, a po jej zniesieniu 29 lutego 1956 – do gromady Bielawki. Gromadę Bielawki zniesiono 1 lipca 1968, a Starą Wieś włączono do nowo utworzonej gromady Kutno-Wschód. W 1971 roku wraz z Bielawkami liczyła 452 mieszkańców.
Od 1 stycznia 1973 w gminie Kutno jako część sołectwa Bielawki.
2 lipca 1976 część Starej Wsi (a także część Bielawek) włączono do Kutna. Poza granicami miasta pozostała główna część Starej Wsi.
W latach 1975–1998 miejscowość administracyjnie należała do województwa płockiego.

</doc>
<doc id="954244" url="https://pl.wikipedia.org/wiki?curid=954244" title="Jan Sobczyński">
Jan Sobczyński

Jan Sobczyński (ur. 14 czerwca 1918 w Nowym Jorku, zm. 27 maja 2007 w Warszawie), polski malarz, żołnierz w okresie II wojny światowej, twórca obrazów batalistycznych oraz ekspresjonistycznych pejzaży miejskich.
Jan Sobczyński urodził się w 1918 w Nowym Jorku jako syn polskich emigrantów w Stanach Zjednoczonych. Wkrótce, po śmierci swojej matki, pod opieką ciotki powrócił do Polski i zamieszkał we Lwowie. Tam uczył się i wychowywał aż do wybuchu II wojny światowej i inwazji Armii Radzieckiej na Polskę. Wkrótce potem został aresztowany i wywieziony na Syberię.
W 1941 roku (jak wielu zesłanych Polaków) został wcielony do 2 Armii Polskiej formowanej w Związku Radzieckim. Brał udział w 394 misjach bojowych szwadronu lekkich bombowców wspomagających działania na froncie wschodnim. Nagrodzony Krzyżem Walecznych oraz Orderem Odrodzenia Polski.
Jego szkice i rysunki z okresu wojny nie zachowały się. Po wojnie rozpoczął studia na wydziale malarstwa Akademii Sztuk Pięknych w Warszawie pod opieką profesorów: Bolesława Kuźmińskiego, Michała Byliny i Ludwika Maciąga.
Pierwsze obrazy olejne Jana Sobczyńskiego pochodzą z końca lat czterdziestych XX w. Ich cechą charakterystyczną jest bogata faktura wynikająca z nakładania farby na płótno za pomocą szpachli. W późniejszym okresie twórczości artysta posługiwał się pędzlem równie biegle jak szpachlą. Jego obrazy utrzymane są w żywych barwach. Fakturze tworzonej przez grubo nakładaną farbę towarzyszy wyraźny, zharmonizowany kolor. Dominującą tematyką jego obrazów jest pejzaż miejski; szczególnie małych miast Śląska i Pomorza oraz sceny batalistyczne. Tryptyk "Bitwa nad Bzurą" został nagrodzony podczas wystawy w Zachęcie w 1985 roku i znajduje się w kolekcji Ministerstwa Obrony Narodowej.
Jan Sobczyński mieszkał w Warszawie, ożenił się i wychował dwoje dzieci; Iwonę oraz Radosława. Kilkakrotnie odwiedził Stany Zjednoczone, co zaowocowało obrazami z Kolorado i Kansas City.

</doc>
<doc id="954245" url="https://pl.wikipedia.org/wiki?curid=954245" title="Park w Swoszowicach">
Park w Swoszowicach

Park w Swoszowicach – park w dzielnicy Krakowa w Swoszowicach między ulicami Kąpielową a Piłkarską. Położony jest w malowniczej okolicy, na pagórkowatym terenie. Powierzchnia parku wynosi ok. 2 ha.
Fauna i flora.
W parku rosną różnorodne gatunki krzewów i drzew (głównie liściastych). Wśród nich są: lipy, brzozy, klony, dęby, buki, piękne kasztanowce oraz pojedyncze okazy sosen. Najwyższe z nich osiągają wysokość 25 m. Park stał się ulubionym miejscem przechadzek nie tylko okolicznych mieszkańców, ale także turystów przyjeżdżających do uzdrowiska. Pełni on funkcje rekreacyjne i ekologiczne. 
Park dzisiaj.
Obecnie na terenie parku znajdują się:
Po zmroku jest on oświetlony na całym terenie. Do parku można dojechać autobusami komunikacji miejskiej MPK liniami: 145, 155, 214, 215, 225, 234, 265.

</doc>
<doc id="954251" url="https://pl.wikipedia.org/wiki?curid=954251" title="Ecclesia Gnostica Catholica">
Ecclesia Gnostica Catholica

Ecclesia Gnostica Catholica (EGC), czy też Gnostycki Kościół Katolicki jest religijnym ramieniem Ordo Templi Orientis, międzynarodowej organizacji o strukturze braterskiej, poświęconej szerzeniu prawa Thelemy, spisanemu w Księdze Prawa. Głównym zadaniem EGC jest celebrowanie Mszy Gnostyckiej (Liber XV).
O samej Mszy Gnostyckiej Aleister Crowley pisał: "... Rytuał Gnostyckiego Kościoła Katolickiego ... Przygotowałem do użytku przez O.T.O., jako główną prywatną i publiczną ceremonię, odpowiadającą Mszy Kościoła Rzymskokatolickiego." Jest to najczęściej celebrowany rytuał O.T.O.

</doc>
<doc id="954253" url="https://pl.wikipedia.org/wiki?curid=954253" title="Virus (singel)">
Virus (singel)

Virus (ang. "wirus") – singel brytyjskiej heavymetalowej grupy Iron Maiden. Tytułowy utwór nie pojawił się na żadnym z albumów studyjnych i koncertowych grupy. Został jednak zamieszczony na albumie kompilacyjnym "Best of the Beast".
Dla uczczenia 21. rocznicy powstania Iron Maiden, singel został wydany w trzech formatach. Na rynek muzyczny wypuszczono zatem 2 wersje CD i jedną LP, różniących się listą ścieżek.
Postrockowa grupa Godspeed You! Black Emperor wydała w 1999 EP "Slow Riot for New Zerø Kanada", na którym zamieściła ścieżkę „BBF3” zawierającą nagranie niejakiego Blaise’a Baileya Finnigana III recytującego wiersz, jak sądzi mężczyzna, własnego autorstwa. Poemat jest w rzeczywistości tekstem piosenki „Virus”, zaś jego imię i nazwisko jest łudząco podobne do pseudonimu wokalisty Iron Maiden „Blaze Bayley”. Godspeed You! Black Emperor oficjalnie twierdzi, że podobieństwo nazwisk jest zbiegiem okoliczności oraz że nie wiedziała, iż tekst poematu jest autorstwa innej osoby.
Tytułowy utwór został napisany po trasie koncertowej promującej album "The X Factor" jako odpowiedź na złośliwe komentarze prasowe na temat przyjęcia do grupy nowego wokalisty.
Utwory.
Część 1 (CD).
W tym wydaniu zamieszczona jest skrócona wersja utworu „Virus”. Pozostałe utwory są takie same jak na singlu „Lord of the Flies”.
Część 2 (CD).
To wydanie zawiera, prócz utworu „Virus”, ścieżki pochodzące ze składanki "Metal for Muthas" – pierwszego wydawnictwa długogrającego, na którym pojawiły się kompozycje Iron Maiden.
Część 3 (LP).
Wydanie na płycie gramofonowej zawiera dodatkowo 2 ścieżki z pierwszego autorskiego wydawnictwa Iron Maiden – "The Soundhouse Tapes".

</doc>
<doc id="954255" url="https://pl.wikipedia.org/wiki?curid=954255" title="Tolypeutes tricinctus">
Tolypeutes tricinctus



</doc>
<doc id="954256" url="https://pl.wikipedia.org/wiki?curid=954256" title="Champ Car">
Champ Car

Champ Car – seria wyścigowa samochodów tzw. open wheel (konstrukcja nadwozia pozbawiona błotników karoserii) w Stanach Zjednoczonych.
W latach 2004–2007 tożsama z mistrzostwami "Bridgestone Presents Champ Car World Series Powered by Ford".
Historia.
Pierwsze mistrzostwa samochodowe w Stanach Zjednoczonych zorganizowano w 1902 roku, lecz oficjalna klasyfikacja została wprowadzona dopiero w 1919 roku, gdy zarządzanie serią przejął American Automobile Association (AAA). Równocześnie – w formie retrospekcji – przyznano tytuły mistrzowskie za wszystkie dotychczas rozegrane sezony.
W 1951 roku ponownie obliczono wyniki i w efekcie dwa tytuły mistrzowskie zostały przyznane innym kierowcom (dotyczyło to sezonów 1909 i 1920).
W 1956 roku pieczę nad mistrzostwami objął United States Automobile Club (USAC), którego rządy trwały przez następne 22 lata.
W 1978 roku Dan Gurney wraz z Rogerem Penske, Patem Patrickiem i kilkoma innymi właścicielami zespołów startujących w serii USAC stworzyli Championship Auto Racing Teams (CART), organizację mającą bronić praw zespołów i negocjować z władzami USAC zwiększenie wpływu na wizerunek serii (na wzór FOCA w Formule1). Ich żądania zostały odrzucone w związku z czym w 1979 roku CART stworzyło konkurencyjną serię wyścigową która bardzo szybko zyskała na popularności i dała początek tzw. ery nowożytnej wyścigów na kontynencie północnoamerykańskim.
Niezależnie od organizacji sankcjonującej mistrzostwa, ogólnie przyjęto nazwę "Indy Car", określającą te zmagania. Sytuacja uległa zmianie w 1996 roku, gdy właściciel toru Indianapolis Motor Speedway, Tony George stworzył secesyjny cykl mistrzostw – Indy Racing League. Od tego momentu równolegle toczyła się walka o dwa tytuły mistrzowskie.
Po sezonie 2003 seria CART straciła głównego sponsora i dwóch z trzech dostawców silników, co w dużym stopniu przyczyniło się do jej bankructwa. Trzech właścicieli zespołów (Gerald Forsythe, Paul Gentilozzi i Kevin Kalkhoven) nabyli prawa do całego majątku organizacji i w 2004 roku cykl wystartował pod nazwą Champ Car World Series. Równocześnie był historycznym spadkobiercą i kontynuatorem mistrzostw organizowanych przez AAA i USAC.
Krótko przed rozpoczęciem sezonu 2008, Champ Car World Series połączyła się z konkurencyjną serią Indy Racing League (chociaż w rzeczywistości została przez nią wchłonięta). Stało się to 22 lutego, w efekcie czego spośród dziewięciu zespołów przygotowujących się do kolejnego sezonu Champ Car, jedynie pięć wystartowało w połączonej serii IndyCar. Zespoły które przeniosły się do nowej serii, dostały na początek nadwozia, opony i silniki, a także kilka dodatkowych sesji testowych oraz opiekę ze strony zespołów IRL.
Pierwszym kierowcą Champ Car, któremu po połączeniu obu serii udało się wygrać wyścig był 19-letni Graham Rahal z zespołu Newman/Haas/Lanigan Racing. Wygrał on drugi wyścig sezonu, który odbył się na torze ulicznym w St. Petersburg na Florydzie. Dla Rahala był to pierwszy start w nowej serii, ponieważ nie wystąpił w pierwszej rundzie sezonu na torze w Homestead z powodu wypadku na treningu. Mimo to pierwszy sezon nie był łatwy dla kierowców i zespołów przechodzących z Champ Car, najwyższe miejsce na koniec sezonu – dziewiąte – zajął Oriol Servià.
Technologia.
Paliwo.
Od początku istnienia tej serii wyścigowej, paliwem był przemysłowo czysty alkohol metylowy (CH3OH). Było to doskonałe paliwo ze względu na właściwości antystukowe, jak również ze względów bezpieczeństwa. Podczas dosyć częstych wypadków i kraks, dochodziło do rozlania się paliwa oraz pożarów. Pożar alkoholu metylowego bardzo łatwo gasi się wodą, ponieważ woda, rozcieńczając, czyni go niepalnym. Minusem jednak jest to, że w świetle dziennym płomień takiego pożaru jest ledwo widoczny, kierowcy często musieli poczuć wysoką temperaturę (nie widząc płomienia), zanim orientowali się, że wybuchł pożar.
Metanol, z uwagi na małą kaloryczność, musiał być stosowany w mieszankach dwukrotnie „bogatszych” w porównaniu do benzyny. Tym samym, częstsze były wizyty w boksie w celu napełnienia zbiorników świeżym paliwem. Dla przykładu, podczas typowego 500 milowego wyścigu, jakim był Indianapolis 500, kierowcy musieli zjeżdżać do boksu po paliwo minimum 7-8 razy, czyli mniej więcej co 25 minut.
Silniki.
Przez wiele dekad aż do końca istnienia tej serii dominującą specyfikacją w silnikach było ograniczenie pojemności do 2,65 l. W latach powojennych, do lat 70. XX wieku, 4-cylindrowe silniki marki Offenhauser z turbosprężarką zdominowały tę serię. Zwane potocznie „Offy”, silniki te posiadały istotną charakterystykę, otóż korpus silnika zwany potocznie blokiem, był w formie odlewu zintegrowany z głowicą. Eliminowało to potrzebę na dosyć wrażliwy element jakim zawsze była uszczelka pod głowicą oraz związane z tym problemy techniczne. Tymże sposobem silniki Offy były bardzo niezawodne, jednocześnie uzyskując sporą moc znamionową.
Silniki Offy niemalże do końca lat 60. były umieszczane w konstrukcjach bolidów z przodu samochodu. Colin Chapman, założyciel teamu Lotus w F1, pojawił się na wyścigu Champ Car Indianapolis 500 w 1965 r. z nowatorską i rewolucyjną konstrukcją bolidu Lotus 38, mającą silnik V8 zainstalowany za kierowcą. Bolid ten był napędzany nowym i już typowo rasowym silnikiem wyścigowym Forda, znanym jako DFV, skonstruowanym przez brytyjską firmę Cosworth. Wybitny brytyjski kierowca Jim Clark odniósł wtedy zwycięstwo, kreując nową erę technologii konstrukcji bolidów w tej serii.
Na początku lat 70. XX wieku firma Cosworth stworzyła komercyjną wersję swojego silnika wcześniej zastosowanego w Formule 1, na potrzeby teamów walczących w wyścigach Champ Car. Był to 8-cylindrowy silnik dostosowany do rygorów długich (500 mil, lub 800 km) wyścigów na torach owalnych, gdzie kierowcy pokonują obwód toru z minimalnym zdejmowaniem nogi z pedału „gazu”. Silnik Ford Cosworth DFX, jak go później nazwano posiadał podobnie jak Offenhauser, jedną turbosprężarkę, osiągając moc ok. 600 KM przy 10000 obr./min. Na początku lat 70. XX wieku ciśnienie turbodoładowania było dowolne i niekontrolowane przez organizatorów serii Champ Car. Warunki wytrzymałościowe silnika podczas wyścigów stanowiły granice ich mocy jakie były udostępniane przez teamy do dyspozycji kierowców, często z różnym skutkiem.
W połowie lat 70. XX wieku liczne wypadki spowodowane nagłymi wybuchami silników, spowodowały nałożenie ograniczeń przez organizatorów na maksymalny dopuszczalny poziom ciśnienia turbodoładowania. Początkowo był to limit 60 inHga, (ciśnienie 60 cali słupa rtęci w sensie absolutnym), czyli ok. 1 bara ciśnienia relatywnego. Z uwagi na eskalacje mocy oraz prędkości osiągane przez bolidy, limit ten był stopniowo bardziej ograniczany przez lata 80. (do 45 inHga) i 90. (do 40 a następnie do 38 inHga i do 35 inHga). W szczytowej formie tych silników we wczesnych latach tego wieku, ich moc osiągała poziom 950 KM przy 16000 obr./min, dając bolidom Champ Car możliwości uzyskania prędkości znacznie przewyższających bolidy Formuły 1. Tak duża prędkość obrotowa jest szczególnie imponująca zważywszy, że konstrukcja głowic tych silników nakładała obowiązek stosowania sprężyn śrubowych. Dodatkowo, korbowody musiały być wykonane ze stali, a nie jak w Formule 1 z tytanu. Dla porównania, w Formule 1 od 1993 r. stosowano pneumatyczne zamykanie zaworów zamiast sprężyn śrubowych, co dawało wymierne korzyści w sensie możliwości zwiększenia prędkości obrotowych silnika w celu uzyskania większej mocy.
Podczas ostatnich 30 lat istnienia tej serii, partycypowało w niej kilku prominentnych producentów samochodów. W latach 70. XX wieku Ford wodził prym ze swoim silnikiem DFX skonstruowanym przez firmę Cosworth. W 1986 roku zadebiutował silnik nowej konstrukcji marki Chevrolet budowany przez brytyjską firmę Ilmor. Silnik ten zapoczątkował swoisty „wyścig zbrojeń” przez kilka następnych lat dominując serię Champ Car, wtedy zwaną CART lub Indy Car. W tym czasie aczkolwiek krótko, Alfa Romeo również partycypowała, jednak bez znaczących wyników. W latach 90. XX wieku Ford, Honda oraz w późniejszym okresie Toyota bardzo intensywnie współzawodniczyły pomiędzy sobą o wygranie trofeum.
U schyłku komercyjnego istnienia tej serii, ekskluzywnie stosowano osłabioną wersję tych silników w wydaniu sponsorskim Forda. Ograniczono obroty na konto podwyższenia ciśnienia turbodoładowania, w celu uzyskania maksymalnie 750 KM.

</doc>
<doc id="954257" url="https://pl.wikipedia.org/wiki?curid=954257" title="Diery">
Diery

Diery – zespół głębokich dolin o charakterze skalnych wąwozów w Krywańskiej części Małej Fatry na Słowacji. Położony jest pomiędzy masywami Małego i Wielkiego Rozsutca oraz Bobotów. Nazwa w języku słowackim oznacza "dziury", co dobrze oddaje charakter tych obiektów.
System wąskich, krętych wąwozów głęboko wyciętych w wapiennym podłożu tworzą: Dolné diery, Horné diery, Nové diery i Tesná rizňa. Dolné i Horné diery wyrzeźbił główny ciąg Dierovego potoku, spływający spod przełęczy Medzirozsutce (1200 m) między Wielkim a Małym Rozsutcem. Nové diery są kanionem wyciętym przez prawy dopływ wspomnianego potoku, płynący z północnych stoków Małego Rozsutca, a Tesná rizňa przez lewy dopływ spod wzniesienia Tanečnica. Woda stworzyła niezwykle urozmaicony relief, pełen załomów, cienistych szczelin, przewieszek i skalnych filarów, gwałtownych zwężeń i niespodziewanych rozszerzeń doliny. Dna wąwozów poprzegradzane są ciągami skalnych progów i większych wodospadów, pod którymi woda wymyła klasyczne kotły eworsyjne. W Dolnych dierach znajdują się 2 wodospady (wys. 1 i 3,5 m), w Nowych dierach – 4 wodospady (wys. 1–2 m), a w wąwozach Horné diery i Tesná rizňa – 9 wodospadów (wys. 2–4 m). Wszystkie wodospady są chronione jako pomniki przyrody.
Ze względu na stosunkowo niskie temperatury, panujące tu w okresie wegetacyjnym, znaczne zacienienie i wilgotność, można tu zaobserwować zjawisko odwrócenia pięter roślinnych. W niżej położonych obszarach (650–850 m n.p.m.) znajdziemy tu szereg gatunków roślin górskich i alpejskich. Jednocześnie na turniach i skalnych półkach, wysoko ponad dnem wąwozów, rosną tu reliktowe okazy sosny zwyczajnej.
Całość obszaru Dier znajduje się na terenie Parku Narodowego Mała Fatra, w granicach rezerwatu przyrody Rozsutec.
Wszystkie kaniony są udostępnione turystycznie. W trudniejszych miejscach zainstalowano system schodków, drabinek, pomostów i poręczy, pierwotnie drewnianych, obecnie w większości stalowych. Wiodą nimi znakowane szlaki turystyczne. Punktami wyjściowymi do wycieczek w Diery są "Štefanová" – niewielka osada Terchowej w Vrátnej dolinie – oraz Biely potok – jedna z osad Terchovej, położona na wschód od centrum wsi, u wylotu Dolnych dier. Diery, a zwłaszcza Dolne i Nowe diery, są najliczniej odwiedzanym przez turystów miejscem w Małej Fatrze.

</doc>
<doc id="954258" url="https://pl.wikipedia.org/wiki?curid=954258" title="CART">
CART



</doc>
<doc id="954259" url="https://pl.wikipedia.org/wiki?curid=954259" title="Dubnica Kurpiowska">
Dubnica Kurpiowska

Dubnica Kurpiowska – kolonia wsi Wołyńce w Polsce położona w województwie podlaskim, w powiecie sokólskim, w gminie Kuźnica.
Historia.
Przed rozbiorami Rzeczypospolitej Obojga Narodów obszar Dubnicy znajdował się w granicach Wielkiego Księstwa Litewskiego. (W XVI w. odnotowano nazwy "Dubnica Wielka, Dubnica Mała"). W "Słowniku geograficznym Królestwa Polskiego i innych krajów słowiańskich", wydanym w 1900, Dubnica została opisana jako przysiółek wsi Chorościany wraz z fermą, uroczyskiem i obrębem leśnym. Na początku XX wieku Dubnica należała do gminy Hrebnica w powiecie sokólskim guberni grodzieńskiej. Nazwa miejsca w języku białoruskim (także w miejscowym tzw. języku "prostym") oznacza stary las dębowy. Folwark należał do Rosjan, został sprzedany na mocy instrukcji z 1865 jako jeden z 19 folwarków dawnych dóbr stołowych polskiego króla. 
W latach 1914–1918 w pobliżu fortów grodzieńskich w północno-wschodniej części gminy Kuźnica wycięto ponad 1000 ha drzewostanu. Obszar ten nazywano "Dzikimi Polami". Ludność z sąsiednich wsi (Wołyńce, Kuścińce i Zajzdra) wypasała tu konie i bydło.
Według spisu powszechnego z 1921 w Dubnicy (wówczas w gm. Nowy Dwór) był folwark, w kolonii zaś mieszkały 62 osoby: 26 mężczyzn i 36 kobiet (47 rzymskich katolików i 15 prawosławnych), wszyscy narodowości polskiej. Istniało wówczas 9 budynków mieszkalnych.
W 1929 Ministerstwo Rolnictwa i Reform Rolnych II RP przekazało 800 ha gruntów w uroczysku Dubnica. Grunty planowano rozparcelować między osoby sprowadzone z przeludnionej Kurpiowszczyzny, oferując po 2 ha ziemi. Z oferty skorzystali osadnicy z powiatu kolneńskiego, m.in. ze wsi Wyk. Nosili typowo kurpiowskie nazwiska jak Zyśk i Bączek. Ziemię na sprzedaż wyznaczono w trójkącie między miejscowościami Grodno, Kuźnica i Nowy Dwór. W latach 1931–1932 osadnicy z Kurpiowszczyzny założyli w Dubnicy kilkadziesiąt gospodarstw. Finalnie powstało 86 domostw. Zabudowania przewieziono z Kurpi, transportując rozłożone na elementy budynki ze stacji kolejki wąskotorowej w Łysych do stacji w Łomży, a następnie koleją normalnotorową do stacji w Kuźnicy. Dotychczasowi mieszkańcy okolic obawiali się osadników, powołując się na teksty Aleksandra Połujańskiego o mściwych i dzikich Kurpiach dostępne w miejscowej bibliotece. Obawy okazały się bezpodstawne.
Nowa wieś otrzymała nazwę Dubnicy Kurpiowskiej z powodu osadnictwa kurpiowskiego. Cała wieś zasadzona była Kurpiami. Na zimę wracali w rodzinne strony, z wiosną przyjeżdżali na nowe gospodarstwa, by się urządzić. Dotacje z Państwowego Banku Rolnego pozwalały na budowę drewnianych domów (2 pokoje, kuchnia, składzik). Jednak ta pomoc nie wpłynęła na zwiększenie zamożności osadników, którzy przez wiele lat doświadczali biedy. Brakowało m.in. wody, mimo że wykonano studnie (aż do 70 m głębokości).
W 1933, gdy gminy wiejskie podzielono na gromady, Dubnica Kurpiowska znalazła się w gminie Nowy Dwór. Do 1937 powstała czteroklasowa szkoła, przy której mieszkał nauczyciel. Większość osadników miała zbudowane domy i uprawiała rolę. Do wsi sprowadzono kowala, który założył kuźnię. Funkcjonowała prywatna spółdzielnia umożliwiająca zakup artykułów spożywczych. Wieś należała do parafii św. Jana Chrzciciela w Nowym Dworze. Tak jest do dzisiaj.
W okresie II wojny światowej mieszkańcy wsi byli wywożeni do obozu karnego w Sokółce, aresztu w Nowym Dworze, karnych obozów pracy oraz Auschwitz-Birkenau. Podczas okupacji niemieckiej przesiedlano ludność m.in. do majątku Krzysztoforowo. Niemcy nakazali wysiedlić wsie sąsiadujące z lasami, a domy rozebrać. Zarządzenie nie zostało w pełni zrealizowane, dlatego powracający do domów po wycofaniu się Niemców i wkroczeniu Armii Czerwonej ludzie mieli gdzie mieszkać.
W czasie wojny we wsi ukrywał się Szepsel Alpern.
W latach 1944–1948 mieszkańcy byli wywożeni na Sybir. W 1944 wieś została włączona do ZSRR. W 1948 część wsi Dubnica wróciła do Polski. Zmiany granic wpłynęły na dezintegrację osadników i wyludnienie wsi oraz utratę statusu gromady, jaki posiadała od 1933 roku (włączono ją do gromady Chworościany). Mieszkańcy zostali zmuszeni do wyjazdu na Ziemie Odzyskane jako repatrianci zza Buga. Wyjazdy zorganizowano w 1946. Do dziś w Dubnicy pozostały ruiny obór z głazów i kamienia. Istnieje tu 6 domów, połowa jest zamieszkała, ale ludzie zameldowani w Wołyńcach. Administracyjnie jest to kolonia wsi Wołyńce.
Jesienią 1954 weszła w skład nowo utworzonej gromady Wołyńce, a po jej zniesieniu 1 stycznia 1958 do gromady Kuźnica. Od 1973, na skutek zerwania naturalnych powiązań komunikacyjnych z gminą Nowy Dwór, miejscowość włączono do gminy Kuźnica.
W latach 1975–1998 kolonia administracyjnie należała do województwa białostockiego.
Kryzys migracyjny.
Z powodu pogranicznego położenia kolonia jest miejscem migracji w związku z kryzysem migracyjnym na granicy Polski z Białorusią.
Pozostałości.
Przy drodze ze wsi Kuścińce do Dubnicy umieszczono głaz upamiętniający granicę między Polską a ZSRR. Na tablicy znajduje się inskrypcja o treści: "W tym miejscu w latach 1944–48 przebiegała narzucona przez aliantów granica między Polską a ZSRS. 15–16 maja 1948 roku w Zielone Świątki nastąpiło niewielkie przesunięcie granicy na wschód. W Gminie Kuźnica do macierzy powróciły wsie: Nowodziel. Tołcze, Szymaki, Klimówka, Dubnica. Niestety 19 miejscowości z naszej wspólnoty parafialno-gminnej oraz Kresy Wschodnie pozostały poza Polską". Poniżej wymieniono nazwisko mieszkańca Dubnicy Faustyna Zyska. W maju 1948 "został uprowadzony z własnego gospodarstwa przez sowieckich żołnierzy i zamordowany w Rosji". Głaz jest punktem na Szlaku Pamięci Narodowej „Granica 1944–1948”.
W Dubnicy stoi też krzyż upamiętniający osadnictwo kurpiowskie, który został ustawiony w 1931.
Nazwa miejscowości.
Skorowidz z 1924 r., jak też oficjalne spisy miejscowości z lat 1962, 1967 podają nazwę Dubnica. Przymiotnik Kurpiowska pojawił w oficjalnym spisie nazw dopiero wiele lat po zakończeniu epizodu osadnictwa kurpiowskiego, w urzędowym Wykazie z 1980 r. Ponadto zmiany nazwy dokonano z naruszeniem prawa, tj. bez zasięgnięcia opinii mieszkańców i ogłoszenia zmiany w Monitorze Polskim. Zatem legalność tej nazwy jest wątpliwa, co wynika też z tego, że nazwa nie jest zwyczajowa, oddolnie zaproponowana (Kurpie sami siebie tak nie nazywali), lecz przeniesiono ją z odgórnego projektu kolonizacyjnego uroczyska Dubnica. Pisarz Józef Rybiński (z niedalekiej katolickiej wsi Saczkowce) pisze o tym tak: "Od niepamiętnych czasów Puszcza Dubnicka była nasza.[...] Dubnica nie tylko z racji wielowiekowej zasiedziałości"[...] "nie jakichś tam Kurpiów, których jeszcze tu nie ma, jeszcze ich nie widzieliśmy, a już tę naszą Dubnicę „Kurpiowską” w rządowych papierach nazywają""." Są też inne czysto merytoryczne wady nazwy. Otóż przymiotniki typu Śląski, Kaszubski, Mazurski, Mazowiecki, Warmiński itp. w domyśle mają informować, że dana miejscowość leży na obszarze regionu o takiej nazwie, i to niewątpliwie, nie jedynie na jego obrzeżu. Tymczasem z Dubnicy nawet tylko do skraju Kurpiowszczyzny jest około setki kilometrów. Ponadto w Polsce nie ma żadnej innej miejscowości z przymiotnikiem Kurpiowski w nazwie, zatem z takiej "polityki nazewniczej" (pełniącej rolę także "kartograficznej skrótowej edukacji dla turystów, nabywców map") wynika, że region kurpiowski nie tylko jest w okolicy Dubnicy, ale wręcz tylko tam. Wątpliwe jest także, czy zaledwie kilkunastoletni epizod osadniczy można w historycznej skali pięciuset lat aż tak w nazwie uprzywilejowywać. Tworząc przy tym pewien "zgrzyt" nazewniczy, dysonans brzmieniowy (jeśli bowiem cokolwiek pasuje do przymiotnika "kurpiowski" (kojarzącego się z mazurzeniem), to chyba najmniej wschodniosłowiańskie Dubnica). Do tego na Dubnicę Kurpiowską w "Wykazie" z1980 r. - być może - przemianowano grunty dawnej kol. i folwarku "Dubnica" w gm. Nowy Dwór lub "Dubnicy Małej" w gm. Kuźnica (tych wymienionych w spisie z 1921 r.), zatem wcale nie grunty późniejszej - powstałej na "uroczysku Dubnica -" nowej wsi, zamieszkiwanej przez jakiś czas przez Kurpiów, gdyż co do tej ostatniej cytowany Józef Rybiński twierdził, iż "Dziś porasta tam prawie pięćdziesięcioletni las. Półwiekowa Puszcza...Dubnicka, a nie Kurpiowska," a obecni mieszkańcy, pytani o to, gdzie była Dubnica Kurpiowska, wskazują las za granicznym drutem kolczastym, nie swoje (4 zamieszkane z sześciu) domy. Tak można w skrócie przedstawić wątpliwości co do zasadności obecnej nazwy zawarte w opracowaniu Jarosława Janowicza. Zapewne te wątpliwości spowodowały włączenie tej nazwy do 62 nazw przewidzianych do weryfikacji w 2009 r. przez Komisję Nazw Miejscowości i Obiektów Fizjograficznych. Weryfikacja nie przyniosła skutku w postaci powrotu nazwy Dubnica (czy to jako nazwy dawnej miejscowości, czy dawnego uroczyska), gdyż Komisja nie przekazała władzom gminy (w konsekwencji także mieszkańcom) swojej argumentacji. Dodatkowa okoliczność: obecnie zmiana nazwy miejscowości nie wymaga wymiany żadnych dokumentów, jednak w 2009 r. było inaczej, co mogło zniechęcać mieszkańców, skłaniając ich ku opinii, że "gmina chce po prostu przy takiej okazji zarobić. – Dowody zmieniać i inne papiery, to przecież kosztuje". Zgodnie z ustawą o kształcie nazewnictwa ostatecznie decyduje Komisja (samorządy nie mają kompetencji), ale w praktyce zadziałały mechanizmy znane z poprzedniej weryfikacji, tej z 1995 r., gdy miejscowa prasa pisała: "Ludzie nie bardzo rozumieją, o co w tym wszystkim chodzi." Podnoszono, że inicjatorzy weryfikacji powołują się "na tradycje Wielkiego Księstwa Litewskiego, choć proponowane zmiany w ogromnej większości dotyczą przywrócenia nazw miejscowości w brzmieniu białoruskojęzycznym". Skonstatowawszy to, dziennikarze ironizowali, czyniąc z tego nagłówek na pierwszej stronie: [nazwa] "Prawidłowa," "znaczy białoruska?". Nie wyjaśniano, ani w terenie, ani w lokalnej prasie (jak też podczas całej nauki szkolnej), że Wielkie Księstwo Litewskie było w istocie osobnym państwem i de facto białoruskim, z językiem białoruskim jako (jedynym) urzędowym niemal do roku 1700. 
Szersze (tożsamościowe) tło w kwestii nazwy.
Wspomniany Józef Rybiński pisze o miejscowej toponimii: "Asakowa Hara" [góra] "to najwyższe wzniesienie nie tylko nad Puszczą Dubnicką, ale i nad całą naszą okolicą" [...] "Pozostały nazwy: Giełogiery, Krapiwny Dół, Bierozowy Łuh, Monastyrskie Błota, Bahon , Stary Nadzieł i Nowy Nadzieł, Dubnicki Łuh" [łuh - podmokła łąka] "i inne."[...] O miejscowych zwyczajach: "-A moża wy hałodnyja, mileńkija maje? - zapyta was troskliwie uprzejma gospodyni. - Ta paczastujciesia chleboczkam naszym!" [głoski akcentowane podkreślono]. Zatem dodatkowa (względem "ogólnopolskiej"), "uzupełniająca", lokalna tożsamość mogłaby się opierać o wyżej cytowany "język prosty", czego przykładem wydanie przez Gminny Ośrodek Kultury w Suchowoli słowniczka "Haworym pa prostu". Jednak jest także "konkurencyjny projekt" lokalnej tożsamości, jako "kurpiowsko-podlaskiej," i włączenia do niego również wschodniej Białostocczyzny. Wymaga to niejako "importu" kurpiowskości, a także podkreślania jej tradycyjności-"odwieczności" tutaj i jej obecności tu i teraz (w tym niejako zakreślenia "nowych granic regionu" na mapie), w co wpisuje się również nadanie regionalnemu zespołowi pieśni i tańca w Białymstoku nazwy "Kurpie Zielone". Znamienne, że zespół „Kurpie Zielone” otrzymał nagrodę Towarzystwa Przyjaciół Ziemi Łomżyńskiej, za rozpowszechnianie folkloru kurpiowskiego [w jakimś stopniu także tożsamości]. "Była to pierwsza nagroda przyznana przez Łomżyniaków zespołowi, i to nie z ich województwa." - pisano z dumą w „Dyskusji” nr 1/1989. Sama nazwę Dubnica "Kurpiowska" umieszczono w oficjalnym spisie nazw dosyć późno, dopiero w 1980 r. , być może w ramach owego "projektu" (już nie kolonizacyjnego). W. Aleksiuk zauważył też paralelne zjawisko: "Obserwujemy ostatnio proces "upodlasiania" całej Białostocczyzny."

</doc>
<doc id="954260" url="https://pl.wikipedia.org/wiki?curid=954260" title="IndyCar">
IndyCar



</doc>
<doc id="954261" url="https://pl.wikipedia.org/wiki?curid=954261" title="Indy Car">
Indy Car



</doc>
<doc id="954263" url="https://pl.wikipedia.org/wiki?curid=954263" title="Championship Auto Racing Teams">
Championship Auto Racing Teams



</doc>
<doc id="954264" url="https://pl.wikipedia.org/wiki?curid=954264" title="Kierkielewszczyzna">
Kierkielewszczyzna

Kierkielewszczyzna – kolonia wsi Kruglany w Polsce, położona w województwie podlaskim, w powiecie sokólskim, w gminie Kuźnica.
W latach 1975–1998 kolonia administracyjnie należała do województwa białostockiego.

</doc>
<doc id="954265" url="https://pl.wikipedia.org/wiki?curid=954265" title="Kryski">
Kryski

Kryski – przysiółek wsi Czepiele w Polsce, położony w województwie podlaskim, w powiecie sokólskim, w gminie Kuźnica.
W latach 1975–1998 przysiółek administracyjnie należał do województwa białostockiego.

</doc>
<doc id="954266" url="https://pl.wikipedia.org/wiki?curid=954266" title="Łosośna Mała">
Łosośna Mała

Łosośna Mała – kolonia wsi Kruglany w Polsce, położona w województwie podlaskim, w powiecie sokólskim, w gminie Kuźnica.
W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii Opatrzności Bożej w Kuźnicy Białostockiej.

</doc>
<doc id="954268" url="https://pl.wikipedia.org/wiki?curid=954268" title="Palestyna (Bilminy)">
Palestyna (Bilminy)

Palestyna – kolonia wsi Bilminy w Polsce, położona w województwie podlaskim, w powiecie sokólskim, w gminie Kuźnica.
W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy i św. Dominika w Klimówce.
W drugiej połowie XIX stulecia w kolonii Palestyna, niedaleko podominikańskiej Klimówki i w pobliskiej pododelskiej Kolonii Izaaka - Izaakowie - קולוניה איזאקה – powstały osadnicze żydowskie rolnicze kolonie - archetypy izraelskich kibuców z XX wieku.

</doc>
<doc id="954270" url="https://pl.wikipedia.org/wiki?curid=954270" title="Szalciny">
Szalciny

Szalciny – kolonia wsi Nowodziel w Polsce, położona w województwie podlaskim, w powiecie sokólskim, w gminie Kuźnica.
W latach 1975–1998 kolonia administracyjnie należała do województwa białostockiego.

</doc>
<doc id="954271" url="https://pl.wikipedia.org/wiki?curid=954271" title="Tołoczki Małe">
Tołoczki Małe

Tołoczki Małe – kolonia wsi Czepiele w Polsce, położona w województwie podlaskim, w powiecie sokólskim, w gminie Kuźnica.
Dawna siedziba dworska w Tołoczkach Małych powstała w wyniku rozdrobnienia majątku Molawica, należącego od początku XVI w. do bojarskiej rodziny Tołoczków (Tołłoczków), herbu Pobóg. Rezultatem tego podziału było powstanie pomiędzy 1715 a 1775 r. trzech dworów (pomiędzy dzisiejszymi Tołoczkami Małymi, Bilminami i Tołoczkami Wielkimi - w dolinie rzeki Przerwa), wszystkie noszących nazwy Tołoczko, Tołłoczko lub Tołoczki. Tołoczki Małe pozostawały w rękach rodziny Tołoczków (Tołłoczków) do 1880 r.
W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy i św. Dominika w Klimówce.

</doc>
<doc id="954272" url="https://pl.wikipedia.org/wiki?curid=954272" title="Mieczysław Apfelbaum">
Mieczysław Apfelbaum



</doc>
<doc id="954273" url="https://pl.wikipedia.org/wiki?curid=954273" title="Antonio Benarrivo">
Antonio Benarrivo

Antonio Benarrivo (ur. 21 sierpnia 1968 w Brindisi) – piłkarz włoski grający na pozycji środkowego lub bocznego obrońcy.
Kariera klubowa.
Benarrivo urodził się w nadmorskim mieście Brindisi, leżącym w południowo-wschodniej części Włoch. Karierę rozpoczynał w tamtejszym klubie FB Brindisi, w którym to w 1986 roku zadebiutował w Serie C1. W Brindisi młody Benarrivo wywalczył miejsce w podstawowej jedenastce już w następnym sezonie, w którym pomógł zespołowi uniknąć degradacji do Serie C2. W 1989 roku Antonio przeszedł do zespołu Calcio Padova, grającego w Serie B. W zespole tym spotkał uczestnika Mistrzostw Świata w Piłce Nożnej w Meksyku, Giuseppe Galderisiego oraz późniejszego reprezentanta kraju, Angelo Di Livio. Z tymi zawodnikami Padova najpierw w 1990 roku zajęła 11. miejsce, a w 1991 – 5. zdobywając zaledwie punkt mniej od Ascoli Calcio, które awansowało do Serie A.
Latem 1991 Benarrivo przeszedł do jednej z rewelacji poprzedniego sezonu, zespołu Parmy, do którego ściągnął go trener Nevio Scala. W Serie A zawodnik zadebiutował 1 września w zremisowanym 1:1 wyjazdowym meczu z S.S. Lazio. W Parmie stworzył solidny blok defensywny z Lorenzo Minottim, Alberto Di Chiarą, Luigim Apollonim oraz Belgiem Georges'em Grünem. Dodatkowo na bramce zespołu stał reprezentant Brazylii, Cláudio Taffarel. Parma na koniec sezonu zajęła jednak 7. miejsce, ale wywalczyła za to swój pierwszy w historii Puchar Włoch. Sezon 1992/1993 był dla zespołu Benarrivo także udany, gdyż w lidze zajął 3. miejsce, a dodatkowo zdobył Puchar Zdobywców Pucharów – w wygranym 3:1 finale z Royal Antwerp FC Benarrivo zagrał przez pełne 90 minut. W tym samym roku Benarrivo wystąpił w zwycięskich dla Parmy meczach z Milanem o Superpuchar Europy. W lidze Parma zajęła 5. miejsce i ponownie zagrała w finale Pucharu Zdobywców Pucharów, ale tym razem uległa Arsenalowi 0:1. W sezonie 1994/1995 dotarła do finału Pucharu UEFA, a w nim po dwumeczu pokonała Juventus F.C. (Benarrivo wystąpił w obu finałowych meczach).
W sezonie 1995/1996 Antonio zdobył swojego pierwszego gola w Serie A, a fakt ten miał miejsce 24 września w wygranym 3:0 meczu z Fiorentiną. Kolejny sukces z zespołem Parmy Benarrivo osiągnął w sezonie 1996/1997, kiedy to wywalczył wicemistrzostwo kraju. W sezonie 1997/1998 zagrał w fazie grupowej Ligi mistrzów, a w lidze zajął 6. miejsce, dzięki czemu w sezonie 1998/1999 Parma wystartowała w Pucharze UEFA. W nim doszła do finału, w którym pokonała Olympique Marsylia 3:0 (Benarrivo nie grał w tym meczu). Drużyna Parmy zdobyła także Puchar Włoch, a następnie superpuchar. Kolejny sukces z "Gialloblu" Benarrivo osiągnął w sezonie 2001/2002, gdy po meczach z Juventusem zdobył kolejny Puchar Włoch. W Parmie grał jeszcze przez kolejne dwa sezony, ale wtedy był już tylko rezerwowym zawodnikiem. Piłkarską karierę zakończył po sezonie 2003/2004, a miał wówczas 36 lat.
Kariera reprezentacyjna.
W reprezentacji Włoch Benarrivo zadebiutował 22 września 1993 roku w wygranym 3:0 wyjazdowym meczu z Estonią, rozegranym w ramach kwalifikacji do Mistrzostw Świata w USA. Rok później został powołany przez selekcjonera Arrigo Sacchiego do kadry na ten turniej i wywalczył miejsce w podstawowej jedenatsce Włoch. Wystąpił najpierw w dwóch grupowych meczach, a następnie w 1/8 finału, ćwierćfinale (w meczu z Hiszpanią zdobył samobójczego gola), półfinale, a na końcu w finale z Brazylią, który Włosi przegrali 2:3 po serii rzutów karnych. Benarrivo występował także w eliminacjach do Euro 96, ale na sam turniej nie pojechał. Swój ostatni mecz w kadrze rozegrał w 1997 roku, w zremisowanym 1:1 meczu barażowym z Rosją, rozegranym w ramach kwalifikacji do Mistrzostw Świata we Francji. Ogółem w kadrze Włoch Antonio wystąpił 23 razy.

</doc>
<doc id="954275" url="https://pl.wikipedia.org/wiki?curid=954275" title="Tołoczki Wielkie">
Tołoczki Wielkie

Tołoczki Wielkie – kolonia wsi Parczowce w Polsce, położona nad rzeką Przerwa, w województwie podlaskim, w powiecie sokólskim, w gminie Kuźnica.
Dawne założenie dworsko-ogrodowe. 
W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy i św. Dominika w Klimówce.

</doc>
<doc id="954276" url="https://pl.wikipedia.org/wiki?curid=954276" title="Ułeczki">
Ułeczki

Ułeczki – kolonia wsi Czuprynowo w Polsce, położona w województwie podlaskim, w powiecie sokólskim, w gminie Kuźnica.
W latach 1975–1998 kolonia administracyjnie należała do województwa białostockiego.

</doc>
<doc id="954278" url="https://pl.wikipedia.org/wiki?curid=954278" title="Starożytny Bliski Wschód">
Starożytny Bliski Wschód

Starożytny Bliski Wschód - zespół cywilizacji starożytnych, skupionych przede wszystkim wokół obszaru Mezopotamii i często (choć mylnie) do niego ograniczany; zakres procesów historycznych na terenie Bliskiego Wschodu w przedziale czasowym od prahistorii do nastania wpływów cywilizacji antycznej. Terytorium to uznawane jest często za kolebkę ludzkiej cywilizacji. 
Terytorium Starożytnego Bliskiego Wschodu obejmuje starożytny Egipt, obszary wzdłuż Morza Śródziemnego aż do Morza Czarnego wraz z Syrią i Palestyną, tereny nad Zatoką Perską: Mezopotamię północną (Asyrię) i południową (Babilonię) oraz ziemie aż do Kaukazu i Indusu. . 
Pierwszą znaną cywilizację Starożytnego Bliskiego Wschodu stworzyli Sumerowie na terenie Mezopotamii. W kolejnych wiekach nastąpił rozwój pierwszych państw terytorialnych Imperium Akadyjskiego i Egiptu. W 2 tysiącleciu p.n.e. powstały kolejne semickie państwa: Babilonia i Asyria, które przetrwały w swojej historii okres stary, średni i nowy. Ok. połowy 2 tysiąclecia rozwinęły się państwa indoeuropejskich Hetytów i Hurytów. Kres Starożytnego Bliskiego Wschodu w pierwszym tysiącleciu p.n.e. wyznaczały kolejno: upadek Asyrii pod wpływem Babilonii i Medii, upadek Medii, Babilonii i Egiptu pod wpływem Persji oraz podbój Persji przez Aleksandra Wielkiego.
Termin „starożytny Bliski Wschód” jest tworem historiograficznym, tj. ukutym na użytek nauki historycznej oraz dydaktyki historii, i nie był znany współczesnym ludziom.

</doc>
<doc id="954281" url="https://pl.wikipedia.org/wiki?curid=954281" title="Main page">
Main page



</doc>
<doc id="954282" url="https://pl.wikipedia.org/wiki?curid=954282" title="Main Page">
Main Page



</doc>
<doc id="954284" url="https://pl.wikipedia.org/wiki?curid=954284" title="Most na Drinie">
Most na Drinie

Most na Drinie (serb.-chorw. "Na Drini ćuprija") – powieść jugosłowiańskiego pisarza, późniejszego noblisty, Ivo Andricia, wydana w 1945 roku.
W języku polskim opublikowana w przekładzie Haliny Kality po raz pierwszy w 1956 (wydawnictwo „Czytelnik”), a następnie w kolejnych edycjach (1978, 1985, 1995, 2007) różnych wydawców.
Treść.
Fabuła powieści osadzona jest w bośniackim Višegradzie. Jej akcja rozpoczyna się w czasach panowania osmańskiego w połowie XVI wieku, wraz ze wzniesieniem przez Mehmeda Paszę Sokolovicia tytułowego mostu w roku 1571. Višegrad jest wówczas niewielką osadą ("kasaba") handlową w wielkim imperium tureckim, lecz po ukończeniu budowy mostu zyskuje na znaczeniu jako trasa łącząca wschód z zachodem. Most szybko staje się nie tylko budowlą scalającą dwa brzegi, ale również neutralnym miejscem spotkań mieszkańców napawających się pięknym widokiem doliny Driny oraz miejscem najważniejszych wydarzeń lokalnych. Przez kolejne stulecia autor opisuje troski, problemy, zwyczaje i codzienne życie ludzi różnych wyznań i różnych narodowości (Turcy, Bośniacy – islam, Serbowie – prawosławie, Żydzi – judaizm) w miejscowości, gdzie czas zdaje się płynąć wolniej niż wszędzie. Mimo różnic religijnych mieszkańcy miasta potrafili żyć w zgodzie, a tworząc silną społeczność, wspólnie przeciwstawiali się np. okresowej powodzi, która stała się symbolem lokalnej jedności.
Pod koniec XIX wieku Bośnia zostaje zajęta przez Austro-Węgry, których administracja wprowadza niespotykany dotąd porządek i biurokrację, niezrozumiałą dla mieszkańców, którzy choć nieufni, odczuwają zmianę na lepsze. Choć kraj zamienia tylko jedną okupację na inną, autor ukazuje kontrast między brutalnymi i prymitywnymi rządami Turków, a cywilizowanym i tolerancyjnym porządkiem austro-węgierskim. M.in. zbudowana zostaje linia kolejowa łączącą miejscowość z resztą kraju, co wywiera ogromny wpływ na życie mieszkańców. Miasto zatraca swój wschodni charakter; z zachodu napływają nowa moda, języki, pracownicy, kultura, a także socjalistyczne i nacjonalistyczne idee, które wkrótce zaważą na losach społeczności. Nowa ideologia porywa młodych Serbów, wśród których wzmagają się dążenia niepodległościowe. Po zamachu w Sarajewie i wypowiedzeniu wojny Serbii, w okolicy rozpoczynają się walki, a na ulice miasta spadają pociski artyleryjskie.
W zakończeniu powieści do wyludnionego Višegradu wkraczają oddziały serbskie. Most, ukazany wcześniej nie tylko jako dzieło ówczesnej architektury, ale i symbol tego, co niezmienne i trwałe w zawierusze dziejów, zostaje po raz pierwszy dotkliwie uszkodzony. Ponadczasowy, ponadnarodowościowy łącznik między Bośnią a Serbią, między Zachodem a Orientem, zostaje tym samym przerwany. Dwa brzegi Driny znów są od siebie oddalone, podobnie jak oddaliło się społeczeństwo muzułmańskie od serbskiego.
Konstrukcja.
Historia nie ma jednego bohatera. Autor posłużył się bohaterem zbiorowym, którym jest całe społeczeństwo Višegradu, płynnie przechodząc z ukazywania losów jednej postaci do drugiej. Każda historia jest mniej lub więcej związana z tytułowym mostem; również każde wydarzenie dziejowe zamyka wspomnienie nieprzemijalnej odwiecznej budowli.
Kontekst powstania.
Powieść ukazała się dopiero po zakończeniu II wojny światowej, choć Ivo Andrić pisał tę powieść w Belgradzie na przełomie 1942/1943 r. Równocześnie wydano też dwie inne jego powieści ("Konsulowie ich cesarskich mości" i "Panna").

</doc>
<doc id="954288" url="https://pl.wikipedia.org/wiki?curid=954288" title="Hara">
Hara



</doc>
<doc id="954293" url="https://pl.wikipedia.org/wiki?curid=954293" title="Nowa Dąbrowa (powiat międzychodzki)">
Nowa Dąbrowa (powiat międzychodzki)

Nowa Dąbrowa – osada w Polsce położona w województwie wielkopolskim, w powiecie międzychodzkim, w gminie Kwilcz.
W latach 1975–1998 miejscowość należała administracyjnie do województwa poznańskiego.
Zobacz też: Nowa Dąbrowa

</doc>
<doc id="954297" url="https://pl.wikipedia.org/wiki?curid=954297" title="Modus tollendo tollens">
Modus tollendo tollens



</doc>
<doc id="954300" url="https://pl.wikipedia.org/wiki?curid=954300" title="Stara Dąbrowa (powiat międzychodzki)">
Stara Dąbrowa (powiat międzychodzki)

Stara Dąbrowa – bardzo mała wieś w Polsce położona w województwie wielkopolskim, w powiecie międzychodzkim, w gminie Kwilcz. Miejscowość wchodzi w skład sołectwa Kubowo.
W latach 1975–1998 miejscowość należała administracyjnie do województwa poznańskiego.

</doc>
<doc id="954301" url="https://pl.wikipedia.org/wiki?curid=954301" title="Instrumentologia">
Instrumentologia

Instrumentologia (organolologia) – dział muzykologii, którego przedmiotem jest historia instrumentów muzycznych, rozwój ich konstrukcji, właściwości akustycznych i odtwórczych, technologia wytwarzania oraz klasyfikacja.
Instrumentologia wyodrębniła się jako samodzielna gałąź nauki w drugiej połowie XIX wieku. Prekursorami instrumentologii są Victor-Charles Mahillon, Georg Kinsky i Curt Sachs.
Polscy instrumentolodzy: Adolf Chybiński, Andrzej Panufnik, Zdzisław Szulc, Józef Reiss, Jadwiga Sobieska, Marian Sobieski, Włodzimierz Kamiński (1930–1993), Jerzy Gołos, Jerzy Erdman, Benjamin Vogel.

</doc>
<doc id="954302" url="https://pl.wikipedia.org/wiki?curid=954302" title="Dąbrowa (powiat międzychodzki)">
Dąbrowa (powiat międzychodzki)

Dąbrowa – osada leśna w Polsce położona w województwie wielkopolskim, w powiecie międzychodzkim, w gminie Kwilcz. Gajówka wchodzi w skład sołectwa w Kwilczu.
W okresie Wielkiego Księstwa Poznańskiego (1815-1848) miejscowość wzmiankowana jako "Dąbrowo" należała do wsi mniejszych w ówczesnym pruskim powiecie Międzyrzecz w rejencji poznańskiej. Dąbrowo należało do okręgu kwileckiego tego powiatu i stanowiło część majątku Kwilcz, którego właścicielem był wówczas Arseni Kwilecki. Według spisu urzędowego z 1837 roku wieś liczyła 65 mieszkańców, którzy zamieszkiwali 5 dymów (domostw).
W latach 1975–1998 miejscowość należała administracyjnie do województwa poznańskiego.
Zobacz też: Dąbrowa

</doc>
<doc id="954304" url="https://pl.wikipedia.org/wiki?curid=954304" title="Karolewice">
Karolewice

Karolewice – przysiółek w Polsce położony w województwie wielkopolskim, w powiecie międzychodzkim, w gminie Kwilcz, przy drodze krajowej nr 24. Wchodzi w skład sołectwa Chorzewo. 
W latach 1975–1998 miejscowość należała administracyjnie do województwa poznańskiego.

</doc>
<doc id="954305" url="https://pl.wikipedia.org/wiki?curid=954305" title="Kozubówka">
Kozubówka

Kozubówka – osada w Polsce położona w województwie wielkopolskim, w powiecie międzychodzkim, w gminie Kwilcz.
W latach 1975–1998 miejscowość należała administracyjnie do województwa poznańskiego.

</doc>
<doc id="954308" url="https://pl.wikipedia.org/wiki?curid=954308" title="!!!">
!!!

!!! (Chk Chk Chk) – amerykański zespół indie rockowy założony w Sacramento w 1996 roku.
Przy wymawianiu nazwy zespołu w miejscu trzech wykrzykników powinno się trzykrotnie wymówić dowolny jednozgłoskowy dźwięk.

</doc>
<doc id="954309" url="https://pl.wikipedia.org/wiki?curid=954309" title="Leśnik (Kwilcz)">
Leśnik (Kwilcz)

Leśnik – część wsi Kwilcz w Polsce, położona w województwie wielkopolskim, w powiecie międzychodzkim, w gminie Kwilcz], przy drodze wojewódzkiej nr 186. Osada należy do sołectwa Kwilcz.
W latach 1975–1998 Leśnik należał administracyjnie do województwa poznańskiego.

</doc>
<doc id="954310" url="https://pl.wikipedia.org/wiki?curid=954310" title="Serial młodzieżowy">
Serial młodzieżowy

Serial młodzieżowy – seryjna dramatyczna produkcja telewizyjna, która skupia się na nastoletnich postaciach. Gatunek jest stosunkowo nowy, po raz pierwszy pojawił się w późnych latach 80. XX wieku. Na początku serialu postacie mają ok. 15–17 lat, a kiedy serial się kończy (jeśli trwa przez wiele sezonów) mają ponad dwadzieścia lat. Bohaterowie zazwyczaj stają przed takimi kwestiami jak związki, młodzieńcza ciąża, aborcja, żałoba, przemoc w rodzinie, bezdomność, coming out, gwałt, alkoholizm, narkomania, tolerancja wobec odmienności, czy samobójstwo.
Popularne rodzaje seriali młodzieżowych.
Seriale młodzieżowe zazwyczaj odwołują się do widowni młodzieżowej. Najpopularniejsze pozycje młodzieżowe rozgrywają się w środowiskach klasy wyższej (np. "Beverly Hills, 90210", "Życie na fali") lub jeśli ich akcja umieszczona jest w innych środowiskach np. małomiasteczkowych (np. "Jezioro marzeń", "Pogoda na miłość"), grają w nich atrakcyjni aktorzy, którzy są o przynajmniej kilka lat starsi od swych postaci. Seriale które przedstawiają życie nieco bardziej realistycznie z nastoletnimi aktorami nie radzą sobie równie dobrze. Przykładami takich produkcji pozytywnie ocenionych przez krytykę są "Moje tak zwane życie", "Luzaki i kujony" i nieco mniej pozytywnie oceniane "Life As We Know It". Żaden z wymienionych nie przetrwał całego sezonu.
Wyjątkiem od tego trendu są kanadyjskie seriale z cyklu "Degrassi". Trzy powstałe produkcje zdobyły popularność w Kanadzie, a jeden z nich nawet w Stanach Zjednoczonych wśród widowni młodzieżowej dorównywał popularności "Pogody na miłość".
Najbardziej popularne seriale młodzieżowe w Stanach Zjednoczonych produkowane są w stacjach skierowanych na odbiorcę młodzieżowego tj. Fox Television Network oraz The CW Television Network, podczas gdy mniej popularne były pokazywane w stacjach CBS, NBC i ABC.
W Wielkiej Brytanii seriale młodzieżowe były kierowane do starszych dzieci i nastolatków. Pokazywane były w godzinach po zakończeniu zajęć szkolnych w specjalnych programach rozrywkowych między kreskówkami i innymi programami dla dzieci. Jedynymi wyjątkami są młodzieżowa opera mydlana "Hollyoaks", "Skins" i "Sugar Rush" prezentowane we wczesnych i późnych godzinach wieczornych kierowane do starszych nastolatków.
Niektóre seriale młodzieżowe można zaliczyć do podkategorii science-fiction. Pozycje takie jak: "Tajemnice Smallville", "" i "Kyle XY" pokazują nastolatków, którzy są kosmitami próbującymi dopasować się do normalnej młodzieży chodzącej do szkoły średniej.
Inną podkategorię stanowią sitcomy młodzieżowe, do których należą m.in. "Szczęśliwe dni", "Bajer z Bel-Air", "Sabrina, nastoletnia czarownica", trzy serie "Byle do dzwonka" ("Saved By The Bell"), "Zwariowany świat Malcolma", "Jak dwie krople czekolady", "Różowe lata siedemdziesiąte", "Siostrzyczki", "Hannah Montana", "Wszyscy nienawidzą Chrisa" czy polski serial Disney Channel "Do dzwonka".
Historia seriali młodzieżowych.
Pierwsze skierowane na młodzież seriale nie były nazywane „serialami młodzieżowymi”. Jednym z pierwszych była trwająca jeden sezon opera mydlana "Never Too Young" pokazywana od 1965 do 1966 roku. Na przełomie lat 60. i 70. XX wieku, młodsi widzowie zaczęli odnajdywać postaci, z którymi mogli się identyfikować w serialach prezentowanych w godzinach południowych. Wyświetlany od 1967 r. serial "Love is a Many Splendored Thing" szybko stał się przebojem wśród nastolatków. Podobnie było z produkowanymi od 1970 r. "Wszystkimi moimi dziećmi" oraz od 1973 r. "Żarem młodości".
Różne seriale prezentowane w czasie prime time, które przedstawiały całą rodzinę, większość uwagi skupiały na postaciach dorosłych. Działo się tak w przypadku "Eight is Enough", "Family", "Domku na prerii", "The Waltons" i "James at 15". W rezultacie młode gwiazdki takie jak Willie Aames, Kristy MacNichol i Melissa Gilbert stały się idolami młodzieży.
Jednym z oryginalnych seriali młodzieżowych był "Degrassi Junior High" i późniejszy "Degrassi High", które pokazywane w późnych latach 80. i wczesnych 90. XX wieku stały się bardzo popularne w Kanadzie i Stanach Zjednoczonych. Wiele lat po premierze "Degrassi" w 1990 r. Aaron Spelling wyprodukował "Beverly Hills, 90210". Gwiazdy serialu natychmiast osiągnęły popularność wśród młodej widowni, grający główne role aktorzy Luke Perry, Jason Priestley i cała produkcja stała się fenomenem oraz serialem numer 1 wśród nastoletnich dziewcząt we wczesnych latach 90. XX wieku. "Beverly Hills 90210" utrzymywał popularność w pierwszej połowie dekady, pozostając w produkcji do 2000 roku.
Następnym serialem młodzieżowym na antenie było "Moje tak zwane życie" pokazywane na ABC w 1994 r. Chociaż pozytywnie oceniony przez krytykę nie zdobył popularności w rankingach oglądalności i jego produkcja zakończyła się po pierwszym sezonie. Jedną z przyczyn niepowodzenia mogło być umieszczenie go w tym samym paśmie czasowym, w którym NBC emitowało debiutujący w tym samym roku sitcom "Przyjaciele". "Moje tak zwane życie" doprowadziło jednak do rozwoju kariery takich młodych aktorów jak Claire Danes i Jared Leto.
"Ich pięcioro" debiutujący w stacji Fox w 1994 roku stał się natychmiastowym przebojem wśród widowni młodzieżowej. Gwiazdy takie jak Matthew Fox i Scott Wolf były obiektami adoracji. Dzięki niemu rozwinęły się również kariery Jennifer Love Hewitt, Neve Campbell i Lacey Chabert.
Powstanie skierowanej na nastolatków sieci WB w 1995 r. zapoczątkowało zupełnie nową erę seriali młodzieżowych. W ciągu trzech lat premierę miały: "", "Felicity" i "Jezioro marzeń" i wkrótce zdobyły duże grono młodzieżowych widzów. Serial rodzinny "Siódme niebo" również cieszył się zainteresowaniem wśród nastolatków. "Jezioro marzeń" przez część odbiorców było uważane za następcę "Beverly Hills 90210".
W następnych kilku latach powstały cieszące się popularnością: "Everwood", "Kochane kłopoty" i "Tajemnice Smallville". Jakkolwiek ta ostatnia produkcja jest serialem science-fiction opowiadającym o młodych latach Supermana, skupia się na nim jako na nastolatku i wiele historii oscyluje wokół relacji między nastoletnimi postaciami. "Degrassi: Następne pokolenie" także zaczęło zdobywać rzesze widzów. Z drugiej strony pozytywnie oceniony przez krytykę "Luzaki i kujony" mimo kultowości w niektórych kręgach, z powodu niskiej oglądalności wycofano z produkcji po jednym sezonie. Przyczynami mogły być nieatrakcyjne i nieregularne godziny emisji oraz zbyt realistyczny obraz młodzieżowego życia.
W 2003 roku pojawił się nowy zestaw seriali. Tego roku zakończono emisję "Jeziora marzeń" i "". Jesienią zadebiutowały "Życie na fali" w stacji Fox i "Pogoda na miłość" na WB. Pierwszy z nich szybko stał się hitem wśród nastolatków, drugi natomiast wolno zdobywał widzów, ale do maja 2007 r. powstało już więcej jego odcinków.
"Życie na fali" było inspiracją serialu z gatunku reality show produkowanego przez MTV "Laguna Beach: The Real Orange County". W zamierzeniu jest on serialem dramatycznym bez scenariusza odwołującym się do "Życia na fali". Niebywałą popularność produkcji wśród nastolatków potwierdza fakt, że jej fanklub na stronach MySpace skupia ponad 100.000 członków.
W końcu pierwszej dekady XXI wieku gatunek doświadczył kolejnego odrodzenia wraz z pojawieniem się stacji ABC Family, która zaprezentowała cały zestaw nowych pozycji, w tym "Greek", "Tajemnica Amy" i "Słodkie kłamstewka". Również The CW przyczyniło się do tego zjawiska nowym serialami "Plotkara", "90210", będącym nawiązaniem do hitu sprzed dwóch dekad i "Pamiętniki wampirów". Emitowany przez stację Fox "Glee" również stał się niezmiernie popularny pośród nastolatków i młodzieży.
Platforma Netflix także poszerzyła zbiór produkcji kierowanych do młodzieży: "Stranger Things" (2016) będący również serialem sci-fi, "Atypowy" (2017), "Riverdale" (2017) z wątkiem kryminalnym, "Trzynaście powodów" (2017) będący pierwszym serialem, który dotyka tak poważnego problemu, jakim jest samobójstwo wśród nastolatków, "Sex Education" (2019), "Szkoła dla elity" (2018), "Chiling Adventures of Sabrina" (2018).
Polskie seriale młodzieżowe.
Do roku 1989 trudno mówić w Polsce o produkcjach typowo z gatunku „serial młodzieżowy”. Istniały pozycje w których wiele postaci stanowiły młodsze nastolatki, ale były to raczej seriale dla dzieci. Przykładem może tu być "Przygrywka" z 1982 r. czy "Janka" z 1989 r.
Sytuacja zmieniła się w 1993 roku za sprawą "Pamiętnik nastolatki". Powstaje "Pokój 107" w 1997 r. czy "Klasa na obcasach" w 2000 r., ale kończą się na kilkunastu odcinkach i trudno mówić o rozwoju gatunku. Jego bardziej znanym przedstawicielem jest "Egzamin z życia" (2005), można również poniekąd zaliczyć do niego sitcom "Lokatorzy" z 2000 r. (zwłaszcza późniejsze odcinki po przesunięciu starszych postaci do "Sąsiadów").

</doc>
<doc id="954311" url="https://pl.wikipedia.org/wiki?curid=954311" title="Jeziora polaszkowskie">
Jeziora polaszkowskie

Jeziora polaszkowskie – zespół przepływowych jezior rynnowych na południowo-wschodnim skraju Pojezierza Kaszubskiego w powiecie kościerskim (województwo pomorskie). Zespół jest położony w rozcinającej wysoczyznę morenową rynnie polodowcowej doliny Wierzycy o wysokości około 140 m n.p.m. i jest objęty "Polaszkowskim Obszarem Chronionego Krajobrazu". Jeziora akwenu są połączone nawzajem małymi strugami.
Jeziora zespołu:

</doc>
<doc id="954318" url="https://pl.wikipedia.org/wiki?curid=954318" title="Krzysztof Kolasiński">
Krzysztof Kolasiński

Krzysztof Kolasiński (ur. 4 lutego 1940 w Bydgoszczy, zm. 6 sierpnia 2003) – polski prawnik, profesor nauk prawnych, sędzia Trybunału Konstytucyjnego w latach 1994–2002.
Życiorys.
Absolwent prawa na Wydziale Prawa i Administracji Uniwersytetu im. Adama Mickiewicza w Poznaniu (1962). W latach 1962–1964 odbył aplikację sądową. W 1965 uzyskał stopień naukowy doktora nauk prawnych uzyskał, a w 1974 został doktorem habilitowanym na UAM. W 1981 otrzymał tytuł profesora nauk prawnych, w 1990 objął stanowisko profesora zwyczajnego Uniwersytetu Mikołaja Kopernika w Toruniu. W latach 1985–1990 pełnił funkcję dyrektora Instytutu Prawa Cywilnego UMK. Był także kierownikiem Katedry Prawa Pracy i Ubezpieczeń Społecznych UMK.
Powołany w 1990 na stanowisko sędziego Sądu Apelacyjnego w Gdańsku. W latach 1991–1994 był sędzią Sądu Najwyższego. W latach 1994–2002 pełnił funkcję sędziego Trybunału Konstytucyjnego.
Był członkiem Rady Legislacyjnej działającej przy prezesie Rady Ministrów, a także członkiem Sekcji Polskiej Stowarzyszenia Międzynarodowego Prawa Pracy i Zabezpieczeń Społecznych, Towarzystwa Naukowego w Toruniu i Towarzystwa Naukowego we Włocławku.
Autor ponad 100 publikacji, w tym 10 książek, z zakresu prawa pracy i ubezpieczeń społecznych.
W 2002 odznaczony Krzyżem Komandorskim Orderu Odrodzenia Polski.

</doc>
<doc id="954319" url="https://pl.wikipedia.org/wiki?curid=954319" title="Nowy Młyn (powiat międzychodzki)">
Nowy Młyn (powiat międzychodzki)

Nowy Młyn – osada w Polsce położona w województwie wielkopolskim, w powiecie międzychodzkim, w gminie Kwilcz.
Osada wchodzi w skład sołectwa Kwilcz.
W okresie Wielkiego Księstwa Poznańskiego (1815-1848) miejscowość wzmiankowana jako "Kwilcz nowy młyn" należała do wsi mniejszych w ówczesnym pruskim powiecie Międzyrzecz w rejencji poznańskiej. Kwilcz Nowy Młyn należał do okręgu kwileckiego tego powiatu i stanowił część majątku Kwilcz, którego właścicielem był wówczas Arseni Kwilecki. Według spisu urzędowego z 1837 roku wieś liczyła 9 mieszkańców, którzy zamieszkiwali jeden dym (domostwo).
W latach 1975–1998 miejscowość należała administracyjnie do województwa poznańskiego.
Zobacz też: Nowy Młyn

</doc>
<doc id="954320" url="https://pl.wikipedia.org/wiki?curid=954320" title="Rho Spearmana">
Rho Spearmana



</doc>
<doc id="954321" url="https://pl.wikipedia.org/wiki?curid=954321" title="Pólko (powiat międzychodzki)">
Pólko (powiat międzychodzki)

Pólko – mały przysiółek w Polsce położona w województwie wielkopolskim, w powiecie międzychodzkim, w gminie Kwilcz, przy drodze krajowej nr 24.
Wieś wchodzi w skład sołectwa Kwilcz.
W latach 1975–1998 miejscowość należała administracyjnie do województwa poznańskiego.
Zobacz też: Pólko

</doc>
<doc id="954322" url="https://pl.wikipedia.org/wiki?curid=954322" title="Stary Młyn">
Stary Młyn



</doc>
<doc id="954324" url="https://pl.wikipedia.org/wiki?curid=954324" title="Ocean (zespół muzyczny)">
Ocean (zespół muzyczny)

OCN (Ocean) – polski zespół rockowy, który powstał w 2001 roku we Wrocławiu.
Płyta "Cztery" wydana w 2009 roku, została nagrana w warszawskim studio S4. Realizatorem nagrań jest Leszek Kamiński. W lutym 2010 roku wydawnictwo uzyskało nominację do nagrody polskiego przemysłu fonograficznego Fryderyka w kategorii: album roku rock.

</doc>
<doc id="954325" url="https://pl.wikipedia.org/wiki?curid=954325" title="Stary Młyn (województwo wielkopolskie)">
Stary Młyn (województwo wielkopolskie)

Stary Młyn – osada leśna w Polsce położona w województwie wielkopolskim, w powiecie międzychodzkim, w gminie Kwilcz.
W okresie Wielkiego Księstwa Poznańskiego (1815-1848) wzmiankowane były trzy miejscowości - "Górny młyn, Średni młyn i Niższy młyn" - w ówczesnym pruskim powiecie Międzyrzecz w rejencji poznańskiej. Wszystkie trzy należały do okręgu kwileckiego tego powiatu i stanowiły część majątku Mościejewo, którego właścicielami byli wówczas Szczanieccy. Według spisu urzędowego z 1837 roku miejscowości liczyły odpowiednio: Górny młyn (1 dom, 11 mieszk.), Średni młyn (1 dom, 11 mieszk.) i Niższy młyn (1 dom, 5 mieszk.).
W latach 1975–1998 miejscowość należała administracyjnie do województwa poznańskiego.
Zobacz też: Stary Młyn

</doc>
<doc id="954327" url="https://pl.wikipedia.org/wiki?curid=954327" title="Urbanówko">
Urbanówko

Urbanówko – mały przysiółek w Polsce położona w województwie wielkopolskim, w powiecie międzychodzkim, w gminie Kwilcz. Osada wchodzi w skład sołectwa Mechnacz.
W okresie Wielkiego Księstwa Poznańskiego (1815-1848) miejscowość wzmiankowana jako "Urbanowo Olendry" należała do wsi mniejszych w ówczesnym pruskim powiecie Międzyrzecz w rejencji poznańskiej. Urbanowo Olendry należało do okręgu kwileckiego tego powiatu i stanowiło część majątku Rozbitek, którego właścicielem był wówczas Otto Reich. Według spisu urzędowego z 1837 roku wieś liczyła 59 mieszkańców, którzy zamieszkiwali 8 dymów (domostw).
W latach 1975–1998 miejscowość należała administracyjnie do województwa poznańskiego.

</doc>
<doc id="954328" url="https://pl.wikipedia.org/wiki?curid=954328" title="Aguila San Miguel">
Aguila San Miguel



</doc>
<doc id="954336" url="https://pl.wikipedia.org/wiki?curid=954336" title="Gil Scott-Heron">
Gil Scott-Heron

Gil Scott-Heron (właściwie Gilbert Scott-Heron, ur. 1 kwietnia 1949 w Chicago, zm. 27 maja 2011 w Nowym Jorku) – amerykański muzyk i poeta.
Życiorys.
Znany jest najlepiej ze swojego dorobku z końca lat sześćdziesiątych i siedemdziesiątych. Występował wtedy z zaangażowanymi politycznie melorecytacjami, od drugiej płyty ("Pieces of Man") jego muzyka zaczęła być coraz bardziej zaaranżowana i melodyjna. W swoich tekstach poruszał tematy rasizmu, wojny w Wietnamie, nierówności społecznej. W swojej muzyce łączył elementy jazzu i funka. Uważany jest za jednego z prekursorów rapu. W latach 70. zaangażowany był w działalność Czarnych Panter.
Popularność zdobył m.in. utworami: "The Revolution Will Not Be Televised", "The Bottle", "Winter in America" oraz "Lady Day And John Coltrane". Jego ojciec Gil Scott był jednym z pierwszych czarnoskórych piłkarzy w lidze angielskiej. Od 2001 do 2002 roku odbywał wyrok więzienia za posiadanie kokainy. W roku 2006 przyznał się, że jest nosicielem wirusa HIV.
W 2021 został wprowadzony do Rock and Roll Hall of Fame.

</doc>
<doc id="954359" url="https://pl.wikipedia.org/wiki?curid=954359" title="Singharia">
Singharia



</doc>
<doc id="954360" url="https://pl.wikipedia.org/wiki?curid=954360" title="Śluza Paniewo">
Śluza Paniewo

Śluza Paniewo – dziewiąta śluza na Kanale Augustowskim (licząc od strony Biebrzy). Jedyna dwukomorowa śluza na Kanale Augustowskim na terenie Polski.
Wybudowana w latach 1826 – 1828 przez Michała Horaina. Z powodu dużej różnicy poziomów między jeziorem Paniewo a jeziorem Krzywym, która wynosi ponad 6 m śluza składa się z dwóch połączonych ze sobą komór, a czas śluzowania wynosi około 40 min.
Olbrzymie parcie wody i silna filtracja wód zaskórnych sprawiły, że już przed I wojną światową konieczny okazał się remont generalny.
Została zniszczona w czasie II wojny światowej m.in. podczas udanej akcji dywersyjnej dokonanej przez oddziały AK 20 czerwca 1944 r.
Po wojnie remontowano śluzę w latach:

</doc>
<doc id="954374" url="https://pl.wikipedia.org/wiki?curid=954374" title="Pletyzmograf prąciowy">
Pletyzmograf prąciowy

Pletyzmograf prąciowy (ang. "penile plethysmograph") – typ pletyzmografu, który mierzy ilość krwi w prąciu.
Jest przeważnie używany do badania wielkości seksualnego podniecenia w zależności od zewnętrznych bodźców. Amerykańscy producenci sprzedają je do krajów takich jak: Brazylia, Chiny, Czechy, Kanada, Norwegia, Nowa Zelandia, Słowacja, Stany Zjednoczone i Wielka Brytania.
Istnieją dwa rodzaje: wolumetryczny – mierzy zmiany ciśnienia powietrza w torbie nakładanej na prącie i obwodowy – służący do pomiaru zmian w obwodzie prącia.
Pletyzmograf prąciowy został wynaleziony przez Kurta Freunda w Czechosłowacji w latach 50. XX wieku. Jego pierwszym zastosowaniem było sprawdzanie orientacji seksualnej kandydatów do czeskiego wojska, którzy twierdzili, że są homoseksualni, chcąc uniknąć obowiązkowej służby w wojsku (do roku 1961 w Czechosłowacji mężczyźni o orientacji homoseksualnej byli wykluczeni ze służby wojskowej).

</doc>
<doc id="954383" url="https://pl.wikipedia.org/wiki?curid=954383" title="Cizia Zykë">
Cizia Zykë

Cizia Zykë (ur. w połowie 1949 r. w Tarudancie, Maroko, zm. 27 września 2011 w Bordeaux, Francja), właściwie Jean-Charles Zykë – podróżnik i pisarz francuski.
Cizia Zykë, syn francuskiego legionisty pochodzenia albańskiego i Greczynki, spędził dzieciństwo w Tarudant, na południu Maroka. Razem z rodziną wyjechał do Bordeaux, kiedy Maroko wywalczyło niepodległość od Francji w 1956 roku.
Okres dojrzewania Cizii minął burzliwie: stał na czele gangu młodocianych przestępców, dwukrotnie trafił do więzienia. W wieku siedemnastu lat opuścił Francję. Jako że władze odmawiają wydania mu paszportu, próbował zaciągnąć się do Legii Cudzoziemskiej w czasie wojny sześciodniowej, aby móc wyjechać. Jego wysiłki spełzły jednak na niczym, gdyż po trzech miesiącach treningu, jego jednostka została rozwiązana.
W 1967 roku udało mu się uzyskać paszport i Zykë wyjechał do Argentyny, w której miał daleką rodzinę. W Ameryce Południowej spędził w sumie trzy lata, wzbogacając się przede wszystkim na handlu dziełami sztuki prekolumbijskiej. W tym okresie ogarnęło go także uzależnienie od hazardu.
W październiku 1972 roku Zykë pojawił się w Toronto, nie mając przy sobie bagażu ani pieniędzy. Od razu objął zarząd nad włoską restauracją, później wyspecjalizował się w nielegalnych kasynach oraz egzekwowaniu długów przemocą. Po próbie zamachu ze strony bossa jednego z lokalnych gangów, Zykë opuścił Kanadę i zamieszkał w Szwajcarii w 1973 roku.
Będąc uzależniony od narkotyków, Zykë często w tym okresie zaopatrywał się w nie w Amsterdamie. Po niebezpiecznym przedawkowaniu heroiny zdecydował się na wyjazd do Afryki Północnej, gdzie niebawem rozwinął handel samochodami i częściami zamiennymi do nich na olbrzymią skalę. Jednak mimo wszechobecnej korupcji ułatwiającej mu działania nie zawsze zgodne z prawem, w 1975 roku został aresztowany w Bamako i oskarżony między innymi o przemyt i rozbój. Z trudem udało mu się zdobyć zwolnienie za kaucją, po czym opuścił Afrykę.
W ciągu następnych trzech lat Zykë podróżował z narzeczoną po Karaibach. W 1978 roku urodził im się syn, ale zmarł nagle w wieku niespełna dwunastu miesięcy. Pogrążeni w bólu narzeczeni odreagowali tragedię w kasynach Makau i Hongkongu, po czym bez grosza wylądowali w Kostaryce w 1980 roku.
Zainteresowany opowiadaniami o poszukiwaczach złota mieszkających nielegalnie w parku narodowym Corcovado na półwyspie Osa, Zykë przyłączył się do kilku z nich, po czym założył – legalny tym razem – holding zajmujący się przemysłowym wydobywaniem złota rzecznego. Jednakże dewastacja środowiska naturalnego oraz konflikty, w jakie Cizia popadł z miejscową ludnością i politykami, doprowadziły go do upadku w 1983 roku. Zagrożony wieloletnim wyrokiem, Zykë potajemnie opuścił Kostarykę 21 lutego 1984 r., zabierając ze sobą 3,5 kg złota.
Po powrocie do Francji Zykë spisał "Złoto" ("Oro"), w którym opowiada o swoich przygodach w Kostaryce, po czym opublikował je w 1985 roku. W następnych dwóch latach wydał także "Saharę" (o przygodach w Afryce) oraz "Parodię" (o pobycie w Kanadzie). Te trzy książki składają się na jego trylogię autobiograficzną, w której opisane zdarzenia są, według samego Zykë, „całkowicie autentyczne”.
Aż do roku 1991 Zykë mieszkał w Tajlandii (gdzie trenował boks tajski) i w Australii, gdzie ponownie prowadził kopalnię złota. W Australii został nakręcony o nim reportaż dla telewizji francuskiej. W tym czasie Zykë regularnie wydawał powieści, z których jednak żadna nie powtórzyła sukcesu wydawniczego "Złota".
W 1991 roku Cizia wyjechał do Albanii, kraju rodzinnego ojca. Mieszkał tam przez trzy lata, w czasie których wydał trzy powieści koncentrujące się wokół tematu albańskiego kodeksu honorowego - Kanunu. Nakręcił także o tym film dokumentalny we współpracy z reżyserem Piro Milkanim.
Zmarł 27 września 2011 roku na atak serca.
Dzieła.
W Polsce do tej pory ukazało się pięć spośród dwudziestu jeden książek Cizii Zykë, cztery pierwsze w przekładzie Stanisława Wojnickiego:
i jedna w przekładzie Agnieszki Kühnl-Kinel:

</doc>
<doc id="954384" url="https://pl.wikipedia.org/wiki?curid=954384" title="Tarantula (singel)">
Tarantula (singel)

Tarantula – pierwszy singel zespołu Smashing Pumpkins z ich szóstej płyty Zeitgeist. Piosenka została pierwszy raz puszczona na radiu KROQ 18 maja 2007, niedługo później piosenka pojawiła się na internecie. Oficjalna premiera w iTunes miała miejsce 21 maja 2007. W Wielkiej Brytanii premiera singla odbyła się 2 lipca 2007 r. Słowa napisał Billy Corgan. Długość piosenki wynosi 3:47.
Oddźwięk.
Singel odniósł niewielki sukces. Jego najwyższa pozycja na liście Billboardu to miejsce 54, w Wielkiej Brytanii 83.
W Polsce na Liście Przebojów Programu III utwór znalazł się na 41. pozycji, będąc notowanym 15 razy.
Kontrowersje.
Okładkę singla zdobi czarno-biały fotomontaż. Na pierwszym planie znajduje się Paris Hilton, która trzyma w ręku BlackBerry z okładką płyty Zeitgeist na wyświetlaczu, z grzybem atomowym w tle. Wizerunku uźyto prawdopodobnie bez zgody zainteresowanej.

</doc>
<doc id="954385" url="https://pl.wikipedia.org/wiki?curid=954385" title="Cizia zyke">
Cizia zyke



</doc>
<doc id="954386" url="https://pl.wikipedia.org/wiki?curid=954386" title="Zyke">
Zyke



</doc>
<doc id="954392" url="https://pl.wikipedia.org/wiki?curid=954392" title="Plac Rady Europy w Katowicach">
Plac Rady Europy w Katowicach

Plac Rady Europy w Katowicach − plac miejski usytuowany Katowicach, na terenie jednostki pomocniczej Osiedle Paderewskiego-Muchowiec, po południowej stronie torów kolejowych. Na wschód od placu znajduje się osiedle mieszkaniowe I. Paderewskiego. Położony jest na styku ulic Granicznej (od wschodu), Powstańców (od południa), księdza Konstantego Damrota (od zachodu) oraz Przemysłowej (od strony północnej). Od północy znajdują się wyloty krótkich ulic św. Jacka i Prostej.
Plac zaczęto nazywać w ten sposób w związku z planowaną przed kilkunastu laty budową nowoczesnego gmachu Biblioteki Śląskiej. Oficjalna nazwa funkcjonuje od 1998. Bibliotekę otwarto 24 października 1998. Gmach zaprojektowało trzech architektów Marek Gierlotka, Jurand Jarecki i Stanisław Kwaśniewicz. W południowo-wschodnim narożniku placu znajduje się stacja pogotowia ratunkowego.
Młot spadowy, zlokalizowany przed wejściem do Biblioteki Śląskiej, został objęty ochroną konserwatorską.
Na północ od pogotowia stoi zdewastowany budynek biurowy. Wejście znajduje się od ulicy Granicznej 32. W gmachu tym działał m.in. Śląski Instytut Naukowy, prowadzący prace badawcze, dotyczące województwa śląskiego, zwłaszcza w dziedzinie nauk społecznych. Instytut zlikwidowano w latach 90. XX wieku.
Na północ od Placu Rady Europy znajduje się centrum handlowe "Belg". Odnowiony obiekt otwarto 15 września 2004. Skupia na dwóch kondygnacjach ponad 50 punktów handlowo-usługowych. W centrum otwarte są restauracja "Hellas Taverna", kawiarnia "Cafe Metro" oraz ciastkarnia "Bończyk".
Na placu znajduje się tablica poświęcona pamięci spoczywających na byłym cmentarzu ewangelickim, w tym założycieli miasta i innych wybitnych obywateli Katowic. Po stronie zachodniej placu, na miejscu byłego cmentarza niemieckiego, znajduje się zieleniec ze starodrzewem. Teren ten był porządkowany w latach 80. XX wieku w ramach prac społecznych przez mieszkańców miasta.
Z placem Rady Europy sąsiadują od zachodu zabytkowe cmentarze (ul. ks. Konstantego Damrota), od południa siedziby banków PKO oraz mBanku (przy ul. Powstańców), od północy skwer Richarda Holtzego.

</doc>
<doc id="954398" url="https://pl.wikipedia.org/wiki?curid=954398" title="Sault Ste. Marie (Stany Zjednoczone)">
Sault Ste. Marie (Stany Zjednoczone)

Sault Ste. Marie – miasto w Stanach Zjednoczonych, w stanie Michigan, w hrabstwie Chippewa nad graniczną rzeką St. Marys, naprzeciwko kanadyjskiego miasta o tej samej nazwie. Znajdują się tu ostatnie z dziewiętnastu śluz na wielkiej drodze wodnej łączącej nadjeziorowe porty Stanów Zjednoczonych i Kanady, poprzez rzekę św. Wawrzyńca z Atlantykiem. Miasto jest domem dla 14,3 tysięcy mieszkańców (2005).
W Sault Ste. Marie rozpoczyna swój bieg Autostrada międzystanowa nr 75, która kończy się w Miami na Florydzie.

</doc>
<doc id="954399" url="https://pl.wikipedia.org/wiki?curid=954399" title="Skrzydłoszpony">
Skrzydłoszpony

Skrzydłoszpony (Anhimidae) – rodzina ptaków z rzędu blaszkodziobych (Anseriformes). Obejmuje trzy gatunki występujące jedynie w Ameryce Południowej. Rodzina blisko spokrewniona z bezpłetwcami (Anseranatidae).
Morfologia.
Są to duże, masywne ptaki o długości ciała 76–95 cm z proporcjonalnie niewielką głową, długimi nogami i palcami częściowo tylko spiętymi błoną pławną (podobnie jak u bezpłetwców). Skrzydła wyposażone są w ostrogi, które służą ptakom do walki o partnera i terytorium (stąd ich nazwa). Od pozostałych blaszkodziobych różni je również krótszy, zadarty dziób, typowy raczej dla ptaków drapieżnych.
Ekologia.
W odróżnieniu od kaczek zmieniają upierzenie stopniowo i mogą latać przez cały rok. Żyją na terenach otwartych, bagnach i łąkach. Żywią się głównie roślinami wodnymi. Składają od 2 do 7 jaj. Młode, podobnie jak większość blaszkodziobych, mogą chodzić zaraz po wykluciu się z jaja. Pisklęta wychowywane są blisko wody, jako że są lepszymi pływakami niż biegaczami czy lotnikami, co zapewnia im większe bezpieczeństwo przed drapieżnikami.
Główne zagrożenia to degradacja środowiska przyrodniczego i polowania.
Systematyka.
Do rodziny należą dwa rodzaje:

</doc>
<doc id="954400" url="https://pl.wikipedia.org/wiki?curid=954400" title="Region Wschodni">
Region Wschodni

Zobacz też:

</doc>
<doc id="954401" url="https://pl.wikipedia.org/wiki?curid=954401" title="Jules Dumont d’Urville">
Jules Dumont d’Urville

Jules-Sébastien-César Dumont d’Urville (ur. 23 maja 1790 w Condé-sur-Noireau w Normandii, zm. 8 maja 1842 w Meudon) – francuski podróżnik i badacz Oceanu Spokojnego i Antarktyki, oficer francuskiej marynarki wojennej.
Życiorys.
Pochodził ze zubożałej rodziny szlacheckiej. Gdy miał 7 lat zmarł jego ojciec, a edukacją chłopca pokierował wuj – ksiądz. Po zdobyciu wykształcenia ogólnego w liceum w Caen d’Urville zapisał się w 1807 r., po nieudanej próbie dostania się na studia w École polytechnique, do Akademii Marynarki w Tulonie, którą ukończył w roku 1810. Stopień porucznika otrzymał w dwa lata później służąc w Breście na okrętach "l’Aquilon", "l’Amazone", "Le Suffren", "Le Borée" i "La Ville de Marseille". Podczas studiów zajmował się także, z zamiłowania, botaniką i entomologią.
Wenus z Milo.
W roku 1819 udał się na pokładzie barku "la Chevrette" na Morze Śródziemne i Czarne z misją przeglądu i korekty map tych akwenów. Podczas ekspedycji, wykonując prośbę ambasadora francuskiego w Turcji markiza de Rivière, kupił w 1820 r. na wyspie Milos (staroż. Melos) na Morzu Egejskim, niedawno wykopany posąg greckiej bogini Afrodyty. Posąg został podarowany Ludwikowi XVIII i od 1821 r. jest wystawiony w Luwrze jako Wenus z Milo, a d’Urville został nagrodzony przez króla krzyżem Legii Honorowej.
Pierwsze wyprawy.
Mianowany kapitanem i zastępcą dowódcy fregaty "La Coquille", Louisa-Isadore’a Duperreya wyruszył d’Urville w swą pierwszą podróż dookoła świata. Korzystając z tego, że okręt zatrzymywał się na Wyspach Gilberta, Karolinach i Falklandach, zebrał sporą kolekcję roślin i owadów, wielu do tej pory nieznanych nauce.
Po powrocie w roku 1825 do Tulonu d’Urville przedstawił dowództwu Marynarki plan dokładnego przebadania zachodniego Pacyfiku. Tym razem, obok zadań kartograficznych, lingwistycznych i botanicznych, wyprawa miała zająć się rozwiązaniem zagadki zaginięcia w roku 1788 dwuokrętowej wyprawy, którą dowodził znany francuski podróżnik Jean-François de Galaup markiz de La Pérouse. W kwietniu 1826 r. Dumont d’Urville wyruszył z Toulonu na pokładzie "La Coquille", przemianowanej na "L’Astrolabe" na cześć jednego z okrętów La Pérouse’a. Pierwszym celem wyprawy było południowe i zachodnie wybrzeże Australii, gdzie sporządzono mapy wybrzeży i opisano Aborygenów. W okolicach dzisiejszego Sydney d’Urville spotkał brytyjskiego misjonarza Samuela Mardsena, który dostarczył mu informacji o Nowej Zelandii.
"L’Astrolabe" pożeglowała więc do Nowej Zelandii, gdzie skartowano okolice Cieśniny Cooka zbadano wiele endemicznych gatunków flory i fauny, a wśród nich ptaka kiwi. Stamtąd d’Urville udał się na Fidżi, gdzie skartował ponad 120 wysp. Po zwiedzeniu Wyspy Lojalności i Nowej Irlandii u wybrzeży Nowej Gwinei udał się do Hobart na Tasmanii, gdzie od brytyjskiego wielorybnika dowiedział się, że na wyspie Vanikoro w archipelagu Santa Cruz tubylcy są w posiadaniu licznych przedmiotów mogących należeć do wyprawy La Pérouse’a. Informacje te potwierdziły się, a członkowie załogi znaleźli na otaczających wyspę rafach resztki wraków obu zaginionych okrętów. Dumont d’Urville wzniósł na wyspie pomnik upamiętniający La Pérouse’a, po czym pożeglował na Guam, skąd w roku 1829 wrócił do Francji.
Mimo że wyprawa przyniosła wiele ciekawych informacji naukowych o zachodnich obszarach Pacyfiku, d’Urville nie został przyjęty do Akademii Francuskiej, czego oczekiwał.
W Antarktyce.
W roku 1834 opublikował książkę „Malownicza podróż dookoła świata”, w której opisał wszystkie ważniejsze podróże wokół globu od czasów Magellana. Spory sukces tej książki przyniósł mu zasłużoną sławę i kolejne zadanie do wykonania. Tym razem miał pożeglować na południe, zbadać obszary antarktyczne i zlokalizować południowy biegun magnetyczny Ziemi.
W wyprawie, która wyruszyła z Tulonu we wrześniu 1837, wzięły udział dwa okręty – "l’Astrolabe" i fregata "la Zélée". W czasie podróży okręty osiągnęły Ziemię Ognistą na najdalszym krańcu Ameryki Południowej, skąd ruszyły prosto na południe. W lutym 1838 r. obie jednostki zostały na 5 dni uwięzione w lodach na wysokości 63° szer. geogr. poł., co pozwoliło załodze dostrzec w oddali ląd, nazwany natychmiast Ziemią Ludwika-Filipa.
Wydostawszy się z lodów, d’Urville pożeglował na Orkady i Szetlandy Południowe, gdzie przeprowadzono badania meteorologiczne i pomiary temperatur głębi oceanicznych. Następnie pożeglował do Valparaiso w Chile, a stamtąd przez Tahiti, Tonga, Fidżi i liczne kolonie holenderskie w dzisiejszej Indonezji do Hobart na Tasmanii w grudniu 1839 r. Tam spotkał brytyjskiego wielorybnika, który przekazał mu wiele ważnych informacji o Antarktyce. Bogatszy o wiele informacji i uboższy o połowę członków załóg, na pokładzie samej tylko "l’Astrolabe" wyruszył na południe, przekroczył południowy krąg polarny i – na wysokości 73° szer. geogr. poł. – dostrzegł ląd nazwany przezeń Lądem Adeli (dzisiaj jest to Wybrzeże Adeli, fragment kontynentu antarktycznego). Ponadto zlokalizował ze znacznym przybliżeniem południowy biegun magnetyczny oraz widział z oddali amerykański statek badawczy (przypuszczalnie "Porpoise") z wyprawy badawczej Charlesa Wilkesa. Spotkanie wywołało w swoim czasie wiele kontrowersji, bowiem Amerykanie nie dostrzegli Francuzów, aczkolwiek czas i okoliczności mogły potwierdzać wersję d’Urville’a, co mogłoby oznaczać, że Amerykanie i Europejczycy dotarli do lądu Antarktydy w tym samym czasie.
Niespodziewany koniec kariery.
Po wykonaniu zleconych zadań Dumont d’Urville wrócił – przez Hobart i wokół Przylądka Dobrej Nadziei – w listopadzie roku 1840 do Francji. Wkrótce został awansowany do stopnia kontradmirała, odznaczony medalem Towarzystwa Geograficznego w Paryżu i zobowiązany do napisania sprawozdania z wyprawy antarktycznej. Praca ta, 9-tomowe dzieło pod nazwą "„Wyprawa do Bieguna Południowego i Oceanii” (Voyage au Pôle Sud et dans l’Océanie, sur les corvettes „l’Astrolabe” et „la Zélée”)" wydana została jednak pośmiertnie w latach 1843-1848, bowiem w maju 1842 roku Jules Dumont d’Urville zginął tragicznie (wraz z żoną i synem) w katastrofie kolejowej w Meudon.
Upamiętnienie.
Wniósł wielki wkład w badania Oceanii, którą jako pierwszy podzielił na Melanezję, Mikronezję i Polinezję oraz w badania wybrzeży Antarktydy. Na Wybrzeżu Adeli, gdzie zlokalizował południowy biegun magnetyczny, w roku 1950 powstała stała francuska stacja badawcza nazwana jego imieniem. Jego imię nosi też morze Dumont d’Urville’a, fragment Oceanu Indyjskiego oraz nowozelandzka wyspa.

</doc>
<doc id="954402" url="https://pl.wikipedia.org/wiki?curid=954402" title="Polsko-Ukraiński Batalion Sił Pokojowych">
Polsko-Ukraiński Batalion Sił Pokojowych

Polsko-Ukraiński Batalion Sił Pokojowych, POLUKRBAT () – wielonarodowy batalion, składający się z kontyngentów wystawionych przez Polskę, Ukrainę i Litwę (do 2009). W latach 2000–2010 pełnił służbę w Kosowie w ramach NATO-wskiego KFOR-u.
Historia.
Pierwsze pomysły dotyczące wspólnej polsko-ukraińskiej formacji wojskowej powstały w 1995. W w ciągu trzech kolejnych lat przeprowadzano wspólne ćwiczenia i przy wsparciu Stanów Zjednoczonych, tworzono sztab. Oficjalnie ponad 700-osobowy POLUKRBAT sformowano 21 marca 1998. Batalion powstał z jednostek polskiej 14 Brygady Pancernej i ukraińskiego 310 Pułku Zmechanizowanego, jego oficjalnym językiem był jednak angielski. W 1999 uzyskał pełną gotowość operacyjną i rok później wziął udział w swojej pierwszej misji.
W 2010 batalion został zlikwidowany, a jego polscy żołnierze wraz z żołnierzami 14 Batalionu Zmechanizowanego utworzyli 5 Batalion Strzelców Podhalańskich podległy 21 Brygadzie Strzelców Podhalańskich.
KFOR.
W lipcu 2000 POLUKRBAT przejął odpowiedzialność za południową strefę odpowiedzialności terenu kontrolowanego przez Multinational Brigade "East" (Wielonarodową Brygadę "Wschód", przemianowaną w 2005 na Multinational Task Force "East" – Wielonarodowe Siły Zadaniowe "Wschód"), zastępując POLBAT. Batalion liczył wówczas: 300 Polaków, 288 Ukraińców i 30 Litwinów, włączonych do POLUKRBAT na czas misji kosowskiej – łącznie ponad 600 żołnierzy w 6 kompaniach.
W maju 2007 roku POLUKRBAT na jeden miesiąc wydzielił na północ Kosowa polską kompanię zmotoryzowaną, która wraz z oddziałami amerykańskimi i czeskimi tworzyła Task Force "Ibar" (Siły Zadaniowe "Ibar"). Jednostka podlegała francuskim Multinational Task Force "North" (Wielonarodowym Siłom Zadaniowym "Północ").
W związku z restrukturyzacją i redukcją KFOR, w 2009 POLUKRBAT liczył 320 Polaków i 179 Ukraińców, w większości stacjonujących w Camp Bondsteel przy Uroševacu (Camp White Eagle przy Kačaniku, gdzie zakwaterowani byli polscy żołnierze, opuszczono w 2006). Rok później, po kolejnych zmianach w siłach pokojowych, POLUKRBAT wycofano i zastąpiono dwiema kompaniami: polską i ukraińską.
Zadania.
Batalion może być użyty tylko w misjach ONZ lub innych organizacji prowadzonych za zgodą Rady Bezpieczeństwa. Wówczas w ciągu 30 dni od decyzji ma być gotowy do podjęcia działań.
Kosowskie zadania POLUKRBAT-u:
Struktura.
Struktura jednostki według ustaleń z 1996:
Struktura POLUKRBAT-u w Kosowie:
Dowódcy.
Dowódcą POLUKRBAT-u w Kosowie zawsze był dowódca polskiego kontyngentu, jego zastępcą był dowódca kontyngentu ukraińskiego. Sztab składa się z oficerów obu nacji.

</doc>
<doc id="954405" url="https://pl.wikipedia.org/wiki?curid=954405" title="Pedodoncja">
Pedodoncja



</doc>
<doc id="954409" url="https://pl.wikipedia.org/wiki?curid=954409" title="Jules-Sebastien-Cesar Dumont d'Urville">
Jules-Sebastien-Cesar Dumont d'Urville



</doc>
<doc id="954416" url="https://pl.wikipedia.org/wiki?curid=954416" title="Trepidacja">
Trepidacja

Trepidacja – pojęcie z zakresu historii astronomii, dotyczy myśli arabskiej i scholastycznej.
W IX wieku arabski uczony Tabit ibn Qurra z Bagdadu (ok. 836-901), na skutek błędnych obliczeń zmian położeń gwiazd na niebie doszedł do fałszywego wniosku, że tzw. ósma sfera nieba posiada jeszcze trzeci (oprócz ruchu dziennego i precesji), własny ruch zwany trepidacją, czyli że porusza się po niewielkich okręgach (o promieniu około 4 stopni) wokół punktów równonocnych na ekliptyce, odpowiadających za rzekome drgania ("motus accessionis et recessionis") położeń gwiazd na niebie o amplitudzie ośmiu stopni łuku i prędkości jednego stopnia na 80 lat. Teorię tę przyjęli uczeni zachodnioeuropejscy, a wśród nich św. Albert Wielki, mistrz św. Tomasza z Akwinu, w którego pismach kosmologicznych także pojawia się teoria trepidacji. Rozważania nad trepidacją ożywiły krytyczną refleksję nad modelami kosmosu i przyczyniły się do powstania teorii Mikołaja Kopernika na przełomie XV i XVI wieku.

</doc>
<doc id="954420" url="https://pl.wikipedia.org/wiki?curid=954420" title="Roksana Krzemińska">
Roksana Krzemińska

Roksana Krzemińska (ur. 13 listopada 1982 w Kielcach) – polska aktorka. W 2006 ukończyła studia na PWST w Warszawie.

</doc>
<doc id="954422" url="https://pl.wikipedia.org/wiki?curid=954422" title="Wataha">
Wataha

Wataha – grupa wilków lub dzików działająca razem, w szerszym znaczeniu termin odnoszony również do stada psów, likaonów lub jenotów. Ma określoną hierarchię wewnętrzną. Jest to zwykle grupa rodzinna składająca się z pary rodzicielskiej i młodych z jednego lub kilku miotów.
Hierarchia watahy.
Wataha składa się z osobników przewodzących zwanych "alfa" (samiec i samica lub jedno z nich). Osobnik "alfa" ma absolutną władzę nad członkami watahy, przewodzi większości pościgów, najprędzej i najbardziej gwałtownie reaguje na pojawienie się intruzów. Pozostali członkowie stada okazują mu swoją podległość.
Czasami wyróżnia się osobnika "beta". Wataha może posiadać osobnika "omega" – o najniższym statusie w grupie – który jest czasowo lub stale odsunięty od watahy. Wysoki status w grupie oznacza zarówno możliwość rozrodu (w przypadku osobników "alfa"), jak i pierwszeństwo w dostępie do jedzenia.
Status młodych w grupie.
Młode wilki do wejścia w okres dojrzewania mają dość szczególną pozycję w watasze. Wszystkie dojrzałe wilki opiekują się młodymi i je karmią (po okresie karmienia mlekiem matki). Młode wykazują uległość osobnikom dorosłym i są przez nie wychowywane (z zachowaniem hierarchii wilków w grupie). Młode mają jednak odrębną i szybko zmienną hierarchię. Nowo skojarzona para opuszcza watahę i tworzy nową.
Terytorium.
Wataha wilków zajmuje terytorium od 100 do 1000 km². Jego wielkość, jak i sposób jego użytkowania, zależy od rodzaju terytorium i od dostępności pokarmu.
Polowanie.
Ssaki drapieżne polujące samotnie atakują ofiary równe co do wielkości lub mniejsze od siebie. Skoordynowane polowanie grupy drapieżników pozwala przełamać to ograniczenie i polować nawet na duże ssaki kopytne. Psowate polują najczęściej poprzez długotrwałą gonitwę ofiary na otwartych terenach trawiastych, gdzie polowanie grupowe ma znacznie większe szanse na zakończenie sukcesem. Wataha goniąca ofiarę o dużych rozmiarach stara się zagonić ją w miejsce uniemożliwiające dalszą ucieczkę, następnie otoczyć i pochwycić za gardło. Broniąca się ofiara jest jednocześnie atakowana z różnych stron, kąsana w miękkie części ciała, co doprowadza do jej osłabienia, a nawet wykrwawienia. Obserwowane przez badaczy watahy wilków przeprowadzały zorganizowane polowania, złożone z etapów obserwacji ofiary, podziału grupy na naganiających i czatujących w ukryciu, okrążenie ofiary przez naganiających i zapędzanie w kierunku czatujących członków watahy. Największą skuteczność polowań stwierdzono u likaonów.

</doc>
<doc id="954424" url="https://pl.wikipedia.org/wiki?curid=954424" title="Klub Piłkarski Police">
Klub Piłkarski Police



</doc>
<doc id="954426" url="https://pl.wikipedia.org/wiki?curid=954426" title="Klub Sportowy Gwardia Koszalin">
Klub Sportowy Gwardia Koszalin



</doc>
<doc id="954427" url="https://pl.wikipedia.org/wiki?curid=954427" title="Klub Sportowy Stal Szczecin">
Klub Sportowy Stal Szczecin



</doc>
<doc id="954428" url="https://pl.wikipedia.org/wiki?curid=954428" title="Bosuilstadion">
Bosuilstadion

Bosuilstadion – stadion piłkarski, położony w Antwerpii, Belgia. Swoje mecze na tym obiekcie rozgrywa zespół Royal Antwerp FC. Jego pojemność wynosi 16 649 miejsc. Obiekt został otwarty 1 listopada 1923 roku, zastępując dawny stadion aan de Broodstraat.

</doc>
<doc id="954429" url="https://pl.wikipedia.org/wiki?curid=954429" title="Kanion Szaryński">
Kanion Szaryński

Kanion Szaryński, Kanion Czaryński (kaz.: Шарын каньоны, "Szaryn kanony") – kanion rzeki Szaryn, położony w południowo-wschodnim Kazachstanie, blisko gór Tienszan. Długość kanionu wynosi ok. 150 km, wysokość ścian dochodzi do 200 m. Ostańce piaskowcowe oraz zlepieńcowe przypominają Wielki Kanion Kolorado. Położenie: 43°21'11.30"N, 79° 4'38.49"E.

</doc>
<doc id="954430" url="https://pl.wikipedia.org/wiki?curid=954430" title="Znaczek dopłaty pocztowej">
Znaczek dopłaty pocztowej

Znaczek dopłaty pocztowej – znaczek używany jako potwierdzenie zapłaty całości lub brakującej części należnej opłaty pocztowej. Koszty dopłaty ponosi odbiorca przesyłki.
Znaczki dopłaty używane są również w przypadku przesyłek adresowanych na "poste restante".
Po raz pierwszy znaczki dopłaty wydała poczta francuska w 1859 roku. Pierwsze polskie znaczki wyemitowano w 1919 roku.
Emitowane znaczki tego typu powstają również poprzez nadruk na znaczkach opłaty (tzw. "wydania przedrukowe"), zmieniający je na znaczki dopłaty.

</doc>
<doc id="954432" url="https://pl.wikipedia.org/wiki?curid=954432" title="Cristal Arena">
Cristal Arena

Cristal Arena – stadion piłkarski, położony w mieście Genk, Belgia. Swoje mecze na tym obiekcie rozgrywa zespół RC Genk. Jego pojemność wynosi 24 956 miejsc. Wcześniej nazywał się Fenix Stadion.

</doc>
<doc id="954433" url="https://pl.wikipedia.org/wiki?curid=954433" title="Szaryn">
Szaryn

Szaryn, Czaryn (kaz. Шарын, ros. Чарын), w górnym biegu Szołkodagsu, w średnim biegu Kegen (ros. "Шолкодагсу", "Кеген") – rzeka w południowo-wschodnim Kazachstanie, lewy dopływ Ili w zlewisku jeziora Bałchasz. Długość - 427 km, powierzchnia zlewni - 7720 km², średni przepływ - 35,4 m³/s. Reżim śnieżno-lodowcowy. 
Źródła Czarynu znajdują się na południowych stokach środkowej części pasma górskiego Ketmeń w Tienszanie. Rzeka płynie na zachód, następnie okrąża pasmo od zachodu i płynie na północ malowniczym przełomem (Kanion Szaryński), po czym uchodzi do Ili.

</doc>
<doc id="954434" url="https://pl.wikipedia.org/wiki?curid=954434" title="Freethiel Stadion">
Freethiel Stadion

Freethiel Stadion – stadion piłkarski, położony w mieście Beveren, Belgia. Swoje mecze na tym obiekcie rozgrywa zespół Waasland-Beveren. Jego pojemność wynosi 12 930 miejsc, w tym 9 300 miejsc stojących.

</doc>
<doc id="954435" url="https://pl.wikipedia.org/wiki?curid=954435" title="Miejski Klub Sportowy Flota Świnoujście">
Miejski Klub Sportowy Flota Świnoujście



</doc>
<doc id="954437" url="https://pl.wikipedia.org/wiki?curid=954437" title="Miejski Klub Sportowy Ina Goleniów">
Miejski Klub Sportowy Ina Goleniów



</doc>
<doc id="954438" url="https://pl.wikipedia.org/wiki?curid=954438" title="Miejski Klub Sportowy Pogoń Barlinek">
Miejski Klub Sportowy Pogoń Barlinek



</doc>
<doc id="954439" url="https://pl.wikipedia.org/wiki?curid=954439" title="Albertpark">
Albertpark

Albertpark – stadion piłkarski, położony w mieście Ostenda, Belgia. Swoje mecze na tym obiekcie rozgrywa zespół KV Oostende. Jego pojemność wynosi 8 125 miejsc (w tym 5 135 miejsc siedzących).

</doc>
<doc id="954441" url="https://pl.wikipedia.org/wiki?curid=954441" title="Miejsko-Gminny Ludowy Klub Sportowy Mechanik Bobolice">
Miejsko-Gminny Ludowy Klub Sportowy Mechanik Bobolice



</doc>
<doc id="954442" url="https://pl.wikipedia.org/wiki?curid=954442" title="Riyo Mori">
Riyo Mori

 (ur. 24 grudnia 1986 w Shizuoce, Japonia) – japońska instruktorka tańca, która zdobyła tytuł Miss Universe 28 maja 2007 w Meksyku. Jest drugą Japonką, której udało się zdobyć ten tytuł.

</doc>
<doc id="954443" url="https://pl.wikipedia.org/wiki?curid=954443" title="Klub Sportowy Concordia Piotrków Trybunalski">
Klub Sportowy Concordia Piotrków Trybunalski



</doc>
<doc id="954445" url="https://pl.wikipedia.org/wiki?curid=954445" title="Klub Sportowy Warta Sieradz">
Klub Sportowy Warta Sieradz



</doc>
<doc id="954446" url="https://pl.wikipedia.org/wiki?curid=954446" title="Ghelamco Arena">
Ghelamco Arena

Ghelamco Arena – wielofunkcyjny stadion, położony w Gandawie, Belgia. Jego pojemność wynosi 20 000 miejsc. Swoje mecze na tym obiekcie rozgrywa zespół piłkarski KAA Gent. Nowoczesny stadion zastąpił stary i wysłużony 12-tysięczny Jules Ottenstadion, na którym dotychczas swoje mecze rozgrywał klub z Gandawy. Do 31 maja 2013 nazywał się Arteveldestadion.

</doc>
<doc id="954447" url="https://pl.wikipedia.org/wiki?curid=954447" title="Spółdzielczy Klub Sportowy Start Łódź">
Spółdzielczy Klub Sportowy Start Łódź



</doc>
<doc id="954448" url="https://pl.wikipedia.org/wiki?curid=954448" title="Stowarzyszenie Sportowe Union Łódź">
Stowarzyszenie Sportowe Union Łódź



</doc>
<doc id="954449" url="https://pl.wikipedia.org/wiki?curid=954449" title="Stowarzyszenie Widzew Łódź">
Stowarzyszenie Widzew Łódź



</doc>
<doc id="954451" url="https://pl.wikipedia.org/wiki?curid=954451" title="Achter de Kazerne">
Achter de Kazerne

AFAS stadion Achter de Kazerne – stadion piłkarski, położony w mieście Mechelen, Belgia. Swoje mecze na tym obiekcie rozgrywa zespół KV Mechelen. Jego pojemność wynosi 14 145 miejsc.

</doc>
<doc id="954453" url="https://pl.wikipedia.org/wiki?curid=954453" title="Miejski Klub Sportowy Śląsk Świętochłowice">
Miejski Klub Sportowy Śląsk Świętochłowice



</doc>
<doc id="954455" url="https://pl.wikipedia.org/wiki?curid=954455" title="Stade Le Canonnier">
Stade Le Canonnier

Stade Le Canonnier – stadion piłkarski, położony w mieście Mouscron, Belgia. Swoje mecze na tym obiekcie rozgrywa zespół Royal Excel Mouscron. Jego pojemność wynosi 11 300 miejsc, w tym 5600 miejsc stojących.

</doc>
<doc id="954457" url="https://pl.wikipedia.org/wiki?curid=954457" title="Klub Sportowy Szczakowianka Jaworzno">
Klub Sportowy Szczakowianka Jaworzno



</doc>
<doc id="954458" url="https://pl.wikipedia.org/wiki?curid=954458" title="Górniczy Klub Sportowy Wawel Wirek">
Górniczy Klub Sportowy Wawel Wirek



</doc>
<doc id="954460" url="https://pl.wikipedia.org/wiki?curid=954460" title="Górniczy Klub Sportowy Victoria Jaworzno">
Górniczy Klub Sportowy Victoria Jaworzno



</doc>
<doc id="954462" url="https://pl.wikipedia.org/wiki?curid=954462" title="Górniczy Klub Sportowy Urania Ruda Śląska">
Górniczy Klub Sportowy Urania Ruda Śląska



</doc>
<doc id="954465" url="https://pl.wikipedia.org/wiki?curid=954465" title="Stade Charles Tondreau">
Stade Charles Tondreau

Stade Charles Tondreau – stadion wielofunkcyjny, położony w mieście Mons, Belgia. Swoje mecze na tym obiekcie rozgrywa zespół piłkarski RAEC Mons. Jego pojemność wynosi 13 000 miejsc.

</doc>
<doc id="954475" url="https://pl.wikipedia.org/wiki?curid=954475" title="Marian Górecki">
Marian Górecki

Marian Górecki (ur. 2 maja 1903 w Poznaniu, zm. 22 marca 1940 w Stutthofie) – błogosławiony Kościoła katolickiego, polski duchowny katolicki, prezbiter, męczennik.
Życiorys.
Marian Górecki był synem Tomasza i Petroneli z Szekiełdów. Edukację szkolną rozpoczął mając sześć lat. Skończywszy 13 lat przyjął sakrament bierzmowania (obrał za patrona św. Walentego). Po ukończeniu szkoły powszechnej rozpoczął naukę w gimnazjum. Mając 17 lat wstąpił jako ochotnik do wojska, by walczyć w wojnie polsko-bolszewickiej. Następnie powrócił do szkoły i po zdanej maturze wstąpił do Arcybiskupiego Seminarium Duchownego w Poznaniu. Pełnił tam funkcję ceremoniarza. 1 lipca 1928 otrzymał święcenia kapłańskie. Pracował najpierw jako wikariusz w Lesznie, a następnie jako prefekt w Seminarium Nauczycielskim w Koźminie i Wolsztynie. Pełnił także funkcję kapelana harcerzy.
W 1933 roku został skierowany do pracy w diecezji gdańskiej, gdzie opiekował się tamtejszą Polonią. Pracował z młodzieżą i polskimi stowarzyszeniami. Był także prefektem w Gimnazjum Polskim Macierzy Szkolnej w Gdańsku oraz rektorem kaplicy MB Częstochowskiej w Gdańsku Nowym Porcie. Przez dwa lata był również kapelanem pomocniczym Wojskowej Składnicy na Westerplatte.
1 września 1939 roku został aresztowany i następnego dnia przewieziony do niemieckiego obozu koncentracyjnego Stutthof (w Sztutowie). Wszedł w skład 40-osobowej grupy księży i nauczycieli, którzy pracowali wieczorem i nocą rozbudowując obóz. Pracował także przy wyrębie drzewa oraz jako szklarz. W obozie za śpiewanie kolęd ukarano go pracą przy odśnieżaniu. W Niedzielę Palmową 1940 roku trafił do kompanii karnej. 21 marca 1940 (Wielki Czwartek) brał udział w pierwszej nielegalnej obozowej mszy świętej, podczas której przyjął Komunię św. Następnego dnia wraz z 66 osobami (m.in. z ks. Bronisławem Komorowskim) został rozstrzelany. W 1946 r. dokonano ekshumacji wówczas zabitych osób i pochowano je na Cmentarzu Zasłużonych na Zaspie.
Wspomnienie liturgiczne o nim obchodzone jest 12 czerwca.
Został beatyfikowany przez Jana Pawła II 13 czerwca 1999 w grupie 108 błogosławionych męczenników II wojny światowej.
W 2001 jeden placów w gdańskiej dzielnicy Nowy Port został nazwany pl. ks. Mariana Góreckiego. W 2002 odsłonięto tu jego pomnik.

</doc>
<doc id="954477" url="https://pl.wikipedia.org/wiki?curid=954477" title="Stade Constant Vanden Stock">
Stade Constant Vanden Stock

Stade Constant Vanden Stock – stadion piłkarski, położony w Anderlechcie, Region Stołeczny Brukseli, Belgia. Swoje mecze na tym obiekcie rozgrywa zespół piłkarski RSC Anderlecht. Po licznych przebudowach w latach: 1935, 1953-1962 i 1983-1991, jego obecna pojemność wynosi 26 361 miejsc.
W 1917 roku został wybudowany stadion piłkarski Anderlechtu, położony na granicy z parkiem miejskim Parc du Meir (później Astrid park). Szybko też zdobył przydomek "Stade Émile Versé".
Dopiero w 1983 roku rozpoczęto generalny remont stadionu, który był kierowany przez ówczesnego prezydenta klubu - Constanta Vandena Stocka. Pojemność stadionu wzrosła do obecnych 26 361 miejsc (1 583 miejsc należy do biznes klasy, 406 przygotowanych jest dla VIP-ów). Pozostawiono miejsca stojące na trybunach za bramkami.
Obecnie klub RSC Anderlecht planuje budowę nowego stadionu mogącego pomnieścić 40 000 widzów - Fortis Stadium.

</doc>
<doc id="954479" url="https://pl.wikipedia.org/wiki?curid=954479" title="Dekanat Bydgoszcz III">
Dekanat Bydgoszcz III

Dekanat Bydgoszcz III – jeden z dwudziestu jeden dekanatów w rzymskokatolickiej diecezji bydgoskiej.
Parafie.
W skład dekanatu wchodzi 7 bydgoskich parafii:

</doc>
<doc id="954480" url="https://pl.wikipedia.org/wiki?curid=954480" title="Bukowina (Korzenica)">
Bukowina (Korzenica)

Bukowina – osada wsi Korzenica w Polsce położona w województwie podkarpackim, w powiecie jarosławskim, w gminie Laszki.
Osada jest sołectwem w gminie Laszki.
W latach 1975–1998 osada należała administracyjnie do województwa przemyskiego.

</doc>
<doc id="954484" url="https://pl.wikipedia.org/wiki?curid=954484" title="Dekanat Bydgoszcz IV">
Dekanat Bydgoszcz IV

Dekanat Bydgoszcz IV – jeden z dwudziestu jeden dekanatów w rzymskokatolickiej diecezji bydgoskiej. 2 lutego 2023 dekretem biskupa bydgoskiego Krzysztofa Włodarczyka z jego części wydzielono dekanat Solec Kujawski.
Parafie.
W skład dekanatu wchodzi pięć parafii (kolejność według dat erygowania parafii):

</doc>
<doc id="954488" url="https://pl.wikipedia.org/wiki?curid=954488" title="Wietlin (osada)">
Wietlin (osada)

Wietlin – osada w Polsce położona w województwie podkarpackim, w powiecie jarosławskim, w gminie Laszki. 
W latach 1975–1998 miejscowość należała administracyjnie do województwa przemyskiego.

</doc>
<doc id="954489" url="https://pl.wikipedia.org/wiki?curid=954489" title="Tuchla (osada w Polsce)">
Tuchla (osada w Polsce)

Tuchla – osada w Polsce położona w województwie podkarpackim, w powiecie jarosławskim, w gminie Laszki. 
Miejscowość wchodzi w skład sołectwa Tuchla.
W latach 1975–1998 miejscowość należała administracyjnie do województwa przemyskiego.

</doc>
<doc id="954490" url="https://pl.wikipedia.org/wiki?curid=954490" title="Dekanat Bydgoszcz V">
Dekanat Bydgoszcz V

Dekanat Bydgoszcz V – jeden z dwudziestu jeden dekanatów w rzymskokatolickiej diecezji bydgoskiej.
Parafie.
W skład dekanatu wchodzi 8 bydgoskich parafii:

</doc>
<doc id="954492" url="https://pl.wikipedia.org/wiki?curid=954492" title="Vladislav Vančura">
Vladislav Vančura

Vladislav Vančura (ur. 23 czerwca 1891 w Háj, zm. 1 czerwca 1942 w Pradze) – czeski pisarz, dramaturg, reżyser filmowy i scenarzysta, z zawodu lekarz.
Życiorys.
Urodzony we wsi Háj koło Opawy (Śląsk Czeski) w inteligenckiej rodzinie protestancko-katolickiej. Za młodu miał kłopoty z nauką, z trudem poddając się rygorom programu szkolnego i dyscypliny. Krótkotrwale skłaniał się ku karierze artystycznej, zafascynowany malarstwem. Początkowo studiował prawo, po ciężkiej chorobie matki podjął studia medyczne. Po ukończeniu fakultetu pracował jako lekarz w Zbrasławiu.
Od roku 1919 publikował w czasopismach „Červen”, „Kmet”, „Host” i „Panorama”. Był recenzentem teatralnym w dzienniku „České slovo” (1919–1920), a później „Československá samostatnost” (1924). Od r. 1920 członek i pierwszy przewodniczący ugrupowania „Devětsil” m.in. propagującego specyficznie czeski kierunek literacki – poetyzm. Był także przewodniczącym zrzeszenia filmowców czeskich.
W latach 1921–1929 należał do Czechosłowackiej Partii Komunistycznej, z której wystąpił po narzuceniu jej stalinowskiego kierownictwa Klementa Gottwalda. Związany nadal z lewicą, podczas okupacji prowadził (od jesieni 1939) literacką sekcję nielegalnej organizacji konspiracyjnej „Výbor inteligence” podlegającej komunistom. Aresztowany przez gestapo w maju 1942 i torturowany, został rozstrzelany na strzelnicy w praskich Kobylisach podczas tzw. heydrichiady (terrorystycznej akcji odwetowej Niemców po zamachu na R. Heydricha – protektora Czech i Moraw).
Pośmiertnie nagrodzony tytułem „twórcy narodowego” (1946) oraz odznaczony Orderem Lwa Białego „Za zwycięstwo” i czechosłowackim Krzyżem Walecznych 1939, a w r. 1992 – Orderem T. Masaryka I klasy. Upamiętniony pomnikiem w rodzinnej miejscowości i przyznaniem honorowego obywatelstwa gminy (1995).
Twórczość literacka.
Początkowo pozostawał pod wpływem ekspresjonizmu. Z witalizmem łączył skłonność do groteski. Awangardowy stosunek do rzeczywistości wyrażał jednak najbardziej przez eksperymentatorstwo formalne. Ustawicznie poszukiwał nowych środków wyrazu, czego efektem jest specyficzny, niezwykle bogaty język (zarówno leksyka, jak i składnia) jego utworów, sprawiający istotną trudność w przekładach. Mimo to, twórczość jego przetłumaczono na kilkanaście języków obcych – poza najważniejszymi językami zachodnimi i rosyjskim, także m.in. na włoski, duński, bułgarski, estoński i litewski. Poszukując nowych dróg sztuki, sięgał również do filmu – pisał scenariusze i sam reżyserował.
Opowiadania.
W Polsce wydano osobny zbiór zatytułowany "Opowieści przekorne" (Państw. Inst. Wyd., Warszawa 1978)
Dramaty.
Z twórczości beletrystycznej pośmiertnie ukazały się również: "Vědomi souvislosti" (1958); "Hry" (1959); "Řad nové tvorby" (1972).

</doc>
<doc id="954493" url="https://pl.wikipedia.org/wiki?curid=954493" title="Feminizm chrześcijański">
Feminizm chrześcijański

Feminizm chrześcijański, to prąd teologiczny występujący w części kościołów chrześcijańskich, głównie o charakterze liberalnym, podkreślający konieczność równouprawnienia płci w życiu Kościołów (np. kapłaństwo kobiet) a także w życiu społecznym i politycznym. Często głosi również pacyfizm chrześcijański oraz równouprawnienie np. mniejszości seksualnych i etnicznych. Chrześcijaństwo feministyczne nie jest tożsame z feminizmem chrześcijańskim, który nie jest teologią, często jest odrzucany przez chrześcijan feministycznych oraz określany jako "współczesna ideologia".
Podstawą feminizmu chrześcijańskiego jest przekonanie, że Bóg nie pochwala dyskryminacji, opartej na różnicach biologicznych między ludźmi. Fakt istnienia takiej dyskryminacji w większości wyznań chrześcijańskich tłumaczony jest uwarunkowaniami tradycji i kultury, niemającymi uzasadnienia w prawie Bożym. Feminiści chrześcijańscy odwołują się do ogólnego przesłania Biblii, a nie do oderwanych cytatów, które są często kontrowersyjne.
Historia.
Od początku wśród niektórych teologów chrześcijańskich (np. św. Augustyn, Tertullian) dominował pogląd, że kobiety są z natury gorsze i powinny być podporządkowane mężczyznom. Opierali oni swoje poglądy na niektórych cytatach z Biblii.
Pierwszymi, którzy głosili równość płci w głoszeniu "słowa bożego" (czyli powszechne kapłaństwo wiernych bez względu na płeć) byli waldensi w XIII w. (południowa Francja i północne Włochy). Szybko jednak zostali zmarginalizowani na skutek prześladowań.
Reformacja w XVI w. początkowo nie zmieniła dominującego poglądu: np. Jan Kalwin i John Knox byli przekonani, że kobiety są z natury moralnie słabsze i bardziej skłonne do grzechu. Jednak już w ich czasach pojawiło się wiele wybitnych działaczek reformacji i kobiet-teologów (np. Marie Dentière). Również w katolicyzmie kilka kobiet było wybitnymi teologami, np. św. Teresa z Avili i św. Katarzyna ze Sieny, ogłoszone doktorami Kościoła w 1970. Ich działalność nie zmieniła jednak sytuacji kobiet w Kościołach.
Wyraźne tendencje feministyczne pojawiły się wśród amerykańskich i angielskich kwakrów w XVIII w. Jedna z wyznawczyń tego kierunku - Matka Ann Lee założyła w 1772 grupę religijną szejkersów, która głosiła równouprawnienie kobiet w życiu religijnym i społecznym oraz kult założycielki jako "kobiecej manifestacji Boga". Był to jeden z pierwszych Kościołów feministycznych.
Szersze poparcie chrześcijaństwo feministyczne uzyskało po 1808. Na Zachodzie idee chrześcijaństwa feministycznego głosili:
Od lat 1970. pojawiło się współczesne chrześcijaństwo feministyczne, inspirowane feminizmem II fali (np. ruch Kościół Kobiet), obecne wśród wyznawców wszystkich większych wyznań chrześcijańskich, które domaga się równouprawnienia kobiet w życiu Kościołów (uważanych za patriarchalne) i w wielu Kościołach protestanckich już wprowadziło kapłaństwo kobiet. Tę formę chrześcijaństwa oficjalnie przyjął Kościół Episkopalny w Stanach Zjednoczonych. Inne Kościoły feministyczne to: Chrześcijańska Wspólnota Feministyczna, Luterański Kościół Ebenezera i Feministyczny Kościół Uniwersalnej Miłości (w Stanach Zjednoczonych).
Chrześcijański feminizm w Polsce.
Jednym z pierwszych krajów, gdzie pojawiły się idee feminizmu chrześcijańskiego, była Polska. Powstały w 1562 ruch braci polskich głosił idee równych praw mężczyzny i kobiety w małżeństwie oraz pozwalał kobietom wygłaszać kazania w swoich zborach. Na płaszczyźnie doktrynalnej odrzucano pojęcie Maryi - Matki Boga, a więc także ideał kobiety dziewiczej, niepokalanej i "wybranej przez Boga"; w rezultacie kobiety traktowano bardziej racjonalnie i ceniono ich rolę w społeczeństwie. Pozycja kobiet ariańskich była nieporównanie mocniejsza, niż pozycja katoliczek i protestantek. Wpływ braci polskich zakończył się wraz z ich wygnaniem z Rzeczypospolitej w 1658 (kobiety ariańskie wygnano w 1662).
W 1893 w Polsce (wówczas pod zaborami) katolicka zakonnica Mateczka Feliksa Kozłowska, młoda mistyczka, doznała objawień, w wyniku których powstało Dzieło Wielkiego Miłosierdzia, Zgromadzenie Kapłanów Mariawitów (nazwane tak od łacińskich słów "Mariae Vita" czyli "Życie Maryi"), który koncentruje się na kulcie Maryi oraz Feliksy Kozłowskiej. Odrzucenie objawień przez papieża i potępienie Zgromadzenia spowodowało powstanie oddzielnego Kościoła Mariawitów. W 1935 wyodrębnił się z niego Kościół Katolicki Mariawitów, który szczególnie akcentuje "kobiecy aspekt" Boga (Maryja jest Bogiem Wcielonym) i kult założycielki jako "wcielenia Ducha Świętego" oraz kapłaństwo kobiet (od 1929). Ten odłam mariawitów uznaje Trójcę Świętą jako Maryję-Boga Wszechmogącego, jej syna Jezusa oraz Mateczkę-Ducha Świętego. Obecnie (2011) ma około 2000 wiernych, kierowanych przez 3 biskupki i 8 kapłanek.

</doc>
<doc id="954494" url="https://pl.wikipedia.org/wiki?curid=954494" title="Dekanat Bydgoszcz VI">
Dekanat Bydgoszcz VI

Dekanat Bydgoszcz VI – jeden z dwudziestu jeden dekanatów w rzymskokatolickiej diecezji bydgoskiej.
Parafie.
W skład dekanatu wchodzi 6 bydgoskich parafii:

</doc>
<doc id="954497" url="https://pl.wikipedia.org/wiki?curid=954497" title="Dekanat Kcynia">
Dekanat Kcynia

Dekanat Kcynia – jeden z dwudziestu jeden dekanatów w rzymskokatolickiej diecezji bydgoskiej.
Parafie.
W skład dekanatu wchodzi 10 parafii (kolejność według dat erygowania parafii):

</doc>
<doc id="954499" url="https://pl.wikipedia.org/wiki?curid=954499" title="US Open 1999">
US Open 1999

US Open 1999 – ostatni, czwarty w sezonie tenisowy turniej wielkoszlemowy, który odbywał się pomiędzy 30 sierpnia a 12 września, na twardych kortach nowojorskiego USTA Billie Jean King National Tennis Center. Była to 119. edycja rozgrywek. Pula nagród wyniosła 14 503 000 dolarów amerykańskich.

</doc>
<doc id="954502" url="https://pl.wikipedia.org/wiki?curid=954502" title="Dekanat Łabiszyn">
Dekanat Łabiszyn

Dekanat Łabiszyn – jeden z dwudziestu jeden dekanatów w rzymskokatolickiej diecezji bydgoskiej.
Parafie.
W skład dekanatu wchodzi 7 parafii (kolejność według dat erygowania parafii):

</doc>
<doc id="954506" url="https://pl.wikipedia.org/wiki?curid=954506" title="Sitz im Leben">
Sitz im Leben

Sitz im Leben (z niem., dosł. „miejsce w życiu”, „siedlisko życiowe”) – to określenie z zakresu krytyki biblijnej, oznaczające kontekst życiowy, w którym powstał i w którym był wykorzystywany dany fragment Biblii.
Przyczyną poszukiwania "Sitz im Leben" jest to, że tekst biblijny wyrwany z pierwotnego kontekstu zmienia lub traci swoje znaczenie – i pozostaje niezrozumiały dla współczesnego czytelnika. W najprostszej formie poszukuje się rodzaju literackiego tekstu: list, przypowieść, psalm, lamentacja, pieśń. Następnie rozstrzyga się, kto był oryginalnym podmiotem lirycznym w danym fragmencie, w jakich okolicznościach tekst powstał i w jakich był używany. 
Na przykład w Księdze Psalmów znajdują się liczne wypowiedzi, które pierwotnie były związane z liturgią Świątyni Jerozolimskiej. Kilkanaście psalmów to lamentacje ludzi niesłusznie oskarżonych, którym grozi śmierć. W Izraelu, w trudnych do rozstrzygnięcia przypadkach prawnych udawano się do świątyni, by tam usłyszeć „wyrok Boży” z ust kapłana. Oskarżony prosił najpierw Boga o jego wyrok, jednocześnie zapewniając uroczyście o swojej niewinności. Do tego służyły słowa psalmu, ułożonego osobiście lub będącego w dyspozycji u kapłanów. Bez znajomości pierwotnego kontekstu takie lamentacje mogą być niezrozumiałe.
Termin "Sitz im Leben" stworzył w latach 20. XX wieku niemiecki teolog protestancki, Hermann Gunkel. Początkowo był wykorzystywany w analizie pewnych części Starego Testamentu, szczególnie Księgi Rodzaju i Psalmów. W połowie XX wieku najczęściej wykorzystywano go w krytyce Ewangelii synoptycznych, jako część tzw. "Formgeschichte", czyli krytyki form literackich.

</doc>
<doc id="954510" url="https://pl.wikipedia.org/wiki?curid=954510" title="Leon Janta-Połczyński">
Leon Janta-Połczyński

Leon Janta-Połczyński (ur. 25 maja 1867 w Wysokiej k. Tucholi, zm. 20 lipca 1961 w Poznaniu) – polski ziemianin, prawnik (doktor praw), polityk, działacz społeczny, minister rolnictwa i dóbr państwowych w pięciu rządach II RP, senator I i III kadencji, członek Naczelnej Rady Ludowej w 1918 roku.
Życiorys.
Dzieciństwo i młodość.
Ojciec – Adam (1839–1901) – ziemianin, obrońca polskiego kupiectwa, rzemiosła i rolnictwa na Pomorzu Nadwiślańskim, poseł do Reichstagu; matka Leontyna z domu Zabłocka.
W 1870 przeprowadził się z rodzicami do Chojnic. Ukończył gimnazjum w Chojnicach, studia ekonomiczne i prawnicze na Uniwersytecie Jagiellońskim i na uniwersytetach w Berlinie, Paryżu i Jenie. W 1890 uzyskał stopień naukowy doktora praw. W 1894 zdał egzamin sędziowski. Dwa lata później przeniósł się do posiadłości swoich rodziców w Wysokiej. Po studiach odbył praktykę sądową. W 1903 został porucznikiem rezerwy 1 Gwardyjskim Pułku Dragonów im Królowej Wiktorii. Porucznik rezerwy kawalerii w armii niemieckiej. W 1901 przejął po ojcu majątek Wysoka. W 1910 nabył majątek Zbieniny.
Od 1896 członek Sejmiku i Wydziału Powiatowego w Tucholi, 1898–1912 patron Kółek Włościańskich na Pomorzu, prezes Banku Ludowego (od 1900), Spółdzielni Rolniczo-Handlowej „Rolnik”, Spółdzielni Handlowej „Kupiec” i Spółki Parcelacyjnej w Tucholi. Wydawca pism: „Gazeta Gdańska” (1898–1905) i „Kłosy” (1905–1919). Działacz narodowy na Pomorzu Nadwiślańskim, zwany przez Niemców "Polenführer". 
Po odzyskaniu niepodległości.
W listopadzie 1918 został członkiem Powiatowej Rady Ludowej w powiecie Tuchola, a w grudniu delegatem na Polski Sejm Dzielnicowy w Poznaniu. Jako członek Rady Narodowej byłego zaboru pruskiego i delegat rządu RP był ekspertem w sprawie przynależności Pomorza do Polski na konferencji pokojowej w Paryżu . W styczniu 1919 udał się do Warszawy na rozmowy z Ignacym Paderewskim w sprawie nominacji na stanowisko ministra rolnictwa. Prowadził rozmowy z Niemcami na temat przejęcia administracji niemieckiej przez Polaków. Z powodu rychłego upadku rządu Ignacego Paderewskiego został przewodniczącym polskiej delegacji na rozmowy w Paryżu. Był przewodniczącym delegacji. 8 października 1919 został powołany na stanowisko podsekretarza stanu w Ministerstwie b. Dzielnicy Pruskiej w Poznaniu. W tym samym roku kierował również departamentem spraw wewnętrznych. Kierował departamentem politycznym i administracją dwóch województw. 18 lutego 1920 został mianowany na stanowisko generalnego zastępcy ministra w Poznaniu.
Działacz konserwatywnego Chrześcijańsko-Narodowego Stronnictwa Rolniczego. Senator RP z listy Chrześcijańskiego Związku Jedności Narodowej w latach 1922–1927. Z nieznanych powodów nie uczestniczył w pierwszym posiedzeniu Senatu. Ślubowanie senatorskie złożył 1 grudnia 1922. Podczas swojej działalności w Senacie zabierał głos 15 razy]. Pełnił głównie funkcję referenta zajmującego się określonymi problemami, oraz szefa senackich komisji spraw zagranicznych, rolnej oraz morskiej lub we własnym imieniu. Wszystkie projekty ustaw jego autorstwa zdobyły senacką większość. Pierwszym senackim projektem Janty Połczyńskiego był akt prawny pt. „O przystąpieniu Polski do międzynarodowego porozumienia dla walki z epizaotjanami. 9 lipca przedstawił do zatwierdzenia „Ustawę o ratyfikacji układu polsko-niemieckiego o górnośląskim pasie granicznym”, a także ustawę o ratyfikacji układu polsko-niemieckiego dotyczącego praw członków i urzędników kolei górnośląskich”.
Jako senator klubu Chrześcijańsko-Narodowego pięciokrotnie prezentował stanowisko klubu.
Dwukrotnie odnosił się do exposé nowych premierów Władysława Sikorskiego i Wincentego Witosa. 22 stycznia 1923 dokonał krytycznej oceny programu gospodarczego rządu Władysława Sikorskiego, zarzucając mu brak koncepcji. 8 czerwca 1923 przy powołaniu rządu Chjenopiasta stał się częścią jego porozumienia. Wypowiedział słowa: 
18 marca 1925 Senat przyjął kolejną ustawę autorstwa Połczyńskiego o Izbach Morskich. Pełniąc funkcję prezesa klubu Ch-N, po raz ostatni wystąpił 3 marca 1926. Domagał się odrzucenia ustawy ratyfikującej: 
Po przewrocie majowym w 1926 wraz z konserwatystami zbliżył się do tworzonego obozu rządowego sanacji. W pierwszych wyborach po zamachu majowym nie zdobył mandatu senatorskiego. W kwietniu 1927 został odznaczony przez papieża Piusa XI Orderem Świętego Grzegorza Wielkiego . Zajął się pisaniem artykułów, które ukazały się w marcu i kwietniu 1929 w oficjalnym piśmie sanacji „Dzień Polski”. Dwa spośród artykułów dotyczyły historiozofii. Pozostałe artykuły dotyczyły współczesności.
Ponownie senator RP z listy BBWR w latach 1930–1935.
Minister rolnictwa.
18 stycznia 1930 został ministrem rolnictwa w rządzie Kazimierza Bartla. 
W latach 1930–1932 minister rolnictwa w gabinetach Walerego Sławka, Józefa Piłsudskiego i Aleksandra Prystora. Jego sekretarzem był Jerzy Giedroyć). Zwolennik ingerencji rządu w sprawy gospodarki rolnej. Na pierwszej konferencji prasowej za przyczynę kryzysu w rolnictwie uznał nadwyżkę zboża na rynku pochodzącą z zewnętrznego importu oraz nadmierną ilość zapasów własnych. W nocy z 27 na 28 lutego 1930 Komitet Ekonomiczny Rady Ministrów uchwalił „Plan doraźnej pomocy dla rolnictwa”. W pierwszym kwartale 1931 jako minister występował do rozmaitych organów rządowych i parlamentarnych z prośbami o nowe środki budżetowe na rok 1931/1932. Priorytetem działania ministra był eksport na rynki zagraniczne oraz podniesienie jakości produktów przeznaczonych na eksport. Część dochodów z eksportu miała być przeznaczona na oddłużenie rolnictwa. Pomimo wysiłków Janty Połczyńskiego i Witolda Staniewicza Sejm uchwalił o 22,5 mln złotych mniejszy budżet niż w poprzednim roku. Program reformy rolnej stał się obiektem ataków opozycji m.in. za kierowanie programu do wielkich rolników kosztem drobnych. Założenia programu chwalił Poseł BBWR Juliusz Ponikowski.
Inicjator i organizator czterech kolejnych międzynarodowych konferencji rolniczych bałtycko-bałkańskich. W dniach 7–14 października 1930 brał udział w obchodach 25-lecia jubileuszowego zjazdu Instytutu Rolniczego w Rzymie. Uczestnik rozmów polsko-niemieckich w sprawie traktatu handlowego. W styczniu i lutym 1931 przedstawił komisjom sejmowym bilans dokonań planu doraźnego.
22 marca 1932 przekazał stanowisko ministra następcy Stanisławowi Ludkiewiczowi.
Senator.
16 listopada w tzw. wyborach brzeskich kandydował do sejmu z listy nr 1 Bezpartyjnego Bloku Współpracy z Rządem w dwóch okręgach województwa pomorskiego nr 29 Tczew i nr 30 Grudziądz, oraz z 4 pozycji listy centralnej do senatu. Podczas kampanii wyborczej odwiedził kilka miast na Pomorzu oraz Poznań. Zdobył 2 mandaty do sejmu oraz mandat senatora. Mandatów poselskich zrzekł się na korzyść Zygmunta Redlińskiego i Stefana Dąbrowskiego.
W czerwcu 1932 wszedł w skład Komisji Porozumiewawczej przemysłu i rolnictwa pod przewodnictwem Janusza Radziwiłła. W lipcu stanął na czele Towarzystwa Popierania Wytwórczości Krajowej. W imieniu komisji gospodarstwa społecznego referował projekt ustawy o rzeźniach z prawem wyłączności. We wrześniu 1933 został wysłany przez prezydenta na czele delegacji do Budapesztu na obchody 400-lecia urodzin króla Siedmiogrodu Stefana Batorego i 250 Bitwy pod Wiedniem . 16 stycznia 1935 podczas rozpatrywania nowego projektu konstytucji jako jeden z 73 senatorów poparł projekt.
W 1935 delegat Polski na Europejską Konferencję Ekonomiczną w Brukseli. Na co dzień mieszkał w rodzinnej Wysokiej, gdzie gospodarował na trzech tysiącach hektarów ziemi. Prezes Związku Ziemian Pomorskich. Współzałożyciel fabryki krochmalu „Solanum” w Starogardzie i fabryki gumy syntetycznej pod Dębicą, którą w darze przekazał Ministerstwu Spraw Wojskowych.
Po zakończeniu kadencji.
W maju 1939 sprowadził się wraz z żoną do willi w Milanówku wynajętej od Jana Sosnowskiego.
W czasie wojny i okupacji niemieckiej wysiedlony do Generalnego Gubernatorstwa. Początkowo udał się do willi spokrewnionej Rodziny Molhów. Na początku 1943 z powodu podejrzliwości i ryzyka dekonspiracji przeniósł się do Staromieścia. Zostali aresztowani w czasie obławy na partyzantów, a następnie zwolnieni do domu. Ze Staromieścia udał się do Doliny Prądnika, gdzie doczekał końca wojny.
Jako współpracownik Delegatury Rządu na Kraj jeździł do Warszawy na posiedzenia partii sejmowych .
W czasach PRL.
Z powodu ogłoszenia parcelacji majątków w oparciu o reformę rolną zamieszkał wraz z żoną w Gnieźnie, następnie w Poznaniu, gdzie jako pracownik Państwowych Nieruchomości Ziemskich organizował wystawy rolnicze. W 1948 wiceprezydent Brzegu Antoni Łudziński zaoferował mu funkcję kustosza w Muzeum Piastów Śląskich w Brzegu. W 1958 w wieku 91 lat przeszedł na emeryturę. Ostatnie lata życia poświęcił na pisanie pamiętników i zbieranie dokumentów historycznych. We wspomnieniach napisał: „Życie moje aktywne trwało do roku 1939, od tego czasu już jestem biernym popychadłem losu”. Cenny zbiór książek (ok. 3000 woluminów) przekazał Bibliotece Uniwersyteckiej we Wrocławiu.
Zmarł 20 lipca 1961. Trzy dni później został pochowany na poznańskim cmentarzu Górczyńskim. Uroczystościom żałobnym przewodniczył ks. kan. Józef Jasiński. Przemówienie nad grobem ministra i senatora wygłosił Jan Szymczak. Fakt śmierci ministra został w znikomym stopniu zauważony przez prasę krajową. 23 listopada 1985 prochy ministra i jego małżonki zostały złożone w grobowcu rodzinnym w Raciążu.
Żona (poślubiona 1902) Maria (córka Romana Komierowskiego); synowie: Maciej i Adam; córka Leontyna z męża Tyszkiewicz. Maria Janta Połczyńska została matką chrzestną żaglowca „Dar Pomorza” 13 lipca 1930.
Upamiętnienie.
25 maja 2022 nastąpiło uroczyste odsłonięcie tablicy pamięci dr Leona Janty-Połczyńskiego w miejscowości Wysoka, w gminie Tuchola. Umieszczono ją przy wejściu głównym Domu Pomocy Społecznej, który przed laty był dworem ziemiańskim. Przez ponad 170 lat dwór ten był w posiadaniu zasłużonej dla polskości na Pomorzu rodziny Janta-Połczyńskich. 

</doc>
<doc id="954512" url="https://pl.wikipedia.org/wiki?curid=954512" title="US Open 1998">
US Open 1998

US Open 1998 – ostatni, czwarty w sezonie tenisowy turniej wielkoszlemowy, który odbywał się pomiędzy 31 sierpnia a 13 września, na twardych kortach nowojorskiego USTA Billie Jean King National Tennis Center. Była to 118. edycja rozgrywek. Pula nagród wyniosła 14 000 000 dolarów amerykańskich.

</doc>
<doc id="954520" url="https://pl.wikipedia.org/wiki?curid=954520" title="Romandia">
Romandia

Romandia (, ; , ; , ) – francuskojęzyczny region w zachodniej części Szwajcarii o powierzchni 9508,2 km² (23% obszaru tego państwa), zamieszkany przez 2,1 mln osób, głównie Szwajcarów francuskojęzycznych. Obejmuje podregion Mittelland (kantony: Berno, Fryburg, Jura i Neuchatel) oraz podregion Leman (kantony: Genewa, Vaud i Valais). Głównym miastem Romandii jest Genewa.
Językami regionalnymi na tym obszarze są: dialekt szwajcarski języka francuskiego, język franko-prowansalski i język oksytański. 

</doc>
<doc id="954529" url="https://pl.wikipedia.org/wiki?curid=954529" title="Piotrowo (powiat słupecki)">
Piotrowo (powiat słupecki)

Piotrowo – wieś w Polsce położona w województwie wielkopolskim, w powiecie słupeckim, w gminie Lądek.
W latach 1975–1998 miejscowość administracyjnie należała do województwa konińskiego.
Zobacz też: Piotrowo 

</doc>
<doc id="954531" url="https://pl.wikipedia.org/wiki?curid=954531" title="Magnificat Bacha (BWV 243)">
Magnificat Bacha (BWV 243)

Magnificat (BWV 243) – kompozycja Jana Sebastiana Bacha, do łacińskiego tekstu Wulgaty pochodzącego z Ew. Św. Łukasza 1,46. 
Prawykonanie pierwszej wersji (BWV 243a) miało miejsce w Boże Narodzenie 1723. W latach 1732–1735 Bach przekomponował utwór (zmienił tonację z Es-dur na D-dur) i w tej wersji (BWV 243) wykonywany jest on dziś najczęściej. 
Utwór ma niezwykle uroczysty charakter, co podkreśla już przewidziana przez kompozytora w partyturze obsada: pięciogłosowy chór (SSATB), trzy trąbki, dwa oboje, dwa oboje d'amore, smyczki, kotły i basso continuo.
Konstrukcja utworu.
Magnificat Bacha zbudowany jest z 12 części: 5 chórów, 5 arii, tercetu i duetu. Całość utworu jest niezwykle zwarta i dynamiczna, pozbawiona jest recytatywów (co jest w twórczości Bacha dość niezwykłe). W zamykającym dzieło chórze kompozytor wykorzystuje materiał muzyczny z chóru wstępnego nadając mu w ten sposób konstrukcję ramową. Wersja Es-dur (BWV 243a) zawierała dodatkowo 4 utwory.
W skład "Magnificat" wchodzą:

</doc>
<doc id="954532" url="https://pl.wikipedia.org/wiki?curid=954532" title="Dekanat Łobżenica">
Dekanat Łobżenica

Dekanat Łobżenica – jeden z dwudziestu jeden dekanatów w rzymskokatolickiej diecezji bydgoskiej.
Parafie.
W skład dekanatu wchodzi 9 parafii (kolejność według dat erygowania parafii):

</doc>
<doc id="954534" url="https://pl.wikipedia.org/wiki?curid=954534" title="Nakielec">
Nakielec

Nakielec – osada w Polsce położona w województwie wielkopolskim, w powiecie słupeckim, w gminie Lądek.
W latach 1975–1998 miejscowość administracyjnie należała do województwa konińskiego.

</doc>
<doc id="954535" url="https://pl.wikipedia.org/wiki?curid=954535" title="Ciążeńskie Holendry">
Ciążeńskie Holendry

Ciążeńskie Holendry – wieś w Polsce położona w województwie wielkopolskim, w powiecie słupeckim, w gminie Lądek.
W latach 1975–1998 miejscowość administracyjnie należała do województwa konińskiego.

</doc>
<doc id="954539" url="https://pl.wikipedia.org/wiki?curid=954539" title="Dekanat Mrocza">
Dekanat Mrocza

Dekanat Mrocza – jeden z dwudziestu jeden dekanatów w rzymskokatolickiej diecezji bydgoskiej.
Parafie.
W skład dekanatu wchodzi 7 parafii (kolejność według dat erygowania parafii):

</doc>
<doc id="954542" url="https://pl.wikipedia.org/wiki?curid=954542" title="Bergheim">
Bergheim

Geografia.
Norwegia.
Dawna nazwa miasta 

</doc>
<doc id="954543" url="https://pl.wikipedia.org/wiki?curid=954543" title="Dekanat Nakło">
Dekanat Nakło

Dekanat Nakło – jeden z dwudziestu jeden dekanatów w rzymskokatolickiej diecezji bydgoskiej.
Parafie.
W skład dekanatu wchodzi 10 parafii (kolejność według dat erygowania parafii):

</doc>
<doc id="954545" url="https://pl.wikipedia.org/wiki?curid=954545" title="2 Dywizja Zmechanizowana">
2 Dywizja Zmechanizowana



</doc>
<doc id="954547" url="https://pl.wikipedia.org/wiki?curid=954547" title="Wahdat al-wudżud">
Wahdat al-wudżud

Wahdat al-wudżud (arab. وحدة الوجود; dosł. jedność rzeczywistości) – doktryna filozoficzna wywodząca się z sufizmu, głosząca że we wszechświecie jest tylko jeden byt: Prawda Ostateczna (tożsama z Allahem).
Twórcą tej doktryny jest Ibn Arabi, choć nazwa "wahdat al-wudżud" nie pojawia się w żadnym z jego dzieł. Według tej doktryny, egzystencja bytów stworzonych jest "fałszywa", ponieważ stworzenie nie istniałoby, gdyby nie chciał tego Allah. Stworzenie jest jednak również manifestacją boskiego bytu.
Salafici uważają "wahdat al-wudżud" za sprzeczny z Koranem i zapożyczony z hinduizmu, dla którego cały wszechświat jest manifestacją bezosobowego absolutu (brahmana).

</doc>
<doc id="954559" url="https://pl.wikipedia.org/wiki?curid=954559" title="Zamek (Wejherowo)">
Zamek (Wejherowo)

Zamek (dawn. Wejherowo-Zamek; kaszb. "Wejrowsczi Zómk"), także Cegielnia – osiedle (dawna osada przycegielniana) w Polsce położone w województwie pomorskim, w powiecie wejherowskim, na południowym obszarze administracyjnym Wejherowa w dolinie rzeki Cedron. Przed włączeniem w granice Wejherowa w 1954 roku osada nosiła nazwy "Wejherowo-Zamek" i "Wejherowski Zamek".
Osią osiedla jest ulica Marynarki Wojennej stanowiąca ciąg drogi wojewódzkiej nr 218. Obszar osiedla sąsiaduje z kompleksem leśnym Trójmiejskiego Parku Krajobrazowego i rezerwatem Gałęźna Góra. Połączenie z centrum miasta umożliwiają autobusy komunikacji miejskiej (linia nr 7).
Historia.
W 1912 stanowiącą obszar dworski osadę zamieszkiwało 433 mieszkańców.
Po I wojnie światowej samodzielna gmina jednostkowa w woj. pomorskim, początkowo w powiecie wejherowskim, od 1928 roku w powiecie morskim. Od 1934 w nowo utworzonej zbiorowej gminie gmina Wejherowo (część obszaru włączono do gminy Kosakowo), gdzie Wejherowo-Zamek utworzył gromadę.
Po wojnie ponownie w Polsce, w woj. gdańskim, w powiecie morskim, przemianowanym w 1951 z powrotem na powiat wejherowski. W związku z reformą administracyjną Polski jesienią 1954 Wejherowo-Zamek włączono do Wejherowa.

</doc>
<doc id="954560" url="https://pl.wikipedia.org/wiki?curid=954560" title="Wilhelm z Auxerre">
Wilhelm z Auxerre

Wilhelm z Auxerre (Altisiodorensis) (zm. w 1231) – francuski filozof i teolog z okresu wczesnej scholastyki, profesor w Paryżu, autor Summa aurea, znawca filozofii starożytnej. 
Doceniał znaczenie zarówno filozofii jak i teologii. Był przewodniczącym trzyosobowej papieskiej komisji ekspertów powołanej przez Grzegorza IX dla zbadania wartości arystotelizmu dla filozofii chrześcijańskiej. Wpłynęli na niego: Stefan Langton i Prepozytyn z Cremony. Nawiązywał do poglądów Allana z Lille. Przyjmował cztery dowody istnienia Boga, zarówno aprioryczny jak i aposterioryczne, a także stworzenie świata z niczego. Uznawał Boże idee za tożsame z Bogiem. W epistemologii opowiadał się na rzecz augustynizmu. Przypadłości uważał za zasadę jednostkowienia. Różnicę pomiędzy istotą a istnieniem pojmował ze względu na przygodność stworzenia i konieczność bytową Boga. Wykazał dużo oryginalności w filozofii moralnej. Jako umiarkowany arystotelik wywarł istotny wpływ na św. Alberta Wielkiego i Aleksandra z Hales.

</doc>
<doc id="954562" url="https://pl.wikipedia.org/wiki?curid=954562" title="Festuca pratensis">
Festuca pratensis



</doc>
<doc id="954564" url="https://pl.wikipedia.org/wiki?curid=954564" title="Kandydat na mistrza FIDE">
Kandydat na mistrza FIDE

Kandydat na mistrza FIDE – tytuł szachowy nadawany przez Międzynarodową Federację Szachową dla mężczyzn (CM - od ang. "Candidate Master") oraz dla kobiet (WCM - "Woman Candidate Master"). Jest tytułem najniżej zaszeregowanym, po tytułach arcymistrza, mistrza międzynarodowego i mistrza FIDE. Tytuł "kandydata na mistrza FIDE" można uzyskać po wniesieniu odpowiedniej opłaty, jedynym warunkiem jest osiągnięcie na dowolnej liście rankingowej wyniku min. 2200 (2000 dla kobiet) punktów (tytuł otrzymać więc może również zawodnik, który w momencie jego nadania posiada ranking np. 2100 punktów, ale wymagany poziom osiągnął w przeszłości).
FIDE nadaje też ten tytuł za uzyskanie określonego wyniku w prestiżowych turniejach np. za zdobycie medalu w mistrzostwach świata juniorów.
Pierwszym polskim szachistą, który otrzymał tytuł "kandydata na mistrza FIDE" był w roku 2005 Tadeusz Agaciński. 
Na liście rankingowej FIDE w dniu 1 kwietnia 2007 r. tytuły "kandydatów na mistrza FIDE" posiadało 128 mężczyzn oraz 19 kobiet. Na liście 1 lipca 2010 dane te wynosiły odpowiednio 336 oraz 91.

</doc>
<doc id="954565" url="https://pl.wikipedia.org/wiki?curid=954565" title="Jerry Falwell">
Jerry Falwell

Jerry Lamon Falwell (ur. 11 sierpnia 1933 w Lynchburg, zm. 15 maja 2007 w Lynchburg) – amerykański fundamentalista protestancki, duchowny Południowej Konwencji Baptystycznej i teleewangelista, znany z konserwatywnych poglądów na obyczajowość i politykę.
Elementy biograficzne.
Był pastorem w zorganizowanym przez siebie w 1956 roku zborze (tzw. mega-kościele) baptystycznym przy Thomas Road w Lynchburg. W 1971 założył uczelnię religijną pn. Liberty University. W 1979 był współzałożycielem istniejącej do 1989 konserwatywnej organizacji politycznej Moral Majority. Od 1995 wydawał miesięcznik "The National Liberty Journal".
Poglądy.
Wierzył w to, że "Biblia" zawiera wszystkie potrzebne informacje na temat życia rodzinnego. Czterema fundamentalnymi ideami, na których oparł organizację Moral Majority były: prorodzinność, pro-life, proobronność oraz proizraelizm.
W lutym 1999 w "The National Liberty Journal" opublikował tekst, w którym stwierdził, że popularny brytyjski serial dla dzieci "Teletubisie" nie proponuje „dobrego wzorca dla dzieci”, ponieważ jeden z jego bohaterów, Tinky Winky, jest gejem (nosi on czerwoną torebkę).
Po atakach na World Trade Center we wrześniu 2001, Falwell twierdził, że częściową winę za nie ponoszą geje i lesbijki, American Civil Liberties Union oraz osoby wspierające feminizm. Za stwierdzenia te później przeprosił.
Utrwalenie w kulturze masowej.
Jest jedną z kluczowych postaci filmu Milosa Formana pt. „Skandalista Larry Flynt”.

</doc>
<doc id="954566" url="https://pl.wikipedia.org/wiki?curid=954566" title="José Ituarte Moscardó">
José Ituarte Moscardó

José Ituarte Moscardó (ur. 26 października 1878 w Madrycie, zm. 12 kwietnia 1956 tamże) – hiszpański generał, uczestnik hiszpańskiej wojny domowej, bohater frankistowskiej Hiszpanii. 
Życiorys.
W hiszpańskiej wojnie domowej (1936–1939), w randze pułkownika, był dowódcą obrony Alkazaru w Toledo. Przez ponad dwa miesiące, od 22 lipca do 27 września 1936, dowodząc 1200 obrońcami, powstrzymywał ataki ponad dziesięciokrotnie liczniejszych oddziałów republikańskich. Odmówił poddania twierdzy w sytuacji, gdy dowódca milicji republikańskiej w Toledo Candido Cabello zagroził zamordowaniem jego 24-letniego syna Luisa znajdującego się w niewoli. Syn pułkownika Moscardó został wkrótce potem zamordowany przez republikanów. Niewolę przetrwali: żona pułkownika i jego najmłodszy, 16-letni syn Carmelo, którzy z więzienia z pomocą jednego z anarchistów dostali się do szpitala psychiatrycznego. Doczekali tam nadejścia wojsk frankistowskich. W czasie wojny zginął także najstarszy syn generała, Pepe, aresztowany i rozstrzelany w Barcelonie. Za obronę Toledo Moscardó został awansowany przez Franco na generała. 
Po wojnie domowej sprawował liczne funkcje w rządzie i Falandze, m.in. był prezydentem Hiszpańskiego Komitetu Olimpijskiego od 1941 do swojej śmierci w 1956.
Dla zwolenników Franco José Moscardó stał się symbolem męstwa i oddania sprawie, a jednocześnie los jego syna symbolizował dla nich zezwierzęcenie republikanów hiszpańskich. Oba te aspekty często poruszała propaganda frankistowska.

</doc>
<doc id="954568" url="https://pl.wikipedia.org/wiki?curid=954568" title="Alopecturus pratensis">
Alopecturus pratensis



</doc>
<doc id="954573" url="https://pl.wikipedia.org/wiki?curid=954573" title="Orihime Inoue">
Orihime Inoue

 jest jedną z głównych bohaterek mangi i anime "Bleach". Uczęszcza do tej samej klasy co główny bohater serii – Ichigo Kurosaki. Podobnie jak inni przyjaciele Ichigo dysponuje własnymi mocami. Jest bardzo miła, aż do przesady. Nie umie gotować (jej potrawy składają się z dziwnych składników). Jest kobietą o obfitych kształtach (ogromny biust). Ósma najpopularniejsza postać w Bleach.
Historia.
Orihime mieszka sama w mieście Karakura, gdzie toczy się akcja. Poprzednio żyła ze starszym o 15 lat bratem – Sorą. Rodzeństwo było wychowywane przez ojca alkoholika oraz niewierną matkę, którzy zawsze kłócili się i bili swoje dzieci. Nie wiadomo czy jej rodzice żyją.
Kiedy Sora kończy osiemnaście lat, ucieka z trzyletnią Orihime i sam zaczyna ją wychowywać. Przez sześć lat żyli razem w harmonii. Pewnego dnia Sora daje siostrze parę spinek do włosów, jednak Orihime nie chce ich założyć, bo stwierdza, że są dziecinne. Tego samego dnia Sora zostaje ranny w wypadku samochodowym i umiera w klinice Kurosakich. Od tamtej pory, Orihime zawsze zakłada spinki podarowane przez brata. Jest zakochana w Kurosakim, jednak nie potrafi czy wstydzi się tego wyznać. Pierwszy raz mówi o tym otwarcie, żegnając się z Ichigo gdy ten jest nieprzytomny, chwilę przed tym, gdy zmuszona przez Ulquiorrę wyrusza do Hueco Mundo na spotkanie z Aizenem.
Moce Inoue.
Według Kisuke Urahary podobnie jak Chado, Orihime zostaje dotknięta przez nadzwyczajną duchową moc wypływającą z Ichigo. Jej mocą są „wróżki” które wydostają się ze spinek do włosów podarowanych przez jej brata. Owe wróżki to Shun Shun Rikka (盾舜六花, dosł. Sześć Kwiatów Tarczy Hibiskusa). Jak sama nazwa wskazuje jest ich sześć:
Techniki Orihime wykorzystują inkantacje łączące Shun Shun Rikka w trzy różne grupy.
"Hinagiku, Baigon, Lily!, Santen Kesshun, watashi wa kyozetsu suru"
"Shun'ō, Ayame!, Sōten Kisshun, watashi wa kyozetsu suru"
"Tsubaki!, Koten Zanshun, watashi wa kyozetsu suru"
Odbiór.
Postać Orihime Inoue znalazła się na 5. miejscu w pierwszym sondażu popularności postaci Bleacha, organizowanym przez wydawcę mangi Weekly Shōnen Jump. W trzecim sondażu uplasowała się na 10. pozycji, a w ostatnim – na ósmej. Do sklepów trafiły breloczki z jej podobizną oraz jej figurki.

</doc>
<doc id="954582" url="https://pl.wikipedia.org/wiki?curid=954582" title="Inny Świat (pismo)">
Inny Świat (pismo)

Inny Świat – polskie pismo ukazujące się od 1993 w Mielcu o tendencjach anarchistycznych. 
Charakterystyka.
Pismo powstało w 1993 i początkowo funkcjonowało jako punkowy zin. Z czasem przybrało formę periodyku o charakterze anarchistycznym. Sama redakcja określa pismo jako "wolnościowe", co wiąże z podejmowaniem na jego łamach tematów niekoniecznie związanych z anarchizmem. 
Na łamach czasopisma gościli między innymi:
Wydawnictwo.
Pod koniec 1997 założono działające obok pisma wydawnictwo "Inny Świat", które zająć się miało wydawanie książek oraz broszur. Wydawnictwo stawia sobie za cel nie tylko propagandę anarchistyczną (taki charakter miały niektóre z naszych pozycji), ale i również przedstawienie historii ruchu wolnościowego, jak i propagowanie różnych kierunków w ruchu. Do tej pory ukazały się m.in.:

</doc>
<doc id="954583" url="https://pl.wikipedia.org/wiki?curid=954583" title="Kalemia">
Kalemia



</doc>
<doc id="954590" url="https://pl.wikipedia.org/wiki?curid=954590" title="Lolium perenne">
Lolium perenne



</doc>
<doc id="954592" url="https://pl.wikipedia.org/wiki?curid=954592" title="Rajgras angielski">
Rajgras angielski



</doc>
<doc id="954595" url="https://pl.wikipedia.org/wiki?curid=954595" title="Andrzej Kozera">
Andrzej Kozera

Andrzej Kozera (ur. 5 stycznia 1937, zm. 21 marca 2010) – polski dziennikarz telewizyjny.
Życiorys.
Rozpoczął pracę w Telewizji Polskiej w 1962, wygrał wtedy konkurs na prezentera. W latach 70. prowadził "Dziennik Telewizyjny", m.in. 16 października 1978 poinformował polskich telewidzów o wyborze Karola Wojtyły na papieża. Komentował również jego wizyty w Polsce. Podczas stanu wojennego w 1981 zniknął z ekranu, choć nadal pracował w telewizji.
W czasie jubileuszu 50-lecia Telewizji Polskiej w 2002 wystąpił wśród zaproszonych gości. Pracował przy opisywaniu zbiorów archiwalnych materiałów filmowych. Był jedynym spośród prezenterów "Dziennika" z czasów PRL, który aktywnie współpracował z TVP do ostatnich dni życia.
31 marca 2010 roku został pochowany na cmentarzu Bródnowskim w Warszawie (Kw. 59D-VI-8).

</doc>
<doc id="954597" url="https://pl.wikipedia.org/wiki?curid=954597" title="Magdalena Pańkowska">
Magdalena Pańkowska



</doc>
<doc id="954600" url="https://pl.wikipedia.org/wiki?curid=954600" title="Nykesha Sales">
Nykesha Sales

Nykesha Simone Sales (ur. 10 maja 1976 w Bloomfield) – amerykańska koszykarka występująca na pozycji niskiej skrzydłowej w zawodowej lidze WNBA, reprezentantka kraju, po zakończeniu kariery zawodniczej – trenerka koszykarska, obecnie asystentka trenera w drużynie akademickiej UFC Knights.
Druga zawodniczka po Sheryl Swoopes, która ma w dorobku 3000 punktów, 500 asyst i 400 przechwytów w WNBA. Jedna z dwóch zawodniczek, które wystąpiły we wszystkich meczach gwiazd ligi (WNBA All-Star Game).

</doc>
<doc id="954606" url="https://pl.wikipedia.org/wiki?curid=954606" title="Marek Tumanowicz">
Marek Tumanowicz

Marek Tumanowicz (ur. 1947) – polski dziennikarz telewizyjny w latach 70. i 80 XX wieku.
Życiorys.
Występował w Wieczorze z Dziennikiem w serwisie Wiadomości z Kraju (na ekranie po lewej stronie prowadzącego) oraz Dzienniku Telewizyjnym.
Podczas stanu wojennego w latach 1981–1982 występował w mundurze wojskowym, co było jego pomysłem.
Po przemianach w 1989 prezes Andrzej Drawicz mianował go dyrektorem programowym. W okresie późniejszym miał problem ze znalezieniem pracy – trzy razy był zarejestrowany jako bezrobotny, a także pracował jako stróż oraz szef ochrony.
W 2007 ukazała się jego książka "Z DTV w życiorysie" .

</doc>
<doc id="954610" url="https://pl.wikipedia.org/wiki?curid=954610" title="Diplodoki">
Diplodoki

Diplodoki (Diplodocidae) – rodzina zauropodów, której nazwa oznacza "dwubelkowe" Obejmowała ona jedne z największych istot żywych wszech czasów, takie jak "Diplodocus" czy "Supersaurus" (ok. 34 m długości). Do Diplodocidae bywa też zaliczany opisany przez Edwarda Drinkera Cope'a rodzaj "Amphicoelias", z gatunkami "A. altus" i "A. fragillimus" (ten ostatni znany z pojedynczego uszkodzonego kręgu, który zaginął); jeśli faktycznie należał on do Diplodocidae, to istnieje możliwość, że przedstawicielami tej rodziny były największe zwierzęta lądowe wszech czasów (Gregory Paul (1994), opierając się na porównaniach z diplodokiem, oszacował całkowitą długość ciała "A. fragillimus" na 40–60 m długości, a jego masę na 100-150 t; Kenneth Carpenter (2006), również w oparciu o porównania z diplodokiem, oszacował długość "A. fragillimus" na 58 m, a jego masę na 122,4 tony). Z analizy kladystycznej przeprowadzonej przez Whitlocka (2011) wynika jednak, że "Amphicoelias" mógł być bazalnym przedstawicielem Diplodocoidea nienależącym do Diplodocidae.
Większość gatunków, które z pewnością można sklasyfikować jako przedstawicieli tej rodziny, żyła w późnej jurze; jeden gatunek, południowoamerykański "Leinkupal laticauda", żył we wczesnej kredzie (berrias lub walanżyn). Do przedstawicieli Diplodocidae mogą też należeć niektóre skamieniałości odkryte w osadach angielskiej grupy Wealden, w tym kość śródręcza odkryta w reprezentujących berrias lub walanżyn osadach grupy Hastings Beds niedaleko Bexhill w hrabstwie East Sussex; jeśli kości te rzeczywiście należałyby do przedstawicieli Diplodocidae, to dowodziłyby one przetrwania przedstawicieli rodziny do wczesnej kredy. Jednak według Manniona i współpracowników (2012) nie można z pewnością stwierdzić, czy którakolwiek z tych skamieniałości należała do przedstawiciela Diplodocidae; np. wspomnianą wyżej kość śródręcza według tych autorów można jedynie uznać za należącą do zauropoda o niepewnej pozycji filogenetycznej. We wczesnokredowych (prawdopodobnie apt, choć mogą być nieco młodsze) osadach formacji Qingshan w prowincji Szantung w Chinach odkryto pojedynczy kręg ogonowy (oznaczony PMU R263), którego budowa według Paula Upchurcha i Philipa Manniona (2009) wykazuje duże podobieństwo do kręgów ogonowych diplodoków. Z przeprowadzonej przez autorów analizy kladystycznej wynika, że PMU R263 należał do bazalnego przedstawiciela podrodziny Diplodocinae, będącego taksonem siostrzanym do kladu tworzonego przez rodzaje "Diplodocus" i "Barosaurus". Odkrycie tego kręgu może dowodzić, że diplodoki przetrwały – przynajmniej na obszarach dzisiejszej Azji – co najmniej do aptu. Jednak zdaniem Whitlocka i współpracowników (2011) budowa kręgu wykazuje większe podobieństwo do kręgów zauropodów z kladu Titanosauriformes; analiza kladystyczna przeprowadzona przez autorów nie potwierdza jego przynależności ani do Diplodocoidea (w tym Diplodocidae), ani do Titanosauriformes.
Budowa.
Zwierzęta te były lżej zbudowane niż tytanozaury i brachiozaury. Posiadały puste w środku kości, które znacząco zmniejszały ciężar ich potężnych cielsk. Miały krótkie nogi, z czego tylne kończyny były dłuższe, niż przednie, co sprawiało, że tułów obniżał się w kierunku szyi. Na początku lat 1990. opisano okaz przedstawiciela tej rodziny z rzędem kolczastych wyrostków zbudowanych z keratyny, ciągnących się wzdłuż grzbietu w kierunku ogona. Późniejsze badania wykazały, że były one rozłożone bardziej równomiernie wzdłuż grzbietu i nie tworzyły rzędu, zmniejszającego się wzdłuż tułowia. Mogły je posiadać wszystkie diplodoki, ale z uwagi na rzadkie przypadki zachowania się tkanek skórnych nie można tego z całą pewnością potwierdzić. Owe zauropody miały bardzo długie szyje. Dawniej były przedstawiane jako zrywające liście z koron drzew, ale najnowsze badania wykazały, że nie mogły one podnosić szyi pod takim kątem, gdyż złamałyby ją sobie. Obecnie uważa się, że trzymały ją poziomo, zrywając paprocie itp. Ich głowy, podobnie jak innych zauropodów, były w porównaniu z resztą ciała bardzo małe. Otwory nosowe diplodoków nie leżały z przodu głowy, lecz były wysunięte bardziej do tyłu. Prawdopodobniej połykały gastrolity, co pomagało im w trawieniu roślin (podobnie jak współczesne ptaki). Inną cechą diplodoków były bardzo długie, biczowate ogony, grube przy podstawie i zmniejszające się w kierunku końca. Badania wykazały, że podczas uderzenia mogły wydać dźwięki o natężeniu ponad 200 decybeli. Mogły one służyć do porozumiewania się lub do obrony przed napastnikami. Tę drugą teorię potwierdza materiał kopalny; niektóre ogony posiadają uszkodzenia, które mogły powstać w czasie walki.
Klasyfikacja.
Rodzinę Diplodocidae umieszcza się w nadrodzinie Diplodocoidea. Oprócz niej zalicza się do niej także inne rodziny zauropodów, jak dikreozaury czy rebbachizaury. Znane z Ameryki Północnej, Afryki i Eurazji. Rodzina ta bierze nazwę od nazwy jej najbardziej znanego członka – diplodoka.

</doc>
<doc id="954611" url="https://pl.wikipedia.org/wiki?curid=954611" title="Diplodocoidae">
Diplodocoidae



</doc>
<doc id="954616" url="https://pl.wikipedia.org/wiki?curid=954616" title="Andrzej Racławicki">
Andrzej Racławicki

Andrzej Racławicki – dziennikarz radiowy i telewizyjny w latach 70. i 80.
Życiorys.
Występował w "Dzienniku" o godz 17 oraz w "Wieczorze z Dziennikiem". Prowadził też występy finałowe pianistów na Międzynarodowym Konkursie im. Fryderyka Chopina w latach 1970-85. Podczas stanu wojennego występował w mundurze. Po przemianach w 1989 roku odszedł z Telewizji.

</doc>
<doc id="954618" url="https://pl.wikipedia.org/wiki?curid=954618" title="Witold Stefanowicz">
Witold Stefanowicz

Witold Stefanowicz (ur. 12 lipca 1938 w Bielsku-Białej) – dziennikarz telewizyjny w latach 70. i 80. 
Absolwent Instytutu Dziennikarstwa i Nauk Politycznych Uniwersytetu Warszawskiego (1974).
W dzieciństwie więzień obozów hitlerowskich Ravensbrück i Oranienburg. W latach 1961-1974 sprawozdawca w zespole dla zagranicy Polskiego Radia. W latach 1974-1983 sprawozdawca w Naczelnej Redakcji Dzienników Telewizyjnych, komentator transmisji telewizyjnych z najważniejszych wydarzeń społeczno-politycznych w Polsce, sprawozdawca parlamentarny podczas sesji Sejmu PRL. 
Był jednym ze spikerów Dziennika Telewizyjnego. Podczas stanu wojennego występował w mundurze. Od 1983 korespondent Polskiego Radia i Telewizji w Moskwie.
Po przemianach w 1989 roku odszedł z telewizji.
Członek PZPR oraz Stowarzyszenia Dziennikarzy PRL (od 1982).

</doc>
<doc id="954620" url="https://pl.wikipedia.org/wiki?curid=954620" title="Gospodarka społeczna">
Gospodarka społeczna

Gospodarka społeczna (ang. "social economy") – system przedsiębiorstw i organizacji oraz właściwych im uregulowań prawnych, mających na celu wspieranie osób zagrożonych wykluczeniem społecznym. Obejmuje stowarzyszenia, fundacje, spółdzielnie, towarzystwa ubezpieczeń wzajemnych, zakłady aktywności zawodowej, warsztaty terapii zajęciowej oraz inne formy organizacyjne, które angażują się w życie społeczności lokalnej.
Nadrzędną funkcją gospodarki społecznej jest przeciwdziałanie wykluczeniu społecznemu. Do grup szczególnie zagrożonych wykluczeniem społecznym należą przede wszystkim osoby: długotrwale bezrobotne, bezdomne, uzależnione i izolowane.
Podmioty gospodarki społecznej prowadzą proces reintegracji społecznej i zawodowej m.in. w oparciu o:
Gospodarka społeczna jest niekiedy określana także jako: nowa gospodarka społeczna (ang. "new social economy"), gospodarka popularna/powszechna (ang. "popular economy"), gospodarka ubogich (ang. "economy of the poor"), gospodarka społeczności lokalnych (ang. "economy of local communities"), gospodarka obywatelska (ang. "civic economy"), gospodarka pracy (ang. "labour economy"), gospodarka współpracy (ang. "cooperative economy").
W literaturze przedmiotu gospodarka społeczna jest niekiedy omawiana łącznie z koncepcją „gospodarki solidarnej” lub „solidarnościowej” (ang. "social and solidarity economy"). Podejście takie stosują m.in. UNRISD i Międzynarodowa Organizacja Pracy. Termin gospodarka solidarna używany jest głównie we Francji, Ameryce Łacińskiej i Quebecu do rozróżnienia między „starymi” i „nowymi” mechanizmami i organizacjami gospodarki społecznej. Podkreśla się w ten sposób fakt, że niektóre starsze podmioty (np. w obszarze bankowości i ubezpieczeń) stały się już częścią głównego nurtu gospodarki kapitalistycznej. Tymczasem nowa gospodarka solidarnościowa dąży do przeciwdziałania czarnemu rynkowi i gospodarce reprezentowanej np. przez organizacje przestępcze, gangi lub mafię. Gospodarka solidarna obejmuje organizacje sprawiedliwego handlu, spółdzielnie pracownicze, związki zawodowe, ruchy open-source i otwartego dostępu, wspólnotową produkcję partnerską, etyczne organizacje zakupowe i lokalne waluty. Gospodarka solidarna obejmuje również inwestycje społeczne i innowacje społeczne.
W języku polskim „gospodarka społeczna” jest często błędnie określana także jako „ekonomia społeczna” co wynika z niepoprawnego tłumaczenia angielskiego zwrotu „social economy”. Określenie „ekonomia społeczna” odnosi się bowiem do odrębnej subdyscypliny ekonomii określanej jako socjoekonomika (ang. "social economics" lub "socioeconomics"), a nie do odrębnego typu gospodarki jako przedmiotu badań ekonomii (gospodarki społecznej).

</doc>
<doc id="954624" url="https://pl.wikipedia.org/wiki?curid=954624" title="Russell Coutts">
Russell Coutts

Russell Coutts (ur. 1 marca 1962 w Wellington) – nowozelandzki żeglarz, mistrz olimpijski w klasie Finn z igrzysk w Los Angeles w 1984, trzykrotny triumfator Regat o Puchar Ameryki.
Początkowo startował w klasie Finn, gdzie jego największym sukcesem był złoty medal olimpijski podczas igrzysk w Los Angeles. Następnie startował w mistrzostwach świata w match racingu, które trzykrotnie wygrywał.
W 1995 wszedł w skład nowozelandzkiego syndykatu Black Magic, który zdobył po raz pierwszy dla Nowej Zelandii Puchar Ameryki. W 2000 z sukcesem bronił tego trofeum. Następnie wzbudzając wiele kontrowersji opuścił nowozelandzki zespół i w 2003 roku wywalczył puchar dla Szwajcarii. Po tym sukcesie opuścił syndykat Allinghi, jednak wcześniej podpisał umowę, zobowiązującą go do nieuczestniczenia w kolejnej edycji regat. Zamiast tego w 2005 roku zaangażował się w rozwój nowej klasy – RC 44.

</doc>
<doc id="954625" url="https://pl.wikipedia.org/wiki?curid=954625" title="Baureihe E 11">
Baureihe E 11

Baureihe E 11 (seria DR: E 11, później 211, DB: 109) - lokomotywa elektryczna produkowana w latach 1961-1976 dla kolei wschodnioniemieckich. Wyprodukowano 96 lokomotyw. Elektrowozy zostały wyprodukowane do prowadzenia pociągów pasażerskich na zelektryfikowanych liniach kolejowych.
Dwie pierwsze lokomotywy wyprodukowano w styczniu 1961 roku. Pierwsza lokomotywa została zachowana jako sprawna.
Pokrewną serią dla pociągów towarowych była Baureihe E 42.

</doc>
<doc id="954627" url="https://pl.wikipedia.org/wiki?curid=954627" title="Głębokość wnikania Londonów">
Głębokość wnikania Londonów

Głębokość wnikania Londonów – odległość charakterystyczna dla danego nadprzewodnika, wykorzystywana do opisu pola magnetycznego w jego wnętrzu. Pozwala określić, jak szybko wartość indukcji magnetycznej maleje wraz z zagłębianiem się w nadprzewodnik. Pełni ona kluczową rolę w równaniach Londonów, które wiążą to pole z gęstością prądu w nadprzewodniku. Jest ona z definicji równa:
gdzie:
Typowe wartości głębokości wnikania leżą w przedziale od 50 do 500 nm.
Głębokość wnikania ma również fizyczną interpretację. Mianowicie, jeśli rozpatrzymy nadprzewodnik zajmujący półprzestrzeń, poza którym indukcja pola magnetycznego wynosi formula_7 to w oparciu o równania Londonów można udowodnić, że indukcja magnetyczna wewnątrz nadprzewodnika w odległości formula_8 od jego powierzchni wynosi:
Oznacza to zatem, że głębokość wnikania dla danego nadprzewodnika jest to odległość, na której pole wewnątrz niego maleje o czynnik formula_10
Nazwa pochodzi od nazwiska braci Fritza i Heinza Londonów, którzy wyprowadzili te równania.

</doc>
<doc id="954628" url="https://pl.wikipedia.org/wiki?curid=954628" title="Baureihe 242">
Baureihe 242

Baureihe 242 - lokomotywa elektryczna produkowana w latach 1962-1976 dla kolei wschodnioniemieckich. Wyprodukowano 292 elektrowozy. Lokomotywy zostały wyprodukowane do prowadzenia pociągów towarowych i osobowych na zelektryfikowanych liniach kolejowych. Niektóre lokomotywy eksploatowane były na kolejach szwajcarskich.

</doc>
<doc id="954641" url="https://pl.wikipedia.org/wiki?curid=954641" title="Della Robbia">
Della Robbia

Della Robbia – rodzina włoskich rzeźbiarzy i architektów działających we Florencji. Przedstawiciele:

</doc>
<doc id="954644" url="https://pl.wikipedia.org/wiki?curid=954644" title="Ruth Riley">
Ruth Riley

Ruth Ellen Riley (ur. 28 sierpnia 1979 w Ransom) – amerykańska koszykarka, występująca na pozycjach silnej skrzydłowej lub środkowej, mistrzyni olimpijska (2004), NCAA (2001) oraz dwukrotna WNBA (2003, 2006). Obecnie komentatorka spotkań Miami Heat.
W czerwcu 2014 ogłosiła zakończenie kariery sportowej.
Kariera sportowa.
Kariera klubowa.
NCAA.
W 1997/1998 rozpoczęła grę w lidze NCAA, w zespole Uniwersytetu w Notre Dame, zdobywając w 2001 mistrzostwo NCAA, a także nagrodę im. Jamesa Naismitha, dla najlepszej akademickiej zawodniczki roku.
WNBA.
W 2001 wybrana w drafcie WNBA z 5 numerem przez Miami Sol, w 2003 przeniosła się do Detroit Shock, z którym sięgnęła dwukrotnie po mistrzostwo WNBA (2003, 2006), została też wybrana najlepszą zawodniczką finałów ligi (2003), a w 2005 wystąpiła w meczu gwiazd WNBA. Od 2007 do 2012 była zawodniczką San Antonio Silver Stars.
Europa.
Występowała w lidze hiszpańskiej (2005-2006 w Yaya Maria Porta XI i w rundzie wiosennej sezonu 2008/2009 w Rivas Ecópolis (3 miejsce)), polskiej (2006-2007 w Lotosie Gdynia (wicemistrzostwo Polski)) i greckiej (runda wiosenna sezonu 2009/2010 w Athinaikosie (mistrzostwo Grecji i zwycięstwo w FIBA EuroCup Women).
Reprezentacja USA.
Z reprezentacją USA zdobyła wicemistrzostwo Letniej Uniwersjady w 1999 i mistrzostwo olimpijskie w 2004.

</doc>
<doc id="954649" url="https://pl.wikipedia.org/wiki?curid=954649" title="Tōshirō Hitsugaya">
Tōshirō Hitsugaya

 – postać występująca w mandze i anime "Bleach". Jest on dowódcą 10 dywizji w Gotei 13. Hitsugaya jest jedną z dwóch najważniejszych postaci w filmie animowanym „Bleach: The DiamondDust Rebelion”.
Wygląd.
Hitsugaya jest niski, ma turkusowe oczy i krótkie, białe włosy, przez co zwraca na siebie uwagę w ludzkim świecie. Nosi zwyczajny kapitański płaszcz (haori) bez rękawów z zieloną wstęgą przewieszoną przez jego ramiona, która jest trzymana przez okrągłą spinkę. Wstęga utrzymuje pochwę miecza na plecach. Według standardów Shinigami jest bardzo młody i wygląda na dziecko. W ludzkim świecie nosi czarny podkoszulek i szare spodnie, pokazał się również w mundurku szkolnym z liceum Karakury.
Zanpakutō.
Jego broń to – najpotężniejszy Zanpakutō wykorzystujący siłę lodu. Zapieczętowany wygląda jak zwykła katana (z wyjątkiem tsuby, która ma kształt czteroramiennej gwiazdy).
Shikai.
Jego moc uwalnia się gdy Hitsugaya wypowiada słowa . Do jego możliwości należy kontrolowanie lodu i wody. Dzięki niemu Hitsugaya może stworzyć lodowy twór przypominający kształtem smoka, który zamraża wszystko z czym się zetknie.
Bankai.
Forma bankai nazywa się . Przy jej użyciu tworzą się lodowe skrzydła, a wokół ramienia i ostrza miecza lodowy smok. Za plecami Tōshirō pojawiają się trzy „kwiaty”, które wyznaczają czas, przez jaki Hitsugaya może korzystać z tej formy. Kiedy wszystkie kwiaty znikną, "bankai" rozpada się. Jest to spowodowane młodym wiekiem i nie tak dużym, jak w przypadku innych dowódców, doświadczeniem w walce.
W obrębie Bankai dysponuje on potężnym atakiem . Dookoła przeciwnika pojawiają się słupy lodu, a następnie go miażdżą. Inne ataki to: „Ryuosenka” (Kwiat smoczego gradu) – pozwala na zamrożenie i roztrzaskanie oponenta ugodzonego mieczem, Guncho Tsurara (Gromada sopli lodu) – materializują się ogromne, ostro zakończone sople wymierzone w przeciwnika, „Hyōten Hyakkasō” – z ogromnej, jaskrawej dziury spada śnieg, który dotykając kogokolwiek zamraża go. W efekcie, gdy opadnie sto płatków śniegu, możemy podziwiać ogromną kolumnę lodowych kwiatów.
Odbiór.
Tōshirō Hitsugaya został uznany ósmą najpopularniejszą postacią anime w 2005 roku. Rok później uplasował się na 9. miejscu. W czwartym sondażu popularności postaci Bleacha, organizowanym przez magazyn wydający mangę – Weekly Shōnen Jump, Tōshirō Hitsugaya zajął pierwsze miejsce. W 2007 roku magazyn Newtype uznał go 9. najlepszą postacią anime.

</doc>
<doc id="954650" url="https://pl.wikipedia.org/wiki?curid=954650" title="Toshiro Hitsugaya">
Toshiro Hitsugaya



</doc>
<doc id="954651" url="https://pl.wikipedia.org/wiki?curid=954651" title="Hitsugaya Tōshirō">
Hitsugaya Tōshirō



</doc>
<doc id="954653" url="https://pl.wikipedia.org/wiki?curid=954653" title="Toushirou Hitsugaya">
Toushirou Hitsugaya



</doc>
<doc id="954654" url="https://pl.wikipedia.org/wiki?curid=954654" title="Hitsugaya Toushirou">
Hitsugaya Toushirou



</doc>
<doc id="954656" url="https://pl.wikipedia.org/wiki?curid=954656" title="Borys Bażanow">
Borys Bażanow



</doc>
<doc id="954657" url="https://pl.wikipedia.org/wiki?curid=954657" title="Kalendarium rządu Jarosława Kaczyńskiego">
Kalendarium rządu Jarosława Kaczyńskiego

Kalendarium rządu Jarosława Kaczyńskiego opisuje powołanie rządu Jarosława Kaczyńskiego, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów a także zmiany personalne na kierowniczych stanowiskach w urzędach centralnych podległych Radzie Ministrów.
Zmiany w rządzie.
"Lista zmian personalnych na stanowiskach ministrów, sekretarzy stanu i podsekretarzy stanu."

</doc>
<doc id="954662" url="https://pl.wikipedia.org/wiki?curid=954662" title="Tymczasowa Komisja Koordynacyjna NSZZ „Solidarność”">
Tymczasowa Komisja Koordynacyjna NSZZ „Solidarność”

Tymczasowa Komisja Koordynacyjna NSZZ „Solidarność” (TKK) – podziemny organ koordynujący działalność regionalnych struktur zdelegalizowanej „Solidarności” w stanie wojennym, utworzony 22 kwietnia 1982.
TKK tworzyli: Zbigniew Bujak (Region Mazowsze), Bogdan Lis (Region Gdańsk), Władysław Frasyniuk (Region Dolny Śląsk), Władysław Hardek (Region Małopolska).
W pierwszych oświadczeniach TKK wyraziła gotowość podjęcia negocjacji z władzą po zwolnieniu wszystkich internowanych oraz po ogłoszeniu amnestii dla aresztowanych i skazanych. Zapowiedziała także, że na delegalizację Związek odpowie strajkiem generalnym.
Z TKK współpracowały komitety koordynacyjne utworzone w wielu regionach Polski. Tuż po powstaniu TKK, w Gdańsku utworzono Regionalny Komitet Koordynacyjny (na czele z Bogdanem Borusewiczem i Aleksandrem Hallem). W Brukseli powstało również przedstawicielstwo zagraniczne. Współpracownikami TKK byli też m.in. Henryk Wujec, Jerzy Buzek, Antoni Stawikowski, Ryszard Musielak, Zdzisław Najder, Józef Pinior, Lech Kaczyński i inni liderzy regionalnych oddziałów podziemnej „S”.
25 października 1987 roku na wspólnym posiedzeniu TKK „S” i Tymczasowej Rady NSZZ „S” powołano jednolite kierownictwo – Krajową Komisję Wykonawczą NSZZ „S”, w skład której weszli członkowie TKK. Komisja stała się jawną władzą „Solidarności”.
23 maja 2007 na Zamku Królewskim w Warszawie odbyły się uroczystości związane z 25-leciem powstania TKK zorganizowane przez Marszałka Senatu Bogdana Borusewicza pod patronatem prezydenta Lecha Kaczyńskiego.

</doc>
<doc id="954663" url="https://pl.wikipedia.org/wiki?curid=954663" title="Karol Sidor">
Karol Sidor

Karol Sidor (ur. 16 lipca 1901 w Rużomberku, zm. 20 października 1953 w Montrealu) – słowacki działacz polityczny, publicysta i pisarz, członek Słowackiej Partii Ludowej (HSĽS), ideolog klerykalnego nacjonalizmu, dowódca Gwardii Hlinki na przełomie 1938/1939 roku, premier Słowacji w marcu 1939 roku, ambasador w Watykanie podczas II wojny światowej.
Życiorys.
Uczył się w gimnazjum w Rużomberku. Następnie studiował prawo na uniwersytecie w Pradze, a potem w Bratysławie, ale studiów nie ukończył. Jednocześnie zaangażował się w działalność polityczną, zostając w 1920 roku członkiem Słowackiej Partii Ludowej. Był bliskim współpracownikiem księdza Andreja Hlinki. Od 1931 roku był redaktorem naczelnym pism „Slovák” i „Slovenská pravda”. W 1934 roku został aresztowany przez władze czechosłowackie i trafił na 7 tygodni do więzienia. W latach 1935–1939 był parlamentarzystą. W 1935 roku doszło między nim i księdzem Jozefem Tiso do silnego konfliktu na tle wysunięcia kandydatów przez HSĽS na prezydenta Czechosłowacji. Po śmierci ks. A. Hlinki w sierpniu 1938 roku, K. Sidor faktycznie przejął przywództwo HSĽS. 6 października Słowacja otrzymała autonomię w ramach Czechosłowacji. Na jej czele stanął ks. J. Tiso, a K. Sidor został jego zastępcą. Od grudnia 1938 r. do marca 1939 roku pełnił funkcję ministra bez teki w rządzie czechosłowackim. Jednocześnie był pierwszym dowódcą nielegalnie działającej Gwardii Hlinkowej. Od 11 do 14 marca sprawował funkcję premiera autonomicznej Słowacji, po Jozefie Siváku. Do 18 kwietnia był ministrem spraw wewnętrznych niepodległego Państwa Słowackiego. Był przeciwnikiem wprowadzenia wojsk niemieckich na terytorium Słowacji, co uczynił rząd dr Tiso.
Z powodu swoich polonofilskich sympatii (był wielkim zwolennikiem wzmocnienia politycznych związków z Polską) oraz konfliktu z ks. J. Tiso i jego sympatykami został odsunięty od spraw państwowych i wysłany jako ambasador do Watykanu, gdzie przebywał do końca wojny. Jego zwolennicy występowali przeciwko zbrojnej napaści Niemiec na Polskę we wrześniu 1939 roku. Następnie wyemigrował do Kanady, gdzie założył Słowacką Radę Narodową na uchodźstwie. W 1947 roku został zaocznie skazany przez władze czechosłowackie na karę 20 lat więzienia.
Karol Sidor był także prozaikiem i publicystą. Z jego dzieł literackich można wymienić m.in. nowelę „Kliatba nenarodených” (1922), czy powieść historyczną „Kysuca” (1925). Z twórczości publicystycznej największą wartość miały powieść dokumentalna „Cestou po Poľsku” (1927), praca dokumentalno-historyczna „Slováci v zahraničnom odboji” (1928), reportaże „Sedem týždňov” (1935), dokumenty „Masakra v Černovej”, „Slovenská politika na pôde pražského snemu 1918 – 1938”, czy „Ako vznikal Slovenský štát”. W 1947 roku opublikował swoje wspomnienia z Watykanu pt. „Šesť rokov vo Vatikáne”. Po śmierci opublikowano dziennik, który spisywał podczas misji w Watykanie „Vatikánsky dennik” t. I-II (2011, 2012).

</doc>
<doc id="954668" url="https://pl.wikipedia.org/wiki?curid=954668" title="Lesk (rzeka)">
Lesk (rzeka)

Lesk ("Leśna Woda", niem. ) – rzeka, prawy dopływ Bobru o długości 23,65 km.
Rzeka płynie w województwie dolnośląskim, w Sudetach Środkowych. Wypływa na południowy wschód od Boguszowa-Gorców, na Wyżynie Unisławskiej w Górach Kamiennych. Płynie najpierw w kierunku północno-zachodnim, później przeważnie zachodnim, w obniżeniu stanowiącym granicę między Górami Kamiennymi a Górami Wałbrzyskimi, wzdłuż odcinka linii kolejowej Wrocław-Wałbrzych-Jelenia Góra wykorzystującego to obniżenie. Przepływa przez Boguszów-Gorce, Czarny Bór, Witków, Jaczków i Sędzisław, gdzie uchodzi do Bobru.
Jej lewymi dopływami są Miła, Grzędzki Potok i Mianka.

</doc>
<doc id="954671" url="https://pl.wikipedia.org/wiki?curid=954671" title="Lotokot filipiński">
Lotokot filipiński

Lotokot filipiński, lotokot, kaguan, kolugo ("Cynocephalus volans") – gatunek ssaka z rodziny lotokotowatych (Cynocephalidae).
Zasięg występowania.
Lotokot filipiński jest gatunkiem południowych Filipin, zamieszkując wyspy: Samar, Leyte, Biliran, Maripipi, Bohol, Dinagat, Siargao, Mindanao, Basilan i Tongkil.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Lemur volans". Jako miejsce typowe odłowu holotypu Linneusz wskazał Azję (), ograniczone do Filipin. Jedyny przedstawiciel rodzaju lotokot ("Cynocephalus") który opisał w 1786 roku holenderski przyrodnik Pieter Boddaert.
Chociaż nie opisano podgatunków "C. volans", istnieje znaczna rozbieżność genetyczna sugerująca, że w obrębie "C. volans" są co najmniej dwa potencjalnie ukryte gatunki (wyspy Visayas kontra wyspy Mindanao i Basilan), chociaż jego radiacja jest nowsza (około 1–2,5 milionów lat temu); taksonomia wymaga ponownej oceny. Autorzy "Illustrated Checklist of the Mammals of the World" uznają ten takson za gatunek monotypowy.
Charakterystyka.
Długość ciała (bez ogona) 340–420 mm, długość ogona 170–280 mm, długość ucha 29 mm, długość tylnej stopy 81–86 mm; masa ciała 1–1,5 kg (samice są większe od samców). Wzdłuż boków ciała, pomiędzy kończynami mają obszerny fałd skórny stanowiący powierzchnię nośną, którą wykorzystują przy przeskakiwaniu lotem szybowcowym z drzewa na drzewo na odległość do 150 m. 
Tryb życia.
Zamieszkuje lasy deszczowe; spotykany również na plantacjach bananowych, kokosowych i kauczukowych. Lotokoty są roślinożerne. Zjadają owoce i kwiaty, przez co traktowane są jako szkodniki. Prowadzą nadrzewny i nocny tryb życia. Samica po dwumiesięcznej ciąży rodzi jedno, czasem dwa młode.
Ochrona.
Lotokot filipiński jest gatunkiem narażonym na wyginięcie z powodu powolnego tempa osiągania dojrzałości, ograniczania i degradacji jego obszaru występowania oraz polowań. W klasyfikacji IUCN zaliczany był do kategorii VU (narażony). Obecnie jego populacja uważana jest za stabilną, a zagrożenie klasyfikowane w kategorii LC (najmniejszej troski).

</doc>
<doc id="954672" url="https://pl.wikipedia.org/wiki?curid=954672" title="Wierzchołek (jezioro)">
Wierzchołek (jezioro)

Wierzchołek – przepływowe jezioro rynnowe położone na południowo-wschodnim skraju Pojezierza Kaszubskiego ("Polaszkowski Obszar Chronionego Krajobrazu") w powiecie kościerskim (województwo pomorskie) na wysokości 136 m n.p.m., o powierzchni 3,67 ha – jest częścią akwenu jezior polaszkowskich.

</doc>
<doc id="954673" url="https://pl.wikipedia.org/wiki?curid=954673" title="Cynocephalus volans">
Cynocephalus volans



</doc>
<doc id="954674" url="https://pl.wikipedia.org/wiki?curid=954674" title="Kalendarium rządu Kazimierza Marcinkiewicza">
Kalendarium rządu Kazimierza Marcinkiewicza

Kalendarium rządu Kazimierza Marcinkiewicza opisuje powołanie rządu Kazimierza Marcinkiewicza, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów a także zmiany personalne na kierowniczych stanowiskach w urzędach centralnych podległych Radzie Ministrów.
Zmiany w rządzie.
"Lista zmian personalnych na stanowiskach ministrów, sekretarzy stanu i podsekretarzy stanu."

</doc>
<doc id="954675" url="https://pl.wikipedia.org/wiki?curid=954675" title="Karol Niezabytowski">
Karol Niezabytowski

Karol Stanisław Niezabytowski (ur. 4 listopada 1865 w Oleszewiczach k. Grodna, zm. 26 listopada 1952 w Beckenham (Wielka Brytania)) – polityk konserwatywny, działacz państwowy II Rzeczypospolitej, ziemianin.
Życiorys.
Urodził się w rodzinie ziemiańskiej jako syn Konstantego Niezabytowskiego h. Lubicz i Celestyny z Kamieńskich h. Rola. Ukończył gimnazjum klasyczne w Wilnie (1884) i wydział fizyczno-matematyczny uniwersytetu w Petersburgu (1889). W zaborze rosyjskim działacz organizacji ziemiańskich na Mińszczyźnie (Mińskiego Towarzystwa Rolniczego i Związku Ziemian Mińskich). Gospodarował w swoich majątkach w grodzieńszczyźnie i mińszczyźnie. W latach 1911–1913 członek rosyjskiej Rady Państwa w Petersburgu.
W czerwcu 1918 członek Komitetu Rady Polskiej Ziemi Mińskiej. Po utracie w wyniku traktatu ryskiego swoich rodzinnych posiadłości na Mińszczyźnie (Bacewicze) zarządzał majątkiem żony k. Grodna. Po odzyskaniu niepodległości działacz Związku Ziemian Ziemi Mińskiej. Związany ze środowiskiem konserwatystów wileńskich ("żubrów"). Po przewrocie majowym (1926) w konsekwencji porozumienia Józefa Piłsudskiego ze środowiskiem konserwatywnym, mającego na celu oddzielenie go od narodowej demokracji (zjazdy w Nieświeżu i Dzikowie), Niezabytowski został ministrem rolnictwa w pierwszym rządzie Józefa Piłsudskiego, czwartym Kazimierza Bartla i rządzie Kazimierza Świtalskiego. Funkcję tę pełnił od 2 października 1926 do 7 grudnia 1929. Współzałożyciel Organizacji Zachowawczej Pracy Państwowej.
W latach 1928–1930 senator RP z listy BBWR, wybrany w województwie poleskim.
Po agresji Niemiec i ZSRR na Polskę we wrześniu 1939 na emigracji we Francji, następnie w Wielkiej Brytanii, gdzie zmarł w domu opieki „Antokol” w Beckenham. Pochowany został na Elmers End Cemetery.
Był mężem Zofii Łęskiej h. Ostoja (1878–1962), z którą miał 5 dzieci: Krzysztofa (1900–1920), Michała Konstantego (1901–1916), Marię Celestynę (1903–1994), Izabelę (1906–2000) i Helenę Elżbietę (1913–1997). 
W literaturze.
Karol Niezabytowski występuje pod zmienionym nazwiskiem ("pan Nieśmiertelny") jako jedna z postaci w powieści "Nadberezyńcy" Floriana Czarnyszewicza.

</doc>
<doc id="954677" url="https://pl.wikipedia.org/wiki?curid=954677" title="Kaguan">
Kaguan



</doc>
<doc id="954680" url="https://pl.wikipedia.org/wiki?curid=954680" title="Ise (pancernik)">
Ise (pancernik)



</doc>
<doc id="954681" url="https://pl.wikipedia.org/wiki?curid=954681" title="Średnik (jezioro)">
Średnik (jezioro)

Średnik - przepływowe jezioro rynnowe położone na południowo-wschodnim skraju Pojezierza Kaszubskiego ("Polaszkowski Obszar Chronionego Krajobrazu"), na północ od Jeziora Gatno i na południowy zachód od wsi Niedamowo w gminie Kościerzyna, powiecie kościerskim, (województwo pomorskie) na wysokości 136 m n.p.m., o powierzchni 4 ha – jest częścią akwenu jezior polaszkowskich.

</doc>
<doc id="954682" url="https://pl.wikipedia.org/wiki?curid=954682" title="Plac Miarki">
Plac Miarki



</doc>
<doc id="954688" url="https://pl.wikipedia.org/wiki?curid=954688" title="Lesk">
Lesk



</doc>
<doc id="954689" url="https://pl.wikipedia.org/wiki?curid=954689" title="Luca della Robbia">
Luca della Robbia

Luca della Robbia (ur. 1399 we Florencji, zm. 20 lutego 1481, tamże) – włoski rzeźbiarz, jeden z głównych mistrzów wczesnego włoskiego renesansu (quattrocento). Pracował we Florencji. Tworzył rzeźby w brązie, marmurze i terakocie. 
Życiorys.
Niewiele wiadomo o jego wczesnej twórczości. Jego pierwszym udokumentowanym dziełem jest kantoria - marmurowa trybuna śpiewacza - dla katedry Santa Maria del Fiore (1431-38, dziś w muzeum katedralnym). 
Zasłynął jako wynalazca techniki barwnie glazurowanych rzeźb z wypalanej gliny. Wykonywał je od ok. 1442. Były to płaskorzeźby, medaliony, ołtarze, grupy rzeźbione, rozpowszechnione w całej Toskanii, zdobiące liczne muzea (Paryż, Berlin, Londyn, Florencja itd.). Jednymi z najważniejszych dzieł stworzonych w tej technice są rzeźby w Kaplicy Pazzich przy kościele Santa Croce we Florencji. Typowym przedstawieniem stał się biały wizerunek Maryi z Dzieciątkiem na błękitnym, płaskim tle (np. "Madonna z jabłkiem" 1455-60, Museo Nazionale del Bargello).
Uczniami Lucca della Robbia byli m.in. Andrea della Robbia i jego pięciu synów, m.in. Giovanni della Robbia (1469—1529) i Girolamo della Robbia (1488—1566).
Kantoria.
Pierwotnie znajdowała się nad drzwiami do północnej zakrystii katedry florenckiej. Swoją formą przypomina starożytny rzymski sarkofag unoszony na pięciu wspornikach. Architektoniczna dekoracja stanowi ramy dla dziesięciu płaskorzeźb przedstawiających śpiewające, tańczące i grające na rozmaitych instrumentach dzieci i młodzież. Stanowią one niejako ilustracje do psalmu 150, którego fragmenty wypisane są na kantorii. Reliefy cechuje duży stopień zróżnicowania wypukłości. Niektóre fragmenty są oderwane zupełnie od podłoża. Figury szczelnie wypełniają całą powierzchnię kwadratowych plakiet. 

</doc>
<doc id="954690" url="https://pl.wikipedia.org/wiki?curid=954690" title="Czynniki edaficzne">
Czynniki edaficzne

Czynniki edaficzne – właściwości chemiczne, fizyczne i biologiczne gleby, warunkujące istnienie specyficznych warunków siedliskowych i w konsekwencji specyficznej kompozycji zasiedlających ją organizmów.

</doc>
<doc id="954694" url="https://pl.wikipedia.org/wiki?curid=954694" title="Łasicolot malajski">
Łasicolot malajski

Łasicolot malajski, lotokot malajski ("Galeopterus variegatus") – gatunek ssaka z rodziny lotokotowatych (Cynocephalidae).
Zasięg występowania.
Łasicolot malajski występuje w zależności od podgatunku:
Populacji z bardziej odległych wysp (Belitung, Karimata, Wyspy Anambas i Wyspy Natuna oraz Archipelag Riau i Wyspy Lingga) nie można przypisać do konkretnego podgatunku.
Taksonomia.
Gatunek po raz pierwszy naukowo opisał w 1799 roku francuski przyrodnik Jean-Baptiste Audebert nadając mu nazwę "Galeopitecus variegatus". Jako miejsce typowe odłowu holotypu Audebert wskazał Jawę, w Indonezji. Jedyny przedstawiciel rodzaju łasicolot ("Galeopterus") który opisał w 1908 roku brytyjski zoolog Oldfield Thomas.
Historycznie, na podstawie zmienności biogeograficznej i morfologicznej, opisano do 20 podgatunków, które zostały połączone w cztery podgatunki na podstawie cech czaszkowo-zębowych. Badania oparte o szacunki rozbieżności molekularnej wskazują, że mogą to być odrębne gatunki i że istnieją dodatkowe nierozpoznane taksony; taksonomia "G. variegatus" wymaga ponownej oceny. Autorzy "Illustrated Checklist of the Mammals of the World" rozpoznają cztery podgatunki.
Morfologia.
Długość ciała (bez ogona) 340–420 mm, długość ogona 170–280 mm, długość ucha 23–26 mm, długość tylnej stopy 72–80 mm; masa ciała 1,2–1,7 kg (samice są większe od samców). Wzdłuż boków ciała, pomiędzy kończynami mają obszerny fałd skórny stanowiący powierzchnię nośną, którą wykorzystują przy przeskakiwaniu lotem szybowcowym z drzewa na drzewo.
Tryb życia.
Lotokoty są roślinożerne. Zjadają owoce i kwiaty. Prowadzą nadrzewny i nocny tryb życia. Samica po dwumiesięcznej ciąży rodzi jedno młode.

</doc>
<doc id="954696" url="https://pl.wikipedia.org/wiki?curid=954696" title="Galeopterus variegatus">
Galeopterus variegatus



</doc>
<doc id="954697" url="https://pl.wikipedia.org/wiki?curid=954697" title="Cynocephalus variegatus">
Cynocephalus variegatus



</doc>
<doc id="954698" url="https://pl.wikipedia.org/wiki?curid=954698" title="Synod jerozolimski">
Synod jerozolimski

Synod Jerozolimski - prawosławny synod zwołany przez patriarchę Jerozolimy Dositheusa w marcu 1672 z okazji poświęcenia Bazyliki Narodzenia Pańskiego w Betlejem, zwany też Synodem Betlejemskim.
Synod potępił kalwińską naukę o predestynacji i usprawiedliwieniu przez wiarę.
Poparł tradycyjne prawosławne nauki o prawdziwej obecności Chrystusa w Eucharystii oraz o losie duszy po śmierci, które część komentatorów odczytała jako w gruncie rzeczy zbieżne z rzymskokatolickimi poglądami o transsubstancjacji i osobistej eschatologii. Podtrzymał ortodoksyjne poglądy w stosunku do Filioque.

</doc>
<doc id="954699" url="https://pl.wikipedia.org/wiki?curid=954699" title="TKK">
TKK



</doc>
<doc id="954700" url="https://pl.wikipedia.org/wiki?curid=954700" title="Synod Betlejemski">
Synod Betlejemski



</doc>
<doc id="954705" url="https://pl.wikipedia.org/wiki?curid=954705" title="Jezioro Olszanowskie">
Jezioro Olszanowskie

Jezioro Olszanowskie – leśne jezioro wytopiskowe położone na północnym skraju Pojezierza Krajeńskiego, na obszarze gminy Rzeczenica, o ogólnej powierzchni 56,91 ha. Jezioro jest położone w pobliżu rynny polodowcowej tzw. zespołu jezior Szczycieńskich.

</doc>
<doc id="954711" url="https://pl.wikipedia.org/wiki?curid=954711" title="Cesare Facchinetti">
Cesare Facchinetti

Cesare Facchinetti (ur. 17 września 1608 w Bolonii, zm. 30 stycznia 1683 w Rzymie) – włoski kardynał. Pochodził z tej samej rodziny co papież Innocenty IX.
Życiorys.
Przybył do Rzymu w 1632. W maju 1639 Urban VIII wysłał go z misją dyplomatyczną do Hiszpanii, gdzie miał pracować na rzecz stworzenia ligi chrześcijańskiej do walki z Turkami. Kilka tygodni później został nuncjuszem w Hiszpanii oraz tytularnym arcybiskupem Damietty. W 1642 wezwany z powrotem do Rzymu, został sekretarzem Kongregacji ds. Biskupów i Zakonników, a w 1643 arcybiskupem Senigalli.
13 lipca 1643 został kreowany kardynałem prezbiterem Santi Quattro Coronati przez papieża Urbana VIII. W 1655 przeniesiono go do diecezji Spoleto. Protoprezbiter Świętego Kolegium Kardynalskiego 1671-72, w 1672 został kardynałem biskupem Palestriny, a w 1679 kardynałem biskupem Porto e Santa Rufina. Po śmierci kardynała Francesco Barberini przejął kierowanie Kancelarią Apostolską i Inkwizycją Rzymską oraz objął diecezję podmiejską Ostia e Velletri (8 stycznia 1680). Zmarł z powodu kamieni nerkowych w wieku 74 lat.

</doc>
<doc id="954718" url="https://pl.wikipedia.org/wiki?curid=954718" title="Edmontozaur">
Edmontozaur

Edmontozaur ("Edmontosaurus") – czworonożny, roślinożerny dinozaur z rodziny hadrozaurów, z podrodziny hadrozaurów płaskogłowych. Jeden z największych ich przedstawicieli. Inne jego nazwy to Anatosaurus, Thespesius.
Znaczenie jego nazwy – jaszczur z Edmonton.
Osiągał 13 metrów długości i 5-6 ton wagi.
Występował w okresie późnej kredy około 71-65 milionów lat temu. Teren zasięgu występowania – Ameryka Północna w Kanadzie (Alberta), i USA (Alaska, Montana Wyoming Kalifornia).
Klasyfikacja i budowa.
Edmontozaur należy do jednej z dwóch podrodzin hadrozaurydów – do Hadrosaurinae, czyli płaskogłowych dinozaurów kaczodziobych. Właściwie to wśród hadrozaurynów występowały także formy z ozdobami na głowach, takimi jak garb przed nosem u Grypozaura i Kritozaura, różkami między oczami u Majazaury, Prozaurolofa i Loforotona, i nawet długimi wyrostkami z tyłu czaszki u Zaurolofa. "Edmontosaurus" nie miał na głowie kostnego grzebienia; opisany przez Bella i współpracowników (2014) okaz odkryty w osadach kanadyjskiej formacji Wapiti miał natomiast na głowie niewielki grzebień z tkanek miękkich. Edmontozaura oraz jego najbliższych krewnych anatotytana i szantungozaura łączy się niekiedy w nieformalne plemię "Edmontosaurini". Typowy edmontozaur miał około 9 metrów długości, ale zdarzały się też osobniki o długości 12-13 m. Cechą charakterystyczną szkieletu tego gada (jak i innych hadrozaurów) są cieniutkie pałeczki wzdłuż wyrostków kolczystych, które usztywniają kręgosłup. Czaszka zakończona była bardzo szerokim, kaczym dziobem, z tyłu wyrastały zaś setki zębów tworzących baterie zębowe. Miał duży obszar nosowy, dzięki któremu mógł wydawać dźwięki słyszalne z wielu kilometrów. Spłaszczony ogon sugeruje, że te hadrozaury umiały dobrze pływać. Edmontozaur miał na grzbiecie rząd guzków, ciągnących się od szyi od końca ogona; posiadał cienką kość kulszową i biodrową.
Gatunki.
Typowy gatunek, "E. regalis" znany jest zarówno z wczesnego, jak i późnego mastrychtu, był pospolity i znany jest z kilkunastu osobników. Na samym końcu ery dinozaurów, był drugim najczęściej spotykanym roślinożercą w Ameryce Północnej (po triceratopsie). Był dość duży, mierzył 10-13 m długości.
"Edmontosaurus annectens" jest znany z późnego mastrychtu, pojawiły się sugestie, że być może są to samice "E. regalis".
"Edmontosaurus copei" ("Anatotitan copei") z późnego mastrychtu jest także dużym gatunkiem, lecz był rzadszy niż "E. regalis". Charakteryzował się niewielkimi guzkami w okolicy oczu, a jego czaszka była wyjątkowo długa i niska.
Pierwsze szczątki edmontozaura odkrył Lawrence Morris Lambe w prowincji Alberta w formacji Horseshoe Canyon (wtedy nazywanej formacją Edmonton). Potem okazało się, że wcześniej już znajdowano edmontozaury, lecz różni paleontolodzy nadawali im różne nazwy, na przykład "Claosaurus annectens" Marsha okazał się gatunkiem edmontozaura, tak samo było z "Thespesius" Sternberga i anatozaurem Gilmore'a.
Dobrze znany z książek popularnonaukowych o dinozaurach Anatozaur jest także synonimem edmontozaura. Gatunek typowy – "A. annectens" został przemianowany na "E. annectens", przez co anatozaur stał się synonimem edmontozaura. Podobnie "Anatosaurus saskatchewanensis" został także uznany za gatunek rodzaju "Edmontosaurus" ("E. saskatchewanensis"). "Anatosaurus edmontonensis" (albo "edmontoni") został uznany za gatunek "E. annectens". Natomiast dwa pozostałe gatunki rodzaju "Anatosaurus": "A. longiceps" (wcześniej Trachodon) i "A. copei" nie utożsamiono z "Edmontosaurus" z powodu różnic w budowie. Stworzono dla nich nowy rodzaj – Anatotytan, który jednak może być także gatunkiem edmontozaura. Pojawiły się sugestie, że olbrzymi, 15-metrowy hadrozauryd Szantungozaur z Chin także powinien należeć do rodzaju "Edmontosaurus", ponieważ cechy różniące go od "Edmontosaurus regalis" są głównie związane z wielkością zwierzęcia.
Paleoekologia.
We wczesnym mastrychcie, około 71-69 milionów lat temu, edmontozaur żył na równinach zalewowych, ujściach rzek i torfowiskach, obok licznych innych ornitopodów, takich jak zaurolof, ceratopsów (anchiceratops, pachyrinozaur, eotriceratops), pachycefalozaurów (stegoceras), ankylozaurów (euoplocefal i edmontonia). Głównym wrogiem tych roślinożerców był przedstawiciel rodziny tyranozaurów albertozaur. Mniejsze, zagrażające raczej tylko młodym edmontozaurom drapieżniki to atrociraptor i troodon, oraz prawdopodobnie wszystkożerne ornitomim, strutiomim i chirostenot.
Nieco później, pod sam koniec ery dinozaurów, większość z powyższych dinozaurów wymarła, lecz "Edmontosaurus" (jako jedyny hadrozauryd, obok swojego prawdopodobnego synonimu "Anatotitan") nadal był dość pospolity. Liczne ślady ugryzień na kościach edmontozaurów sugerują, że te ornitopody często padały ofiarą tyranozaura. Występowały wtedy także tescelozaurydy bugenazaura i tescelozaur, różne pachycefalozaury (drakoreks, pachycefalozaur, sferotol, stygimoloch) oraz pancerny ankylozaur. Najczęściej spotykane były jednak ceratopsy: bardzo liczny triceratops oraz rzadsze torozaury, diceratus i leptoceratops. Obok nich żyły dromeozaury, ornitomimy, cenagnaty, prymitywne ptaki i ssaki, takie jak dydelfodon, a także krokodyle, champsozaury, jaszczurki, węże, żółwie, żaby i płazy ogoniaste.
"Mumia" Dakota.
W 2000 roku 17-letni Tyler Lyson znalazł w Dakocie Północnej skamieniałe szczątki hadrozaura pochodzące sprzed 67 milionów lat. W 2007 roku, po przeprowadzonych badaniach, okazało się, że okaz jest wspaniale zachowany – zachowały się tkanki miękkie, takie jak mięśnie. Część ogonowa zwierzęcia jest o 25% większa, niż dotychczas sądzono, było to miejsce przyczepu potężnych mięśni nóg, które pozwalały dinozaurowi osiągać prędkość 45 km/h, czyli edmontozaur był w stanie uciec przed tyranozaurem. Tomograf pokazał, że na skórze zwierzęcia znajdowały się paski.
Nowotwory.
W 2003 roku naukowcy przebadali około 10.000 fragmentów kości różnych dinozaurów, należących do 700 różnych osobników. Okazało się, że jedna z rodzin dinozaurów – Hadrozaury była szczególnie podatna na występowanie nowotworów, zaś wśród nich najczęściej chorowały edmontozaury. Przerzuty wystąpiły aż w 3% przebadanych szczątków. Zdecydowana większość patologicznych zmian była zlokalizowana w ogonach. Tak duży odsetek zachorowań tłumaczy się dietą bogatą w karcynogeny. Typową dietą tego dinozaura były igły, nasiona i gałązki drzew iglastych, które zostały znalezione we wnętrznościach znalezionych "mumii". Wydaje się, że edmontozaur żywił się głównie wysoko rosnącą roślinnością, jaką były drzewa.

</doc>
<doc id="954723" url="https://pl.wikipedia.org/wiki?curid=954723" title="Niccolò Albergati-Ludovisi">
Niccolò Albergati-Ludovisi

Niccoló Albergati-Ludovisi (ur. 15 września 1608 w Bolonii – zm. 9 sierpnia 1687 w Rzymie) – włoski kardynał. Krewny papieża Grzegorza XV. Arcybiskup Bolonii 1645-1651.
Życiorys.
W 1645 został kreowany kardynałem prezbiterem Sant’Agostino przez papieża Innocentego X, i w 1648 wezwany przez niego do Rzymu. Wielki penitencjariusz 1650-87. Nie przyjął nominacji na arcybiskupa Palermo i Monreale, oferowanych mu przez króla Hiszpanii Filipa IV. Protoprezbiter Św. Kolegium 1676-77, następnie biskup Sabiny 1677-81, biskup Porto-Santa Rufina i subdziekan kolegium kardynałów 1681-83, biskup Ostia e Velletri i kardynał-dziekan od 1683. Z powodu słabego zdrowia często nie mógł osobiście wykonywać piastowanych funkcji. Zmarł w wieku niespełna 79 lat.

</doc>
<doc id="954741" url="https://pl.wikipedia.org/wiki?curid=954741" title="Korytozaur">
Korytozaur

Korytozaur ("Corythosaurus" ( "korus", κορυθος "koruthos" „hełm”; σαυρος "sauros" „jaszczurka”)) – rodzaj roślinożernego, kaczodziobego dinozaura z podrodziny lambeozaurów (Lambeosaurinae) w rodzinie hadrozaurów (Hadrosauridae).
Dane podstawowe.
Cechy gatunku:
Wymiary średnie:
Przewidywana prędkość maksymalna: ok.: 11 km/h
Pożywienie: rośliny takie jak gałązki, szyszki, pestki.
Okres występowania: górna kreda, ok. 77-76.5 mln lat temu.
Biotop: od brzegu po góry.
Rozród: jajorodne.
Gniazdo: .
Tryb życia, zachowania społeczne: życie stadne, wędrówki okresow.
Znaczenie nazwy:
Występowanie.
Żył w Ameryce Płn. w okresie kredy USA (Montana), Kanada (Alberta).
Kultura masowa.
Korytozaur wystąpił w trzeciej części filmu Jurassic Park (Jurassic Park III).
Filatelistyka.
Poczta Polska wyemitowała 5 marca 1965 r. znaczek pocztowy przedstawiający korytozaura o nominale 3,40 zł, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994 r..

</doc>
<doc id="954747" url="https://pl.wikipedia.org/wiki?curid=954747" title="Krzysztof Lisowski">
Krzysztof Lisowski

Krzysztof Lisowski (ur. 2 sierpnia 1954 w Krakowie) – polski poeta, krytyk literacki.
Życiorys.
Ukończył filologię polską na Uniwersytecie Jagiellońskim. Debiutował literacko w 1972 r. na łamach tygodnika literackiego „Życie Literackie”, a pierwszą książkę – tomik wierszy – „Próba obywatelstwa” wydał w 1975 r. Wiersze Lisowskiego tłumaczone były m.in. na języki: czeski, słowacki, ukraiński, rosyjski, serbsko-chorwacki, węgierski, słoweński, francuski, niemiecki i angielski. Jest laureatem licznych nagród, m.in. Nagrody im. Andrzeja Bursy (1976), Nagrody im. Stanisława Piętaka (1981), Nagrody Miasta Krakowa (1990), Nagroda Krakowska Książka Miesiąca (październik 1999 – za "33 zapewnienia o miłości do świata"). Za tom "Poematy i wiersze do czytania na głos" zdobył Nagrodę Poetycką im. Krystyny i Czesława Bednarczyków 2014 (ex aequo z Łukaszem Nicpanem za tom "Do czytającej list") oraz był nominowany do Nagrody Poetyckiej im. K.I. Gałczyńskiego – Orfeusza 2014. Za tom "Zamróz" nominowany do Nagrody Poetyckiej im. K.I. Gałczyńskiego – Orfeusz 2017. W 2020 nominowany do Nagrody Literackiej m. st. Warszawy za tom "Zaginiona we śnie". Książka "Zaginiona we śnie", z przyznaną Nagrodą Literacką im. ks. Jana Twardowskiego – została uznana za najciekawszy tom poezji wydany w roku 2019. Wydawcą nagrodzonych wierszy jest Biblioteka Kraków. W 2022 został laureatem Nagrody Poetyckiej im. Kazimierza Hoffmana oraz był nominowany do Nagrody Poetyckiej im. Konstantego Ildefonsa Gałczyńskiego za tom "Wieści dobre i złe". Stypendysta rządu Szwecji na Gotlandii (2000) oraz stypendysta Ministra Kultury RP. Związany zawodowo od 1977 r. z Wydawnictwem Literackim w Krakowie. Wykłada w Studium Literacko-Artystycznym na Uniwersytecie Jagiellońskim w Krakowie. Należy do Stowarzyszenia Pisarzy Polskich i PEN Club. Współpracuje z pismami literackimi i kulturalnymi, m.in. "Kresy", "Nowe Książki", "Dekada Literacka", "Kraków", Znad Wilii oraz "Twórczość".

</doc>
<doc id="954755" url="https://pl.wikipedia.org/wiki?curid=954755" title="Elois Jenssen">
Elois Jenssen



</doc>
<doc id="954759" url="https://pl.wikipedia.org/wiki?curid=954759" title="Giovanni Galli">
Giovanni Galli

Giovanni Galli (ur. 29 kwietnia 1958 w Pizie) – włoski piłkarz występujący na pozycji bramkarza.
Karierę piłkarską rozpoczynał w Fiorentinie, gdzie występował w latach 1977–1986. Następnie przeniósł się do Milanu, gdzie grał przez cztery sezony, z czego trzy regularnie. Później występował w klubach takich jak SSC Napoli, Torino FC i AC Parma. Karierę kończył w klubie Serie B A.S. Lucchese-Libertas. Został powołany na Mistrzostwa Świata 1982, ale nie pojawił się na boisku. W reprezentacji Włoch zadebiutował w meczu przeciwko Grecji 5 października 1983. Łącznie do 1986 rozegrał 19 meczów. Wystąpił na Mistrzostwach Świata 1986. Po zakończeniu kariery był skautem Fiorentiny oraz komentatorem radiowym i telewizyjnym. Jego synem był Niccolò Galli, także piłkarz, który zginął w 2001 w wypadku samochodowym w wieku 17 lat.

</doc>
<doc id="954777" url="https://pl.wikipedia.org/wiki?curid=954777" title="Trufle">
Trufle



</doc>
<doc id="954780" url="https://pl.wikipedia.org/wiki?curid=954780" title="Antonio Marcello Barberini">
Antonio Marcello Barberini

Antonio Marcello Barberini (ur. 18 listopada 1569, zm. 11 września 1646) – włoski kardynał. Brat Urbana VIII. Pochodził z Florencji.
Życiorys.
W 1592 wstąpił do zakonu kapucynów. Kreowany kardynałem prezbiterem S. Onofrio 1624 przez swojego brata Urbana VIII. 1625-28 biskup Senigallia, rezydował nadal w Rzymie i nigdy nie odwiedził swej diecezji. 1626 przewodniczył kapitule generalnej swego zakonu. Sekretarz Inkwizycji Rzymskiej 1629-33, był jednym z sędziów Galileusza. Od 1633 bibliotekarz św. Kościoła Rzymskiego i wielki penitencjariusz. 1636-40 działał jako wikariusz Rzymu w zastępstwie za kardynała Marzio Ginetti, który w Kolonii próbował negocjować pokój w wojnie 30-letniej. W przeciwieństwie do innych nepotów Urbana VIII prowadził skromne życie zakonnika, nie nadużywając swej władzy. Zmarł w Rzymie w wieku 77 lat.

</doc>
<doc id="954783" url="https://pl.wikipedia.org/wiki?curid=954783" title="Synod w Sutri">
Synod w Sutri

Synod w Sutri, czasami zwany też soborem w Sutri, został zwołany przez Grzegorza VI na żądanie niemieckiego króla Henryka III 20 grudnia 1046. Bezpośrednią przyczyną zwołania synodu przez Henryka była walka o urząd papieski pomiędzy Benedyktem IX, Grzegorzem VI i Sylwestrem III.
Decyzje synodu przebiegały pod dyktando Henryka. Synod potępił symonię, jakiej dopuścił się podczas swego wyboru Grzegorz VI, przez co ten zrezygnował 24 grudnia. Dzień później synod wybierał na nowego papieża wskazanego przez Henryka Klemensa II. Zaraz po swoim wyborze Klemens koronował Henryka III na cesarza rzymskiego.

</doc>
<doc id="954784" url="https://pl.wikipedia.org/wiki?curid=954784" title="Tetryzolina">
Tetryzolina

Tetryzolina – organiczny związek chemiczny, amina o działaniu sympatykomimetycznym. W lecznictwie stosowana w postaci chlorowodorku jako krople do oczu i nosa. Spożywanie może prowadzić do śmierci.
Działanie.
Zmniejsza przekrwienie i obrzęk spojówek, a także błon śluzowych nosa poprzez zwężanie naczyń krwionośnych.
Wskazania.
Zapalenie spojówek, wywołane przez dym, kurz, wiatr, promienie słoneczne, środki chemiczne; także na tle alergicznym. Nieżyt nosa, zapalenie zatok. Alergiczne stany zapalne, takie jak katar sienny i uczulenie na pyłki traw (znosi w tych stanach objawy towarzyszące: pieczenie, świąd, bolesność, nadmierne łzawienie i podrażnienie).
Działania niepożądane.
Przejściowe podrażnienie i przekrwienie oczu bądź błon śluzowych nosa.

</doc>
<doc id="954786" url="https://pl.wikipedia.org/wiki?curid=954786" title="Nicholas Albergati Ludovisi">
Nicholas Albergati Ludovisi



</doc>
<doc id="954789" url="https://pl.wikipedia.org/wiki?curid=954789" title="Gaston Waringhien">
Gaston Waringhien

Gaston Waringhien (ur. 20 lipca 1901 w Lille, Francja; zm. 20 grudnia 1991 w Paryżu) – francuski lingwista, tłumacz, leksykograf i esperantysta. 
Członek Akademio de Esperanto i jej przewodniczący w latach 1963–1979. Autor lub współautor m.in. "Plena Ilustrita Vortaro de Esperanto" (Pełnego Ilustrowanego Słownika Esperanckiego; pierwsze wyd. w roku 1970).

</doc>
<doc id="954792" url="https://pl.wikipedia.org/wiki?curid=954792" title="Jan Rys-Rozsévač">
Jan Rys-Rozsévač

Jan Rys-Rozsévač (ur. 1 listopada 1901 w m. Bílsko u Hořic, zm. 27 czerwca 1946 w Pradze) – czeski faszystowski działacz polityczny i publicysta, przywódca Czeskiego Obozu Narodowo-Społecznego „Vlajka”.
Jan Rozsévač studiował medycynę na uniwersytecie w Pradze, ale nie ukończył studiów. W 1936 r. przyłączył się do nacjonalistycznej organizacji Vlajka. Przyjął wówczas pseudonim Jan Rys. Pod tym imieniem opublikował 2 książki: antysemicką „Židozednářství – metla lidstva” (1938 r.) i „Hilsneriáda a TGM” (1939 r.). Po układzie monachijskim z 29 września 1938 r. Vlajka została rozwiązana przez władze czechosłowackie, a J. Rys-Rozsévač aresztowany i osadzony w więzieniu. Wypuszczono go na wolność krótko przed zajęciem przez wojska niemieckie w marcu 1939 r. reszty Czechosłowacji.
W październiku tego roku Vlajka została reaktywowana jako Czeski Obóz Narodowo-Społeczny „Vlajka” z J. Rysem-Rozsévačem na czele. Zamierzał on przekształcić ją w masową organizację faszystowską nakierowaną na aktywną kolaborację z Niemcami. W latach 1939–1940 kierownictwo Vlajki urządzało publiczne wiece krytykujące przedwojenne władze Czechosłowacji z Tomasem Masarykiem i Edvardem Benešem na czele. Okupant wykorzystywał Vlajkę do wywierania nacisku na czeski rząd Protektoratu Czech i Moraw. 8 sierpnia przeprowadzono w Pradze wespół z członkami Gwardii Światopełkowych nieudany pucz faszystowski. Niemieckie władze okupacyjne ostatecznie postawiły jednak na środowisko kolaborantów skupione wokół Emanuela Moravca, co doprowadziło do silnych ataków Vlajki na niego. W rezultacie pod koniec 1942 r. Czeski Obóz Narodowo-Społeczny „Vlajka” został rozwiązany, a jego przywódcy, w tym J. Rys-Rozsévač, zesłani do obozu koncentracyjnego w Dachau jako „więźniowie honorowi”, gdzie przebywali do końca wojny. Po jej zakończeniu J. Rys-Rozsévač został aresztowany, osądzony i skazany na karę śmierci. Wykonano ją 27 czerwca 1946 r. w praskim więzieniu Pankrác przez powieszenie.

</doc>
<doc id="954795" url="https://pl.wikipedia.org/wiki?curid=954795" title="Konradowo (jezioro)">
Konradowo (jezioro)

Konradowo (także "Strzegomino", d. "Jezioro koło PGR Niemcewo") (kaszb. "Kònradowò") – jezioro retencyjne na rzece Słupi w Polsce położone na obszarze Wysoczyzny Polanowskiej w Parku Krajobrazowym Dolina Słupi w województwie pomorskim, w powiecie bytowskim, na terenie gminy Kołczygłowy. Zbiornik o długości 5 kilometrów i ogólnej powierzchni 100 ha został utworzony w latach 1923-1924 w pobliżu Strzegomina i obejmuje 5,1 miliona m³ wody. Lustro wody znajduje się na wysokości 51 m n.p.m.. Zbiornik spełnia funkcje energetyczne (elektrownia wodna "Strzegomino" o mocy 2,4 MW) i rekreacyjno-turystyczne (szlak turystycznych spływów kajakowych rzeką Słupią).

</doc>
<doc id="954799" url="https://pl.wikipedia.org/wiki?curid=954799" title="Park Narodowy Doliny Kwiatów">
Park Narodowy Doliny Kwiatów

Park Narodowy Doliny Kwiatów (hindi: फूलों की घाटी राष्ट्रीय उद्यान – "Phulon ki Ghati Rasztrij Udjan"; ang. "Valley of Flowers National Park") – park narodowy w stanie Uttarakhand w północno-zachodnich Indiach. Park położony jest w Himalajach, u podnóży najwyższego szczytu Indii, Nanda Devi. Nazwa Parku pochodzi od ogromnej liczby kwiatów (około 500 gatunków), kwitnących podczas krótkiego lata (park dostępny jest jedynie od czerwca do października – przez pozostałą część roku pokryty jest śniegiem). Głównym celem utworzenia parku była właśnie ochrona wysokogórskiej flory, a także krajobrazu. 
W 2005 park został wpisany na listę światowego dziedzictwa UNESCO, poprzez rozszerzenie wpisu z 1988 obejmującego pobliski Park Narodowy Nanda Devi.
Dolina Kwiatów jest tłem indyjskiego filmu Valley of Flowers.

</doc>
<doc id="954801" url="https://pl.wikipedia.org/wiki?curid=954801" title="Kostka Tichonowa">
Kostka Tichonowa

Kostka Tichonowa – konstrukcja mnogościowa w topologii, będąca przykładem przestrzeni uniwersalnej dla przestrzeni Tichonowa i przestrzeni zwartych.
Definicja.
Kostką Tichonowa formula_1 ciężaru formula_2 gdzie formula_3 jest nieskończoną liczbą kardynalną, nazywa się przestrzeń produktową
gdzie formula_5 dla każdego elementu formula_6 zbioru formula_7 (formula_7 jest zbiorem mocy formula_3).
Kostka formula_10 z metryką
nazywana jest kostką Hilberta. Metryka formula_12 wyznacza topologię w zbiorze formula_10 identyczną z topologią Tichonowa (tj. wyjściową topologią kostki Tichonowa ciężaru formula_14).

</doc>
<doc id="954803" url="https://pl.wikipedia.org/wiki?curid=954803" title="Roman Górecki">
Roman Górecki

Roman Górecki (ur. 27 sierpnia 1889 w Starej Soli, zm. 9 sierpnia 1946 w Iscoyd Park (Whitchurch), hrabstwo Shropshire) – polski doktor nauk prawnych, oficer Legionów Polskich, generał brygady Wojska Polskiego, bankowiec, prezes Banku Gospodarstwa Krajowego, minister przemysłu i handlu II RP, prezes Federacji Polskich Związków Obrońców Ojczyzny, prezes WKS „Legia” Warszawa i pierwszy prezes Ligi Piłki Nożnej, prezes Polskiego Touring Klubu, prezes Rady Głównej Ligi Morskiej i Rzecznej, wolnomularz, członek władz Towarzystwa Rozwoju Ziem Wschodnich, Przewodniczący Głównej Komisji Rewizyjnej Związku Legionistów Polskich od 1936 roku, członek Prezydium Rady Naczelnej Obozu Zjednoczenia Narodowego w 1939 roku.
Życiorys.
Dzieciństwo i młodość.
Jego stryjem był Apolinary Górecki, nauczyciel w Zborowie. W czasie nauki w gimnazjum w Tarnowie Roman Górecki został członkiem Organizacji Młodzieży Narodowej. W 1908 przeniósł się do Lwowa i rozpoczął studia na Wydziale Prawa Uniwersytetu Lwowskiego. Został członkiem „Zarzewia” i PTG „Sokół” oraz instruktorem Polskich Drużyn Strzeleckich. W 1910 ukończył kurs podoficerski, a dwa lata później kurs oficerski PDS. W 1914 uzyskał na Uniwersytecie Lwowskim tytuł doktora praw i rozpoczął praktykę sądową.
I wojna światowa.
W momencie wybuchu wojny przebywał na kuracji w Szczawnicy w związku z reumatoidalnym zapaleniem stawów.
W sierpniu 1914 na czele zorganizowanego przez siebie plutonu strzelców wstąpił do Legionów Polskich. Do października tego roku pełnił służbę frontową w 1 pułku Legionów. Ze względu na stan zdrowia przeniesiony został do służby administracyjnej. Pełnił służbę w batalionie uzupełnień, a następnie na stanowisku komendanta i wykładowcy Szkoły Podoficerów Rachunkowych oraz od lipca 1915 oficera rachunkowego 6 pułku piechoty Legionów i komendanta Polowej Szkoły Oficerów Administracyjnych. W 1916 został II zastępcą szefa Intendentury Komendy Legionów. We wrześniu 1917 przeniesiony został do Komendy Polskiego Korpusu Posiłkowego. W lutym 1918 został awansowany do stopnia kapitana i mianowany szefem Intendentury Polskiego Korpusu Posiłkowego.
W międzyczasie odbył staż w Intendenturze IV Korpusu (niemieckiego) w Magdeburgu i ukończył Kurs Intendentów przy Ministerstwie Wojny w Wiedniu. 12 lutego 1918 żołnierze II Brygady Legionów dowiedzieli się o pokoju brzeskim. Dzień później podczas odprawy w komendzie korpusu wygłosił stanowcze przemówienie, w którym wezwał do wypowiedzenia posłuszeństwa Naczelnej Komendzie cesarskiej i królewskiej armii. W nocy z 14 na 15 lutego wziął udział w naradzie dowódców 2 i 3 pułku piechoty Legionów, artylerii, wojsk technicznych i komendy korpusu, na której podjęto decyzję o przebiciu się przez linię frontu i dołączeniu do II Korpusu Polskiego. 15 lutego aresztował dowódcę korpusu, generała Zygmunta Zielińskiego, który był przeciwny wypowiedzeniu posłuszeństwa Austriakom. W nocy z 15 na 16 lutego linię frontu przekroczyły tylko dwa pułki piechoty. 2 pułk piechoty przebił się bojem pod Rarańczą. Pozostałe oddziały korpusu zostały otoczone i rozbrojone, a następnie umieszczone w obozach w Huszt, (), (), (), Taraczkös na Zakarpaciu i Talaborfalva na terenie komitatu Marmaros-Sziget.
Aresztowanie i proces.
Razem ze 174 oficerami został osadzony w więzieniu w Marmaros-Sziget. Jako inicjator protestu Brygady został głównym podejrzanym w procesie o zdradę stanu (dosł. "o zbrodnię przeciw mocy wojennej państwa w czasach wojennych w porozumieniu z nieprzyjacielem" w myśl art. 328a wojskowego kodeksu karnego). Początkowo miał być sądzony w trybie doraźnym co groziło wymierzeniem kary śmierci. Ostatecznie sprawę rozpatrywał sąd wojenny w trybie zwykłym. Wraz z nim sądzony był Włodzimierz Zagórski, ksiądz Józef Panaś i rotmistrz żandarmerii Norbert Okołowicz oraz 88 oficerów, 240 podoficerów i 3 sanitariuszki. 28 maja otrzymał akt oskarżenia. 9 czerwca rozpoczął się właściwy proces. Trwał kilka tygodni po czym został przerwany. Do jego wznowienia nie doszło z uwagi na sytuację militarną i polityczną oraz protesty parlamentarnego Koła Polskiego w Wiedniu. Po kapitulacji Bułgarii (29 września) cesarz Karol I wydał oświadczenie o umorzeniu postępowania. 10 października zwolniony z więzienia. Wraz z innymi więźniami skierowany do służby w Wojsku Polskim. Jako kapitan intendent Polskiego Korpusu Posiłkowego reskryptem Rady Regencyjnej z 25 października 1918 roku został przydzielony do podległego jej Wojska Polskiego w randze majora intendenta.
Służba w Wojsku Polskim.
Po przybyciu do Warszawy został przyjęty do Wojska Polskiego, w którym kolejno zajmował stanowiska:
10 marca 1920, w związku z reorganizacją ministerstwa, został mianowany pomocnikiem szefa Oddziału IV Zaopatrzenia i Komunikacji Sztabu Generalnego (był wówczas majorem intendentem). 1 czerwca 1921 minister spraw wojskowych, w wykonaniu art. 19 dekretu Naczelnego Wodza z 11 kwietnia „"O zadaniach i organizacji Kontroli Administracji Wojskowej”", mianował go pułkownikiem Korpusu Kontrolerów Wojskowych. Od 20 grudnia 1921 do 12 kwietnia 1922 pełnił obowiązki szefa Wojskowej Kontroli Generalnej. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 4. lokatą w korpusie oficerów kontrolerów. 31 marca 1924 Prezydent RP Stanisław Wojciechowski na wniosek Ministra Spraw Wojskowych, generała dywizji Władysława Sikorskiego mianował go generałem brygady ze starszeństwem z dniem 1 lipca 1923 i 15. lokatą w korpusie generałów. 2 maja 1924 Prezydent RP mianował go szefem Korpusu Kontrolerów. 23 lipca 1926 Prezydent RP Ignacy Mościcki zwolnił go ze stanowiska szefa Korpusu Kontrolerów i mianował zastępcą I Wiceministra Spraw Wojskowych – szefa Administracji Armii. Z dniem 14 lipca 1927 został zwolniony ze stanowiska, a z dniem 15 stycznia 1928 przeniesiony w stan nieczynny na okres 12 miesięcy z prawem noszenia munduru.
W listopadzie 1924 był jednym z oficerów, którzy podali się do dymisji w ramach tzw. strajku generałów.
31 maja 1926 w Warszawie, bezpośrednio po tym jak Zgromadzenie Narodowe wybrało Józefa Piłsudskiego Prezydentem RP zebrał grupę oficerów, z którymi udał się pod pomnik księcia Józefa Poniatowskiego na placu Saskim. Tam, jak relacjonuje Marian Romeyko "„stanąwszy na baczność przed pomnikiem, złożył o tym „meldunek” księciu Józefowi ... Incydent ten był szeroko komentowany w kołach oficerskich, i nie tylko oficerskich. Zapewniano przy tym, że Poniatowski, wysłuchawszy, ani drgnął, natomiast koń Marka Aureliusza z rzymskiego Kapitolu, pomny dawnych dziejów, rżał radośnie, patrząc Góreckiemu w oczy.”"
Działalność państwowa i społeczna.
W latach 1927–1935 i 1936–1939 był prezesem Banku Gospodarstwa Krajowego, w latach 1927–1933 również prezesem The British and Polish Trade Bank w Gdańsku. Od 13 października 1935 do 15 maja 1936 pełnił funkcję ministra przemysłu i handlu w rządzie Mariana Zyndrama-Kościałkowskiego. W latach 1928–1939 był organizatorem i prezesem Federacji Polskich Związków Obrońców Ojczyzny, a także założycielem polskiej sekcji Międzynarodowej Federacji Byłych Kombatantów (FIDAC), od 1932 był wiceprezesem, a w latach 1937–1938 prezesem tej organizacji. W listopadzie 1937 w Paryżu został wybrany wiceprezesem i jednocześnie przewodniczącym sekcji polskiej. Ponadto w 1926 został prezesem WKS „Legia” Warszawa. Stworzył faktyczne podstawy działalności klubu, zorganizował jego finansowanie i przeprowadził budowę stadionu „Legii”. Był także jednym z organizatorów i pierwszym prezesem Ligi Piłki Nożnej (jako p.o. prezesa od 6 stycznia 1927, jako prezes od 1 marca 1927, do 8 stycznia 1928). W 1928 został wybrany prezesem Polskiego Touring Klubu. Na tym stanowisku podejmował działania zmierzające do scalenia istniejących towarzystw turystycznych oraz promował i podkreślał znaczenie turystyki w życiu gospodarczym kraju. W latach 1929–1930 był prezesem Rady Głównej Ligi Morskiej i Rzecznej.
Po kampanii wrześniowej przez Rumunię i Francję ewakuował się do Anglii. W Glasgow prowadził wykłady z bankowości dla polskich studentów. Zmarł 9 sierpnia 1946 w 4 Szpitalu Wojennym w Iscoyd Park. Został pochowany na cmentarzu miejskim w Whitchurch w Wielkiej Brytanii.
3 lipca 1922 roku w Warszawie zawarł związek małżeński z Haliną Romanówną.

</doc>
<doc id="954806" url="https://pl.wikipedia.org/wiki?curid=954806" title="Chris Albright">
Chris Albright

Chris Albright, właściwie Christopher John Albright (ur. 14 stycznia 1979 w Filadelfii) – amerykański piłkarz grający na pozycji bocznego obrońcy.
Kariera klubowa.
Albright uczęszczał do szkoły William Penn Charter School w rodzinnym mieście (Filadelfii). Następnie trafił na Uniwersytet Wirginii, na którym należał do zespołu piłkarskiego. W 1999 został nawet mianowany do zespołu All-Star ligi uniwersyteckiej. W tym samym roku Albright został ściągnięty do zespołu Major League Soccer, D.C. United, z którym zdobył mistrzostwo USA. W roku 2000 wystąpił w Pucharze Mistrzów CONCACAF, a w 2001 dotarł ze stołecznym zespołem do finału Pucharu Gigantów CONCACAF (porażka 0:2 z Amériką Meksyk).
W 2002 trafił do zespołu Los Angeles Galaxy. Wtedy to został przesunięty z pomocy na prawą obronę i już w pierwszym sezonie gry wywalczył mistrzostwo MLS (wystąpił w wygranym 1:0 finałowym meczu z New England Revolution). W 2003 dotarł z LA do ćwierćfinału Pucharu Mistrzów, a w 2004 do finału Konferencji Zachodniej, z którego Galaxy odpadło po meczach ze Sporting Kansas City. W 2005 Albright po raz drugi z LA, a po raz trzeci w karierze, sięgnął po tytuł mistrzowski w Stanach Zjednoczonych, a do tego sukcesu dołożył także US Open Cup. W 2006 Galaxy nie weszło do fazy play-off i nie obroniło mistrzowskiego tytułu. W latach 2008–2009 grał w New England Revolution, a 2010–2011 w New York Red Bulls. W latach 2012–2013 występował w Philadelphia Union.
Kariera reprezentacyjna.
W swojej karierze Albright występował w młodzieżowych reprezentacjach USA U-18, U-20 i U-23. W 2000 roku został powołany do reprezentacji olimpijskiej na Igrzyska Olimpijskie w Sydney. Tam wystąpił w 6 meczach, w tym we 2 grupowych z Czechami (2:2) oraz Kuwejtem (3:1) zdobył po golu. Z USA zajął 4. miejsce (wystąpił w przegranym 0:2 meczu o brązowy medal z Chile).
W pierwszej reprezentacji USA Albright zadebiutował 8 września 1999 roku za kadencji Bruce'a Areny i już w tymże meczu z Jamajką (1:1) zdobył gola. W 2006 roku Chris został powołany do 23-osobowej kadry na Mistrzostwa Świata w Niemczech w miejsce kontuzjowanego Frankie'go Hejduka, ale na Mundialu ani razu nie pojawił się na boisku, a USA zajęło ostatnie miejsce w grupie.

</doc>
<doc id="954808" url="https://pl.wikipedia.org/wiki?curid=954808" title="Spółgłoska zwarta podniebienna dźwięczna">
Spółgłoska zwarta podniebienna dźwięczna

Spółgłoska zwarta podniebienna dźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:
Przykłady.
W polskich transkrypcjach miękki odpowiednik spółgłoski /g/ jest często oznaczany, dla łatwiejszego odróżnienia, symbolem ⟨ɟ⟩, jednak nie jest on podniebienny, a prewelarny, dlatego w wąskiej transkrypcji dokładniejszym zapisem jest ⟨ɡ̟⟩ lub ⟨ɡʲ⟩. Podobna konwencja stosowana jest w przypadku jej bezdźwięcznych odpowiedników, zwartego oraz szczelinowego, zapisywanych jako ⟨c⟩ i ⟨ç⟩.

</doc>
<doc id="954812" url="https://pl.wikipedia.org/wiki?curid=954812" title="Diamond Dallas Page">
Diamond Dallas Page

Dallas Page (ur. 5 kwietnia 1956 jako Joseph Falkinburg), znany też pod swoim pseudonimem ringowym jako Diamond Dallas Page – amerykański manager wrestlingowy, wrestler, trener i promotor jogi, twórca stylu zwanego najpierw Yoga for Regular Guys (YRG Fitness), a później DDP YOGA, właściciel firmy DDP YOGA.
Był managerem w organizacjach wrestlerskich: American Wrestling Association w 1988 roku i Florida Championship Wrestling w latach 1989-1991. Od 1991 do 2001 roku należał do World Championship Wrestling, gdzie był managerem, a po treningu w ośrodku szkoleniowym WCW Power Plant występował regularnie także jako wrestler. W 2001 roku przeszedł do World Wrestling Federation po tym, jak ta organizacja wykupiła World Championship Wrestling. W 2002 roku doznał poważnej kontuzji, przez którą musiał całkowicie zawiesić swoją karierę. Wznowił karierę w 2004 roku i w latach 2004-2005 występował w organizacji Total Nonstop Action Wrestling. W 2017 został wprowadzony do WWE Hall of Fame.
Będąc w WCW dwukrotnie zdobył tytuł WCW United States Championship, trzykrotnie WCW World Heavyweight Championship i czterokrotnie WCW World Tag Team Championship. W WWF zdobył jednokrotnie tytuły WWF European Championship i WWF Tag Team Championship.
Wczesne życie i edukacja.
Urodził się 5 kwietnia 1956 roku w Point Pleasant, w stanie New Jersey jako Joseph Falkinburg. Jego rodzice, Sylvia (z domu Seigel) i Page Falkinburg, mieli w tym czasie niewiele ponad 20 lat i rozwiedli się zanim ich syn skończył 3. Od trzeciego do ósmego roku życia Falkinburg był wychowywany przez ojca, a później przez babcię. Dorastał w obszarze Point Pleasant, w hrabstwie Ocean. Jego ojciec posiadał firmę oczyszczającą kanalizację i był alkoholikiem.
Od najmłodszych lat cierpiał na dysleksję, przez co miał trudności w nauce. Był za to dobrym sportowcem. Ponieważ preferował sporty kontaktowe, w liceum trenował futbol i hokej. W wieku 11 lat dostał się do drużyny hokejowej złożonej ze starszych od niego graczy, jednak w dniu kiedy to nastąpiło został potrącony przez samochód. W wyniku tego wypadku uszkodził sobie kolano. Lekarze zalecili mu rezygnację ze sportów kontaktowych, więc Falkinburg zaczął trenować koszykówkę. Po ukończeniu liceum przeniósł się do Myrtle Beach w stanie Karolina Południowa. Wybrał akurat to miejsce, ponieważ znajdowało się w nim dużo klubów nocnych, a on był zainteresowany pracą w tym środowisku. Pracował w różnych okresach jako ochroniarz klubu, pomywacz, sprzątacz, kucharz i barman. Studiował na miejscowym uniwersytecie Coastal Carolina University i grał w uniwersyteckiej drużynie koszykarskiej. Przerwał naukę aby móc całkowicie poświęcić się pracy i wrócił do New Jersey, gdzie przez krótki czas trenował wrestling, ale zrezygnował z kariery wrestlerskiej po kolejnej kontuzji kolana w 1978 roku.
Biznes klubowy.
Prowadził własny klub, o nazwie "Xanadu", który znajdował się na wybrzeżu New Jersey. Jego lokal cieszył się znikomym zainteresowaniem, więc zamknął go, przeniósł się do Fort Myers w stanie Floryda i otworzył nowy klub, który nazwał "Elations...the Hot One". Nowy klub odniósł natychmiastowy sukces. Falkinburg poznał w tym czasie barmana Larryego „Smokey” Gentę, z którym łączyła go wieloletnia przyjaźń, i który w przyszłości został współautorem jego autobiografii. Falkinburg był też menedżerem komika o imieniu Smittee, który specjalizował się w komedii fizycznej. Pomógł Smittee’emu otrzymać pracę w MTV. Później właściciele "Elations" pozbawili Falkinburga stanowiska kierowniczego, chcąc zatrudnić ich zdaniem bardziej kompetentną osobę. W związku z tym Falkinburg otworzył konkurencyjny klub o nazwie "Temptaions...the Hot One". "Elations" przestał przynosić zadowalające dochody i został zamknięty cztery miesiące po zmianie kierownictwa. Kolejny klub Falkinburg otworzył w Fort Lauderdale i nazwał go "Norma Jean" na cześć amerykańskiej aktorki Marilyn Monroe, której był fanem. W 1988 roku zaczął pracować jako wrestlingowy manager, jednak jeszcze przez parę lat zajmował się również zarządzaniem swoich lokali. W 1989 roku w "Norma Jean" poznał swoją przyszłą żonę, Kimberly Bacon.
Kariera wrestlerska.
Jego trenerami byli Gordon Solie, Jake “The Snake” Roberts, Dusty Rhodes, Jody Hamilton i Tito Torres. Zaczął trenować wrestling w latach 70. Stoczył trzy walki pod pseudonimem ringowym „Handsome” Dallas Page, ale w 1978 roku doznał kontuzji stawu kolanowego i zrezygnował z kariery żeby poświęcić się biznesowi klubowemu.
American Wrestling Association (1988).
Po osiągnięciu sukcesu w biznesie klubowym postanowił zostać managerem wrestlingowym. W 1988 roku wysłał kasetę na przesłuchanie do właściciela American Wrestling Association (AWA), Verna Gagne’a, i został zaproszony na próbny występ w czasie gali "Showboat" w Las Vegas, po którym został przyjęty do firmy. Odgrywał rolę managera tag teamu Bad Company (Pat Tanaka i Paul Diamond), posiadaczy tytułu AWA World Tag Team Championship. Charakterystycznym dla jego stylu stały się: ostentacyjna kurtka zdobiona strasami, diamentowe kolczyki, laska i towarzystwo kobiet, które nazywał Diamond Dolls (pl. "diamentowe lalki"). Ross Davies, autor serii biografii wrestlerów, określił styl postaci Page’a jako "głośny" i "ostentacyjny".
Florida Championship Wrestling (1989–1991).
Do organizacji Florida Championship Wrestling (FCW) został rekrutowany przez Dusty’ego Rhodesa. Pełnił rolę analityka sportowego komentującego wydarzenia wraz z komentatorem Gordonem Solie. Był managerem takich zawodników jak Col DeBeers, Bam Bam Bigelow, Johnny Ace i Dick Slater. Solie był także trenerem DDP – nauczył go między innymi chwytu wristlock. Jako wrestler w FCW Page debiutował w 1989 roku w walce przeciwko Dickowi Slaterowi.
WCW's Power Plant (1991–1993).
Dusty Rhodes odszedł z FCW i powrócił do World Championship Wrestling (WCW). W 1991 roku firma pozwoliła mu wyznaczyć jedną osobę na wolny w tym czasie etat. Rhodes zaprosił do organizacji Diamonda Dallasa Page’a.
DDP pełnił rolę komentatora razem z Erikiem Bischoffem i był managerem tag teamu The Freebird (Michael Hayes i Jimmy Garvin), do którego przyłączył Diamonda Studda. Wkrótce założył własną stajnię o nazwie The Diamond Mine (pl. "Kopalnia Diamentów"), do której należeli między innymi Scotty Flamingo, Big Daddy Dink, The Diamond Studd, Vinnie Vegas (Kevin Nash) i zespół valetów The Diamond Dolls.
W międzyczasie trenował wrestling w ośrodku szkoleniowym WCW Power Plant. W czasie treningu doznał kontuzji ramienia tuż przed wygaśnięciem swojego kontraktu, jednak prezes WCW, Eric Bischoff, zdecydował się przedłużyć umowę. Jego trening w WCW Power Plant trwał 5 lat. W tym czasie stworzył własny ruch wykańczający, który nazwał Diamond Cutter. Był to cios wzorowany na Ace Crusher Johnny’ego Ace'a połączony z DDT.
Debiutował jako wrestler w WCW 18 listopada 1991 roku (czyli w wieku 35 lat) w Gainesville w stanie Georgia. Jego partnerem w drużynie był wówczas Diamond Studd. W początkowej fazie kariery zawodnika był jobberem. Przegrał większość swoich walk na wydarzeniach pay-per-view w latach 1991-1992. Jego mentorami w tym okresie byli Jake “The Snake” Roberts i Dusty Rhodes. Autor serii biografii wrestlerów Ross Davies określił styl postaci Page’a w tym okresie jako "gadatliwy" i "arogancki".
W 1992 roku na krótko z Vinniem Vegasem utworzył tag team o nazwie Vegas Connection, ale w tym samym roku Vegas odszedł z WCW, a w 1993 roku Page został zwolniony z powodu poważnej i długotrwałej kontuzji pierścienia rotatorów.
Pierwsze wątki fabularne (1994–1996).
W 1994 roku za sprawą wstawiennictwa Jake’a „The Snake” Robertsa został ponownie zatrudniony w WCW wraz ze swoją żoną Kimberly Falkinburg, która występowała pod pseudonimem ringowym Diamond Doll i odgrywała rolę valeta. Do organizacji dołączył także Max Muscle, który odgrywał odtąd rolę jego ochroniarza. DDP nie występował już w roli managera, ale nadal był heelem.
Jego pierwsze wątki fabularne najczęściej były powiązane z postacią Diamond Doll i miały charakter komiczny. 17 września 1994 na gali "Fall Brawl" pokonał wrestlera Renegade'a w walce o pas WCW Television Championship. W 1995 roku DDP wyzywał innych wrestlerów na zawody w siłowaniu na rękę. Główną nagrodą miała być randka z jego valetem. Kiedy Diamond Doll odwiedziła Evada Sullivana w szpitalu i podarowała mu królika, ten postanowił wziąć udział w zawodach. Paige zgodził się, ale pod dodatkowym warunkiem – jeśli wygra, zwierzątko zostanie zjedzone. Sullivan wygrał, jednak jego zwycięską randkę zakłócił DDP, który zaatakował go będąc przebrany w strój królika. Konflikt zakończył się wygraną Page’a z Sullivanem w walce wrestlerskiej na gali "Bash at the Beach" 16 lipca. W kolejnych miesiącach dochodziło do nieporozumień między DDP, a jego valetem. 29 października 1995 Diamond Doll wsparła Johnny’ego B. Badda w walce z Page’em na gali "Halloween Havoc". Badd wygrał i przejął pas WCW Television Championship. 26 listopada Badd pokonał Page’a w walce rewanżowej. Diamond Doll postanowiła zostawić DDP i zostać managerem nowego mistrza. Spór nie został rozstrzygnięty, ponieważ Badd odszedł z WCW aby dołączyć do WWF.
24 marca 1996 The Booty Man pokonał go na gali "Uncensored" w walce, w której przegrany musiał odejść z organizacji. Paige odszedł i zaczął nagrywać emitowane w WCW materiały filmowe, w których opowiadał o swoich problemach finansowych. Powrócił 19 maja na gali "Slamboree". Wyjaśnił, że udało mu się odzyskać pieniądze dzięki tajemniczemu sponsorowi. W kayfabe, w 1994 roku miał wygrać 13 milionów dolarów w bingo. Jak się jednak później okazało w 1996 roku, tak naprawdę wygrała Kimberly, a DDP ukradł jej kartę do gry. W czasie "Slamboree" wygrał walkę typu Battleblow (odmiana battle Royal) i wygrał tytuł Lord of the Ring oraz szansę na walkę o główne mistrzostwo organizacji, ale obie nagrody zostały mu odebrane po tym jak powtórki wykazały, że DDP powinien był zostać wyeliminowany. Przez resztę roku rywalizował z Eddiem Guerrero.
Rywalizacja z nWo (1996–1998).
29 grudnia 1996 Eddie Guerrero pokonał go w finale turnieju, w którym nagrodą był tytuł United States Championship zwakowany przez Rica Flaira w wyniku kontuzji. Zwycięstwo to było możliwe dzięki ingerencji Syxxa, Kevina Nasha i Scotta Halla.
W 1997 roku byli członkowie jego stajni, Scott Hall i Kevin Nash, chcieli go zwerbować do drużyny heelów New World Order (nWo, główni członkowie: „Hollywood” Hulk Hogan, Scott Hall i Kevin Nash). 25 stycznia na gali "Souled Out" Paige odmówił i zaatakował obu wrestlerów ciosem Diamond Cutter, co oznaczało dla niego face turn. Na tej samej gali przegrał walkę z członkiem wrogiej stajni, Scottem Nortonem. Rywalizował z nWo przez wiele miesięcy.
W 1997 roku rywalizował z członkiem nWo, „Macho Manem” Randym Savage’em. Diamond Doll powróciła do DDP, aby wesprzeć go w sporze, zaś Macho Man był wspierany przez swoją żonę, Miss Elizabeth. W czasie tej rywalizacji wyszło na jaw, że Doll i Page są małżeństwem. 6 kwietnia Page pokonał Savage’a w walce bez dyskwalifikacji w czasie głównego wydarzenia gali "Spring Stampede". Savage wygrał z Pagem 15 czerwca w walce typu Falls Count Anywhere w czasie głównego wydarzenia gali "The Great American Bash". 13 lipca obaj stoczyli na gali "Bash at the Beach" pojedynek drużynowy – Scott Hall i Randy Savage wspierani przez Miss Elizabeth pokonali Diamonda Dallasa Page’a i Curta Henniga wspieranych przez Kimberly Page po tym jak Hennig zdradził swoją drużynę. 14 grudnia na gali "Fall Brawl" Page ponownie stawił czoła drużynie Macho Mana, tym razem w walce bez dyskwalifikacji, i wygrał. Jego partnerem był wówczas Lex Luger. Następnie w jednym z odcinków "Monday Nitro" pokonał Savage’a podszywając się pod meksykańskiego luchadora La Parkę, za którego się przebrał. Ostatnia walka obu zawodników miała miejsce 26 października na gali "Halloween Havoc". Rozstrzygającą bitwę wygrał Savage, któremu pomógł Hollywood Hogan.
Rywalizował też z Curtem Henningiem. Konflikt ten rozpoczął się 13 lipca kiedy Curt Henning zdradził Page’a w walce z drużyną Macho Mana i dołączył do nWo. Na potrzeby rozstrzygnięcia sporu WCW zorganizowało dla nich walkę na gali "Road Wild" 9 sierpnia. Zwyciężył Curt Henning. Konflikt faktycznie ucichł na kilka miesięcy, jednak obaj wrestlerzy spotkali się w ringu ponownie kiedy Henning był mistrzem United States Championship, a Page pretendentem do tytułu. W kolejnych odcinkach "WCW Monday Nitro", Hennig pokonał Page’a 13 października, a Page pokonał Henninga 10 listopada, 29 listopada i 1 grudnia. Wszystkie te walki kończyły się dyskwalifikacją. 28 grudnia Page pokonał Curta Henninga na gali "Starrcade" i przejął pas United States Championship. 3 stycznia 1998 skutecznie obronił tytuł w walce z Henningiem, która zakończyła się dyskwalifikacją pretendenta.
Na swojej oficjalnej stronie WWE wyraziło opinię, że DDP wyjątkowo przyczynił się do tego, że program telewizyjny WCW's Monday Nitro był jednym z najchętniej oglądanych programów w 1998 roku. Aż do 19 kwietnia z powodzeniem bronił tytułu pokonując kolejno Kevina Nasha, Chrisa Jericho, Eddiego Guerrero, Sick Boya i Chrisa Benoit. 15 marca pokonał w jednej walce Ravena i Chrisa Benoit. 6 kwietnia 1998 roku Buff Bagwell wygrał z Page’em walkę o mistrzostwo, ponieważ jednak pojedynek zakończył się dyskwalifikacją, tytuł nie został przejęty. Pokonać mistrza i przejąć jego pas udało się dopiero Ravenowi 19 kwietnia na gali "Spring Stampede".
Mistrz WCW Heavyweight i World Tag Team (1998–2000).
12 lipca 1998 na gali "Bash at the Beach" uczestniczył w walce tag teamów z udziałem koszykarzy NBA. Hollywood Hogan i Dennis Rodman pokonali DDP i Karla Malone. Page zrewanżował się w kolejnej walce celebrytów 8 sierpnia. Wraz z Jayem Leno pokonał Hogana i Erica Bischoffa na gali "Road Wild".
18 października 1998 roku nie udało mu się pokonać Chrisa Jericho w walce o tytuł World Television Championship, a 25 października na gali "Halloween Havoc" Bill Goldberg pokonał go broniąc tytułu World Heavyweight Championship. Czytelnicy "WCW Magazine" ogłosili walkę Page’a z Goldbergiem walką roku, ale większość osób, które zamówiły pay-per-view nie widziała tego starcia, gdyż wydarzenie trwało dłużej, niż zaplanowano. Firma musiała zwrócić widzom pieniądze, a walka została wyemitowana w całości w najbliższym darmowym odcinku "WCW Monday Nitro".
26 października 1998 w odcinku "WCW Monday Nitro" Page pokonał Breta Harta w walce o pas WCW World Heavyweight Championship. Wygrał też walkę rewanżową na gali "World War 3". Page i Hart rywalizowali ze sobą przez miesiąc, aż 30 listopada Hartowi udało się pokonać mistrza i odzyskać tytuł dzięki interwencji The Gianta. DDP wyrównał rachunki z Giantem pokonując go na gali "Starrcade" 27 grudnia.
W 1998 roku był zmuszony zawiesić swoją karierę z powodu pęknięcia czwartego i piątego kręgu lędźwiowego. Wielu lekarzy wyraziło wówczas opinię, że jest to koniec kariery DDP. W rehabilitacji pomogły mu polecone przez jego żonę ćwiczenia jogi z Bryanem Kestem na DVD. Po trzech miesiącach ćwiczeń udało mu się wrócić do formy, a z czasem zaczął rozwijać własną technikę jogi.
11 kwietnia 1999 roku na gali "Spring Stampede" pokonał Rica Flaira, Stinga i Hulka Hogana w walce o pas World Heavyweight Championship. Sędzią był jego dawny rywal Randy Savage. W rzeczywistości uczynienie Page’a mistrzem było kontrowersyjnym posunięciem WCW. Wiele osób zarzucało prezesowi firmy, Ericowi Bischoffowi kumoterstwo, dlatego że DDP był jego sąsiadem i przyjacielem. Sam wrestler w swojej autobiografii "Positively Page" wyraził opinię, że znajomość z szefem bardziej utrudniała mu rozwój kariery, niż mu pomagała. W czasie swojego panowania nastawienie DDP drastycznie się zmieniło. Publiczność była mu coraz mniej przychylna. W walce o tytuł z Goldbergiem utwierdził swoją postać jako heela, kiedy powalił przeciwnika używając kastetu i wielokrotnie uderzał jego nogę stalowym krzesłem. 26 kwietnia Sting pokonał Page’a i przejął mistrzostwo, ale Page odzyskał je jeszcze tej samej nocy wygrywając walkę ze Stingiem, Kevinem Nashem i Billem Goldbergiem w walce typu fatal 4-way. 9 maja na gali "Slamboree" Nash został nowym mistrzem po zwycięskiej walce z Page’em i skutecznie obronił tytuł w walce rewanżowej 17 maja, która zakończyła się dyskwalifikacją.
W 1999 roku Page utworzył drużynę o nazwie Jersey Triad – oprócz niego członkami zespołu byli także Bam Bam Bigelow i Chris Kanyon. 31 maja razem z Bam Bam Bigelowem pokonał Ravena i Perrego Saturna w pojedynku o tytuł World Tag Team Championship, jednak utracili mistrzostwo 10 dni później, przegrywając walkę z Perrym Saturnem i Chrisem Benoit. Kolejne trzy dni później udało im się odzyskać tytuł na gali "The Great American Bash", jednak 14 kwietnia na gali "Road Wild" przegrali z drużyną Harlem Heat (Booker T i Stevie Ray) i musieli oddać tytuł przeciwnikom. Tej samej nocy Page bez powodzenia próbował odebrać w walce tytuł United States Championship należący do Chrisa Benoit. The Jersey Triad wkrótce się rozpadło, a Page zaczął rywalizować z pozostałymi byłymi członkami zespołu. On i Bam Bam Bigelow zmierzyli się w nierozstrzygniętej ostatecznie walce na gali "Thunder" 20 kwietnia 2000.
Gdy w 2000 roku tytuł World Heavyweight Championship był zwakowany, Page wziął udział w turnieju o mistrzostwo. Pokonał Stinga 10 kwietnia w odcinku "WCW Monday Nitro" i przeszedł do kolejnego etapu. 16 kwietnia walczył z Jeffem Jarrettem na gali "Spring Stampede". Tego dnia Kimberly Page zwróciła się przeciwko mężowi. Gdy Eric Bischoff odwracał uwagę sędziego, Kimberly uderzyła DDP gitarą i doprowadziła do jego przegranej. Turniej wygrał Jarrett, ale 24 kwietnia w odcinku "Nitro" Page pokonał mistrza w stalowej klatce i przejął tytuł. 26 kwietnia mistrzostwo przejął nietrenujący wrestlingu aktor David Arquette, który był gościem specjalnym i miał pomóc Page’owi w walce tag teamów przeciwko Bischoffowi i Jarrettowi. Tytuł miał przypaść temu uczestnikowi pojedynku, który przypnie przeciwnika. Ten incydent często jest wymieniany jako jedna z największych kontrowersji w wrestlingu. Wiele osób zarzucało WCW, że przyznając mistrzostwo niewytrenowanemu aktorowi ośmieszyło wrestling w oczach opinii publicznej. W 2015 roku w wywiadzie dla WrestleZone Radio DDP zasugerował, że był to pomysł Vince’a Russo, a Page i David Arquette byli mu od początku przeciwni. DDP prawie udało się odzyskać tytuł w walce w maju na "Slamboree", ale Arquette zwrócił się przeciwko niemu i zaatakował go gitarą.
The Insiders (2000–2001).
Page utworzył nową drużynę z Kevinem Nashem. Zespół został nazwany The Insiders (pl. "Wtajemniczeni"). 26 listopada 2000 roku pokonali drużynę The Perfect Event (Shawn Stasiak i Chuck Palumbo) w walce o World Tag Team Championship na gali "Mayhem". Komisarz Mike Sanders miał jednak wątpliwości co do wyniku walki, więc zarządził odebranie tytułu nowym mistrzom i zwrócenie go poprzednim posiadaczom. Tytuły zostały odzyskane przez The Insiders w walce rewanżowej 17 grudnia na gali "Starrcade". 14 stycznia 2001 drużyna The Natural Born Thrillers (Chuck Palumbo i Sean O'Haire) pokonała Nasha oraz Page’a i przejęła ich tytuł.
23 marca 2001 firma WWF kupiła organizację WCW i rozwiązała ją, przejmując przy tym wielu wrestlerów, w tym DDP.
World Wrestling Federation/Enterteinment (2001–2002).
Przed rokiem 2001.
Przed 1990 rokiem Dusty Rhodes nakłonił firmę World Wrestling Federation (WWF, później WWE) aby przyjęła Page’a na rozmowę kwalifikacyjną na stanowisko komentatora. WWF zdecydowało się jednak nie zatrudniać kandydata, tłumacząc swoją decyzję brakiem etatów. Po raz pierwszy Diamond Dallas Page pojawił się w programie telewizyjnym WWF w 1990 roku w czasie gali "WrestleMania VI". Był kierowcą różowego cadillaca, którym podwoził na ring wrestlerów o pseudonimach Rhythm and Blues i Greg Valentine. Był to jego jedyny występ w tej organizacji w ciągu kolejnych dziesięciu lat. Ponownie pojawił się i debiutował jako zawodnik WWF w 2001 roku po tym, jak firma wykupiła WCW.
Prześladowca Sary Calloway i mistrz Tag Team (2001).
W 2001 roku grał rolę prześladowcy Sary Calloway, żony The Undertakera. Na początku widownia nie widziała jego twarzy, a jedynie publikowane przez niego nagrania. Głos autora tych materiałów był zniekształcony. Dopiero 18 czerwca w odcinku "Raw is War" Page ujawnił swoją tożsamość. 24 czerwca na gali "King of the Ring" Undertaker zemścił się na prześladowcy swojej żony. Opublikował własny materiał ośmieszający nagranego z ukrycia DDP. Następnie zaskoczył Page’a w ringu bijąc go i poniżając w nieoficjalnej walce, a Sara podążała z kamerą za oboma zawodnikami nagrywając całe zdarzenie. Page nie chciał dać za wygraną i 25 czerwca niespodziewanie zaatakował Undertakera i Sarę krzesłem. 28 czerwca z pomocą wrestlera o pseudonimie ringowym Leviathan stawił czoła drużynie The Brothers of Destruction (Undertaker i Kane) na występie w organizacji Ohio Valley Wrestling. Walka zakończyła się przegraną jego drużyny w wyniku dyskwalifikacji. 2 lipca chciał zaatakować obecną wówczas na arenie Sarę, ale został powstrzymany przez kayfabowego brata Undertakera, Kane’a. 9 lipca w czasie walki ze swoim rywalem uderzył Sarę ciosem Diamond Cutter, swoim finisherem. 16 lipca ogłosił, że posiada jeszcze jeden materiał ze swoich prześladowań, zawierający niecenzuralne sceny. Page i Undertaker walczyli ze sobą jeszcze wiele razy. Ich walki często kończyły się nierozstrzygnięciem, atakowali się wzajemnie nawet poza oficjalnymi starciami, używali przy tym twardych przedmiotów, a Sara niejednokrotnie ucierpiała z powodu przypadkowego ciosu. 2 sierpnia Page ujawnił swój prywatny ołtarz poświęcony Sarze i oświadczył, że on i Sara są bratnimi duszami.
9 sierpnia 2001 Page i Chris Kanyon pokonali tag team The Acolytes Protection Agency (Farooq i Bradshaw), posiadaczy tytułu WWF Tag Team Championship, i zostali nowymi mistrzami. 13 sierpnia próbował uprowadzić Sarę w czasie walki rewanżowej jej męża i Kane’a z Seanem O’Haire i Chuckiem Palumbo. The Brothers of Destruction byli wówczas posiadaczami tytułu WCW World Heavyweight Championship. 16 sierpnia DDP i Kanyon skutecznie obronili swoje mistrzostwo w walce z Edge’em i Christianem. 19 sierpnia na gali "SummerSlam" mistrzowie WWF World Tag Team i The Brothers of Destruction stoczyli ze sobą pojedynek. Stawką były tytuły posiadane przez obie drużyny. Zwyciężyli Undertaker i Kane.
Rywalizacja zakończyła się pojedynkiem Page’a z Sarą Calloway 20 sierpnia. Sara, która pierwszy raz walczyła w ringu, wygrała tę walkę dzięki interwencji Undertakera.
Zmiana wizerunku, Royal Rumble i European Championship (2001–2002).
W sierpniu 2001 roku DDP doznał kolejnej kontuzji kolana i przestał pojawiać się w kolejnych odcinkach. Wrócił po dwóch miesiącach po tym, jak jego operacja i rehabilitacja zakończyły się pomyślnie. Jeszcze zanim pooperacyjne nacięcie w jego ciele się zabliźniło, wyrobił sobie nowy wizerunek. Grał mówcę motywacyjnego z pozytywnym nastawieniem do życia. Często powtarzał swoje motta – "That's not a bad thing, that's a good thing" (pl. "To nie jest zła rzecz, to dobra rzecz") i "Yo! It's me, it's me, it's DDP!" (pl. "Joł, to ja, to ja, DDP" – w oryginale rymujące się zdanie). Nowe wcielenie Page’a było wzorowane na osobie Toniego Robbinsa, na którego seminaria wrestler uczęszczał w tym czasie już od roku. Zaczął pojawiać się na wydarzeniach emitowanych na żywo i dzięki swoim występom publiczność z czasem zaczęła darzyć go sympatią. Był to zaplanowany uprzednio face turn.
17 stycznia 2002 pokonał The Big Bossmana w walce, która miała przesądzić o tym czy nadal będzie występował w WWE. Trzy dni później wziął udział w głównej walce na Royal Rumble – wszedł na ring jako czternasty uczestnik i wyeliminował wrestlera o pseudonimie Scotty 2 Hotty, jednak sam został wyeliminowany przez Christiana. 31 stycznia pokonał Christiana w walce o pas European Championship i obronił tytuł w walce rewanżowej 17 marca na gali "WrestleMania X8". Stracił mistrzostwo w wyniku przegranej walki z Williamem Regalem 15 marca w odcinku "SmackDown!".
Ostatnia rywalizacja i kontuzja kończąca karierę (2002).
13 kwietnia 2002 zaczął rywalizację z Hardcore Hollym. Ich pierwsza walka zakończyła się remisem. 16 kwietnia w walce rewanżowej gdy Holly zrzucał go ze słupka, DDP popełnił botch i uszkodził sobie szyję. Mimo kontuzji dokończył walkę i zwyciężył. 17 kwietnia został skierowany na operację chirurgiczną. 16 maja została mu postawiona następująca diagnoza:
Dr. Jay Youngblood stwierdził, że Page może kontynuować karierę wrestlerską tak długo jak jest w stanie tolerować ból. 30 maja DDP zasięgnął opinii trzeciego lekarza, który zalecił emeryturę. W dodatku wrestler dowiedział się, że jeśli nadal będzie występował to jego polisa ubezpieczeniowa zostanie anulowana. W czerwcu 2002 roku Page ogłosił, że przechodzi na emeryturę.
Niezależne organizacje (2004).
1 kwietnia 2004 roku ogłosił, że powróci do kariery wrestlerskiej i będzie występował w niezależnych organizacjach. 21 lipca pojawił się w Hawaiian Championship Wrestling, gdzie będąc w drużynie z Satoshi Kojimą został pokonany przez Stinga i The Great Muta. 31 lipca 2004 roku on i The Miz pokonali Adama Pearce’a i Babi Slymma w Ultimate Pro Wrestling. W tej samej organizacji 30 października pokonał Adama Pearce’a w walce 1 na 1.
Total Nonstop Action (2004–2005).
W 2004 roku związał się z organizacją Total Nonstop Action Wrestling (TNA). Debiutował 12 listopada interweniując w walce Monty’ego Browna i Ravena. Zaatakował Ravena swoim charakterystycznym ciosem, Diamond Cutterem. 19 listopada znowu interweniował w walce Ravena doprowadzając do jego przegranej, tym razem w czasie jego starcia z Johnnym B. Baddem. 26 listopada zdradził, że jego prawdziwym celem jest Erik Watts, który od tej pory uczestniczył w konflikcie po stronie Ravena. 22 stycznia 2005 roku spór został rozstrzygnięty – Page pokonał Ravena w walce typu Tables, Ladders, and Chairs.
13 marca 2005 roku na gali "TNA Destination X" został pokonany przez Jeffa Jarretta w walce o pas NWA World Heavyweight Championship. Do jego przegranej przyczyniła się interwencja The Outlaw, BG Jamesa, Monty’ego Browna i innych wrestlerów, którzy mieli z nim zatarg.
Swoją ostatnią walkę w TNA stoczył 15 maja 2005 roku na gali "Hard Justice", gdzie razem z Ronem Killingsem został pokonany przez tag team Monty’ego Browna i The Outlaw.
Niezależne organizacje i specjalne wydarzenia (2005–2011).
W kolejnych latach Page występował sporadycznie w różnych organizacjach, a najczęściej na specjalnych wydarzeniach i nie ubiegał się już o jakikolwiek tytuł. Posiadał umowny status legendy i tak też był traktowany.
27 sierpnia 2005 roku na gali "WrestleReunion" stoczył pojedynek z 52-letnim Larrym Zbyszko. Nagrodą było pięć minut z Brunem Sammartino. Page powalił Zbyszka swoim ciosem wykańczającym, pokazując, że byłby w stanie z nim wygrać. Ale wtedy położył na sobie przeciwnika pozwalając mu w ten sposób wykonać przypięcie i wygrać. Tym samym Page umożliwił Sammartino dokonanie zemsty na dawnym rywalu, który był w tym momencie obezwładniony.
5 marca 2006 roku na gali "Legends PPV" pokonał Chrisa Kanyona.
Późniejsze występy w WWE.
2 lipca 2012 roku pojawił się w programie "Raw", gdzie zaatakował Heatha Slatera swoim chwytem wykańczającym "Diamond Cutter", a następnie w odcinku specjalnym "Raw 1000" (tysięczny odcinek "Raw", w którym pojawiło się wielu byłych wrestlerów WWF i WWE), gdzie zabezpieczał Litę w czasie jej walki ze Slaterem. 6 stycznia 2014 roku Page ponownie pojawił się na "Raw", wraz z innymi "legendami" wrestlingu, w segmencie o nazwie "Old School". 5 kwietnia 2014 wprowadził Jake’a „The Snake” Robertsa do WWE Hall of Fame. 25 stycznia 2015 roku wziął udział w głównej walce na gali "Royal Rumble". Wszedł jako czternasty uczestnik i został wyeliminowany przez Ruseva po 2 minutach i 29 sekundach, samemu nie eliminując kogokolwiek. 3 kwietnia 2016 na "WrestleManii 32" wziął udział w André the Giant Memorial Trophy (coroczna trzydziestoosobowa walka typu Battle Royal ku pamięci Andre the Gianta).
20 lutego 2017 WWE zapowiedziało, że zostanie dołączony do WWE Hall of Fame. 21 marca ujawniono, że zostanie wprowadzony do galerii sławy przez Erica Bischoffa. Ceremonia odbyła się 31 marca 2017 roku.
DDP YOGA.
W 1998 roku doznał poważnej kontuzji, pękł mu czwarty i piąty kręg lędźwiowy. Początkowo wielu lekarzy spekulowało, że jest to koniec kariery Page’a, jednak udało mu się w pełni zrehabilitować dzięki płytom DVD z ćwiczeniami jogi prowadzonymi przez Bryana Kesta, które poleciła mu jego żona Kimberly Page. Po trzech miesiącach ćwiczeń udało mu się w pełni wrócić do formy, a z czasem zaczął rozwijać autorską technikę o nazwie Yoga for Regular Guys (YRG). W 2005 roku założył firmę treningową o nazwie YRG Fitness. Po 2009 nazwa techniki i firmy została zmieniona na DDP YOGA.
Opracowana przez niego technika była połączeniem jogi, ćwiczeń rehabilitacyjnych, tradycyjnego fitnessu oraz terapii sportowej. Powstała z myślą o rehabilitacji medycznej. Okazało się jednak, że wspomaga ona także rozwój mięśni, spadek wagi i poprawę elastyczności ciała. Metoda ta stała się fenomenem wśród footballistów amerykańskich, wrestlerów i zawodników MMA. Wrestlerzy Scott Hall i Jake “The Snake” Roberts przypisują firmie i technice Paige'a swój powrót do dobrej kondycji po latach katastrofalnych w skutkach narkomanii i alkoholizmu. O rehabilitacji Snake’a powstał film dokumentalny "The Resurrection of Jake The Snake Roberts". Z usług DDP skorzystali także Chris Jericho i Santino Marella.
DDP YOGA został rozsławiona w maju 2012 roku dzięki filmikom wirusowym z Arthurem Boormanem – weteranem I wojny w Zatoce Perskiej i byłym spadochroniarzem wojskowym. Ponieważ uszkodził sobie oba kolana i przez brak ruchu zaczął cierpieć z powodu nadwagi, nie mógł chodzić bez pomocy przez 15 lat. Po 10 miesiącach trenowania YRG Fitness stracił ponad 60 kg i wyrobił sobie przyzwoitą kondycję.
W 2013 roku zyski firmy wynosiły 800 tysięcy dolarów. Inwestorzy wierzyli, że zyski będą słabnąć z roku na rok i Page’owi złożono propozycję odsprzedania 5% udziałów za 200 tys. dolarów. 21 lutego 2014 roku w programie "Shark Tank" w telewizji ABC, Page oficjalnie odmówił sprzedaży udziałów i zapowiedział, że 200 tys. dolarów zamierza przeznaczyć na rozwój aplikacji mobilnej. W ciągu sześciu pierwszych dni od swojego występu w telewizji zarobił ponad milion dolarów ze sprzedaży swoich produktów. Wykorzystał swoje przychody do wybudowania szkoły jogi DDP YOGA Performance Center w Smyrnie, w stanie Georgia oraz do sfinansowania produkcji aplikacji mobilnej DDP NOW.
Życie prywatne.
W 2005 roku pozwał rapera Jay-Z oskarżając go o naruszenie praw autorskich i znaków towarowych. Chodziło o często używanie przez artystę jako znaku rozpoznawczego gestu, który dawniej był charakterystyczny dla postaci odgrywanej przez wrestlera. Proces zakończył się porozumieniem pozasądowym w 2007 roku, kiedy to Jay-Z zapłacił Page’owi nieujawnioną kwotę.
W 2013 roku prawnie zmienił imię na Dallas Page.
Dysleksja i działalność charytatywna.
Cierpi na dysleksję. Przyznał, że do 32 roku życia nie przeczytał jakiejkolwiek książki i odczuwa strach przed czytaniem publicznie. W przezwyciężeniu tego problemu pomogła mu jego żona, Kimberly. W 2005 roku z pomocą Larrego „Smokey” Genty napisał własną książkę autobiograficzną "Positively Page". Genta był barmanem w klubie nocnym Page’a w latach 80. XX wieku i w 2005 roku nadal był jego bliskim przyjacielem. Ksiązka została wydana z ocenzurowanymi wulgaryzmami i licznymi błędami gramatycznymi. Z czasem Page zaczął zajmować się charytatywnie pomocą dzieciom, które tak jak on mają problemy z czytaniem. Wspomagał organizacje charytatywne Kid’s Book Club i Scholastic Books. Założył też własną organizację – nazywa się Bang it Out for Books i zajmuje się walką z analfabetyzmem wśród uczniów szkół podstawowych.
Rodzina.
W grudniu 1989 roku, w prowadzonym przez siebie klubie "Norma Jean" w Fort Lauderdale, poznał swoją przyszłą żonę, Kimberly Bacon, studentkę ostatniego roku Auburn University, która spędzała w Fort Myers przerwę świąteczną. Kimberly Bacon zmieniła nazwisko na Falkinburg i pracowała później jako valet swojego męża w WCW oraz WWF używając publicznie pseudonimu ringowego Diamond Doll (pl. "diamentowa lalka"), a później Kimberly Page. Nie mieli rodzonych dzieci, ale adoptowali dwie córki: Brittany i Kimberly Leonard. 30 czerwca 2004 roku Page ogłosił na swojej stronie internetowej, że jest w separacji, ale on i jego żona rozstają się bez konfliktu. Rozwiedli się w 2005 roku. Page ożenił się ponownie latem 2015 roku z Brendą Nair. Ich ślub odbył się w Cancún.
Inne media.
Gry komputerowe.
Jego postać pojawiła się w sześciu grach z serii WCW. Były to kolejno: "" (N64, 1997), "WCW Nitro (N64, PS, PC 1999)", "WCW/nWo Revenge" (N64, 1998), "WCW/nWo Thunder" (PS, 1998), "WCW Mayhem" (N64, GB, PS, 1999) i "WCW Backstage Assault" (N64, PS, 2000).
Jego postać pojawiła się też w grze "Virtual Pro Wrestling 64" (N64, 1997) obok innych zawodników WCW i innych organizacji. W grze "Fire Pro Wrestling" (GB, GBA) wrestler wzorowany na Diamonie Dallasie Page'u nazywał się Jewel Breaker Karachi Kid.
Diamond Dallas Page był grywalną postacią w czterech grach sponsorowanych przez WWE: "WWE SmackDown! Shut Your Mouth" (PS2, 2002), "" (Xbox, PS2, 2004), "WWE '13" (Wii, Xbox360, PS3, 2012), "WWE 2K15" (Xbox360, XboxOne, PS3, PS4, PC, 2014), "WWE 2K16" (Xbox360, XboxOne, PS3, PS4, PC, 2015), "WWE 2K17" (Xbox360, XboxOne, PS3, PS4, PC, 2016) i w "WWE 2K18" (XboxOne, PS4, PC, Switch, 2017). Po tym jak zostało ogłoszone, że Page dołączy do WWE Hall of Fame powstało DLC do "WWE 2K17" o nazwie "Hall Of Fame Showcase Pack". DLC odblokowywuje alternatywną postać DDP – odpowiednik z 1992 roku – oraz tryb Showcase, w którym gracz może rozegrać walkę z The Fabulous Freebirds (Michael „P.S.” Hayes i Buddy Roberts) przeciwko tag teamowi Cactusa Jacka i Diamond Dallas Page’a na gali "WCW Saturday Night" z 1992 roku.

</doc>
<doc id="954815" url="https://pl.wikipedia.org/wiki?curid=954815" title="Papandreu">
Papandreu

Papandreou, greck. Παπανδρέου, Papandreu – greckie nazwisko, nosi je np. rodzina polityków (dziadek-ojciec-wnuk):
a także

</doc>
<doc id="954828" url="https://pl.wikipedia.org/wiki?curid=954828" title="Przestrzeń uniwersalna">
Przestrzeń uniwersalna

Przestrzeń uniwersalna – dla danej własności topologicznej formula_1 przestrzeń topologiczna, w której można zanurzyć dowolną przestrzeń o własności formula_2
Np. każda kostka Aleksandrowa formula_3 jest przestrzenią uniwersalną dla formula_4-przestrzeni wagi formula_5

</doc>
<doc id="954830" url="https://pl.wikipedia.org/wiki?curid=954830" title="John Foster Dulles">
John Foster Dulles

John Foster Dulles (ur. 25 lutego 1888 w Waszyngtonie, zm. 24 maja 1959 tamże) – amerykański polityk, sekretarz stanu. Człowiek Roku 1954 według magazynu Time.
Początki kariery.
Urodził się w rodzinie polityków. Jego dziadek John W. Foster i wujek Robert Lansing pełnili funkcję sekretarzy stanu. Był starszym bratem Allena Dullesa.
Ukończył studia na Uniwersytecie w Princeton i George Washington University Law School, gdzie studiował prawo. Następnie zaczął pracować w firmie prawniczej. W 1918 prezydent Woodrow Wilson mianował go doradcą przy amerykańskiej delegacji wysłanej na konferencję wersalską. Następnie doradzał republikańskiemu politykowi i kandydatowi na prezydenta USA w 1944, Thomasowi Deweyowi w kwestiach polityki zagranicznej. W 1945 uczestniczył w konferencji w San Francisco i pomógł opracować Kartę Narodów Zjednoczonych. W 1949, przez pięć miesięcy był senatorem z Nowego Jorku.
Sekretarz stanu.
Po zwycięstwie Dwighta Eisenhowera został mianowany sekretarzem stanu USA. Był zdecydowanym antykomunistą. Popierał Francję w jej wojnie z Việt Minhem. Wsławił się również tym, że odmówił uściśnięcia dłoni Zhou Enlaiowi podczas konferencji genewskiej w 1954. W 1956 potępił zaangażowanie Francji i Wielkiej Brytanii w kryzysie sueskim.
Sporo czasu poświęcił na budowanie NATO jako strategię walki z komunizmem, grożąc masowym odwetem w razie wojny. Doprowadził również do podpisania paktu ANZUS i SEATO.
Pod pretekstem walki z komunizmem zwalczał rządy które mogły zagrozić gospodarczym interesom USA. Za jego wiedzą i aprobatą, CIA w 1953 przeprowadziła operację Ajax, w wyniku której obalono premiera Iranu Mohammeda Mossadegha. Rok później, w taki sam sposób CIA odsunęła od władzy prezydenta Gwatemali Jacobo Arbenza Guzmána. W 1958 sprzeciwił się zakupowi broni w USA przez Egipt. Ten krok pomógł jednak ZSRR w uzyskaniu wpływów na Bliskim Wschodzie.
Dulles zaczął cierpieć na chorobę nowotworową. Zły stan zdrowia zmusił go do ustąpienia w kwietniu 1959. Zmarł miesiąc później.

</doc>
<doc id="954833" url="https://pl.wikipedia.org/wiki?curid=954833" title="Kostka Hilberta">
Kostka Hilberta



</doc>
<doc id="954838" url="https://pl.wikipedia.org/wiki?curid=954838" title="Krzynia (jezioro)">
Krzynia (jezioro)

Krzynia (także "Krzemień", kaszb. "Krziniô") – zbiornik retencyjny na rzece Słupi w Polsce, położony na obszarze Wysoczyzny Polanowskiej w Parku Krajobrazowym Dolina Słupi w województwie pomorskim, w powiecie słupskim, na terenie gminy Dębnica Kaszubska.
Zbiornik został utworzony w latach 1925-1926 i obejmuje 2,6 miliona m³ (o długości 3,5 kilometrów, szerokości 0,4 kilometra i ogólnej powierzchni: 75 ha), znajduje się na wysokości 37,3 m n.p.m. w pobliżu Krzyni.
Krzynia spełnia funkcje energetyczne (Elektrownia Wodna Krzynia o mocy 920 kW) i rekreacyjno-turystyczne (szlak turystycznych spływów kajakowych rzeką Słupią).

</doc>
<doc id="954848" url="https://pl.wikipedia.org/wiki?curid=954848" title="Francesco Barberini (1597–1679)">
Francesco Barberini (1597–1679)

Francesco Barberini (ur. 23 września 1597, zm. 10 grudnia 1679) – włoski kardynał. Nepot Urbana VIII.
Życiorys.
Studiował na uniwersytecie w Pizie. Wezwany przez swego wuja do Rzymu w 1623, został kreowany kardynałem na konsystorzu 2 października 1623 i mianowany superintendentem generalnym Państwa Kościelnego. Papież nadał mu półoficjalny tytuł "Padrone" i w krótkim czasie nadał mu szereg bogatych i dochodowych beneficjów (m.in. opactwo Farfa 1627-1666) oraz stanowisk, z czego najistotniejszym był nadany mu w 1632 urząd wicekanclerza Stolicy Apostolskiej. Przez pierwszych pięć lat (do 1628) pozostawał jednak w cieniu starszego i bardziej doświadczonego kardynała sekretarza stanu Lorenzo Magalottiego, krewnego Urbana VIII od strony matki. Ówcześni obserwatorzy wskazywali przy tym, że Francesco chętniej przesiaduje nad księgami niż angażuje się w sprawy państwowe. Istotnie, kiedy w 1626 objął urząd bibliotekarza Stolicy Apostolskiej, pełnił go z dużym oddaniem i gorliwością. Jego pierwszą poważniejszą misją polityczną były poselstwa do Francji (1625) i Hiszpanii (1626) w celu negocjowania z kardynałem Richelieu oraz hrabią Olivaresem rozwiązania problemu regionu Valtellina oraz kwestii spornych między Francją a Hiszpanią. Misja ta zakończyła się jednak fiaskiem.
W 1628 doszło do istotnych przetasowań w rządzie Państwa Kościelnego. Dotychczasowy sekretarz stanu Lorenzo Magalotti został "oddalony poprzez awans" do Ferrary, gdzie objął stanowisko biskupa. Do Kolegium Kardynałów Urban VIII powołał natomiast młodszego brata Francesco, Antonio Barberiniego. Do nominacji tej doszło mimo protestów Francesca, który obawiał się osłabienia swej pozycji. Na jego wyraźne żądanie Antonio nie powierzono początkowo żadnych istotnych funkcji w rządzie, choć hojnie obdarowano go beneficjami. W celu rozładowania napięcia między braćmi Urban VIII często wysyłał Antonio z misjami poza Rzym.
Po oddaleniu Magalottiego Francesco przejął faktyczne kierownictwo polityką Państwa Kościelnego jako pierwszy minister Urbana VIII, choć niemal do końca lat 30. papież najważniejsze decyzje podejmował samodzielnie. Sprawując funkcję superintendenta Francesco zyskał opinię człowieka pracowitego, pobożnego i uczciwego, choć o cholerycznym usposobieniu. Jednocześnie jednak, wskazywano na brak istotnych osiągnięć politycznych z jego strony. Fiaskiem zakończył się forsowany przez niego w latach 1633-37 projekt utworzenia przymierza obronnego państw włoskich. Prawdziwą katastrofą zakończył się konflikt o księstwo Castro, będące pod władzą dynastii Farnese. Ród Barberinich dążył do zagarnięcia tego księstwa dla siebie, co doprowadziło do wybuchu otwartej wojny (1641-1644). Zakończyła się ona klęską wojsk papieskich i spustoszeniem ziem Państwa Kościelnego. Wobec wojny trzydziestoletniej oraz konfliktu hiszpańsko-francuskiego papieska dyplomacja kierowana przez Barberiniego zajmowała postawę umiarkowanie profrancuską, co wywołało poważny kryzys w stosunkach z Hiszpanią i cesarzem.
Francesco Barberini, jako członek Rzymskiej Inkwizycji, był jednym z sędziów Galileusza. Był jednym z trzech członków trybunału, którzy odmówili złożenia podpisu pod wyrokiem skazującym uczonego.
W trakcie sprawowania rządów w Państwie Kościelnym Francesco Barberini dorobił się ogromnej fortuny oraz pokaźnej klienteli, ale także wielu wrogów. Na konklawe 1644 po śmierci Urbana VIII bezskutecznie próbował przeforsować kandydaturę swojego sojusznika, kardynała Giulio Sacchetti. W rezultacie papieżem został kandydat kompromisowy, kardynał Pamphilj jako Innocenty X. Pod naciskiem opinii publicznej wszczął on śledztwo w sprawie pochodzenia majątku rodu Barberini, oskarżając ich o nielegalne wzbogacenie się kosztem majątku Stolicy Apostolskiej. Francesco i jego bracia Antonio i Taddeo, którzy zostali dodatkowo oskarżeni o defraudację funduszy kościelnych w trakcie wojny o Castro (1642-44), uciekli do Francji pod opiekę kardynała Mazarina. W 1648 Francesco uzyskał papieskie przebaczenie i powrócił do Rzymu, gdzie osiadł w swym pałacu rodowym (Antonio wrócił dopiero w 1653, a Taddeo zmarł w Paryżu w 1647). W latach 1653-1655 należał do zwolenników donny Olimpii Maidalchini, bratowej Innocentego X, która wywierała znaczny wpływ na jego rządy. Przyjaźń Francesca z Olimpią była następstwem aliansu matrymonialnego między oboma rodami. Uczestniczył w konklawe 1655, w wyniku którego papieżem został Aleksander VII Chigi. Od tej pory swoją aktywność kościelno-polityczną ograniczał ściśle do zadań wykonywanych w związku z pełnionymi funkcjami kościelnymi. Z uwagi na długość stażu kardynalskiego, stopniowo wzrastała jego ranga wewnątrz Kolegium Kardynałów i ostatecznie w 1666 objął funkcję dziekana Świętego Kolegium. Przewodniczył konklawe 1667, 1669-70, 1676.
Zmarł 10 grudnia 1679 w Rzymie w wieku 82 lat.
Mecenat naukowo – artystyczny.
Francesco Barberini był mecenasem kultury, nauki i sztuki, protektorem wielu intelektualistów i artystów (np. Gian Lorenzo Berniniego) oraz kilku akademii, twórcą bogatej biblioteki Barberinich.
Funkcje kościelne.
Jako bratanek papieża Urbana VIII Francesco Barberini objął szereg stanowisk i urzędów, z czego część dawała mu realną władzę, a część jedynie dochody i prestiż:
Ponadto Francesco zasiadał w wielu kongregacjach kurialnych:
Nadto był kardynałem-protektorem:

</doc>
<doc id="954849" url="https://pl.wikipedia.org/wiki?curid=954849" title="Komedia kryminalna">
Komedia kryminalna

Komedia kryminalna − gatunek filmowy lub teatralny, łączący fabułę dotyczącą zbrodni i jej wykrywania, z elementami komizmu (często o charakterze czarnego humoru). 
Jedną z najgłośniejszych polskich komedii kryminalnych lat 60. XX w. był film "Lekarstwo na miłość" (1966) w reżyserii Jana Batorego, nakręcony na podstawie powieści "Klin" (1964) Joanny Chmielewskiej.

</doc>
<doc id="954851" url="https://pl.wikipedia.org/wiki?curid=954851" title="Most Lubuski">
Most Lubuski

Most Lubuski – jednojezdniowy, czteropasmowy most drogowy w Gorzowie Wielkopolskim nad Wartą w przebiegu drogi krajowej nr 22, wybudowany w latach 90. XX wieku. Stanowi część Trasy Nadwarciańskiej.

</doc>
<doc id="954854" url="https://pl.wikipedia.org/wiki?curid=954854" title="Staw skokowy górny">
Staw skokowy górny

Staw skokowy górny, staw skokowo-goleniowy (), potocznie kostka – w anatomii człowieka parzyste połączenie stawowe w obrębie stopy, łączące kości goleni ze stępem.
Charakterystyka ogólna.
Staw skokowy górny jest jednym ze stawów kończyny dolnej człowieka, w grupie połączeń kończyny dolnej wolnej (), w podgrupie stawów stopy. Jest jednym z dwóch stawów stępu i śródstopia (drugim jest staw skokowy dolny) o znacznej ruchomości. Jest złożonym stawem zawiasowym, odpowiedzialnym za unoszenie (zginanie grzbietowe stopy, na przykład podczas stawania na pięcie) i opuszczanie (zginanie podeszwowe stopy, na przykład podczas stawania na palcach) stopy. Łączy końce dalsze kości goleni (to znaczy kości piszczelowej i strzałkowej) z bloczkiem kości skokowej.
Powierzchnie stawowe.
Główkę stawową stawu skokowego górnego tworzy bloczek kości skokowej. Powierzchnię stawową bloczka dzieli się na część górną (największą, szerszą z przodu, węższą z tyłu), część przyśrodkową (najmniejszą, przecinkowatego kształtu, z „głową” od przodu) oraz część boczną (o trójkątnym kształcie) położoną na wyrostku bocznym kości skokowej.
Panewkę stawową tworzą powierzchnia stawowa dolna kości piszczelowej i powierzchnie stawowe obu kostek, kształtując „widełki” obejmujące bloczek kości skokowej.
Torebka stawowa.
Torebka stawowa przytrzymuje kości wchodzące w skład stawu oraz zapobiega dostaniu się sąsiednich tkanek między kości stawu.
Torebka stawowa stawu skokowego górnego jest napięta bocznie i przyśrodkowo. Ściany przednia i tylna są cieńsze i luźniejsze, ale wzmocnione pochewkami przebiegających w pobliżu ścięgien, dodatkowo wysłane warstwą tkanki tłuszczowej. Torebka stawowa przyczepia się do brzegów poszczególnych powierzchni stawowych, jedynie z przodu zachodzi na szyjkę kości skokowej. Linia przyczepu nie obejmuje linii nasadowych piszczeli i strzałki, choć linia nasadowa strzałki leży na wysokości szczeliny stawowej. 
Błona maziowa torebki stawowej uwypukla się ku górze w obręb więzozrostu piszczelowo-strzałkowego. 
Jama stawowa jest obszerna i zwykle całkowicie samodzielna.
Więzadła.
Staw ma sześć więzadeł wzmacniających torebkę stawową: trzy z nich odchodzą od kostki przyśrodkowej (tworzą więzadło trójgraniaste), trzy – od kostki bocznej (więzadła strzałkowe).
Więzadła odchodzące od kostki przyśrodkowej stykają się i tworzą blaszkę więzadłową o trójkątnym kształcie, tzw. więzadło trójgraniaste (łac. "ligamentum deltoideum"), inaczej więzadło przyśrodkowe (łac. "ligamentum mediale"). Rozróżnia się w nim cztery części (pasma): pasmo przednie (część piszczelowo-łódkowa, łac. "pars tibionavicularis"), z którego oddziela się część piszczelowo-skokowa przednia (łac. "pars tibiotalaris anterior"), następnie pasmo boczne (część piszczelowo-piętowa, łac. "pars tibiocalcanea") oraz pasmo tylne (część piszczelowo-skokowa tylna, łac. "pars tibiotalaris posterior").
Pasmo przednie biegnie od kostki przyśrodkowej do powierzchni grzbietowej kości łódkowatej, jego głębsze włókna (część piszczelowo-skokowa przednia) przechodzą na kość skokową. Bardzo mocne pasmo boczne biegnie od kostki przyśrodkowej do podpórki kości skokowej. Pasmo tylne, przykryte pochewką ścięgna mięśnia piszczelowego tylnego, biegnie od kostki przyśrodkowej do brzegu powierzchni przyśrodkowej bloczka kości skokowej.
Więzadło skokowo-strzałkowe przednie (łac. "ligamentum talofibulare anterius") biegnie od brzegu przedniego kostki bocznej do brzegu przedniego powierzchni stawowej bocznej bloczka kości skokowej
Więzadło skokowo-strzałkowe tylne (łac. "ligamentum talofibulare posterius"), najmocniejsze z trzech więzadeł strzałkowych, biegnie prawie poziomo od brzegu tylnego kostki bocznej do guzka bocznego wyrostka tylnego kości skokowej.
Więzadło piętowo-strzałkowe (łac. "ligamentum calcaneofibulare") biegnie od wierzchołka kostki bocznej, skośnie ku dołowi i do tyłu, i kończy się na powierzchni bocznej kości piętowej (przyśrodkowo od ścięgien mięśni strzałkowych).
Unaczynienie.
Staw skokowy górny zaopatrywany jest (podobnie jak staw skokowy dolny) od przodu przez gałązki naczyń tętniczych i żylnych piszczelowych przednich, przyśrodkowo – przez gałązki naczyń tętniczych i żylnych piszczelowych tylnych oraz żyły odpiszczelowej, bocznie – przez gałązki naczyń tętniczych i żylnych strzałkowych oraz żyły odstrzałkowej, od tyłu – przez gałązki naczyń piszczelowych tylnych i strzałkowych.
Spływ chłonki biegnie wzdłuż naczyń piszczelowych tylnych do węzłów chłonnych podkolanowych.
Unerwienie.
Staw skokowy górny unerwiany jest, wraz ze stawem skokowym dolnym, przez gałązki nerwu strzałkowego głębokiego (od przodu), nerwu piszczelowego (przyśrodkowo i od tyłu) oraz nerwu łydkowego (bocznie).
Mechanika.
W stawie skokowym górnym odbywają się ruchy kości skokowej względem goleni. Jest to typowy staw zawiasowy z poprzeczną osią ruchu przebiegającą nieco powyżej wierzchołka kostki bocznej, przez środek bloczka kości skokowej, i ostatecznie tuż poniżej kostki przyśrodkowej. Umożliwia to wykonywanie ruchów zgięcia ku górze (zgięcie grzbietowe) i ku dołowi (zgięcie podeszwowe). Przy fiksacji stopy na podłożu staw umożliwia natomiast pochylenie goleni do przodu i prostowanie (do tyłu).
W położeniu wyjściowym, neutralnym, bloczek kości skokowej wypełnia panewkę. Ze względu na kształt bloczka (odzwierciedlany przez kształt części górnej powierzchni stawowej bloczka), podczas zgięcia grzbietowego stopy kostki rozsuwają się na boki – rozszerzane szerszą, przednią częścią bloczka.
Zgięcie grzbietowe hamowane jest napięciem tylnej ściany torebki i mięśni łydek. Ponadto szyjka kości skokowej styka się ostatecznie z brzegiem przednim powierzchni stawowej kości piszczelowej. Zgięcie podeszwowe hamowane jest napięciem przedniej ściany torebki i przednich mięśni goleni. W maksymalnym wychyleniu wyrostek tylny kości piętowej opiera się o brzeg tylny powierzchni stawowej kości piszczelowej. Zakres ruchów zależny jest od stopnia wytrenowania oraz wieku. Zgięcie grzbietowe stopy wynosi przeciętnie ok. 45°, a zgięcie podeszwowe ok. 60°, łącznie ok. 100°, przy czym tylko 40–50% tej wartości przypada na staw skokowy górny (reszta na staw skokowy dolny).
Zgięcie podeszwowe stopy w stawie skokowym górnym umożliwia ruchy odwodzenia w stawie skokowym dolnym (do ok. 30°). Przy zgięciu grzbietowym możliwość odwodzenia w stawie skokowym dolnym jest znacznie zmniejszona.
W ruchach obrotowych (nawracania i odwracania stopy) staw skokowy górny udziału nie bierze.
Zawiasowy staw skokowy górny współpracuje ze stawem skokowym dolnym sprzęgając zgięcie podeszwowe z przywodzeniem i odwracaniem, a zgięcie grzbietowe z odwodzeniem i nawracaniem. Układ tych dwóch stawów osiąga funkcjonalne możliwości (swobodę ruchów) stawu kulistego.
Głównym mięśniem zginającym podeszwowo stopę jest mięsień trójgłowy łydki (ok. 80% potrzebnej pracy). Głównym prostownikiem, mięśniem zginającym grzbietowo stopę, jest mięsień piszczelowy przedni (ok. 60% pracy).

</doc>
<doc id="954855" url="https://pl.wikipedia.org/wiki?curid=954855" title="This Time">
This Time

This Time – czwarty, studyjny album wydany przez brytyjską wokalistkę pop Melanie C. Płyta ukazała się 30 marca 2007 w Niemczech, Austrii i Szwajcarii, 2 kwietnia 2007 w Wielkiej Brytanii.
W ramach promocji zostały wydane trzy single: „The Moment You Believe”, „I Want Candy” oraz „Carolyna”.

</doc>
<doc id="954861" url="https://pl.wikipedia.org/wiki?curid=954861" title="Chantal Delsol">
Chantal Delsol

Chantal Delsol (ur. 1947 w Paryżu) – profesor filozofii politycznej, dyrektorka Ośrodka Studiów Europejskich na Uniwersytecie Marne-la-Vallée w Paryżu. Określa się jako liberalna neokonserwatystka.

</doc>
<doc id="954863" url="https://pl.wikipedia.org/wiki?curid=954863" title="Wysokie (rejon kamieniecki)">
Wysokie (rejon kamieniecki)

Wysokie, dawniej: "Wysokie Litewskie" (biał. "Высокае"; ros. "Высокое") – miasto na Białorusi w obwodzie brzeskim przy granicy z Polską. 5,4 tys. mieszkańców (2010). Stacja kolejowa na linii Białystok–Czeremcha–Brześć.
Miasto magnackie położone było w końcu XVIII wieku w hrabstwie wysockim w powiecie brzeskolitewskim województwa brzeskolitewskiego.
Historia.
Prawa miejskie magdeburskie nadał miejscowości w 1494 Aleksander Jagiellończyk, jednak wg innych źródeł prawa miejskie Wysokie otrzymało w XVI wieku. Administracyjnie miasto przynależało do powiatu brzeskolitewskiego województwa podlaskiego, a od 1566 województwa brzeskolitewskiego. Po Annie Jodkównie i Józefowej Petkiewicz dobra odziedziczyła po kądzieli Chlewicka, starościna radomska, a po niej Stanisław Chlewicki. Od tego ostatniego miejscowość odkupił Wawrzyniec Wojna, podskarbi wielki litewski, starosta piński, grodzieński i kobryński. On to ufundował w Wysokiem drewniany kościół parafialny na miejscu późniejszej kaplicy św. Barbary. Parafię katolicką erygowano w 1571 roku. Następnymi właścicielami majątku byli kolejno krajczy litewski Andrzej Wojna, syn Wawrzyńca. W 1603 roku Andrzej Wojna ufundował obecnie istniejący kościół. Wnuk tego ostatniego – Łukasz Wojna, sprzedał Wysokie wraz z Łumną, Swityczami, Raśną, Zubanami i Wojnówką wojewodzie witebskiemu, późniejszemu hetmanowi wielkiemu litewskiemu Pawłowi Janowi Sapieże.
W dobrach Sapiehów Wysokie i wymienione wsie, a także folwarki tworzyły osobny klucz. Sapiehowie posiadali w Wysokiem zamek, lecz z pierwotnego założenia do naszych czasów przetrwała jedynie siedemnastowieczna brama i pozostałości wałów. W roku 1671 król Michał Korybut Wiśniowiecki ustanowił na prośbę Benedykta Sapiehy jarmark w Wysokiem. W roku 1700, Benedykt Sapieha zrzekł się klucza na rzecz swojego syna wojewody podlaskiego Michała Józefa Sapiehy. Poważne zniszczenia miasteczka oraz okolicznych ziem przyniosła III wojna północna. Michał Józef Sapieha i jego żona Ludwika z Wielopolskich mieli położyć znaczne zasługi dla odrestaurowania kościoła parafialnego, lecz Wysokie i przyległe folwarki nie powróciły do dawnego znaczenia ekonomicznego i politycznego. W roku 1748 spłonął zamek, jednak przypuszczalnie go odbudowano, ponieważ w roku 1753 wzmiankowano „dobra Wysokie z pałacem”. Wzmianki podają wiadomość o wielkim pożarze, który miał nawiedzić miasto w roku 1758 lub 1768. Od roku 1760 majętność stanowiła własność Jabłonowskich, od 1764 Anny z Sapiehów Jabłonowskiej, siostry wojewody Aleksandra Michała Sapiehy, żony Jana Kajetana Jabłonowskiego, wojewody bracławskiego. Franciszek Sapieha (generał artylerii litewskiej), syn Aleksandra Michała, przekazał Wysokie Litewskie swojej żonie, Pelagii z Potockich, która po śmierci pierwszego męża wyszła za podpułkownika Pawła Sapiehę. Z jej inicjatywy w latach 1815-1830 zbudowano klasycystyczny pałac i założono park. W pałacu znajdowało się archiwum, pokaźna biblioteka i zbiór dzieł sztuki – splądrowany w roku 1915 podczas I wojny światowej. Od Ksawerego Sapiehy, syna Pawła, dobra wysockie otrzymała w r. 1865 jego córka Maria (żona Stanisława Potockiego). Syn Marii i Stanisława, Jakub Ksawery Potocki (1863—1934), zapisał Wysokie wraz z pozostałymi należącymi do niego majątkami na rzecz założonej przez siebie fundacji do walki z rakiem i chorobami płuc (Fundacja im. Jakuba hr. Potockiego). W posiadaniu fundacji majątek pozostawał od 27 kwietnia 1937 do czasu wkroczenia Armii Czerwonej w roku 1939.
W XIX wieku popularnością cieszyły się organizowane w Wysokiem targi na konie i bydło. Rozwojowi miejscowości sprzyjało też dogodne położenie komunikacyjne na trakcie łączącym Brześć i Białystok oraz w pobliżu linii kolejowej Brześć-Grajewo. W roku 1869 wzniesiono murowaną cerkiew, która zastąpiła drewnianą cerkiew unicką z roku 1840, w mieście znajdowała się także synagoga i 4 żydowskie domy modlitwy. W 1895 roku miasteczko liczyło 4105 mieszkańców. W latach 1834, 1851, 1855 miały miejsce poważne pożary, a po kolejnym w roku 1889 wśród drewnianej w większości zabudowy zaczęły pojawiać się budynki murowane. Za II Rzeczypospolitej miejscowość była siedzibą gminy Wysokie Litewskie. 20 kwietnia 1934 roku do miasta włączono część obszarów tej gminy (3 przedmieścia i dwór majątku Wysokie Litewskie).

</doc>
<doc id="954864" url="https://pl.wikipedia.org/wiki?curid=954864" title="Wybory prezydenckie w Rosji w 2008 roku">
Wybory prezydenckie w Rosji w 2008 roku

Wybory prezydenckie w Rosji odbyły się 2 marca 2008 roku. Gdyby doszło do drugiej tury, odbyłaby się ona 16 marca 2008 roku. Według oficjalnych wyników Centralnej Komisji Wyborczej, wybory wygrał Dmitrij Miedwiediew zdobywając 70,28% głosów.
Wyłanianie kandydatów.
Ugrupowania prokremlowskie.
Zgodnie z konstytucją urzędujący prezydent Federacji Rosyjskiej Władimir Putin nie mógł się ubiegać o trzecią kadencję z rzędu.
W listopadzie 2005 roku prezydent Putin nominował na stanowiska wicepremierów dwóch swoich najbliższych współpracowników: ówczesnego szefa swojej administracji Dmitrija Miedwiediewa oraz ministra obrony Siergieja Iwanowa. Zostało to odebrane jako początek wybierania „następcy Putina”.
Oficjalnie 10 grudnia 2007 cztery prokremlowskie partie: Jedna Rosja, Sprawiedliwa Rosja, Agrarna Partia Rosji i Siła Obywatelska przedstawiły Putinowi Dmitrija Miedwiediewa jako kandydata na urząd prezydenta (faktycznie to sam Putin wybrał swojego następcę lub czasowego zastępcę). Putin poparł jego kandydaturę.
Ugrupowania komunistyczne.
Partia komunistyczna wystawiła swojego partyjnego lidera Giennadija Ziuganowa, który już startował w wyborach prezydenckich w 1996 i w 2000 roku.
Inni.
Partie skrajnie prawicowe reprezentowanie w parlamencie zgłosiły kandydaturę swojego lidera Władimira Żyrinowskiego.
Jedynym kandydatem który przeprowadził proces rejestracji swojej kandydatury w Centralnej Komisji Wyborczej był Andriej Bogdanow.
O swoim zamiarze wystartowania poinformował również były mistrz świata w szachach Garri Kasparow, który przewodzi opozycyjnej wobec Kremla Innej Rosji. 12 grudnia 2007 ogłosił jednak, że wycofuje się decyzji o kandydowaniu.
Zamiar kandydowania ogłosił także były premier Michaił Kasjanow, jednak nie został on zarejestrowany przez Centralną Komisję Wyborczą.
W efekcie do wyborów przystąpili kandydaci akceptowani przez Kreml.
Przedwyborcze badania opinii publicznej.
Źródło: https://web.archive.org/web/20040823131500/http://www.levada.ru/vybory2008.html
Obserwatorzy wyborczy.
Centralna Komisja Wyborcza akredytowała ok. 400 obserwatorów wyborczych z zagranicy, czyli o połowę mniej niż w poprzednich wyborach w 2004 roku. Zarówno Zgromadzenie Parlamentarne OBWE, jak i Biuro Instytucji Demokratycznych i Ochrony Praw Człowieka OBWE (ODIHR) zrezygnowały z obserwowania wyborów z powodu ograniczeń stawianych przez stronę rosyjską oraz utrudnień, polegających na przykład na opóźnieniu wystawiania wiz dla obserwatorów. Wybory obserwowała grupa obserwatorów wyborczych Wspólnoty Niepodległych Państw. Grupa nie stwierdziła nieprawidłowości w przebiegu wyborów i uznała je za wolne, i prowadzone w przejrzysty sposób, w zgodzie z prawem rosyjskim i standardami międzynarodowymi.

</doc>
<doc id="954866" url="https://pl.wikipedia.org/wiki?curid=954866" title="Staw skokowy dolny">
Staw skokowy dolny

Staw skokowy dolny – złożony staw jednoosiowy. 
Więzadło skokowo-piętowe międzykostne anatomicznie dzieli ten staw na dwie komory: staw skokowy przedni i tylny. Czynnościowo te dwa stawy tworzą jedną całość. Staw skokowy przedni, czyli skokowo-piętowo-łódkowy, tworzy powierzchnia stawowa kości skokowej i piętowej, głowa kości skokowej oraz tylna, wklęsła powierzchnia stawowa kości łódkowatej. Staw skokowy tylny, inaczej skokowo-piętowy, tworzy wklęsła powierzchnia kości skokowej i wypukła powierzchnia kości piętowej. Torebka stawowa wzmocniona jest więzadłami: skokowo-piętowymi oraz skokowo-goleniowymi. Staw ten jest odpowiedzialny za ruchy odwracania i nawracania.

</doc>
<doc id="954868" url="https://pl.wikipedia.org/wiki?curid=954868" title="Adolf Lampe">
Adolf Lampe

Adolf Lampe (ur. 8 kwietnia 1897 we Frankfurcie nad Menem, zm. 9 lutego 1948 w Reinhausen) – niemiecki ekonomista XX wieku. Pochodził z zamożnej rodziny kupieckiej. Brał udział w I wojnie światowej. Po wojnie służył w paramilitarnej nacjonalistycznej formacji Freikorps "Feldmarschall Hindenburg", jednak już na jesieni 1919 podjął studia ekonomiczne we Frakfurcie nad Menem, a następnie przeniósł się na uniwersytet w Monachium.
W 1925 ożenił się z Gertrud, której ojciec Georg Schmitt był posiadaczem winnic w Nierstein.
Działalność naukowa.
Od początku studiował pod kierunkiem Adolfa Webera, który był zwolennikiem gospodarki rynkowej. W 1925 uzyskał habilitację pozostając na uniwersytecie w Monachium. W następnym roku został powołany jako profesor nadzwyczajny na uniwersytet Albert-Ludwigs-Universität Freiburg we Fryburgu Bryzgowijskim (niem. "Freiburg im Breisgau"), gdzie współpracował
z Constantinem von Dietze i Walterem Euckenem, oraz od 1938 z Dietrichem Bonhoefferem i Erwinem von Beckerath opracowując zasady gospodarki rynkowej po wojnie.
Po zamachu na Hitlera 20 lipca 1944 został aresztowany i osadzony w obozie koncentracyjnym.
Po wojnie podjął ponownie działalność na uniwersytecie we Fryburgu.
W 1946 został uwięziony przez Francuzów pod zarzutem wydania w 1938 książki na temat gospodarki zbrojeniowej ("Allgemeine Wehrwirtschaftslehre").
W swej działalności naukowej rozpatrywał przekształcenia systemów gospodarczych i szukał możliwości ich skutecznego kształtowania.
Adolf Lampe łączył teorię z praktyką, co między innymi znalazło wyraz w jego publikacji 1927 "Roboty interwencyjne czy obniżka płac?" (Notstandsarbeiten oder Lohnabbau?). Postulował mianowicie, aby zamiast finansowania niezbyt efektywnych robót publicznych, przeznaczyć te środki na rozwój przedsiębiorczości przy jednoczesnym obniżeniu stawek taryfowych, co jego zdaniem przyczyni się do powstania nowych miejsc pracy.

</doc>
<doc id="954869" url="https://pl.wikipedia.org/wiki?curid=954869" title="Otwock Śródborów">
Otwock Śródborów

Otwock Śródborów, do 2022 Śródborów – przystanek kolejowy w Otwocku, w województwie mazowieckim, w Polsce. 
Opis.
Przystanek jest granicą II strefy biletowej ZTM Warszawa. W 2017 roku obsługiwał 300–499 pasażerów na dobę. 
W 2022 roku na wniosek samorządu Otwocka zmieniono nazwę stacji ze "Śródborów" na "Otwock Śródborów".

</doc>
<doc id="954870" url="https://pl.wikipedia.org/wiki?curid=954870" title="Jelena Dokic">
Jelena Dokic



</doc>
<doc id="954872" url="https://pl.wikipedia.org/wiki?curid=954872" title="Ferrolterra">
Ferrolterra



</doc>
<doc id="954873" url="https://pl.wikipedia.org/wiki?curid=954873" title="Miłość w Las Vegas">
Miłość w Las Vegas

Viva las Vegas – amerykański musical romantyczny wyprodukowany w roku 1964, gdzie w roli głównej wystąpili piosenkarze Elvis Presley i Ann-Margret.
Reżyserem filmu jest George Sidney. Scenariusz napisała Sally Benson.
Opis fabuły.
Do Las Vegas przybywa ubogi kierowca rajdowy Lucky Jackson. Chce on wziąć udział w wyścigach samochodowych. Niestety jego silnik ma poważną awarię, a jego naprawa znacznie przekracza finansowe możliwości chłopaka. By zarobić na naprawę Lucky zatrudnia się w restauracji jako kelner.

</doc>
<doc id="954874" url="https://pl.wikipedia.org/wiki?curid=954874" title="Reakcja Leuckarta">
Reakcja Leuckarta

Reakcja Leuckarta – reakcja chemiczna polegająca na redukcyjnym aminowaniu związków karbonylowych za pomocą soli amonowych kwasu mrówkowego lub formamidu do N-formyloamin. Po hydrolizie uzyskuje się aminy z odpowiednich ketonów oraz aldehydów. 
Reakcja ta została odkryta przez przypadek przez Rudolfa Leuckarta w 1885 roku przy okazji badań nad inną reakcją. Redukcyjne aminowanie zachodzi również z podstawionymi pierwszo- oraz drugorzędowymi mrówczanami amin oraz z N-podstawionymi amidami kwasu mrówkowego. 
W pierwszym etapie reakcji tworzy się amid oraz woda w wyniku rozkładu termicznego mrówczanu. W drugim etapie następuje redukcja i przyłączenie grupy aminoformylowej (-NHCHO) w miejscu grupy karbonylowej. Reakcja zachodzi w wysokich temperaturach, ok. 180-200 °C, na granicy rozkładu amidów oraz wrzenia związków karbonylowych z wydzieleniem amoniaku w przypadku użycia mrówczanu amonu lub odpowiedniej aminy w przypadku podstawionego mrówczanu. Drugim produktem jest dwutlenek węgla (CO2), który w połączeniu z aminą tworzy nietrwały karbaminian gromadzący się w chłodnicy podczas reakcji. 
Utworzoną formylową pochodną wydziela się, a następnie hydrolizuje do aminy. Gdy do reakcji użyje się dodatkowo nadmiaru kwasu mrówkowego zwiększa się wydajność, a czas reakcji skraca się na skutek silnego działania redukcyjnego kwasu mrówkowego. Tę modyfikację nazywa się reakcją Leuckarta-Wallacha. Wydajności reakcji różnych reakcji aminowania redukcyjnego które wahają się od 5 do 60% można podnieść do 90–98% przez zastosowanie reaktora mikrofalowego przy jednoczesnym skróceniu czasu reakcji z 3–6 h do ½–1 h. 

</doc>
<doc id="954877" url="https://pl.wikipedia.org/wiki?curid=954877" title="Skrytoskrzelne">
Skrytoskrzelne

Skrytoskrzelne (Cryptobranchidae) – rodzina płazów z rzędu płazów ogoniastych (Caudata). Należą do niej trzy współcześnie żyjące gatunki – azjatyckie salamandry olbrzymie "Andrias davidianus" i "Andrias japonicus" oraz żyjący w Ameryce Północnej diabeł błotny ("Cryptobranchus alleganiensis") – oraz trzy gatunki wymarłe. Azjatyckie salamandry olbrzymie są poławiane dla mięsa, co może przyczynić się do ich wyginięcia.
Ewolucja.
Skrytoskrzelne oddzieliły się od spokrewnionych kątozębnych (z którymi tworzy klad bazalny Cryptobranchoidea) co najmniej 160 milionów lat temu w Azji. Szkielet prymitywnego przedstawiciela skrytoskrzelnych "Chunerpeton tianyiensis" znaleziony w Mongolii Wewnętrznej datowany jest na Baton i posiada wiele cech synapomorficznych w stosunku do obecnie żyjących przedstawicieli skrytoskrzelnych, takie jak żebra z jedną główką na kręgach przedkrzyżowych. Sugeruje to, że u skrytoskrzelnych doszło do niewielu zmian ewolucyjnych przez ostatnich 160 milionów lat, w związku z czym przez co nazywane są żywymi skamieniałościami. W paleocenie rodzina ta skolonizowała Europę i Amerykę Północną, w czym następnie znacząco pomógł lodowy pomost lądowy powstały w wyniku zlodowacenia plejstoceńskiego.
Zasięg występowania.
Rodzina obejmuje gatunki występujące w środkowych Chinach, Japonii i wschodnich Stanach Zjednoczonych oraz południowo-wschodniej Kanadzie.
Morfologia.
Są to największe płazy, długość ich ciała wynosi od 75 do 180 cm. Żyją w chłodnych, bieżących wodach. Mają krępe, masywne ciała spłaszczone grzbietobrzusznie, a ogony spłaszczone bocznie. Oczy małe, bez powiek. Oddychają przez skórę i za pomocą skrzeli.
Systematyka.
Podział systematyczny.
Do rodziny należą dwa rodzaje:
Monofiletyzm rodziny oraz jej bliskie pokrewieństwo z Hynobiidae zostały wykazane badaniami Larsona i Dimmicka (1993).

</doc>
<doc id="954880" url="https://pl.wikipedia.org/wiki?curid=954880" title="Zasady Schiffa">
Zasady Schiffa



</doc>
<doc id="954884" url="https://pl.wikipedia.org/wiki?curid=954884" title="Cryptobranchidae">
Cryptobranchidae



</doc>
<doc id="954885" url="https://pl.wikipedia.org/wiki?curid=954885" title="Port lotniczy Burgas">
Port lotniczy Burgas

Port lotniczy Burgas (kod IATA: BOJ, kod ICAO: LBBG) (bułg.: "Летище Бургас") – międzynarodowe lotnisko, zlokalizowane 10 km na północny wschód od Burgasu. Drugi pod względem wielkości port lotniczy w Bułgarii (po sofijskiej Wrażdebnie), a największy na tamtejszym wybrzeżu. W 2017 obsłużył 2 982 339 pasażerów. W grudniu 2013 otwarto na nim nowy terminal pasażerski.

</doc>
<doc id="954886" url="https://pl.wikipedia.org/wiki?curid=954886" title="Giovanni Garzia Millini">
Giovanni Garzia Millini

Giovanni Garzia Millini (ur. 1 marca 1563 we Florencji – zm. 2 października 1629 w Rzymie) – włoski kardynał.
Życiorys.
Tytularny arcybiskup Kolossów i nuncjusz apostolski w Hiszpanii 1605-07, został kreowany kardynałem prezbiterem Santi Quattro Coronati w 1606. Arcybiskup Imoli 1607-11. W 1608 był legatem "a latere" w celu doprowadzenia do pojednania cesarza ze swoim bratem, arcyksięciem Maciejem. Wikariusz generalny diecezji rzymskiej od 1610, sekretarz Rzymskiej Inkwizycji od 1616, prefekt Kongregacji Indeksu 1623-1626. Uczestniczył w konklawe 1621 i 1623, na tym drugim był kandydatem do tiary. Kamerling Świętego Kolegium 1623-25. Kardynał protoprezbiter 1627-29, w sierpniu 1629 został biskupem Frascati. Zmarł w Rzymie w wieku 66 lat.

</doc>
<doc id="954892" url="https://pl.wikipedia.org/wiki?curid=954892" title="Wydawnictwo Astrum">
Wydawnictwo Astrum

Wydawnictwo Astrum – polskie wydawnictwo, z siedzibą we Wrocławiu.
Wydawnictwo zostało założone w 1990 roku we Wrocławiu przez Jolantę i Lecha Tkaczyków, którzy zarządzają firmą do dziś. Do końca maja 2007 ukazało się ponad 600 tytułów. Publikacje dzielą się na trzy główne obszary:

</doc>
<doc id="954893" url="https://pl.wikipedia.org/wiki?curid=954893" title="Kalen Chase">
Kalen Chase

Kalen Chase (ur. 7 grudnia 1980 roku) - amerykański wokalista, multiinstrumentalista.
Chase wspiera wokalnie Jonathana Davisa na trasach koncertowych KoRna. Po raz pierwszy wystąpił z zespołem Korn przy okazji akustycznego koncertu AOL. Brał udział w trasie koncertowej promującej siódmy studyjny album Korna "See you on the other side" oraz Family Values Tour w 2006 roku, wystąpił na MTV Unplugged.
Od 2016 roku członek zespołu VIMIC.

</doc>
<doc id="954894" url="https://pl.wikipedia.org/wiki?curid=954894" title="US Open 1997">
US Open 1997

US Open 1997 – ostatni, czwarty w sezonie tenisowy turniej wielkoszlemowy, który odbywał się pomiędzy 25 sierpnia a 7 września, na twardych kortach nowojorskiego USTA Billie Jean King National Tennis Center. Była to 117. edycja rozgrywek. Pula nagród wyniosła 11 821 890 dolarów amerykańskich.

</doc>
<doc id="954896" url="https://pl.wikipedia.org/wiki?curid=954896" title="Spring pole">
Spring pole

Spring pole – psi sport polegający na wyskoku i chwyceniu zębami zawieszonej na pewnej wysokości liny i utrzymania się jak najdłużej tylko za pomocą szczęk.
Psy ras pitbull i amstaff mają bardzo silne szczęki i w tej dyscyplinie są nie pokonane. Niektóre TTB (teriery typu bull) potrafią się utrzymać nawet przez 2-3 godziny.

</doc>
<doc id="954897" url="https://pl.wikipedia.org/wiki?curid=954897" title="Zaspokojenie seksualne">
Zaspokojenie seksualne

Zaspokojenie seksualne – spełnienie potrzeb seksualnych. Towarzyszy mu uczucie błogostanu, odprężenia fizycznego i psychicznego. Zaspokojenie takie zazwyczaj ma miejsce po stosunku płciowym, akcie masturbacji lub innej formie zachowania seksualnego, chociaż nie wszystkie osoby łatwo osiągają ten stan (przyczyną mogą być zaburzenia psychiatryczne i seksuologiczne).Podobny stan, jednak bez uprzedniej aktywności seksualnej, wywołują anafrodyzjaki.
Niektóre konsekwencje zaspokojenia seksualnego:

</doc>
<doc id="954899" url="https://pl.wikipedia.org/wiki?curid=954899" title="Phalaris arundinacea">
Phalaris arundinacea



</doc>
<doc id="954902" url="https://pl.wikipedia.org/wiki?curid=954902" title="Stanisław Jurkiewicz">
Stanisław Jurkiewicz

Stanisław Jurkiewicz (ur. 10 marca 1884 we Lwowie, zm. 30 maja 1954 w Warszawie) – polski prawnik, notariusz, minister rządu II RP, wolnomularz.
Życiorys.
Ukończył gimnazjum w Przemyślu, następnie Wydział Prawa Uniwersytetu Franciszkańskiego we Lwowie. Uzyskał doktorat z prawa.
Odbywał służbę wojskową w wojsku austriackim skąd dostał się do niewoli rosyjskiej. Po zwolnieniu osiadł w Moskwie, gdzie działał w Związku Prawników i Adwokatów Polskich. Po rewolucji lutowej z 1917 roku zajął się początkowym stadium rewindykacji polskich dóbr narodowych zrabowanych przez Rosjan, a które miały być zwrócone Polakom. Od 1919 roku mieszkał w Polsce. W roku 1920 walczył jako ochotnik w wojnie polsko-bolszewickiej. 
W 1924 był dyrektorem Departamentu w Ministerstwie Pracy i Opieki Społecznej. W latach 1926–1929 był ministrem pracy i opieki społecznej w kolejnych rządach Kazimierza Bartla i w rządzie Józefa Piłsudskiego. W latach 30. był notariuszem wydziału hipotecznego Sądu Okręgowego w Warszawie. 
Po powrocie z emigracji (od 1947 roku) pracował na stanowisku rzecznika interesu publicznego przy Trybunale Ubezpieczeń Społecznych (do 1954 roku). W latach 30. był delegatem Rządu do Rady Administracyjnej Międzynarodowego Biura Pracy w Genewie i do innych komitetów międzynarodowych. W grudniu 1939 roku przybył do Paryża (razem z Longinem Jurkiewiczem). 
W czasie II wojny światowej przebywał w Szwajcarii (gdzie był delegatem ministra pracy i opieki społecznej RP w Berniena Portugalię, Francję nie okupowaną i Szwajcarię), a po wojnie – w Stanach Zjednoczonych i w Genewie (w 1946 roku, gdzie był delegatem PCK). W grudniu 1946 roku powrócił do Polski.
Życie rodzinne.
Był synem Franciszka i Antoniny z domu Boreckiej. Miał co najmniej dwoje rodzeństwa:
Ożenił się 2 sierpnia 1919 roku z Janiną (1880–1961), córką Ignacego i Wandy Podgórskich. Rodzicami chrzestnymi Janiny byli Maria Konopnicka i Andrzej Strug. Janina Jurkiewicz była pierwszą polską adwokatką. Po przyjeździe do Warszawy w latach 20. Stanisław i Janina Jurkiewiczowie zamieszkali w willi przy ul. Kieleckiej 33a (tel. 4-37-72). Po powrocie z emigracji ponownie zamieszkali w tym samym domu. Stanisław Jurkiewicz mieszkał w nim do śmierci. Nie mieli dzieci.
Oboje z Janiną Jurkiewicz zostali pochowani na cmentarzu Powązkowskim w Warszawie (kwatera 133-2-17).

</doc>
<doc id="954903" url="https://pl.wikipedia.org/wiki?curid=954903" title="Pod wulkanem">
Pod wulkanem

Pod wulkanem (ang. "Under the Volcano") – powieść angielskiego pisarza Malcolma Lowry’ego, opublikowana w 1947.
"Pod wulkanem" jest najważniejszą książką w dorobku Lowry’ego. Akcja powieści rozgrywa się w ciągu jednego dnia. Jej główny bohater, konsul (będący alter ego autora) – były dyplomata brytyjski, Geoffrey Firmin – zapija się w meksykańskim upale. Jego upadku nie są w stanie powstrzymać żona Yvonne oraz brat Hugh. Mimo egzotycznego tła (Cuernavaca), jest to dzieło na wskroś europejskie i oddaje lęki końca lat trzydziestych – w Hiszpanii właśnie dogorywa wojna domowa.
Z racji podejmowanej tematyki, "Pod wulkanem" należy do kanonu literatury XX wieku. Powieść została sfilmowana w 1984 ("Pod wulkanem") przez amerykańskiego reżysera Johna Hustona. Geoffreya Firmina zagrał Albert Finney.
W Polsce teatralnej adaptacji powieści dokonał Jerzy Grzegorzewski w przedstawieniu "Powolne ciemnienie malowideł" (1985), zrealizowanym w Teatrze Studio w Warszawie. Konsula zagrał Marek Walczewski.
Adaptacja powieści wystawiana była też w krakowskim Teatrze Bagatela w 2014 r.
Książką inspirowana jest piosenka Anity Lipnickiej i Johna Portera „Bones of Love”.

</doc>
<doc id="954904" url="https://pl.wikipedia.org/wiki?curid=954904" title="Alchemist Project">
Alchemist Project

Alchemist Project – polski duet producentów muzyki elektronicznej powstały w 1999 roku w Zielonej Górze.
W skład zespołu promującego muzykę dance, trance i muzykę klubową wchodzą bracia Radosław Rasiński (ur. 1977 w Zielonej Górze) kompozytor, aranżer, producent oraz Roland Rasiński. Bracia Rasińscy zajmują się komponowaniem, aranżacją, programowaniem instrumentów, produkcją oraz masteringiem, a Roland oprócz tego występuje jako DJ w klubach.
Alchemist Project zadebiutował wydanym w 2005 r. albumem "City of Angels". Do tego utworu stworzyli teledysk ukazujący się na antenie Polsatu 2. Drugą płytę jaką wydali "Alchemiści" nosi tytuł "Alchemist Project in the mix vol.1", natomiast trzeci album to "Alchemist Project in the mix vol.2", na którym mieści się jeden z największych hitów 2007 roku "Krishna".
Duet tworzy również remiksy. Współpracował z takimi gwiazdami jak Magda Modra, Sonic Division, Hyperavers, Kalwi &amp; Remi oraz Kai Del Noi. Duet odpowiada także produkcję i wydanie niektórych utworów muzycznych zespołu B-Qll.
Radosław Rasiński tworzeniem muzyki dance oraz elektronicznej zajmuje się od 1996 roku. W latach 1998 oraz 2000 był laureatem Top Tlenu.
W 2007 roku zespół nagrał płytę "Music Is My Extasy", z której pochodzą single "Krishna", tytułowy "Music Is My Extasy", "Viva Carnival" oraz "Tell Me". Na płycie wokalnie wspomogła Alchemist Project wokalistka – Angie – Anna Turska, z którą zespół współpracuje od 2006 roku. W 2010 roku wydali kolejny singel "All I Want" z mało znaną grupą Da Singh RP.

</doc>
<doc id="954905" url="https://pl.wikipedia.org/wiki?curid=954905" title="Stanisław Kwiatkowski (socjolog)">
Stanisław Kwiatkowski (socjolog)

Stanisław Kwiatkowski (ur. 22 stycznia 1939 w Żurawicy k. Przemyśla) – polski socjolog, politolog, oficer polityczny, profesor nauk humanistycznych specjalizujący się w socjologii polityki oraz badaniach opinii i rynku, inżynier, pułkownik Sił Zbrojnych PRL w stanie spoczynku. Pierwszy dyrektor Centrum Badania Opinii Społecznej. Wieloletni członek PZPR, SdRP i SLD.
Życiorys.
Edukacja.
Ukończył studia zawodowe na Wojskowej Akademii Technicznej w Warszawie (1959–1961). Następnie kontynuował naukę w Wojskowej Akademii Politycznej im. Feliksa Dzierżyńskiego: magister (1970), doktor n. humanistycznych (1973), habilitacja (1978), profesor nadzwyczajny nadany 27 stycznia 1989 przez Radę Państwa kwalifikowany po 1990 jako profesor.
Osiągnięcia.
Był organizatorem i pierwszym dyrektorem CBOS (1983–1990) oraz Instytutu GfK Polonia (Instytut Badania Opinii, Rynku i Konsumpcji 1990–1995).
W latach 1984–1992 był członkiem Komitetu Nauk Politycznych Polskiej Akademii Nauk, a w latach 1987–1990 Komitetu Nauk Socjologicznych. Jest członkiem Polskiego Towarzystwa Socjologicznego, Instytutu Badań Społecznych i Międzynarodowych oraz członkiem założycielem Stowarzyszenia Menadżerów w Polsce oraz Polskiego Towarzystwa Badaczy Rynku i Opinii.
W latach 1986–1989 był członkiem Rady Konsultacyjnej przy Przewodniczącym Rady Państwa Wojciechu Jaruzelskim. Członek powołanego po wprowadzeniu w Polsce stanu wojennego „Zespołu Partyjnych Socjologów przy KC PZPR”.
Publikacje.
Opublikował ponad 300 prac z zakresu psychospołecznych problemów wzajemnego oddziaływania ludzi w różnych relacjach i sytuacjach, m.in.:
Życie prywatne.
Jego synem jest były prezes zarządu TVP oraz polityk lewicy Robert Kwiatkowski.

</doc>
<doc id="954906" url="https://pl.wikipedia.org/wiki?curid=954906" title="Acorus calamus">
Acorus calamus



</doc>
<doc id="954907" url="https://pl.wikipedia.org/wiki?curid=954907" title="Kettlerowie">
Kettlerowie

Kettlerowie – niemiecka dynastia pochodząca z Westfalii. W latach 1561-1737 Kettlerowie panowali w Księstwie Kurlandii i Semigalii.
Historia dynastii.
Założycielem książęcej dynastii Kettlerów był ostatni mistrz krajowy inflanckiej gałęzi zakonu krzyżackiego Gotthard Kettler. Pochodził on z westfalskiej rodziny rycerskiej Kettelerów, której gniazdem rodowym była miejscowość Hüsten pod Arnsbergiem. 28 listopada 1561 w Wilnie zawarł on układ z królem polskim Zygmuntem II Augustem na mocy, którego rezygnował ze stanu duchownego, zgodził się na sekularyzację zakonu i inkorporację Inflant do Korony i Litwy. Jednocześnie gwarantował sobie dziedziczny tytuł książęcy i panowanie w lennym księstwie utworzonym na terenie Kurlandii i Semigalii. Jako świecki książę przyjął luteranizm i ożenił się z Anną Meklemburską, córką księcia Albrechta VI na Güstrow.
Przez całe swoje panowanie Gotthard Kettler sumiennie wywiązywał się ze swoich powinności wasalnych, był także mecenasem rozwoju miast i handlu. Należał jednak do władców o zapędach absolutystycznych co powodowało bunty lokalnego rycerstwa dążącego do przywilejów szlacheckich.
Po śmierci Gottharda Kettlera w 1587 roku tron przypadł jego dwóm synom: Fryderykowi i Wilhelmowi. Pomimo że władali oni państwem wspólnie, podzielili się dzielnicami księstwa. Fryderyk Kettler rządził w Semigalii, a Wilhelm Kettler w Kurlandii. W tym czasie wzrosło znaczenie szlachty inflanckiej, która dążyła do ograniczenia władzy książęcej. Konflikt zakończył się tragicznie, gdy w 1615 roku zginął jeden z przywódców opozycji, a winną obarczono księcia Wilhelma Kettlera. Szlachta podjęła próbę detronizacji dynastii. Ostatecznie zawarto kompromis, ale tylko Fryderykowi Kettlerowi udało się utrzymać na tronie. W 1617 roku książę zmuszony został do zatwierdzenia przywilejów "Formulae regiminis". Wilhelm Kettler został wygnany i wraz ze swoim synem pozbawiony wszelkich praw do sukcesji.
Bezdzietność Fryderyka Kettlera i jego małżonki Elżbiety Magdaleny stwarzała zagrożenie dla dalszego istnienia dynastii. Aby zapewnić dziedziczność tronu książę prowadził wieloletnie negocjacje z królem polskim w sprawie uznania praw do tronu Jakuba Kettlera. Zygmunt III Waza był jednak nieugięty. Dopiero w 1642 roku Władysław IV Waza wydał taki przywilej. Na jego mocy syn Wilhelma Kettlera otrzymał tron, który faktycznie jako regent dzierżył z woli stryja od 1638 roku.
Najwybitniejszy przedstawiciel dynastii Kettlerów, Jakub Kettler rozpoczął swoje panowanie od ambitnego planu stworzenia z Księstwa Kurlandii i Semigalii potęgi morskiej i kolonialnej. Udało mu się ten cel szybko zrealizować. Jednak przeszkodą dla dalszej aktywności gospodarczej stał się niespodziewanie potop szwedzki oraz konkurencja ze strony innych państw europejskich (przede wszystkim Anglii i Holandii), które wykorzystały zawieruchę wojenną w Rzeczypospolitej, aby przejąć kurlandzkie faktorie handlowe w Gambii, na Trynidadzie i Tobago.
Załamanie się gospodarki Kurlandii i Semigalii po 1660 roku, odbiło się na pozycji dynastii Kettlerów. Już nigdy nie powróciła ona do znaczenia międzynarodowego jakim cieszyła się w połowie XVII wieku. Kolejni władcy, Fryderyk Kazimierz Kettler (panujący w latach 1681-1698) i jego syn Fryderyk Wilhelm Kettler (panujący w latach 1698-1711) odczuwali coraz bardziej osłabienie Rzeczypospolitej. Nie mogli już korzystać z jej mocarstwowości i opieki. Kryzys w państwie polsko-litewskim nie służył utrzymaniu pokoju i stabilności w regionie. Inflanty stały się ponownie terenem ekspansji ze strony Szwecji i Rosji, które dążyły do opanowania i pełnej kontroli nad portami tej części Morza Bałtyckiego. Odrodziła się opozycja szlachecka, która znów zaczęła żądać dla siebie praw i przywilejów. Próby odbudowy znaczenia księstwa jako centrum gospodarczego i handlowego regionu nie powiodły się.
Lata 1698-1737 stały się okresem targów i walki o tron. Przedwczesna śmierć Fryderyka Kazimierza Kettlera, małoletność i przedwczesna śmierć jego następcy Fryderyka Wilhelma Kettlera, III wojna północna, zabiegi Hohenzollernów i Wettynów o zapewnienie sobie sukcesji w księstwie, a także nieobecność księcia Ferdynanda Kettlera w kraju spowodowały, że od początku XVIII wieku Kurlandia i Semigalia stały się protektoratem Rosji rządzonym najpierw przez przedstawicielkę dynastii Romanowów, Annę Iwanownę, a później przez jej faworyta Ernesta Jana Birona.
Dynastia wygasła w linii męskiej wraz ze śmiercią Ferdynanda Kettlera (zmarł w 1737 roku). Ostatnią jej przedstawicielką była jednak Amalia Ludwika, córka księcia Fryderyka Kazimierza Kettlera i żona księcia Adolfa von Nassau-Siegen. Zmarła ona w 1750 roku

</doc>
<doc id="954908" url="https://pl.wikipedia.org/wiki?curid=954908" title="TAP Portugal">
TAP Portugal

TAP Portugal – narodowe linie lotnicze Portugalii z siedzibą i głównym węzłem w porcie lotniczym Lizbona. Linie obsługują loty pasażerskie i towarowe pomiędzy 93 lotniskami w 31 krajach. Flota przewoźnika obejmuje 107 samolotów. W 2009 linie przewiozły około 8 milionów pasażerów oraz 76 ton cargo. Członek sojuszu Star Alliance.
Agencja ratingowa Skytrax przyznała liniom trzy gwiazdki.
Historia.
TAP Portugal powstały 14 marca 1945 pod nazwą Transportes Aéreos Portugueses (TAP), a pierwszymi samolotami linii były dwa DC-3 Dakota, mogące wziąć na pokład po 21 pasażerów. Pierwsze komercyjne loty rozpoczęły 19 sierpnia 1946 pomiędzy Lizboną a Madrytem. 31 grudnia tego samego roku zainaugurowało trasę Lizbona-Luanda (Angola)-Lourenço Marques (dzisiejsze Maputo; Mozambik), liczyła ona 24 540 kilometrów i 12 międzylądowań. Była najbardziej rozbudowaną na tamte czasy trasą, obsługiwaną przez DC-3.
Flota.
Stan na 2019r
TAP Portugal w Polsce.
W Polsce przewoźnik obsługuje bezpośrednie rejsy z Warszawy do Lizbony. Na trasie łączącej Portugalię z Polską linie przewiozły w 2010 roku 50 tysięcy podróżnych. Przewoźnik obsługuje także połączenia w formule code-share z Polskimi Liniami Lotniczymi LOT.
Linie partnerskie.
W ramach sojuszu Star Alliance:
Pozostałe:

</doc>
<doc id="954911" url="https://pl.wikipedia.org/wiki?curid=954911" title="US Open 1996">
US Open 1996

US Open 1996 – ostatni, czwarty w sezonie tenisowy turniej wielkoszlemowy, który odbywał się pomiędzy 26 sierpnia a 8 września, na twardych kortach nowojorskiego USTA Billie Jean King National Tennis Center. Była to 116. edycja rozgrywek. Pula nagród wyniosła 10 893 890 dolarów amerykańskich.

</doc>
<doc id="954912" url="https://pl.wikipedia.org/wiki?curid=954912" title="Monachus monachus">
Monachus monachus



</doc>
<doc id="954913" url="https://pl.wikipedia.org/wiki?curid=954913" title="Port Olry">
Port Olry

Port Olry – miasto w Vanuatu; na wyspie Espiritu Santo; w prowincji Sanma. Według danych szacunkowych na rok 2010 liczy 2897 mieszkańców. Trzecie co do wielkości miasto kraju.

</doc>
<doc id="954922" url="https://pl.wikipedia.org/wiki?curid=954922" title="Heinrich Carl von Schimmelmann">
Heinrich Carl von Schimmelmann

Heinrich Carl von Schimmelmann (ur. 13 lipca 1724 w Demmin, zm. 16 lutego 1782 w Kopenhadze) – duński polityk niemieckiego pochodzenia, a także kupiec i przedsiębiorca.
Życiorys.
Działał jako kupiec w Dreźnie. Gdy trwała wojna siedmioletnia (1756–1763) i Saksonię zajęły wojska Fryderyka Wielkiego, Schimmelmann kupił odeń za sumę 120 tysięcy talarów manufakturę porcelany w Miśni. W 1759 otworzył dom handlowy w Hamburgu i odziedziczył zamek Ahrensburg. W 1761 wszedł w służbę Danii, zostając intendentem handlu. W służbie duńskiej działał jako baron od 1762, a w 1779 otrzymał godność hrabiego. Jego architekt Carl Gottlob Horn (1734–1807) budował od roku 1762 w Wandsbeck zamek dla Schimmelmanna. Schimmelmann był również zaangażowany w handel bronią i niewolnikami z Afryką. Zmarł w 1782 roku. Został pochowany w Wandsbeck.

</doc>
<doc id="954924" url="https://pl.wikipedia.org/wiki?curid=954924" title="Bitwa pod zaporą z pni">
Bitwa pod zaporą z pni

Bitwa pod zaporą z pni () – klęska zadana 20 sierpnia 1794 w Ohio sprzymierzonym z Brytyjczykami oddziałom Indian przez wojska amerykańskie pod dowództwem generała Anthony’ego Wayne’a, kończąca wojnę z Indianami Północnego Zachodu.
Przyczyny, przebieg i następstwa bitwy.
W latach 1790–1791 konfederacja indiańskich plemion znad Wielkich Jezior odniosła kilka zwycięstw nad wojskami niedawno powstałych Stanów Zjednoczonych, co zaniepokoiło administrację prezydenta Jerzego Waszyngtona. Dlatego powierzono bohaterowi wojny o niepodległość USA „Szalonemu” Anthony’emu Wayne’owi utworzenie armii, która po gruntownym przeszkoleniu wyruszyła w 1793 w stronę doliny rzeki Ohio. Celem ekspedycji było potwierdzenie amerykańskiej dominacji w Dolinie Ohio (bowiem większość okolicznych plemion kwestionowała granice ustalone teoretycznie przez traktat z Fort Stanwix z 1768 oraz późniejsze cesje Brytyjczyków na rzecz USA) oraz rozbicie wrogich białym osadnikom plemion Szaunisów pod wodzą Błękitnej Kurtki i Delawarów, którym przewodził Buckongahelas.
Tak zwany Legion Wayne’a liczył ponad 3 tysiące ludzi, w tym grupę indiańskich zwiadowców z plemion Czoktawów i Czikasawów. Oddziały Indian zajęły pozycje nad rzeką Maumee w pobliżu dzisiejszego miasta Toledo w Ohio. Indianie w sile około 1,5 tysiąca wojowników spodziewali się, że barykady z powalonych przez tornado w okolicy drzew utrudnią ewentualny atak Amerykanów, liczyli też na pomoc i zaopatrzenie z pobliskiego Fort Miami, obsadzonego przez Brytyjczyków. Obok Szaunisów i Delawarów ze swymi wodzami, w indiańskim obozie byli też Miami, Huroni, Odżibwejowie, Ottawowie, Potawatomi, Irokezi z Ohio, a także oddział ochotników z Kanady.
Sama bitwa nie trwała długo. Oddziały Wayne’a przeważały liczebnie nad indiańskimi wojownikami (których część udała się akurat do fortu). Ponadto kawaleria USA oskrzydliła siły indiańskie, omijając przeszkody z powalonych pni i zmuszając w rezultacie Indian do odwrotu. Brytyjczycy z Fort Miami odmówili otwarcia bram fortu wycofującym się po porażce wojownikom, w tym młodemu przywódcy Szaunisów Tecumsehowi, co na kolejne lata ochłodziło stosunki indiańsko-brytyjskie. Straty amerykańskie wyniosły 33 zabitych i 100 rannych. Według Amerykanów zabili oni 30–40 Indian, ale Brytyjczycy (raport Alexandra McKee) wyliczyli straty połączonych plemion na 19 wojowników.
Amerykańskie oddziały zniszczyły okoliczne wioski i zapasy Indian, a następnie wycofały się. Decydujące zwycięstwo Legionu Wayne’a (w którym służyli między innymi późniejszy oponent Tecumseha i prezydent William Henry Harrison oraz traper Daniel Boone) doprowadziło do faktycznej utraty przez Indian większości Terytorium Ohio i położyło kres większym konfliktom w tym regionie aż do czasu powstania Tecumseha (1811–1813). W 1795 USA podpisały z większością wodzów tubylczej koalicji traktat z Greenville potwierdzający amerykańskie prawa do Doliny Ohio (oraz do okolic dzisiejszych aglomeracji Chicago i Detroit), zaś w 1803 nad Ohio utworzono nowy stan.

</doc>
<doc id="954926" url="https://pl.wikipedia.org/wiki?curid=954926" title="Bonriki">
Bonriki

Bonriki – miasto i wysepka w Kiribati, na atolu Tarawa, w archipelagu Wysp Gilberta, na Ocenie Spokojnym; 2119 mieszkańców (2005). Znajduje się tu międzynarodowy port lotniczy Bonriki.

</doc>
<doc id="954929" url="https://pl.wikipedia.org/wiki?curid=954929" title="Fallen Timbers">
Fallen Timbers



</doc>
<doc id="954930" url="https://pl.wikipedia.org/wiki?curid=954930" title="Wojskowa Akademia Polityczna im. Feliksa Dzierżyńskiego">
Wojskowa Akademia Polityczna im. Feliksa Dzierżyńskiego

Wojskowa Akademia Polityczna im. Feliksa Dzierżyńskiego (WAP) – uczelnia Sił Zbrojnych PRL kształcąca między innymi oficerów politycznych.
Historia szkoły.
Akademię powołano ustawą z dnia 22 marca 1951 roku o utworzeniu Akademii Wojskowo-Politycznej.
Do utworzenia akademii wykorzystano kadrę dydaktyczną i bazę szkoleniową Wyższej Szkoły Oficerów Politycznych w Rembertowie. 18 lipca 1951 akademia otrzymała imię Feliksa Dzierżyńskiego.
W Akademii wprowadzono radziecki wzór kształcenia, który powielano niemal bez zmian – zwłaszcza w pierwszych latach funkcjonowania
uczelni. W pierwszych latach akademia była uczelnią bezwydziałową. W jej składzie znajdowało się osiem katedr: historii Polski i polskiego ruchu robotniczego, historii powszechnej i międzynarodowego ruchu robotniczego, historii wojen i sztuki wojennej, taktyki i służby sztabów, geografii wojennej, ekonomii politycznej, marksizmu i leninizmu, pracy partyjno-politycznej. W 1954, po rozwiązaniu Oficerskiej Szkoły Prawniczej, w ramach Akademii Wojskowo-Politycznej im. Feliksa Dzierżyńskiego powołano Fakultet Wojskowo-Prawniczy działający w latach 1954-1955.
W czerwcu 1957 minister Obrony Narodowej rozkazem nr 052/org przemianował Akademię Wojskowo-Polityczną na Wojskową Akademię Polityczną. W grudniu 1958 utworzono dwa fakultety: historyczny i pedagogiczny, które potem przemianowano na wydziały. Na początku 1961 w miejsce rozwiązanego Fakultetu Wojskowo-Prawniczego powołano Wojskowy Instytut Prawniczy (WIP), którego organizatorem i komendantem był dr Leon Łustacz. WIP powstał po rozwiązaniu Zarządu Sądownictwa Wojskowego. W 1966 na wniosek Komisji MON ds. psychologii, socjologii i pedagogiki wojskowej powołano w WAP Ośrodek Badań Społecznych. W tym samym roku utworzono też nowy Wydział Ekonomiczno-Wojskowy.
Do 1990 akademia kształciła słuchaczy na poziomie studiów magisterskich w zakresie nauk społeczno-politycznych i wojskowych oraz pracowników naukowo-dydaktycznych("studia doktoranckie").
Uczelnia miała uprawnienia do nadawania stopnia naukowego doktora habilitowanego nauk humanistycznych. Prowadziła również liczne studia podyplomowe w zakresie: pedagogiki wojskowej, socjologii wojska, historii sztuki wojennej, ekonomiki wojskowej itp.
Jednostki dydaktyczne.
Struktura organizacyjna i proces kształcenia w AWP były zbliżone do rozwiązań zastosowanych w Akademii im. Lenina w Moskwie. Autorem większości koncepcji przy tworzeniu akademii był płk Jan Hoffman, absolwent moskiewskiej uczelni. W okresie funkcjonowania uczelnia przechodziła liczne zmiany organizacyjne. Podyktowane były one w dużej mierze przemianami społeczno-politycznymi i polityczno-wojskowymi.
Podstawowymi jednostkami dydaktycznymi WAP były:
Fakultet Wojskowo-Prawniczy
Zadaniem fakultetu było kształcenie oficerów przewidzianych na stanowiska w sądownictwie wojskowym i jego administracji oraz w prokuraturze. Fakultet został rozwiązany 8 grudnia 1955 w wyniku reformy sądownictwa, kiedy to wiele spraw podlegających orzecznictwu sądów wojskowych przekazano do kompetencji sądów powszechnych. Okres kształcenia prawników wojskowych trwał do 3,5 roku. Ukończenie fakultetu nie dawało uprawnień do tytułu magistra prawa.
Wojskowy Instytut Prawniczy
Zadaniem placówki było prowadzenie pracy dydaktycznej, działalności naukowej oraz popularyzacja wojskowego prawa karnego, administracyjnego i sądowego. W skład WIP wchodził Dział Prawa Administracyjnego kier. przez Sykstusa Guze oraz Dział Prawa Karnego kier. przez Haraschina. W jego składzie znajdowały się:
1977-1978
1990
Kadra naukowo-dydaktyczna.
Wśród cywilnych wykładowców po 1956 znaleźli się: Jerzy Wiatr, Jan Szczepański, Stanisław Herbst, Czesław Madajczyk i Janusz Reykowski. Do 1965 spośród cywilnych pracowników dołączyli: Janusz Woliński, Ludwik Bazylow, Wiktor Szczerba, Tadeusz Cieślak, Józef Skrzypek, Adam Stebelski, Franciszek Ryszka, Maria Turlejska, Roman Kamienik, Marian Wojciechowski, Karol Lapter, Władysław Tomkiewicz, Andrzej Zahorski, Eugenia Strumień, Witold Sierpiński, Zbigniew Ćwiek, Hernryk Birecki, Bolesław Lewicki, Janusz Nowicki, Adam Krokiewicz, Tadeusz Kroński, Jan Legowicz, Tadeusz Nowacki, Tadeusz Pasierbiński, Ryszard Wroczyński, Ignacy Szaniawski, Stanisław Jedlewski, Bronisław Syzdek.
W 1968 po wydarzeniach marcowych z WAP odeszli m.in. Jerzy Wiatr, Adam Uziembło, Stanisław Herbst, Leszek Grot, Ignacy Pawłowski, Józef Lewandowski, Zdzisław Rosiński, Lechosław Stein, Emanuel Halicz opuścił Polskę w 1972, Ryszard Sztetner, Stefan Michnik, Czesław Madajczyk, Tadeusz Jędruszczak.
W latach 70. i 80. profesorami WAP byli m.in..
Wieloletnimi pracownikami naukowymi WAP byli również:
i inni
Siedziba.
W latach 1951-1954 AWP zajmowała budynek dawnego Hotelu Europejskiego przy Krakowskim Przedmieściu w Warszawie. W 1954 została przeniesiona do budynków Wolnej Wszechnicy Polskiej z 1929 przy ulicy Opaczewskiej (od 1960 ulica Banacha), które stopniowo zwalniała Akademia Sztabu Generalnego. Przenosiny zakończono w lutym 1956.
Rozporządzeniem Rady Ministrów z 21 maja 1990 Wojskowa Akademia Polityczna została rozwiązana. Część kompleksu przy ul. Banacha 2, w którym miała siedzibę, została przekazana Uniwersytetowi Warszawskiemu (mieści się tam Wydział Matematyki, Informatyki i Mechaniki UW).

</doc>
<doc id="954932" url="https://pl.wikipedia.org/wiki?curid=954932" title="Bitwa pod Fallen Timbers">
Bitwa pod Fallen Timbers



</doc>
<doc id="954933" url="https://pl.wikipedia.org/wiki?curid=954933" title="Taburao">
Taburao

Taburao – miasto i wysepka w Kiribati; na atolu Abaiang, w archipelagu Wysp Gilberta, na Oceanie Spokojnym; 4445 mieszkańców (2013). Drugie co do wielkości miasto kraju.

</doc>
<doc id="954938" url="https://pl.wikipedia.org/wiki?curid=954938" title="Buariki (atol Aranuka)">
Buariki (atol Aranuka)

Buariki - największa wyspa i miasteczko w Kiribati w atolu Aranuka w archipelagu Wysp Gilberta na Oceanie Spokojnym. Znajduje się tu port lotniczy Aranuka.

</doc>
<doc id="954942" url="https://pl.wikipedia.org/wiki?curid=954942" title="Temeraia">
Temeraia

Temeraia – miasto i wysepka w Kiribati, w atolu Nonouti, w archipelagu Wysp Gilberta na Oceanie Spokojnym. Liczy 3084 mieszkańców (2013).

</doc>
<doc id="954948" url="https://pl.wikipedia.org/wiki?curid=954948" title="Klasztor Hradisko">
Klasztor Hradisko

Klasztor Hradisko – barokowy klasztor znajdujący się w Ołomuńcu, w Czechach. Obecnie szpital wojskowy.
Historia.
Założony w 1078 roku przez księcia ołomunieckiego Otto I Pięknego, który sprowadził doń benedyktynów. W 1150 roku ich miejsce zajęli norbertanie i zajmowali go aż do roku 1784, kiedy to cesarz Józef II dokonał, w ramach reformy kościelnej, kasaty klasztoru. W trakcie wojny trzydziestoletniej został zniszczony przez okupujące Ołomuniec wojska szwedzkie. Budowa nowego klasztoru według projektu włoskiego architekta Giovanniego Pietro Tencalli rozpoczęła się w roku 1650 i trwała aż do pierwszej połowy XVIII wieku. Budynek został zbudowany w stylu barokowym. Ma cztery skrzydła, cztery wieże narożne i jedną centralną i trzy dziedzińce. Wnętrze jest bardzo bogato zdobione zabytkami sztuki z epoki, m.in. pracami malarzy: Paula Trogera, Daniela Grana czy rzeźbiarzy: Josefa Antonína Winterhaldera i Georga Antonína Heinza. Zeświecczenie obiektu spowodowało jednak, że sztukę baroku w pełnej krasie można podziwiać praktycznie wyłącznie w kaplicy św. Szczepana, która po likwidacji klasztoru pełniła funkcję kościoła parafialnego i zachowała się bez większych zmian.
Po kasacji klasztoru został on przekształcony w generalne katolickie seminarium. W roku 1790 obiekt przejęła armia austriacka, która początkowo używała go jako magazyn, następnie w 1800 roku jako więzienie dla francuskich jeńców wojennych, aż w 1802 roku nadała mu pełnioną do dzisiaj funkcję szpitala wojskowego. Turyści mogą zobaczyć wnętrza obiektu w czasie wizyt z przewodnikiem w określone dni miesiąca.

</doc>
<doc id="954957" url="https://pl.wikipedia.org/wiki?curid=954957" title="Wielka Synagoga w Gibraltarze">
Wielka Synagoga w Gibraltarze

Wielka Synagoga w Gibraltarze (hebr. קהל קדוש שער השמיים, lad. Esnoga Grande) – synagoga znajdująca się w Gibraltarze przy 47/49 Engineer Lane. Pierwsza powstała na Półwyspie Iberyjskim po wygnaniu Żydów z Hiszpanii i Portugalii.
Synagoga została zbudowana w 1724 roku z inicjatywy i funduszy londyńskiego kupca Isaaca Netto, na działce podarowanej diasporze żydowskiej przez Gubernatora Gibraltaru Richarda Kane'a. W 1766 roku synagoga została doszczętnie zniszczona podczas wielkiej burzy, odbudowano ją 2 lata później. 
17 maja 1781 w czasie oblężenia Gibraltaru budynek został zniszczony przez ostrzał artyleryjski. Przebudowano ją, lecz w 1812 roku ponownie ją odbudowano po pożarze. Od tego czasu pozostaje główną synagogą na Gibraltarze.

</doc>
<doc id="954960" url="https://pl.wikipedia.org/wiki?curid=954960" title="Jadźna">
Jadźna



</doc>
<doc id="954962" url="https://pl.wikipedia.org/wiki?curid=954962" title="Jens Juel (malarz)">
Jens Juel (malarz)

Jens Juel (ur. 12 maja 1745, zm. 27 grudnia 1802 w Kopenhadze) – duński malarz XVIII-wieczny. Kolekcja jego obrazów jest wystawiona na stałe w zamku Frederiksborg, siedzibie Narodowego Muzeum Historycznego (Det Nationalhistoriske Museum).
Juel dużo podróżował. Odwiedził kolejno:

</doc>
<doc id="954967" url="https://pl.wikipedia.org/wiki?curid=954967" title="Cmentarz Komunalny w Szydłowcu">
Cmentarz Komunalny w Szydłowcu

Cmentarz Komunalny w Szydłowcu, pot. "c. katolicki" a. "c. chrześcijański" (do 2009 c. parafialny) – nekropolia komunalna, założona została na początku XIX w., na południe od Szydłowca. Cmentarz położony jest między ulicami Kamienną, Brzozową i Hubala. Najstarsze nagrobki pochodzą sprzed 1811. Na jego terenie znajdują się dwa zabytkowe cmentarze żołnierzy:
W rozwoju historycznym ukształtowały się trzy główne części cmentarza: "stary" na północy (XIX w. i pocz. XX w., kw. I-II, IV, VI), "środkowy" (do poł. XX w., kw. III, V, VIII i X) i "nowy" na południu (2. poł. XX w. i pocz. XX w., kw. VII, IX oraz XI-XIV).
Większość pochówków utrzymanych jest w nurcie wyznania rzymskokatolickiego, ale także prawosławnego oraz kościołów ewangelickich. Brak informacji o pochówkach bezwyznaniowych. 
Znajdują się tu liczne zabytkowe nagrobki w kształcie: aniołków, Chrystusa dźwigającego krzyż, klasycystycznych kolumn, drzew, płyt nagrobnych z wykutą czaszką i piszczelami, krzyżem i palemką. Do cmentarza prowadzą trzy bramy od ul. Kamiennej, oraz jedna furta od ul. Brzozowej. Przed wejściem na nowy cmentarz ustawiona jest barokowa figura św. Jana Nepomucena prawdopodobnie pochodząca z okolic zamku, restaurowana w 1900. W czasie wojen światowych na teren cmentarza padło kilka bomb, przez co najstarsza część cmentarza ułożona jest nieregularnie.
W 2009 Rada Miejska w Szydłowcu uchwałą nr 208/XLIII/09 na południe od cmentarza parafialnego założono cmentarz komunalny.

</doc>
<doc id="954968" url="https://pl.wikipedia.org/wiki?curid=954968" title="Johan Ferrier">
Johan Ferrier

Johan Ferrier (ur. 12 maja 1910 w Paramaribo, Gujana Holenderska, zm. 4 stycznia 2010 w Oegstgeest, Holandia) – polityk surinamski, ostatni gubernator Surinamu w latach 1968–1975 i pierwszy prezydent niepodległego kraju w latach 1975–1980. Został obalony przez zamach stanu. Premier kolonii Surinam od 16 kwietnia 1955 do 16 lipca 1958.
Życiorys.
Johan Ferrier karierę polityczną rozpoczął w 1946, był jednym z założycieli Narodowej Partii Surinamu. Do 1948 był jednym z członków Rady Narodowej. 
W 1950 wyjechał do Europy, gdzie ukończył studia na Uniwersytecie Amsterdamskim, uzyskując tytuł doktora w dziedzinie pedagogiki. Następnie wrócił do swojej ojczyzny, gdzie w latach 1955-1960 obejmował stanowisko premiera.
Gdy w 1975 Surinam uzyskał pełną niepodległość od Holandii, Ferrier został pierwszym prezydentem w historii kraju. W 1980 doszło do przewrotu wojskowego w kraju. Ferrier utrzymał swoje stanowisko, ale został zmuszony do powołania na stanowisko premiera Hendricka Chin A Sena z Narodowej Partii Republikańskiej (NPR). Pięć miesięcy później miał miejsce kolejny przewrót, w czasie którego nastąpiła oficjalna zmiana prezydenta Surinamu na Chin A Sena. Ferrier opuścił kraj, udając się wraz z rodziną do Holandii. 
W 2005 ukazała się książka z jego wspomnieniami z kraju. Od holenderskiej królowej otrzymał tytuł szlachecki. Zmarł w domu, w wieku 99 lat. W 100. rocznicę jego urodzin została powołana fundacja Johana Ferriera, wspierająca inicjatywy edukacyjne i kulturalne w Surinamie, jej prezesem została córka polityka.

</doc>
<doc id="954984" url="https://pl.wikipedia.org/wiki?curid=954984" title="Międzynarodowy Festiwal Muzyki Cerkiewnej „Hajnówka”">
Międzynarodowy Festiwal Muzyki Cerkiewnej „Hajnówka”

Międzynarodowy Festiwal Muzyki Cerkiewnej „Hajnówka” – festiwal muzyki cerkiewnej organizowany od 1982, pierwotnie pod nazwą „Dni Muzyki Cerkiewnej”. Od 1982 do 2002 roku (przez dwadzieścia jeden edycji) przesłuchania konkursowe odbywały się w Hajnówce.
Historia.
Międzynarodowy Festiwal Muzyki Cerkiewnej „Hajnówka” jest kontynuatorem odbywającego się od 1982 roku festiwalu muzyki cerkiewnej o pierwotnej nazwie „Dni Muzyki Cerkiewnej”. Od 1991 roku wydarzenie zaczyna być znane pod nazwą „Międzynarodowy Festiwal Muzyki Cerkiewnej”. Przedsięwzięcie, którego pomysłodawcą oraz inicjatorem był Mikołaj Buszko, organizowane było początkowo we współpracy z przedstawicielami Polskiego Autokefalicznego Kościoła Prawosławnego.
W 1983 r. do organizatorów dołączył jako przewodniczący jury Romuald Twardowski, kierujący obradami do dzisiaj.
W 1995 r. Ministerstwo Kultury i Dziedzictwa Narodowego nadało Festiwalowi „kategorię zerową”, kwalifikując go do wydarzeń artystycznych najwyższej rangi.
W 1996 roku powstała Fundacja „Muzyka Cerkiewna”, do której zadań należało zdobywanie środków finansowych niezbędnych do organizacji przedsięwzięcia. W 1998 Hajnowski Dom Kultury, dotychczasowy organizator festiwalu, przekazał fundacji prawa do organizacji wydarzenia, pozostając równocześnie jednym ze współorganizatorów. Pod koniec lat 90., gdy festiwal cieszył się już dużym uznaniem w świecie muzycznym, zaczęły narastać nieporozumienia między organizatorami a władzami Polskiego Autokefalicznego Kościoła Prawosławnego. Spory doprowadziły ostatecznie do tego, iż od 2002 roku Międzynarodowy Festiwal Muzyki Cerkiewnej „Hajnówka” organizowany jest już bez współudziału polskiej Cerkwi. Edycja w 2002 roku odbyła się jeszcze w Hajnówce, natomiast wszystkie kolejne w Filharmonii Podlaskiej i Pałacu Branickich w Białymstoku.
Formuła festiwalu.
Celem Międzynarodowego Festiwalu Muzyki Cerkiewnej „Hajnówka” w Białymstoku jest „prezentacja światowego dorobku oraz popularyzacja wysokich wartości artystycznych i duchowych muzyki cerkiewnej”.
Festiwal realizowany jest w formule konkursowej z udziałem amatorskich i zawodowych chórów świata, w tym również czołówki chórów polskich. Uczestniczą w nim chóry bez względu na narodowość i wyznanie: katolicy, grekokatolicy, protestanci, prawosławni, staroobrzędowcy, a także muzułmanie, buddyści, wyznawcy judaizmu. Organizatorzy festiwalu podają, iż do 2013 roku wzięło w nim udział 726 chórów z 35 krajów świata (Europy, Azji, Ameryki Płn. i Afryki).
Festiwalowi towarzyszą seminaria, wystawy, spotkania kompozytorów i dyrygentów – Master Class oraz koncerty w innych miastach. W trakcie Festiwalu prezentowana jest muzyka cerkiewna, od początków chrześcijaństwa, po kompozycje współczesne. Festiwal odkrywa również i popularyzuje muzykę cerkiewną tworzoną przez kompozytorów polskich. Prezentowane są dzieła S. Moniuszki, K. Szymanowskiego, L.M. Rogowskiego, K. Gorskiego, J. Kozłowskiego, R. Twardowskiego i K. Pendereckiego, w tym utwory wokalno – instrumentalne. Wśród tych ostatnich prezentowano: „Małą Liturgię Prawosławną” R. Twardowskiego, Liturgię A. Greczaninowa „Hymn do Św. Daniły” i „Jutrznię” K. Pendereckiego (w 2006 r. miała miejsce rosyjska prapremiera w Smolnym Soborze w St. Petersburgu).
Laureaci.
Uczestnicy oceniani są w następujących kategoriach:
Jury przyznaje I, II, III miejsca w każdej z kategorii oraz wyróżnienia.

</doc>
<doc id="954988" url="https://pl.wikipedia.org/wiki?curid=954988" title="Apolinary Kotowicz">
Apolinary Kotowicz

Apolinary Kotowicz (ur. 24 marca 1859 w Bieczu, zm. 21 kwietnia 1917 w Jaśle) – polski malarz pejzażysta, twórca scen rodzajowych, portrecista, dekorator teatralny, fotograf amator. 
Życiorys.
Apolinary Kotowicz, syn Antoniego Kotowicza i Kazimiery Matyldy Kotowicz z Przyłęckich. Urodził się w Bieczu 24 marca 1859 roku. Jego ojciec był znanym w Bieczu lekarzem, wykształconym we Lwowie. Apolinary Kotowicz początkowe nauki pobierał w Tarnowie. Następnie przeniósł się do Krakowa, gdzie spędził większą część swojego dorosłego życia: lata 1878-1904. Kształcił się w krakowskiej Szkole Sztuk Pięknych (1878-1887). Pedagogiczną opiekę nad młodym Kotowiczem sprawowali Jan Matejko, prowadzący zajęcia z malarstwa historycznego i Władysław Łuszczkiewicz, który uczył rysunku wstępnego, z antyku i modela żywego, a także perspektywy, anatomii i historii powszechnej. 
Po zakończeniu studiów Kotowicz wyjechał na dwuletnie rządowe stypendium do Monachium. Tam kontynuował naukę malarstwa w prywatnej szkole Simona Hollósyego – malarza pochodzenia węgierskiego. W tym czasie, wraz z innymi studentami szkoły Simona Hollósyego wyjeżdżał na wakacyjne plenery na Węgry. 
Po powrocie z Monachium Apolinary Kotowicz zamieszkał w Krakowie. Regularnie wystawiał swoje obrazy w Towarzystwie Przyjaciół Sztuk Pięknych w Krakowie m.in. „Zdrowie narzeczonych” (1888), „Przed egzaminem” (1890), „Umizgi” (1890), „W pracowni” (1893), „Odpoczynek” (1897). 
W latach 1894–1895 Kotowicz brał udział w malowaniu studiów pejzażowych do Panoramy Tatr. Była to wyjątkowa, ponieważ jedyna widokowa (a nie historyczna) polska panorama. W jej tworzeniu, oprócz Apolinarego Kotowicza brali udział Antoni Adam Piotrowski, Ludwig Boller, Stanisław Janowski, Stanisław Radziejowski, Kacper Żelechowski i Teodor Axentowicz. Pomysłodawcami powstania tego monumentalnego obrazu byli: Włodzimierz Tetmajer i Wincenty Wodzinowski. Projekt finansował Ludwik Lgocki. Budynek przeznaczony na panoramę stanął na warszawskich Dynasach. Premierowy pokaz odbył się 21 września 1896 roku. W trzy lata później Panorama zbankrutowała, a płótna zostały zakupione przez Jana Stykę. 
W latach 1898–1903 Apolinary Kotowicz był dekoratorem w Teatrze Miejskim w Krakowie. Uczestniczył w przygotowaniach scenografii do takich przedstawień jak: „Szklana Góra”, czy „Kopciuszek”. W 1898 roku wykonał afisz teatralny do spektaklu „Śpiący Rycerze”. Współpracował także z Teatrem Ludowym w Krakowie, gdzie w 1904 otrzymał również stanowisko dekoratora. Jego prace gościły także w teatrze poznańskim. Miał doświadczenie w pracy przy ilustrowaniu książek: razem ze Stanisławem Janowskim ilustrował pierwsze wydanie dramatu Gabrieli Zapolskiej „Tamten”. 
W 1904 roku, po zamknięciu Teatru Ludowego w Krakowie zamieszkał w Jaśle. Uczył rysunku w C. K. Gimnazjum w Jaśle. Namalował obraz „Wizja Świętego Franciszka” przeznaczony do tamtejszej kaplicy gimnazjalnej. Wraz z Włodzimierzem Tetmajerem wykonali polichromię prezbiterium kościoła farnego w Bieczu. Pracował także przy restauracji i dokumentacji zabytków Jasła i Biecza. Między innymi odnowił siedemnastowieczne stalle i epitafia w farze w Bieczu. 
Apolinary Kotowicz zmarł w Jaśle 21 kwietnia 1917 roku w wieku pięćdziesięciu ośmiu lat. Pochowano go na cmentarzu w Bieczu.

</doc>
<doc id="954989" url="https://pl.wikipedia.org/wiki?curid=954989" title="Haruo Remeliik">
Haruo Remeliik

Haruo Ignacio Remeliik (ur. 1 czerwca 1933, zm. 30 czerwca 1985) – palauański polityk; pierwszy prezydent Palau od 1981 do śmierci.
Był dwukrotnie wybierany na prezydenta - w 1981 i w 1984. Został zastrzelony przed swym domem w miejscowości Koror. Jego śmierć mogła mieć związek z napięciami, które narastały w kraju wskutek nadchodzącego przejęcia władzy przez autonomiczny rząd pod nadzorem Stanów Zjednoczonych, wykonujących mandat ONZ. Trzy tygodnie po zamachu nastąpiła fala aresztowań, a jednym z zatrzymanych był Melwart Tmetuchel, syn gubernatora prowincji Arai oraz głównego przeciwnika politycznego Remeliika - Romana Tmetuchela. Melwart został uznanym winnym tego morderstwa wraz z dwoma innymi osobami - Anghenio Sabino i Leslie Tewidem. Wszyscy trzej otrzymali wyroki od 25 do 35 lat pozbawienia wolności.

</doc>
<doc id="954995" url="https://pl.wikipedia.org/wiki?curid=954995" title="Wielka Synagoga w Kopenhadze">
Wielka Synagoga w Kopenhadze

Wielka Synagoga w Kopenhadze – synagoga znajdująca się w Kopenhadze, stolicy Danii, przy Krystalgade 12. Obecnie jest główną i największą synagogą kopenhaskiej gminy żydowskiej.
Synagoga została zbudowana w latach 1830-1833 roku, według projektu Gustava Friedericha Hetscha. Obecnie synagoga jest jednym z najbardziej charakterystycznych budynków miasta ze względu na swoją unikatową architekturę. Zastosowano w niej m.in. elementy antycznej architektury rzymskiej oraz greckiej. Obecnie jest również jedną z nielicznych synagog swego okresu gdzie zastosowano elementy architektury egipskiej w kolumnach, na sklepieniu oraz gzymsie nad Aron ha-kodesz.
Podczas II wojny światowej zwoje Tory zostały przeniesione na przechowane do pobliskiego kościoła Świętej Trójcy. Po zakończeniu wojny wróciły do synagogi. 22 lipca 1985 terroryści z Hezbollahu zdetonowali bombę podłożoną w synagodze. Zginęła 1 osoba, a 20 osób zostało rannych. Wybuch bomby zniszczył także żydowską restaurację w Kopenhadze.

</doc>
<doc id="955001" url="https://pl.wikipedia.org/wiki?curid=955001" title="Rycerka">
Rycerka



</doc>
<doc id="955006" url="https://pl.wikipedia.org/wiki?curid=955006" title="Gloria Steinem">
Gloria Steinem

Gloria Marie Steinem (ur. 25 marca 1934) – amerykańska feministka, dziennikarka, założycielka feministycznego magazynu Ms. Autorka artykułu „After Black Power, Women’s Liberation”. Pracowała dla CIA jako szpieg.
Steinem urodziła się w 1934 roku w Toledo, w stanie Ohio. Jej matka pochodziła z rodziny szkocko-niemieckiej, a ojciec był niemiecko-polskim Żydem. Gdy Steinem miała 10 lat, rodzice rozwiedli się. Po studiach wyjechała na dwa lata na stypendium do Indii, a później, w Stanach, pracowała w Niezależnym Ośrodku Badań, instytucji państwowej, która realizowała zlecenia m.in. CIA. Od początku lat 60. Steinem zaczęła zajmować się dziennikarstwem i na tym polu od razu odniosła sukces. Jeszcze przed książką Betty Friedan "Mistyka kobiecości" napisała cykl artykułów o tym, co przeszkadza kobietom godzić pracę zawodową z życiem domowym. Redaktorzy pism, z którymi współpracowała, nie od razu zaakceptowali jej proemancypacyjne, feministyczne nastawienie. Rozgłos przyniósł jej artykuł o pracy „króliczków” z klubów Playboya. Żeby napisać go kompetentnie, Steinem zatrudniła się w jednym z takich klubów. Było to w 1963 roku. Dwadzieścia lat później na podstawie jej historii powstał film.
Równolegle do swojej kariery dziennikarskiej Gloria Steinem angażowała się w powstający wówczas ruch feministyczny. Szybko stała się jedną z najbardziej rozpoznawalnych twarzy tego ruchu. Razem z Betty Friedan i Bellą Abzug poprowadziła w 1970 roku w Nowym Jorku ogromny, ogólnokrajowy marsz kobiet na rzecz równości.
Powstanie pisma „Ms.” połączyło obie pasje Steinem: dziennikarstwo i feminizm. Była jedną z założycielek najbardziej znanego pisma feministycznego w Stanach. Po raz pierwszy pismo to ukazało się w 1972 roku jako specjalne wydanie „New York Magazine”. Świetnie się sprzedało i w krótkim czasie zaprenumerowało je 26 tysięcy osób. Steinem pisała do „Ms.” do 1987 roku, do czasu, gdy pismo zmieniło wydawców. Ponownie związała się z pismem w 2001 roku, gdy wydawanie pisma przejęła współzałożona przez nią Fundacja Feministycznej Większości.
Gloria Steinem jest nadal aktywną uczestniczką ruchu feministycznego i komentatorką bieżących wydarzeń. Napisano już dwie jej biografie, powstał film o jej życiu.

</doc>
<doc id="955008" url="https://pl.wikipedia.org/wiki?curid=955008" title="The Perfect Drug">
The Perfect Drug

„The Perfect Drug” Versions (znany także jako Halo 11) – EP zespołu Nine Inch Nails wydane w roku 1997. Zawiera remiksy utworu „The Perfect Drug”, napisanego przez Reznora do filmu Davida Lyncha "Zagubiona autostrada".
Wydano dwie wersje EP, europejską i amerykańską.
„The Perfect Drug” została zamieszczona na oryginalnym soundtracku filmu, jak i na albumach „We’re in This Together” CD3, „Into the Void”, halo 11 w wersji europejskiej. Teledysk znajdował się na VHS "Closure".

</doc>
<doc id="955009" url="https://pl.wikipedia.org/wiki?curid=955009" title="Club Deportivo Águila">
Club Deportivo Águila



</doc>
<doc id="955011" url="https://pl.wikipedia.org/wiki?curid=955011" title="Biokomputer">
Biokomputer



</doc>
<doc id="955013" url="https://pl.wikipedia.org/wiki?curid=955013" title="İlhan Mansız">
İlhan Mansız

İlhan Mansız (ur. 10 sierpnia 1975 w Kempten im Allgäu w Niemczech) – turecki piłkarz występujący na pozycji napastnika, po zakończeniu profesjonalnej kariery piłkarskiej zajmujący się także łyżwiarstwem figurowym
Kariera klubowa.
İlhan Mansız zawodową karierę rozpoczynał w 1996 roku w Gençlerbirliği SK. Rozegrał dla niego dwa ligowe spotkania, po czym odszedł do Kuşadasısporu. Dla nowego klubu w sezonie 1997/1998 turecki napastnik strzelił dwanaście goli w 29 meczach, a w letnim okienku transferowym podpisał kontrakt z Samsunsporem. Przez dwa pierwsze sezony Mansız w linii ataku grałem razem z Serkanem Aykutem, natomiast podczas rozgrywek 2000/2001 stworzył duet napastników z Ertuğrulem Sağlamem. Przez trzy lata gry dla Samsunsporu Mansız uzyskał 26 trafień w pierwszej lidze, a jego zespół plasował się w dolnych rejonach tabeli Süper Lig.
Latem 2001 roku Turek przeniósł się do Beşiktaşu JK. W debiutanckim sezonie w barwach nowej drużyny w 30 ligowych pojedynkach zdobył 21 bramek i ex aequo z Arifem Erdemem został królem strzelców rozgrywek. W sezonie 2002/2003 Mansız razem z Beşiktasem wywalczył mistrzostwo Turcji, a stambulski klub uzyskał o siedem punktów więcej niż drugi w tabeli Galatasaray SK. Podczas gry dla ekipy „Czarnych Orłów” turecki zawodnik o miejsce w wyjściowym składzie rywalizował z takimi napastnikami jak Ahmet Dursun, Nihat Kahveci i Daniel Pancu. Łącznie w barwach Beşiktasu Mansız wystąpił w 66 spotkaniach pierwszej lidze tureckiej i strzelił w nich 33 bramki.
W 2004 roku Mansız przeprowadził się do Japonii, gdzie został zawodnikiem zespołu Vissel Kobe, szybko powrócił jednak do Europy, gdzie z powodu kontuzji kolana rozegrał tylko jeden mecz dla rezerw Herthy Berlin. Następnie wziął udział w dziewięciu ligowych spotkaniach MKE Ankaragücü, a przed sezonem 2006/2007 poinformował o zakończeniu piłkarskiej kariery. W późniejszym czasie Mansız dostał ofertę transferu do Los Angeles Galaxy, sam poinformował o możliwości wznowienia treningów z Ankaragücü, jednak ostatecznie nie wrócił już do futbolu.
Kariera reprezentacyjna.
W reprezentacji Turcji Mansız zadebiutował 6 października 2001 roku w przegranym 0:3 meczu przeciwko Mołdawii. Następnie Şenol Güneş powołał go do kadry na Mistrzostwa Świata 2002, na których Turcy wywalczyli trzecie miejsce. Na turnieju w Azji Mansız strzelił złotego gola w wygranym 1:0 ćwierćfinałowym pojedynku z Senegalem oraz dwie bramki w zwycięskim 3:2 spotkaniu o brązowy medal przeciwko Korei Południowej. Ostatni występ w drużynie narodowej Turek zaliczył 19 listopada 2003 roku, a jego reprezentacja zremisowała wówczas z Łotwą 2:2.
Kariera w łyżwiarstwie figurowym.
W 2007 roku w parze ze słowacką łyżwiarką figurową i byłą olimpijką Olgą Bestandigovą wygrał turecki program Buzda Dans, telewizyjne widowisko, w którym znane osobowości świata sportu, muzyki, filmu i estrady wykonywały układy taneczne z profesjonalnymi łyżwiarzami. Wygrana w programie i związek pary zaowocował podjęciem treningów w Stanach Zjednoczonych i startami w profesjonalnych zawodach łyżwiarskich szczebla międzynarodowego. W 2011 roku Bestandigova i Mansiz wyrazili chęć startu w Igrzyskach Olimpijskich w Soczi w konkurencji par sportowych. Do października 2013 Mansiz reprezentował Turcję w dwóch zawodach łyżwiarskich szczebla międzynarodowego: Nebelhorn Trophy 2013 (19. miejsce), i Ondrej Nepela Trophy 2013 (5. miejsce).

</doc>
<doc id="955017" url="https://pl.wikipedia.org/wiki?curid=955017" title="Ilhan Mansiz">
Ilhan Mansiz



</doc>
<doc id="955021" url="https://pl.wikipedia.org/wiki?curid=955021" title="Club Universidad de Guadalajara">
Club Universidad de Guadalajara

Club Deportivo Leones Negros de la Universidad de Guadalajara – meksykański klub piłkarski z siedzibą w mieście Guadalajara, w stanie Jalisco. Obecnie gra na drugim szczeblu rozgrywek – Ascenso MX. Swoje domowe mecze rozgrywa na stadionie Estadio Jalisco.
Historia.
Zespół Universidad de Guadalajara został założony 19 sierpnia 1970. Od początku posiadał silne powiązania z miejskim uniwersytetem i od razu po powstaniu przystąpił do rozgrywek trzeciej ligi meksykańskiej. Tam spędził dwa sezony, po czym awansował na zaplecze najwyższej klasy rozgrywkowej. Do meksykańskiej Primera División klub dostał się po sezonie 1973/1974 dzięki wykupieniu licencji drużyny CF Torreón.
Drużyna Universidadu zadebiutowała w pierwszej lidze podczas zremisowango 2:2 meczu wyjazdowego z Américą, w pierwszej kolejce rozgrywek 1974/1975. Niedługo potem komentator Ángel Fernández Rugama ochrzcił zespół przydomkiem Leones Negros (Czarne Lwy), z racji obecności w składzie wielu utalentowanych piłkarzy brazylijskich o czarnym kolorze skóry – wcześniej Universidad był określany tylko przez pseudonim Leones (Lwy).
Najlepszy okres w historii zespołu przypadł na lata 70. XX wieku, kiedy to Universidad wywalczył dwa wicemistrzostwa kraju – 1975/76, porażka w dwumeczu finałowym z Américą 0:4 (0:3, 0:1) i 1976/77, przegrana z Pumas UNAM 0:1 (0:0, 0:1) – oraz Puchar Mistrzów CONCACAF w roku 1978.
Na początku lat 90. zespół Universidadu znalazł się w poważnym kryzysie, na który składała się między innymi słaba kadra drużyny i znikoma liczba kibiców. Po sezonie 1993/94, po 20 latach nieprzerwanej gry w pierwszej lidze, klub został przejęty przez Meksykański Związek Piłki Nożnej, który w celu ograniczenia liczby zespołów w najwyższej klasy rozgrywkowej przeniósł Universidad do trzeciej ligi. W rozgrywkach 1996/97 drużyna wywalczyła awans do Primera División A, gdzie pozostała aż do sprzedania licencji.
W późniejszym czasie Universidad ponownie występował w rozgrywkach trzecioligowych. W sezonie 2007/2008 nowym stadionem klubu został mały, liczący cztery tysiące miejsc obiekt o nazwie Municipal Santa Rosa de Ciudad Guzmán, jednak cały czas niektóre mecze zespół rozgrywał na Estadio Jalisco. Na zaplecze najwyższej klasy rozgrywkowej Universidad powrócił przed sezonem 2009/10, kiedy to za sumę 800 tysięcy dolarów wykupił licencję CD Tapatío, filialnego klubu pierwszoligowego Chivas de Guadalajara.

</doc>
<doc id="955022" url="https://pl.wikipedia.org/wiki?curid=955022" title="Wydział Prawa i Administracji Uniwersytetu Gdańskiego">
Wydział Prawa i Administracji Uniwersytetu Gdańskiego

Wydział Prawa i Administracji Uniwersytetu Gdańskiego (WPiA UG) – największy wydział w strukturze Uniwersytetu Gdańskiego. Powstał wraz z utworzeniem uniwersytetu w 1970.
Profil kształcenia.
Wydział oferuje wykształcenie wyższe na kierunkach:
Na wydziale kształci się około 5900 studentów. Ponieważ ten wydział ma największą na UG aulę, odbywają się tutaj ogólnouczelniane uroczystości jak: nadanie tytułu doktora honoris causa, inauguracja roku akademickiego, zaprzysiężenie rektora-elekta, wykłady ważnych gości itp.
Struktura.
Ponadto na Wydziale działają:
Organizacje.
Na wydziale działają: samorząd studencki, Studencka Uniwersytecka Poradnia Prawna (SUPP), Europejskie Stowarzyszenie Studentów Prawa ELSA Poland, a także koła naukowe:
Historia.
Pomimo wielowiekowej historii Gdańska i sięgających XVI wieku tradycji wykładania prawa na poziomie akademickim (w 1580 r. otwarto katedrę prawa i historii na Gdańskim Gimnazjum Akademickim, które istniało do 1817 r.), tradycje uniwersyteckie tego miasta sięgają jedynie od lat 70. XX w., kiedy to uchwałą Rady Ministrów 20 marca 1970 erygowany został Uniwersytet Gdański. Wraz z powołaniem największej na Pomorzu uczelni wyższej w jej ramach powstał Wydział Prawa i Administracji. Pierwszym dziekanem wydziału 1 maja 1970 został prof. zw. dr Stanisław Matysik. Pierwsze posiedzenie rady wydziału odbyło się 5 października 1970. Początkowo na wydziale kształcili się jedynie studenci administracji. Rok po powstaniu wydział rozszerzył swoją ofertę o kierunek prawo w trybie zaocznym, a od 1972 w trybie stacjonarnym. Początkowo także liczebność kadry naukowej nie przedstawiała się imponująco. Pierwotnie liczyła ona 24 pracowników, by rosnąć systematycznie do liczby 126 osób obecnie. Liczba studentów rosła od 104 w 1970 do niespełna 6000 (2008). W 1981 wydział uzyskał prawo do nadawania stopnia naukowego doktora habilitowanego. 1 października 2004 utworzono wydział zamiejscowy w Koszalinie.
Budynek.
Od momentu powstania wydziału do połowy lat 90 XX wieku nie posiadał on własnego odrębnego budynku. Przez ten czas studentom służyły budowle rozmieszczone w Gdańsku i w Sopocie. Obecnie istniejąca siedziba WPiA powstała na mocy decyzji Ministra Edukacji Narodowej z 1995. Rok później wmurowano kamień węgielny. Budynek został oddany do użytku w 2001 (mimo że pierwsze wykłady audytoryjne odbywały się już w 2000).
Budynek Prawa i Administracji Uniwersytetu Gdańskiego bryłą nawiązuje do tradycji morskich miasta. W formie przypomina on katamaran. Na wydziale o powierzchni 22 000 m², znajduje się Aula na 400 miejsc, a ponadto trzy audytoria A B i C o pojemności odpowiednio 200, 300 i 150 miejsc. W budynku mieści się także 37 sal wykładowych i dwie sale rozpraw przeznaczone do symulacji procesu. Wydział dysponuje także pracownią komputerową. Cały obiekt wyposażony jest w nowoczesny sprzęt audiowizualny.
W 2006 do użytku oddano ozdobną fontannę z bambusowym ogrodzeniem na parterze budynku z miejscami siedzącymi dla szukających relaksu studentów. W podziemiach budynku mieści się salon fitness.
Do obsługi studentów oddano bar oraz kawiarenkę "Maxim". Na parterze mieści się także księgarnia z literaturą przedmiotu, która porusza także inne niż prawo dziedziny wiedzy. Obok niej otworzono kiosk.
Przed wejściem do Biblioteki Wydziału znajduje się makieta przedstawiająca projekt budynku opracowany w 1995. Nieznacznie różni się od ostatecznego.

</doc>
<doc id="955025" url="https://pl.wikipedia.org/wiki?curid=955025" title="Tomka wonna">
Tomka wonna

Tomka wonna ("Anthoxanthum odoratum" L.) – gatunek byliny należący do rodziny wiechlinowatych. Jako gatunek rodzimy występuje w Europie, zachodniej Azji i północno-zachodniej Afryce. Ponadto szeroko rozprzestrzeniony jako antropofit. W Polsce jest pospolity na całym obszarze.
Biologia i ekologia.
Rośnie na przydrożach i świeżych łąkach, w murawach i świetlistych lasach. Hemikryptofit. Roślina posiada charakterystyczny zapach, zawiera bowiem kumarynę. Szczególnie dobrze można zapach ten wyczuć w sianie.
Zastosowanie.
Roślina o małej wartości paszowej. W sianie ma już małą wartość, gdyż wcześniej od innych traw kwitnie i drewnieje.

</doc>
<doc id="955027" url="https://pl.wikipedia.org/wiki?curid=955027" title="Tan White">
Tan White

LaTanya „Tan” Chantella White (ur. 27 września 1982 w Tupelo) – amerykańska koszykarka występująca na pozycjach rzucającej lub niskiej skrzydłowej, obecnie zawodniczka Çankaya Üniversitesi Ankara.

</doc>
<doc id="955028" url="https://pl.wikipedia.org/wiki?curid=955028" title="Anthoxanthum odoratum">
Anthoxanthum odoratum



</doc>
<doc id="955030" url="https://pl.wikipedia.org/wiki?curid=955030" title="Krzysztof Pawłowski (podróżnik)">
Krzysztof Pawłowski (podróżnik)

Krzysztof Pawłowski inna forma nazwiska "Chrysztoph Pawlowski", (ur. XVI wiek w Gdańsku, zm. we wrześniu 1603 w Persji, w pobliżu Lenkoran) – polski żeglarz, podróżnik i pamiętnikarz.
Życiorys.
W roku 1596 dotarł do Indii. Pozostawił po sobie opis drogi morskiej z Portugalii (Lizbona) do Indii (Goa) w formie obszernego listu-relacji do nieznanej bliżej osoby, w którym m.in. opisał zwyczaje "okopciałych" ludzi. Z Krakowa podążył do Gdańska, skąd statkiem wyruszył do Lizbony. 2 kwietnia roku 1596 wypłynął w dalszą drogę. Po półrocznym żeglowaniu (2 października) przybył do Goa. 20 listopada udał się do wietnamskiej Kochinchiny. Wracając z Indii przez Ormuz i Persję dotarł do Astrachania (lato 1603). Tu, przyłączywszy się do orszaku posła carskiego Stefana Kakascha, przepłynął Morze Kaspijskie. W międzyczasie walczył w portugalskiej służbie w Mozambiku i w Indiach.

</doc>
<doc id="955034" url="https://pl.wikipedia.org/wiki?curid=955034" title="Synagoga w Belfaście">
Synagoga w Belfaście

Synagoga w Belfaście – obecnie jedyna czynna synagoga znajdująca się w Belfaście, stolicy Irlandii Północnej, przy 40 Somerton Road.
Synagoga została zbudowana w 1964 roku, w stylu modernistycznym. Posiada unikatowy nieregularny układ, gdzie sala główna ma kształt koła. Wewnątrz nie posiada galerii dla kobiet, lecz podnoszoną platformę, po stronach elewacji bocznych. Dach jest podpierany na betonowych podporach, które kształtują motyw gwiazdy Dawida.

</doc>
<doc id="955039" url="https://pl.wikipedia.org/wiki?curid=955039" title="Fabbrica Italiana Automobili Torino">
Fabbrica Italiana Automobili Torino



</doc>
<doc id="955041" url="https://pl.wikipedia.org/wiki?curid=955041" title="Spalacidae">
Spalacidae



</doc>
<doc id="955044" url="https://pl.wikipedia.org/wiki?curid=955044" title="Diplom-Kaufmann">
Diplom-Kaufmann

Diplom-Kaufmann ("Dipl.-Kfm."), w rodzaju żeńskim Diplom-Kauffrau ("Dipl.-Kff." lub "Dipl.-Kffr.") (z niem. ekonomista dyplomowany) jest niemieckim akademickim tytułem zawodowym, uzyskiwanym po ukończeniu studiów na poziomie magisterskim na kierunku "Betriebswirtschaftslehre" (z niem. nauki o przedsiębiorstwie). Polskim odpowiednikiem tego tytułu akademickiego jest stopień magistra w dziedzinie zarządzania.
Przykładowymi specjalizacjami kierunku "Betriebswirtschaftslehre" ("BWL") są: zarządzanie, organizacja, marketing, finanse, bankowość, rachunkowość.

</doc>
<doc id="955045" url="https://pl.wikipedia.org/wiki?curid=955045" title="Boska cząstka">
Boska cząstka



</doc>
<doc id="955046" url="https://pl.wikipedia.org/wiki?curid=955046" title="Boska cząsteczka">
Boska cząsteczka



</doc>
<doc id="955050" url="https://pl.wikipedia.org/wiki?curid=955050" title="IndyCar Series">
IndyCar Series

IndyCar Series (dawniej Indy Racing League – IRL) – seria wyścigowa samochodów o otwartym nadwoziu w Stanach Zjednoczonych.
IRL powołano do życia w 1996 roku z inicjatywy właściciela toru Indianapolis Motor Speedway, Tony’ego George’a jako opozycję serii PPG CART Series. W założeniu mistrzostwa IRL miały być organizowane wyłącznie na torach owalnych w Stanach Zjednoczonych, jednak wraz z upływem lat sytuacja uległa zmianie i do kalendarza trafił wyścig w Japonii (od 2003) oraz tory uliczne i drogowe (od 2005). Sztandarowym wyścigiem serii niezmiennie pozostaje Indianapolis 500 – obok Super Bowl, największe wydarzenie sportowe w Stanach Zjednoczonych.
Początki IRL były dość trudne. Swoje miejsce znaleźli tutaj kierowcy nie odgrywający większej roli w mistrzostwach CART lub też tacy, którzy najlepsze lata swojej kariery mieli już za sobą.Seria nosiła początkowo nazwę USAC Indy Racing League. W 1998 pozyskano sponsora tytularnego firmę Pepe Boys. Przełom nastąpił w 2002 roku, gdy koncerny Honda oraz Toyota zdecydowały się opuścić CART i włączyć się do mistrzostw IRL. Przy okazji nie obyło się bez wzajemnych oskarżeń i wojny na słowa między Tonym George a szefami CART. Wraz z koncernami Hondy i Toyoty do IRL przeszły także najlepsze zespoły (Penske Racing, Ganassi Racing oraz Team Green). Od tego momentu notuje się wzrost prestiżu IRL, lecz większość fanów sportów motorowych ciągle marzy o powrocie do dawnych czasów, gdy o tytule mistrzowskim w Stanach Zjednoczonych decydowała tylko jedna seria wyścigowa.
W 2003 roku seria Indy Racing League dzięki ugodzie prawnej z serią CART uzyskała prawa do używania nazwy IndyCar i od tego sezonu oficjalna nazwa serii to IndyCar Series.
W 2006 roku Toyota wycofała się z IRL, rozpoczynając program startów w serii NASCAR.
22 lutego 2008 Indy Racing League połączyła się z konkurencyjną serią Champ Car (następcą CART) faktycznie ją wchłaniając. Zakończyło to 12-letni rozłam w amerykańskich wyścigach typu open-wheel.
Do serii IndyCar dołączyło pięć zespołów dotychczas startujących w Champ Car a w kalendarzu pojawiły się trzy nowe wyścigi na torach: Long Beach (tylko dla kierowców Champ Car ze względu na kolizję terminów z wyścigiem w Motegi), Edmonton oraz Surfers Paradise (niepunktowany w 2008).
16 października 2011 na torze w Las Vegas, podczas ostatniego wyścigu w sezonie, miał miejsce karambol z udziałem 15 kierowców. W jego wyniku śmierć poniósł mistrz sezonu 2005 Dan Wheldon. Był to czwarty śmiertelny wypadek w tej serii, a pierwszy podczas wyścigu.
Regulamin.
W IndyCar obowiązują dwa różne systemy przeprowadzania kwalifikacji, jeden dla torów drogowych, drugi dla owalnych. Na torach drogowych odbywają się trzy sesje kwalifikacyjne. W pierwszej kierowcy podzieleni są na dwie grupy. Do drugiej sesji przechodzi 6 najszybszych z każdej grupy. Następnie z tej 12 sześciu najlepszych przechodzi do trzeciej sesji, podczas której walczą o pole position. Na owalach rozgrywana jest jedna sesja kwalifikacyjna, w której udział biorą wszyscy zawodnicy. Każdy zawodnik przejeżdża indywidualnie przeważnie dwa lub cztery okrążenia pomiarowe, zależnie od toru. Specyficzny system kwalifikacji występuje w wyścigu Indianapolis 500, gdzie odbywa się kilka sesji kwalifikacyjnych.
W wyścigu kierowcy startują w dwóch rzędach, start do wyścigu jest lotny. Zakończenie wyścigu ma miejsce zwykle po przejechaniu całego dystansu wyścigu lub upływie 2 godzin od momentu startu.
Zwycięzca wyścigu otrzymuje 50 punktów. Drugi na mecie dostaje ich 40, a trzeci 32. Kierowcy, którzy zajęli miejsca od czwartego do siedemnastego otrzymują punkty według systemu 28-26-24-23-22-21-20-19-18-17-16-15-14-13. Za miejsca od 18 do 26 jest 12 punktów, a za kolejne pozycje zawodnik otrzymuje 10 punktów. Od 2009 zawodnik, który przejechał najwięcej okrążeń na prowadzeniu, otrzymuje 2 punkty, a zwycięzca kwalifikacji 1 punkt. Od 2010 przyznawane są także dodatkowe punkty za kwalifikacje do wyścigu Indianapolis 500. Zdobywca pierwszego pola startowego otrzymuje 25 punktów, drugi 20, trzeci 15 i tak dalej. Każdy kierowca, który zajął miejsce dalsze od piątego otrzymuje 3 punkty.

</doc>
<doc id="955053" url="https://pl.wikipedia.org/wiki?curid=955053" title="Pietro Vierchowod">
Pietro Vierchowod

Pietro Vierchowod (ur. 6 kwietnia 1959 w Calcinate) – piłkarz włoski grający na pozycji środkowego obrońcy. Nosił przydomek „Car”.
Kariera klubowa.
Vierchowod jest synem byłego sowieckiego jeńca wojennego. Jego ojciec, Ukrainiec Iwan Łukjanowycz Vierchowod ur. we wsi Rykowo, około Białej Cerkwi, w czasie II wojny światowej jako żołnierz Armii Czerwonej został schwytany przez Niemców, potem uciekł z faszystowskiego obozu koncentracyjnego w północnych Włoszech i walczył w partyzanckim oddziale włoskiego ruchu oporu. Po wojnie nie wrócił do ZSRR i osiadł w Lombardii. Pietro urodził się w małej miejscowości Calcinate w Lombardii. Piłkarską karierę rozpoczynał w małym klubie o nazwie Romanese, a w 1976 roku przeszedł do Calcio Como, w barwach którego w 1977 roku zadebiutował w Serie B, ale w tym samym sezonie spadł z Como do Serie C1. W trzeciej lidze spędził rok i już w sezonie 1979/1980 z powrotem grał w Serie B i Como jako beniaminek awansował do Serie A. W pierwszej lidze Włoch Vierchowod zadebiutował 14 września 1980 w przegranym 0:1 domowym meczu z AS Roma, a w grudniu zdobył swojego pierwszego gola w lidze (w wygranym 3:1 meczu z Cagliari Calcio). Z Como Pietro utrzymał się w lidze.
Latem 1981 Vierchowod zmienił klub i przeszedł do silniejszej Fiorentiny. W jej barwach wystąpił 28 razy i zdobył 2 gole (z US Catanzaro i Como), a dobrą gra w obronie przyczynił się do wicemistrzostwa Włoch. W 1982 roku Pietro przeszedł jednak do AS Roma. W jej barwach zadebiutował 12 września w wygranym 3:1 wyjazdowym meczu z Cagliari. W rzymskim klubie był głównym filarem obrony, a zespół z takimi gwiazdami jak Falcão, Bruno Conti czy Roberto Pruzzo wywalczył pierwsze od 40 lat mistrzostwo kraju. W mistrzowskim sezonie Vierchowod obok bramkarza Franco Tancrediego wystąpił we wszystkich 30 meczach ligowych.
Latem 1983 Pietro znów zmienił barwy klubowe i tym razem został piłkarzem Sampdorii. W Sampdorii swój pierwszy mecz ligowy rozegrał 12 września, a klub z Genui pokonał 2:1 na wyjeździe Inter Mediolan. Na swój pierwszy sukces w barwach nowego klubu Vierchowod czekał rok i wtedy to w sezonie 1984/1985 wywalczył Puchar Włoch, swój pierwszy w karierze. W 1988 roku powtórzył ten sukces, podobnie jak rok później, czyli w 1989 roku. Dzięki tym trzem trofeom „Car” wystąpił w Pucharze Zdobywców Pucharów. W edycji 1988/1989 doszedł z Sampdorią do finału, ale włoski klub przegrał 0:2 z Barceloną. Natomiast w edycji 1989/1990 genueński zespół pokonał w spotkaniu finałowym 2:0 po dogrywce belgijski RSC Anderlecht. W sezonie 1990/1991 Sampdoria z Vierchowodem w obronie została po raz pierwszy w historii mistrzem kraju (30 meczów, 3 gole w sezonie), a w sezonie 1991/1992 dotarła do finału Ligi Mistrzów, ale znów uległa Barcelonie, tym razem 0:1 (90 minut Pietro w tym meczu). Podczas gry w Sampdorii Vierchowod sięgnął po jeszcze jedno trofeum – kolejny Puchar Włoch w 1994 roku.
Latem 1995 roku Vierchowod przeszedł do Juventus F.C. W turyńskim klubie walczył o miejsce w wyjściowej jedenastce z Moreno Torricellim, Paolo Montero oraz Massimo Carrerą. W lidze Juventus został tylko wicemistrzem kraju, ulegając Milanowi, ale w rozgrywkach Ligi Mistrzów nie miał sobie równych i w finale pokonał po rzutach karnych holenderski AFC Ajax.
W 1996 roku Pietro przeniósł się na San Siro i został zawodnikiem A.C. Milan. Jednak w Milanie był tylko rezerwowym obrońcą dla Alessandra Costacurty, Marcela Desailly’ego czy Franco Baresiego. Na dodatek Milan spisał się w lidze wyjątkowo słabo i zajął dopiero 11. miejsce. W 1997 roku Vierchowod odszedł z zespołu i podpisał kontrakt z Piacenzą Calcio. W klubie tym grał regularnie przez 3 sezony do 41. roku życia, a karierę zakończył dopiero po spadku tego klubu z Serie A w sezonie 1999/2000. W Serie A Vierchowod wystąpił łącznie w 562 ligowych spotkaniach i na liście wszech czasów zajmuje 4. miejsce za Paolem Maldinim, Gianlucą Pagliucą oraz Dino Zoffem.
Kariera reprezentacyjna.
W reprezentacji Włoch Vierchowod zadebiutował 6 stycznia 1981 w zremisowanym 1:1 meczu z reprezentacją Holandii, rozegranym za selekcjonerskiej kadencji Enzo Bearzota. Rok później ten sam szkoleniowiec zabrał Pietro na finały Mistrzostwa Świata w Hiszpanii, ale obrońca nie zagrał tam ani razu i odebrał tylko symboliczny medal za mistrzostwo świata.
W 1984 roku Vierchowod został członkiem reprezentacji olimpijskiej na Igrzyska Olimpijskie w Los Angeles. Z Włochami dotarł do półfinału, a w meczu o brązowy medal jego rodacy ulegli Jugosławii 1:2.
W 1986 roku Vierchowod znalazł się w kadrze na Mistrzostwa Świata w Meksyku, na których był zawodnikiem pierwszego składu. Najpierw wystąpił we wszystkich 3 meczach grupowych: z Bułgarią (1:1), Argentyną (1:1) oraz Koreą Południową (3:2), a następnie w 1/8 finału z Francją (0:2), po którym Włosi odpadli z turnieju i tym samym nie obronili tytułu sprzed 4 lat.
W 1990 roku Pietro znów wziął udział w turnieju o mistrzostwo świata, a tym razem były to Mistrzostwa Świata we Włoszech. W drużynie Azeglio Viciniego nie był pierwszoplanową postacią, a zaledwie rezerwowym obrońcą. Wpierw wystąpił w grupowym meczu z Czechosłowacją (2:0), a następnie w 1/8 finału z Urugwajem (2:0). Swój trzeci i ostatni mecz na tym turnieju zaliczył w walce o brąz, gdy Włosi pokonali 2:1 Anglików i stali się trzecią drużyną świata.
24 marca 1993 roku Vierchowod stał się najstarszym włoskim piłkarzem, który zdobył gola w kadrze. Włosi pokonali 6:1 Maltę, a w meczu tym Pietro liczył sobie wtedy 34 lata. Karierę reprezentacyjną Vierchowod kończył w tym samym roku, meczem ze Szwajcarią (1:0), rozegranym w ramach eliminacji do MŚ 1994. Łącznie w pierwszej reprezentacji Italii Pietro wystąpił w 45 meczach i zdobył 2 gole.
Kariera trenerska.
Po zakończeniu kariery Vierchowod został trenerem. Szkolił zespoły z niższych lig takie jak Calcio Catania, Florentia Viola i Triestina Calcio, ale w każdym przypadku został zwolniony przed końcem sezonu.

</doc>
<doc id="955055" url="https://pl.wikipedia.org/wiki?curid=955055" title="Anhimidae">
Anhimidae



</doc>
<doc id="955061" url="https://pl.wikipedia.org/wiki?curid=955061" title="Bezpłetwce">
Bezpłetwce



</doc>
<doc id="955062" url="https://pl.wikipedia.org/wiki?curid=955062" title="Tomka (roślina)">
Tomka (roślina)

Tomka ("Anthoxanthum" L.) – rodzaj roślin należący do rodziny wiechlinowatych. Należy do niego ok. 50 gatunków występujących w chłodnym i umiarkowanym klimacie obu półkul oraz na terenach górskich w strefie międzyzwrotnikowej. Dawniej na podstawie kryterium różnic w budowie morfologicznej kwiatostanu niektóre rośliny klasyfikowane były do odrębnego rodzaju turówka ("Hierochloë"). Ze względu na ścisłe pokrewieństwo i istnienie gatunków o pośredniej budowie kwiatostanu – w niektórych ujęciach systematycznych kwestionowane jest rozdzielanie tych rodzajów i wszystkie te rośliny włączane są do rodzaju "Anthoxanthum". Wszystkie gatunki rodzaju cechują się zawartością i zapachem kumaryny.
Trawy cenione jako paszowe (zwłaszcza tomka wonna "A. odoratum" i "Anthoxanthum horsfieldii"). Wykorzystywane także do aromatyzowania wnętrz (np. kościołów) i odzieży. Wykorzystywane były także jako lecznicze.
Rozmieszczenie geograficzne.
Rodzaj rozprzestrzeniony szeroko na wszystkich kontynentach (poza Antarktydą). W strefie równikowej rośliny te związane są z obszarami górskimi. Najbardziej zróżnicowane są w Eurazji. W Europie obecnych jest 13 gatunków, z czego w Polsce rosną dwa jako rodzime i jeden jako gatunek introdukowany.
Systematyka.
Rodzaj należący do rodziny wiechlinowatych ("Poaceae"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Phalaridinae".
Wykaz gatunków:

</doc>
<doc id="955063" url="https://pl.wikipedia.org/wiki?curid=955063" title="Anthoxanthum">
Anthoxanthum



</doc>
<doc id="955066" url="https://pl.wikipedia.org/wiki?curid=955066" title="Melofon">
Melofon

Melofon – instrument muzyczny z grupy instrumentów dętych blaszanych. 
Jest to odmiana waltorni przeznaczona głównie do dętych orkiestr marszowych. Sposobem zadęcia i budową zbliżony jest on jednak bardziej do trąbki. Nieco inny jest więc także i ustnik. Popularny instrument w amerykańskich orkiestrach, w Polsce raczej rzadki. Melofony buduje się zazwyczaj w stroju F lub Es.

</doc>
<doc id="955068" url="https://pl.wikipedia.org/wiki?curid=955068" title="Tomka">
Tomka



</doc>
<doc id="955074" url="https://pl.wikipedia.org/wiki?curid=955074" title="Hirosima">
Hirosima



</doc>
<doc id="955079" url="https://pl.wikipedia.org/wiki?curid=955079" title="Chronologiczny wykaz odkryć planet i księżyców Układu Słonecznego">
Chronologiczny wykaz odkryć planet i księżyców Układu Słonecznego



</doc>
<doc id="955085" url="https://pl.wikipedia.org/wiki?curid=955085" title="Frantz Fanon">
Frantz Fanon

Frantz Fanon (ur. 20 lipca 1925 w Fort-de-France, Martynika, zm. 6 grudnia 1961 w Bethesda, Stany Zjednoczone) – francuski lekarz psychiatra, pisarz, filozof oraz działacz polityczny związany z algierskim Frontem Wyzwolenia Narodowego.
Życiorys.
Dzieciństwo i młodość na Martynice, okres II wojny.
Urodził się na Martynice, w mieście Fort-de-France w zamożnej rodzinie. Jego ojciec był urzędnikiem, matka prowadziła sklep. Martynika była wówczas kolonią francuską, wszystkie instytucje, w tym szkoły były wzorowane na instytucjach francuskich, językiem oficjalnym był francuski. W 1943 roku przerwał naukę i udał się statkiem na Dominikę w celu dołączenia do armii Wolnej Francji pod przywództwem generała De Gaulle’a. Nie zrealizował jednak tego zamiaru, prawdopodobnie z powodu młodego wieku, został wydalony z powrotem na Martynikę, gdzie kontynuował naukę.
W 1944 roku po upadku kolaboracyjnego reżimu na Martynice dołączył do wojsk Wolnej Francji. Został przyjęty do marynarki wojennej i wypłynął w rejs do Maroka. W Maroku oddział Fanona został skierowany na szkolenie wojskowe. W tym kraju Fanon po raz pierwszy zetknął się z realiami kolonializmu w krajach Afryki Północnej, co było ważnym tematem w jego późniejszej twórczości. Z Maroka jego oddział został przeniesiony na teren Francji. Fanon wziął udział w walkach II wojny światowej, odniósł rany w walce z armią niemiecką w okolicy miejscowości Nantua pod koniec 1944 roku. Za zasługi wojenne otrzymał odznaczenie Krzyż Wojenny z brązową gwiazdą. W październiku 1945 roku powrócił na Martynikę, gdzie kontynuował edukacje w liceum.
Pobyt we Francji.
Po ukończeniu szkoły średniej zdecydował się powrócić do Francji z Martyniki i rozpoczął studia medyczne w Lyonie. Jako weteran wojenny był zwolniony z oplat za studia. Podczas studiów rozpoczął pisanie swojej pierwszej książki, którą wydał w 1952 roku. Zainteresował się także psychiatrią i psychoanalizą. W 1952 roku ukończył studia, pracę magisterską poświęcił m.in. psychoanalizie Jacquesa Lacana. W tym samym roku rozpoczął pracę w szpitalu psychiatrycznym niedaleko Lyonu. W szpitalu zetknął się z pacjentami z Afryki Północnej, co zainspirowało go do refleksji nad związkiem pomiędzy zaburzeniami psychicznymi a kolonializmem.
Swój pierwszy tekst opublikował w czasopiśmie „Esprit” w maju 1951 roku, był to fragment książki "Peau noire, masques blancs", którą opublikował w 1952 roku. Jego pierwsza książka nie zebrała początkowo pozytywnych recenzji.
Algieria.
W 1953 roku zdał egzamin specjalizacyjny z psychiatrii co oznaczało, że może pracować samodzielnie jako lekarz psychiatra. W tym samym roku przeniósł się do Algierii, gdzie, na zlecenie francuskiego ministerstwa zdrowia, rozpoczął pracę jako psychiatra w szpitalu psychiatrycznym w miejscowości Blida (obecna nazwa Al-Bulajda) (Algieria była wówczas kolonią Francji).
Wkrótce po tym, gdy Fanon rozpoczął pracę w szpitalu, rozpoczęła się algierska wojna o niepodległość. Fanon leczył zarówno Francuzów, jak i Algierczyków. Pod wpływem doświadczeń w szpitalu narastał w nim krytycyzm wobec kolonializmu i rasizmu. Potajemnie zaangażował się w wojnę po stronie algierskiego Frontu Wyzwolenia Narodowego (, FLN). Jego pomoc polegała na tym, że w ramach swojej pracy w szpitalu zapewniał partyzantom lekarstwa i przyjmował ukrywających się działaczy do szpitala, zapewniając im bezpieczną kryjówkę. W 1956 roku jego działalność została wykryta przez rząd Francji, dla którego wciąż oficjalnie pracował w szpitalu. Zrezygnował ze stanowiska i został wydalony z Algierii przez rząd francuski. Osiedlił się w Tunisie, gdzie już jawnie angażował się w działalność FLN (organizacja stworzyła w Tunisie rząd na emigracji).
W tym okresie Fanon aktywnie działał na rzecz niepodległości Algierii, publikował liczne artykuły na temat rasizmu i kolonializmu. W oczach opinii publicznej na zachodzie stał się ikoną walki o niepodległość Algierii. Ze względu na jego aktywność polityczną doszło do kilku zamachów na jego życie.
W 1960 roku, gdy pracował jako ambasador Algierii w Ghanie, zdiagnozowano u niego białaczkę. Początkowo leczył się w ZSRR, następnie w 1961 roku z pomocą CIA został przetransportowany na leczenie do szpitala w USA. CIA udzieliło mu pomocy, ponieważ rząd amerykański był zainteresowany uzyskaniem tajnych informacji na temat działań partyzantów w Północnej Afryce. W momencie przylotu do USA jego stan był jednak ciężki. Zmarł 6 grudnia 1961 roku.
Poglądy.
Najbardziej wpływowym dziełem Fanona jest książka „Wyklęty lud ziemi” (1961). Fanon analizuje w niej mechanizm przemocy kolonialnej i uzasadnia konieczność sięgnięcia po przemoc przez grupy skolonizowane. Zmaganie pomiędzy kolonializmem a anty-kolonializmem umieszcza w kontekście walki między kapitalizmem a socjalizmem. Za zagrożenie dla losów krajów kolonialnych po uzyskaniu niepodległości uznaje rządy elit wychowanych w czasach kolonialnych. Uważa, że jeśli w krajach Afryki po odzyskaniu niepodległości nie dojdzie do wzrostu poziomu zamożności ludności doprowadzi to do wzrostu radykalizmu i przemocy plemiennej. W pracy inspiruje się dziełami Marksa, Jeana-Paula Sartre’a i Sigmunda Freuda. Krytycznie odnosi się do zachodniego humanizmu, argumentując, że stanowił on uzasadnienie władzy nad krajami Afryki. Podkreśla znaczenie tworzenia kultur narodowych, autonomicznych i niezależnych od kultury zachodu.
Recepcja.
Teksty Fanona wywarły wpływ na intelektualistów krajów Trzeciego Świata, USA i Europy Zachodniej w krajach gdzie tematyka rasy i kolonializmu odgrywała wówczas istotną rolę. Na dzieła Fanona powoływali się: Malcolm X, Amiri Baraka, Homi Bhabha, Edward Said, ruch Black Power. Jego dzieła miały znaczący wpływ na studia postkolonialne, teorię krytyczną, badania nad rasizmem. Jego życie i twórczość były inspiracją dla wielu narodowych ruchów wyzwoleńczych.

</doc>
<doc id="955087" url="https://pl.wikipedia.org/wiki?curid=955087" title="Witold Broniewski">
Witold Broniewski

Witold Firlej Broniewski (ur. 15 października 1880 w Pskowie, zm. 11 stycznia 1939 w Warszawie) – polski naukowiec, metaloznawca, metalurg. Minister robót publicznych w okresie II Rzeczypospolitej.
Życiorys.
Urodził się w polskiej inteligenckiej rodzinie Juliana Firley-Broniewskiego i Anatolii z Suchockich. Ukończył II Gimnazjum Klasyczne w Petersburgu (1900). Od 1901 studiował matematykę i fizykę na Uniwersytecie w Petersburgu, następnie fizykę na Uniwersytecie Jagiellońskim (1901–1904), elektrotechnikę w Instytucie Elektrotechniki i Mechaniki Stosowanej uniwersytetu w Nancy (1904–1908, uzyskał tytuł inżyniera elektryka) i fizykę na paryskiej Sorbonie, gdzie był uczniem m.in. Marii Skłodowskiej-Curie (1908–1911, uzyskał doktorat nauk fizycznych). Habilitację otrzymał na Politechnice Lwowskiej (1912). Podczas studiów w Krakowie należał do Związku Młodzieży Polskiej „Zet”, organizacji narodowo-demokratycznej „Młodość” oraz Towarzystwa Szkoły Ludowej. Do 1914 był członkiem Ligi Narodowej.
W latach 1914–1919 wykładowca metalografii na Uniwersytecie Paryskim. W 1919 wstąpił do Armii Polskiej we Francji. Ukończył szkołę podoficerską artylerii w Vincennes, a następnie szkołę oficerską artylerii w Fontainableau i służył jako instruktor w III Grupie Artylerii Polowej w Le Mans. 11 lutego 1919 uzyskał stopień podporucznika. W czerwcu 1919 wraz z armią gen. Józefa Hallera powrócił do kraju i został zwolniony z wojska.
Od września 1919 do 1920 profesor nadzwyczajny i kierownik katedry maszyn przemysłowych i chemicznych Politechniki Lwowskiej, od 1920 do śmierci w 1939 profesor zwyczajny Politechniki Warszawskiej.
Od lipca do listopada 1920 jako ochotnik walczył na froncie w wojnie polsko-bolszewickiej.
Prowadził badania w zakresie metalografii i fizykochemii metali, a także obróbki plastycznej i cieplnej. Pionier polskich badań nad zjawiskiem pełzania metali.
W 1920 członek założyciel Akademii Nauk Technicznych (w latach 1928–1936 jej sekretarz generalny). Od 15 maja do 24 września 1926 minister robót publicznych w pierwszym i drugim rządzie Kazimierza Bartla.
19 października 1936 został skazany przez Sąd Okręgowy w Warszawie na karę dwóch miesięcy aresztu w zawieszeniu oraz 500 zł grzywny w procesie o zniesławienie wytoczonym przez prof. Jana Czochralskiego.
Był laureatem m.in. nagrody im. Alhumberta Akademii Francuskiej (1910).
Pochowany na cmentarzu Bródnowskim w Warszawie (kwatera 29A-6-7).
Upamiętnienie.
Imieniem Witolda Broniewskiego nazwano jedno z audytoriów w gmachu wydziału mechaniczno-technologicznego Politechniki Warszawskiej, a 10 października 1967 odsłonięto w nim tablicę pamiątkową.

</doc>
<doc id="955090" url="https://pl.wikipedia.org/wiki?curid=955090" title="Synagoga Luisa de Torresa we Freeport">
Synagoga Luisa de Torresa we Freeport

Synagoga Luisa de Torresa we Freeport (ang. "Luis de Torres Synagogue") – jedyna synagoga na Bahamach, znajdująca się w drugim co do wielkości mieście kraju Freeport, przy East Sunrise Highway.
Synagoga została zbudowana w 1972 roku, przez Freeport Hebrew Congregation (pol. "Hebrajską Kongregację Freeport"). Została nazwana na cześć Luisa de Torresa, żydowskiego marraniego, który pływał z Krzysztofem Kolumbem do Nowego Świata.

</doc>
<doc id="955098" url="https://pl.wikipedia.org/wiki?curid=955098" title="Brzostowica">
Brzostowica



</doc>
<doc id="955101" url="https://pl.wikipedia.org/wiki?curid=955101" title="Ewelina Kobryn">
Ewelina Kobryn

Ewelina Kobryn (ur. 7 maja 1982 w Tarnobrzegu) – polska koszykarka grająca na pozycji środkowej.
Kariera klubowa.
Karierę sportową zaczęła w wieku 17 lat w Wiśle Kraków (sezon 2002–2003), od 2003 zawodniczka Lotosu Gdynia, z którym zdobyła wicemistrzostwo Euroligi i mistrzostwo Polski. Uczestniczyła w mistrzostwach Europy w 2003 (4 miejsce) i 2005. W lipcu 2007 powróciła do TS Wisły Can-Pack Kraków, z którą zdobyła mistrzostwo Polski i awansowała do Final Four Euroligi.
W 2010 została zaproszona na obóz organizowany przez drużynę WNBA – Washington Mystics, jednak kontrakt nie został podpisany. 
1 lipca 2011 Ewelina Kobryn zadebiutowała na parkietach WNBA w barwach drużyny Seattle Storm w przegranym meczu z Connecticut Sun. Pierwsze punkty zdobyła w meczu przeciwko San Antonio Silver Stars - 21.07.2011r.
15 kwietnia 2014 Kobryn trafiła do występującego w WNBA Phoenix Mercury. W sezonie zasadniczym rozegrała 20 spotkań spędzając na parkiecie średnio 6.9 minuty, zaliczając 1.6 punktu i 1.1 zbiórek. Jej drużyna zwyciężyła w rundzie zasadniczej, kończąc ją z bilansem 29-5. W playoffs zawodniczki Mercury pokonały najpierw Los Angeles Sparks (2-0), a potem Minnesotę Lynx (2-1). We wrześniowych finałach Mercury pokonali Chicago Sun 3-0. W pierwszym mecz finałowym (83:62) Kobryn zdobyła 4 punkty, grając przez 5 minut. W drugim (93:68) zanotowała 5 pkt, 3 zbiórki i blok w ciągu 12 minut gry. Ostatni mecz finału był pierwszym w sezonie, w którym Kobryn zagrała w wyjściowym składzie. Spisała się bardzo dobrze, zdobywając 8 punktów, 8 zbiórek, 3 bloki i przechwyt w ciągu 25 minut na parkiecie. Koszykarki Mercury wygrały to spotkanie 87:82. 12 maja 2016 roku podpisała ponownie roczny kontrakt z Wisłą Can-Pack.
12 maja 2016 została po raz kolejny w karierze zawodniczką Wisły Kraków.
18 grudnia 2017 podpisała umowę z tureckim Galatasaray M.P. Stambuł.
21 października 2018 zakończyła karierę sportową.
Pod koniec października 2019 objęła stanowisko głównego menedżera kadry Polski kobiet. Tę ostatnią funkcje pełniła do jesieni 2022

</doc>
<doc id="955103" url="https://pl.wikipedia.org/wiki?curid=955103" title="Krokodyle łzy">
Krokodyle łzy

Krokodyle łzy – wydzielina specjalnego gruczołu solnego, występującego u niektórych krokodyli (krokodyl różańcowy).
Wydzielina ta pomaga w pozbyciu się nadmiaru soli z organizmu zwierzęcia i usuwana jest przez kanaliki położone w pobliżu oczu, szczególnie po posiłku. 
Zjawisko to spowodowało powstanie mitu, sięgającego być może nawet XIII wieku, że krokodyl płacze z żalu nad tym, iż pozbawił swą ofiarę życia, a także porzekadła, że "krokodyl mięso zje, a potem nad kośćmi płacze", będącego synonimem fałszywego żalu. Porównanie takich oszukańczych intencji do krokodylich łez zakorzeniło się w całej cywilizacji europejskiej i znajduje swój odpowiednik w najważniejszych europejskich językach.
Czasami sformułowanie "krokodyle łzy" lub "krokodyli płacz" bywa błędnie utożsamiane (w polszczyźnie) z płaczem obfitym, niedającym się pohamować, ale jest to skutek braku wiedzy o rzeczywistym źródle pochodzenia tego związku frazeologicznego.

</doc>
<doc id="955105" url="https://pl.wikipedia.org/wiki?curid=955105" title="Piacenza FC">
Piacenza FC



</doc>
<doc id="955111" url="https://pl.wikipedia.org/wiki?curid=955111" title="Club Deportivo Cachorros de la Universidad de Guadalajara">
Club Deportivo Cachorros de la Universidad de Guadalajara



</doc>
<doc id="955112" url="https://pl.wikipedia.org/wiki?curid=955112" title="Sergio Brio">
Sergio Brio

Sergio Brio (ur. 19 sierpnia 1956 w Lecce) – włoski piłkarz. Był między innymi zawodnikiem Juventusu, z którym w 1985 roku zdobył Puchar Europy.

</doc>
<doc id="955113" url="https://pl.wikipedia.org/wiki?curid=955113" title="Sztylpy">
Sztylpy

Sztylpy, porównaj "czapsy", porównaj "Stulpe" (niem.), "gamasze" – ochraniacze do jazdy konnej. Używa się ich zamiast wysokich butów, na przykład oficerek. Zakładane są na spodnie i na buty. Pod podeszwą buta przechodzi zapinany pasek lub gumka. Sztylpy osłaniają całą łydkę od kostek aż do kolan. Są zrobione ze skóry, sztruksu, zamszu, bawełny. Sztylpy są zapinane na znajdujący się z boku zamek lub guziki, a w ozdobnych rodzajach nawet haftki. W miejscu, gdzie łydka i stopa dotyka konia, są pogrubione, np. wkładem z bawełny, co zapobiega odciskom i obtarciom nóg.
Sztylpy to także ochronne mankiety zakładane na rękawy np. munduru.

</doc>
<doc id="955115" url="https://pl.wikipedia.org/wiki?curid=955115" title="Paulina Pawlak">
Paulina Pawlak

Paulina Pawlak, po mężu Madej (ur. 1 lipca 1984 w Łodzi) – polska koszykarka grająca na pozycji rozgrywającej, mistrzyni i reprezentantka Polski.
Kariera sportowa.
Jest wychowanką UKS Jedynka Łódź, w latach 1999–2003 była uczennicą Szkoły Mistrzostwa Sportowego w Warszawie, w barwach drużyny szkolnej debiutowała w sezonie 1999/2000 w II lidze, w sezonie 2000/2001 w ekstraklasie. W latach 2003–2010 występowała w Lotosie Gdynia, z którym zdobyła mistrzostwo Polski w 2004, 2005 i 2009 oraz wicemistrzostwo Polski w 2006, 2007 i 2008, a także Puchar Polski w 2005 i 2007; ponadto w 2004 zajęła z drużyną drugie miejsce w rozgrywkach Euroligi. W przerwie zimowej sezonu 2009/2010 przeszła do Wisły Can Pack Kraków (Lotos zdobył w tym sezonie mistrzostwo Polski). Z krakowskim klubem wywalczyła mistrzostwo Polski w 2011, 2012 i 2014 oraz wicemistrzostwo Polski w 2013. W sezonie 2014/2015 występowała w Ślęzy Wrocław. Jesienią 2015 przerwała karierę.
Reprezentowała Polskę na mistrzostwach Europy kadetek w 1999 (6 miejsce), mistrzostwach Europy juniorek w 2002 (6 miejsce), młodzieżowych mistrzostwach Europy w 2004 (6 miejsce), a także trzykrotnie na mistrzostwach Europy seniorek (2009 – 11 m., 2011 – 11 m. i 2015 – 18 m.)

</doc>
<doc id="955119" url="https://pl.wikipedia.org/wiki?curid=955119" title="Saudie Ampatuan">
Saudie Ampatuan

Saudie Ampatuan (zm. 24 grudnia 2002 w Datu Piang na Filipinach) – burmistrz miasta Datu Piang.
W jego domu 24 grudnia 2002 doszło do eksplozji podłożonego ładunku. Zmarł w wyniku odniesionych obrażeń. Eksplozja miała miejsce podczas uroczystości żałobnych związanych ze śmiercią młodszego brata burmistrza oraz jego rodziny. O zorganizowanie zamachu przyznał się Islamski Front Wyzwolenia Moro (MILF).

</doc>
<doc id="955122" url="https://pl.wikipedia.org/wiki?curid=955122" title="Tsukuba (1905)">
Tsukuba (1905)

Tsukuba (筑波) – japoński krążownik pancerny z okresu I wojny światowej typu "Tsukuba". Okrętowi nadano imię góry Tsukuba, znajdującej się w prefekturze Ibaraki. Bliźniaczym okrętem był oddany do służby w 1908 "Ikoma".
Historia.
Okręty typu "Tsukuba" miały być nowymi japońskimi krążownikami pancernymi, bazującymi na doświadczeniach wojny rosyjsko-japońskiej i zastępujące utracone podczas niej pancerniki „Yashima” i „Hatsuse”. W porównaniu do dotychczasowych jednostek tej klasy miały wyjątkowo silna artylerię, w postaci 4 dział kalibru 305 mm, typowo przenoszonego przez pancerniki. O ich budowie zdecydowano w czerwcu 1904. Stępkę pod budowę pierwszego okrętu położono 14 stycznia 1905 w Stoczni Marynarki Wojennej w Kure. Budowę okrętu obserwowali amerykańscy obserwatorzy wojskowi, którzy byli zaskoczeni szybkim postępem prac. Wodowanie nastąpiło już 26 grudnia 1905, a wejście do służby miało miejsce 14 stycznia 1907. 28 sierpnia 1912 okręty typu "Tsukuba" zostały przeklasyfikowane na krążowniki liniowe, mimo że miały słabsze uzbrojenie i mniejszą prędkość. Na próbach "Tsukuba" uzyskał prędkość 20,5 węzła i moc 20.736 indykowanych KM. Cierpiał jednak w toku służby na usterki związane z pośpieszną budową.
Po wejściu do służby celem pierwszej podróży zagranicznej były Stany Zjednoczone, gdzie okręt wziął udział w obchodach 300 rocznicy założenia osady w Jamestown. Powrócił do Japonii przez Portsmouth w Anglii (gdzie wyposażono go w system kierowania ogniem) i Kanał Sueski. W kolejnych latach "Tsukuba" brał udział w licznych ćwiczeniach i pokazach organizowanych przez Japońską Cesarską Marynarkę Wojenną. Podczas I wojny światowej okręt działał w rejonie Oceanu Indyjskiego i południowego Pacyfiku, wspierając siły brytyjskie w ramach sojuszu angielsko-japońskiego. 
14 stycznia 1917 na stojącym w porcie Yokosuka okręcie eksplodowały komory amunicyjne. Na okręcie wybuchł gwałtowny pożar, co doprowadziło do zatonięcia w płytkiej wodzie. Zginęło 305 marynarzy. Pomimo zdarzających się samoistnych wybuchów tego rodzaju na okrętach japońskich, związanych z niestabilnością chemiczną ładunków miotających z kordytem, według ustaleń śledztwa, pożar został spowodowany celowo przez marynarza, który chciał popełnić samobójstwo. Okręt został następnie w 1918 roku podniesiony z dna i złomowany. Z listy floty skreślono go 1 września 1917.
Warto zauważyć, że zatonięcie miało miejsce w rocznicę położenia stępki i wejścia do służby.

</doc>
<doc id="955130" url="https://pl.wikipedia.org/wiki?curid=955130" title="St. Marys (rzeka)">
St. Marys (rzeka)

St. Marys (ang. "St. Marys River" lub "St. Mary's River", fr. "rivière Sainte-Marie") – rzeka w Ameryce Północnej, o długości 120 km, łącząca Jezioro Górne z jeziorem Huron. Wzdłuż rzeki biegnie granica między USA i Kanadą.
Jest częścią Drogi Wodnej Świętego Wawrzyńca.

</doc>
<doc id="955132" url="https://pl.wikipedia.org/wiki?curid=955132" title="Novigrad (żupania istryjska)">
Novigrad (żupania istryjska)

Novigrad (wł. Cittanova) – miasto w Chorwacji, w żupanii istryjskiej, siedziba miasta Novigrad. Leży na półwyspie Istria, nad Morzem Adriatyckim. W 2011 roku liczył 2622 mieszkańców.
Geografia.
Novigrad położony jest na zachodnim wybrzeżu półwyspu Istria, 25 km od granicy ze Słowenią, niedaleko ujścia rzeki Mirny. Zajmuje powierzchnię 27 km². W skład miasta Novigrad wchodzi Novigrad, a także mniejsze ośrodki: Antenal, Bužinija, Dajla i Mareda.
Do XVIII wieku Novigrad był położony na wyspie, później władze miasta zadecydowały o zasypaniu przesmyku oddzielającego wyspę od półwyspu, łącząc tym samym Novigrad z lądem.
Historia.
Miejscowość założyli Rzymianie, nazywając ją najpierw "Aemona". Wzmianki o mieście pod nazwą "Neapolis", "Civitas Nova" (Nowe Miasto) pojawiały się od V wieku. Od średniowiecza do 1831 roku Novigrad posiadał rangę biskupstwa, obejmującego tereny od rzeki Dragonji do rzeki Mirny. Po okresie władzy Bizancjum, Franków i wpływów niemieckich od 1270 roku miasto znajdowało się pod panowaniem Republiki Weneckiej. Podczas najazdu tureckiego w 1687 roku Novigrad znacznie ucierpiał. Po okresie przynależności do Prowincji Iliryjskich Napoleona, Austro-Węgier i Włoch miasto przeszło pod władzę Jugosławii, pozostając tam aż do odłączenia się Chorwacji w 1991 roku.
Gospodarka.
Gospodarka Novigradu bazuje na wpływach z turystyki. Miasto, ze swoimi licznymi kąpieliskami, infrastrukturą hotelarską i dużą mariną, przyciąga wielu urlopowiczów, głównie w sezonie letnim. Do innych dochodowych gałęzi gospodarki należy rybołówstwo.
Demografia.
Według danych statystycznych z 2001 roku Novigrad jest zamieszkiwany przez 4002 osoby (w samym mieście Novigrad: 2629). Najliczniej reprezentowani są Chorwaci, Włosi w liczbie 511 mieszkańców stanowią 12,77% populacji.

</doc>
<doc id="955138" url="https://pl.wikipedia.org/wiki?curid=955138" title="An Daingean">
An Daingean

An Daingean lub Daingean Uí Chúis (nieoficjalnie, po angielsku Dingle) – małe miasteczko położone na półwyspie Dingle, na zachodnim wybrzeżu Irlandii w hrabstwie Kerry. Około 50 km na zachód od Tralee i 80 km od Killarney. XIX-wieczna zabudowa.
Znajduje się tam port obsługujący kutry rybackie oraz małe łodzie i jachty. W okolicy znajduje się oceanarium. Neogotycki kościół St. Mary's. 
An Daingean usytuowane jest w Gaeltacht, rejonie irlandzkojęzycznym. W miasteczku znajduje się wiele pubów i restauracji, w których latem można posłuchać irlandzkiej muzyki na żywo. 
Mieszkańcy żyją z rybołówstwa i turystyki. 
Słynne z delfina o imieniu Fungie, który zadomowił się w wodach zatoki Dingle przeszło 25 lat temu. Obecnie stanowi on atrakcję turystyczną; specjalne kutry krążą po zatoce i za opłatą stwarzają przyjezdnym możliwość zobaczenia butlonosa. Zwierzę ma nawet swój pomnik na nadbrzeżu. 
Miasto bliźniacze włoskiej Tolfa i Santa Barbara w Kalifornii.
Zmiana nazwy.
W 2005 irlandzki minister do spraw Gaeltacht, Éamonn Ó Cuív, ogłosił, że zangielszczone nazwy miast obszaru Gaeltacht nie będą już widniały na tablicach drogowych. W wyniku tego podróżujący po Irlandii muszą wypatrywać tablic z nazwą "An Daingean" zamiast angielskiej "Dingle". Zmiana ta wzbudziła wiele kontrowersji, głównie u mieszkańców, którzy obawiali się, że w wyniku tej zmiany turyści będą mieli problemy z dotarciem do miasteczka i spadną obroty z turystyki. Jako argument stawiano też to, że w hrabstwie Offaly istnieje miasteczko o nazwie Daingean. Ministerstwo broniło się, że dublowanie nazw miejscowości jest zjawiskiem powszechnym w każdym kraju i nie prowadzi raczej do żadnych nieporozumień, a w przypadku zachowania dawnej nazwy, Dingle musiałoby stracić status miasta Gaeltacht, a tym samym – dotacje rządowe dla tego rejonu.
Rada hrabstwa Kerry zaaprobowała plebiscyt w sprawie zmiany nazwy na dwujęzyczną: "Dingle/Daingean Uí Chúis", który odbył się 20 października 2006. Ogromna większość opowiedziała się za wspomnianą opcją, jednak wynik referendum nie mógł uzyskać mocy prawnej z uwagi na brak odpowiednich regulacji legislacyjnych.
Mieszkańcy regionu rozwiązali problem sobie sami, dopisując na drogowskazach anglojęzyczną nazwę – Dingle.

</doc>
<doc id="955139" url="https://pl.wikipedia.org/wiki?curid=955139" title="Paweł Romocki">
Paweł Romocki

Paweł Nepomucen Romocki herbu Prawdzic (ur. 17 kwietnia 1880 w Woli Marzeńskiej, zm. 28 czerwca 1940 w Warszawie) – inżynier technolog, major artylerii Wojska Polskiego, poseł na Sejm I kadencji w II RP, radca Izby Przemysłowo-Handlowej w Krakowie w 1935 roku.
Życiorys.
W czasie I wojny światowej w I Korpusie Polskim generała Józefa Dowbora-Muśnickiego, żołnierz Polskiej Organizacji Wojskowej.
Absolwent Politechniki w Hanowerze ("Königliche Technische Hochschule") i Instytutu Technologicznego w Petersburgu ("Технологический Институт Императора Николая I"). Do 1926 działacz Polskiego Stronnictwa Chrześcijańskiej Demokracji. W latach 1920–1922 kierownik Komitetu Przemysłowego przy Ministerstwie Spraw Wojskowych. W latach 1922–1926 poseł na Sejm RP z listy Chrześcijańskiego Związku Jedności Narodowej, był członkiem klubu Chrześcijańsko-Narodowego Stronnictwa Pracy. W latach 1926–1928 minister komunikacji w rządach Kazimierza Bartla i Józefa Piłsudskiego.
W latach 1928–1930 dyrektor Izby Przemysłowo-Handlowej w Wilnie. W 1932 Paweł Romocki wszedł w posiadanie części akcji Sierszańskich Zakładów Górniczych S.A. (większościowy pakiet udziałów należał do rodziny Potockich – linii krzeszowickiej) i został dyrektorem tych zakładów (po inż. Michale Dunajeckim), w skład których wchodziły liczne zakłady przemysłowe w dobrach Potockich (z rejonu Sierszy i Trzebini) z największym – kopalnią Artur w Sierszy. Funkcję dyrektora Sierszańskich Zakładów Górniczych sprawował do 1938, gdy został dyrektorem naczelnym Unii Polskiego Przemysłu Górniczo-Hutniczego w Katowicach.
Odznaczony Krzyżem Srebrnym Orderu Virtuti Militari (1922).
Zmarł tragicznie w okresie okupacji Polski potrącony przez niemiecki samochód. Został pochowany na Cmentarzu Powązkowskim w Warszawie ( kwatera 236-VI-4).
W 2022 roku z inicjatywy Premiera RP Mateusza Morawieckiego grób Romockiego został odnowiony. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.
Życie prywatne.
W 1922 roku ożenił się z Jadwigą Niklewicz (1895–1975) i mieli razem trzech synów: Andrzeja (1923–1944), Jana (1925–1944) i Tomasza (1930–1931).
Paweł Romocki wraz z żoną i najmłodszym synkiem spoczywają w grobowcu rodzinnym na cmentarzu Powązkowskim w Warszawie (kw. 236–VI–4). Synowie Andrzej i Jan byli żołnierzami Batalionu "Zośka" Armii Krajowej. Walczyli w jego szeregach w powstaniu warszawskim, zginęli w walce. Zostali pochowani w kwaterze batalionu „Zośka” na cmentarzu Wojskowym na Powązkach w Warszawie (kwatera A20-5-23). Obaj bracia byli kawalerami Virtuti Militari.

</doc>
<doc id="955142" url="https://pl.wikipedia.org/wiki?curid=955142" title="Karel van der Weide">
Karel van der Weide

Karel van der Weide (ur. 11 sierpnia 1973 w Amsterdamie) – holenderski szachista, arcymistrz od 2004 roku.
Kariera szachowa.
W latach 1995 i 1996 dwukrotnie zdobył w Leeuwarden tytuły młodzieżowego (do lat 26) mistrza Holandii. W 1997 podzielił I miejsce (wraz z Dorianem Rogozenko) w otwartym turnieju w Chemnitz oraz zadebiutował w finale indywidualnych mistrzostw Holandii. W 1998 triumfował (wraz z Wiktorem Michalewskim, Dimitri Reindermanem oraz Einarem Gauselem) w Hoogeveen, natomiast w 2000 podzielił II miejsce (za Siemionem Dwojrisem) w kolejnym "openie" w Dieren. W 2001 zajął V miejsce w finale mistrzostw kraju, rozegranym w Leeuwarden. W 2002 podzielił II miejsce w Wiedniu, w 2003 powtórzył to osiągnięcie w Triesen (za Igorem Miladinoviciem), natomiast w 2004 zwyciężył w kołowym turnieju w Bad Bocklet oraz podzielił I miejsce (wraz z m.in. Piotrem Bobrasem i Igorem Chenkinem) w Bad Wiessee. W 2005 triumfował w Mariańskich Łaźniach i Seefeld oraz był jednym ze zwycięzców otwartego turnieju w Pradze. W 2007 podzielił I miejsce (wraz z Danielem Camporą) w Sewilli.
Najwyższy ranking w karierze osiągnął 1 lipca 2007 r., z wynikiem 2512 punktów zajmował wówczas 13. miejsce wśród holenderskich szachistów.

</doc>
<doc id="955145" url="https://pl.wikipedia.org/wiki?curid=955145" title="Friedrich Ernst Krukenberg">
Friedrich Ernst Krukenberg

Friedrich Ernst Krukenberg (ur. 1 kwietnia 1871 w Halle, zm. 20 lutego 1946 tamże) – niemiecki lekarz okulista, znany z opisu przerzutowego raka jajnika, tzw. guza Krukenberga.
Był synem prawnika i najmłodszym z siódemki rodzeństwa. Rodzina Krukenbergów wydała wielu innych lekarzy: dwóch braci Josepha, Georg Heinrich Peter Krukenberg (1855–1899) i Hermann Krukenberg (1863–1935) również zasłużyło się dla medycyny. Hermann był chirurgiem ortopedą, twórcą tzw. metody i ręki Krukenberga (rodzaj protezy), Georg był ginekologiem i pracował w Bonn. Prapradziadkiem braci Krukenbergów był Johann Christian Reil (1759–1813).
Naukę rozpoczął w rodzinnym Halle, następnie przeniósł się do Marburga gdzie uczył się u Theodora Axenfelda. Przez pewien czas pracował w Marburgu u Felixa Jacoba Marchanda, kierującego tamtejszą katedrą patologii. Marchand w 1879 roku opisał przypadek raka jajnika, a Krukenberg dostał sześć innych przypadków do opisania, co stanowiło podstawę jego doktoratu. Po zakończeniu studiów uzyskał specjalizację z okulistyki. Głównego odkrycia dokonał jednak na polu patologii, opisując w 1896 roku "fibrosarcoma ovarii mucocellulare carcinomatodes", czyli przerzut do jajnika z raka żołądka, zwany do dziś guzem Krukenberga. Krukenberg wrócił wkrótce do rodzinnego Halle, gdzie prowadził prywatną praktykę; zmarł w 1946 roku w wieku 75 lat.

</doc>
<doc id="955147" url="https://pl.wikipedia.org/wiki?curid=955147" title="Anseranatidae">
Anseranatidae



</doc>
<doc id="955148" url="https://pl.wikipedia.org/wiki?curid=955148" title="Anseranas semipalmata">
Anseranas semipalmata



</doc>
<doc id="955149" url="https://pl.wikipedia.org/wiki?curid=955149" title="Inzaghi">
Inzaghi



</doc>
<doc id="955158" url="https://pl.wikipedia.org/wiki?curid=955158" title="Pumas UNAH">
Pumas UNAH

Broncos de la Universidad Nacional Autonoma Hondureña (w skrócie UNAH) – honduraski klub piłkarski z siedzibą w mieście Choluteca, stolicy departamentu Choluteca.
Historia.
Klub założony został 12 grudnia 1965 roku w stolicy państwa Tegucigalpa. Obecnie klub ma siedzibę w mieście Choluteca i gra w drugiej lidze Hondurasu (Liga de Ascenso de Honduras).
Aktualny skład.
"Clausura 2006-2007:"

</doc>
<doc id="955166" url="https://pl.wikipedia.org/wiki?curid=955166" title="Nage waza">
Nage waza



</doc>
<doc id="955168" url="https://pl.wikipedia.org/wiki?curid=955168" title="Ozon przygruntowy">
Ozon przygruntowy



</doc>
<doc id="955170" url="https://pl.wikipedia.org/wiki?curid=955170" title="Antonin Artaud">
Antonin Artaud

Antonin Artaud, wym. [], właśc. Antoine Marie Joseph Artaud (ur. 4 września 1896 w Marsylii, zm. 4 marca 1948 w Paryżu) – francuski aktor, dramaturg, reżyser, pisarz, teoretyk teatru. Występował w 22 filmach, napisał 26 książek.
Życiorys.
Pochodził z zamożnej rodziny mieszczańskiej, w której było dziewięcioro dzieci. Jego rodzice byli z pochodzenia Grekami lewantyńskimi. W wieku pięciu lat zapadł na zapalenie opon mózgowych – ze skutkami tej choroby miał się mierzyć przez całe życie, szczególnie z bólem. Cierpiał na ostrą neuralgię. Spędził pięć lat w sanatorium z dwumiesięczną przerwą, trwającą od czerwca do lipca 1916 roku, gdy powołano go do armii – został jednak uznany za niezdolnego do służby wojskowej ze względu na lunatyzm. Przebywając na kuracji, Artaud zaczytywał się w dziełach Rimbauda, Baudelaire’a i Poego. W maju 1919 roku dyrektor zakładu, dr Dardel, przepisał Artaudowi laudanum, od którego miał być uzależniony przez resztę życia.
W marcu 1920 roku Artaud przeprowadził się do Paryża. W wieku dwudziestu siedmiu lat posłał kilka swych utworów poetyckich do „La Nouvelle Revue Française”. Prace odrzucono, redaktor napisał jednak list, w którym zachęcił go do korespondencji. W ten sposób powstało dzieło epistolarne "Correspondence avec Jacques Rivière" – pierwsza poważniejsza praca literacka Artauda, opublikowana w „La Nouvelle Revue Française” w r. 1924.
Od roku 1924 Artaud należał ruchu surrealistycznego, szybko zaczął odgrywać w nim ważną rolę: już w tym samym roku André Breton powierzył mu kierownictwo "la Centrale du bureau des recherches surréalistes" (Centralne biuro poszukiwań surrealistów). W tym czasie Artaud pisał scenariusze filmowe, poezje i utwory prozatorskie, wiele jego tekstów publikowano w „La Révolution surréaliste”, organie prasowym surrealistów. 10 grudnia 1926 r, gdy w czasie zebrania grupy, rozważano przystąpienie do "Parti Communiste Français". Artaud odmówił i odszedł z grupy surrealistów, przekonany, że rewolucja winna mieć naturę duchową, a nie polityczną.
W latach 1924–1926 Artaud wystąpił w kilkunastu rolach teatralnych i filmowych.
Jedyną kobietą, z którą łączył go trwały związek (1922–1927) była Génica Athanasiou, rumuńska aktorka.
W latach 1931–1933 spotkał Anie Besnard i Anaïs Nin.
Artaud bywa traktowany jako ojciec sztuki performatywnej. W latach 1926–1935 poświęcił się urzeczywistnieniu własnej idei teatru: razem z Rogerem Vitrakiem i Robertem Aronem powołał do życia Teatr im. Alfreda-Jarry. W 1930 roku opublikował swoją najbardziej znaną pracę o teatrze – "Teatr i jego sobowtór". W roku 1935 stworzył "Teatr Okrucieństwa", gdzie wystawił własnego autorstwa sztukę – "Les Cenci" (według "The Cenci" Shelleya i noszącego ten sam tytuł opowiadania Stendhala).
W 1936 roku Artaud wyprawił się do Meksyku, gdzie spędził kilka miesięcy wśród Indian Tarahumara – podobno eksperymentował z pejotlem.
W następnym roku, w Belgii planował małżeństwo z Cécile Schramme, któremu sprzeciwił się jej ojciec.
W kolejną podróż wybrał się do celtyckich Druidów do Irlandii, chciał zwrócić Irlandczykom domniemaną laskę św. Patryka, którą kupił w antykwariacie w Paryżu i dorobił jej żelazne okucie.
Po przymusowym powrocie, Artaud do Francji – już w trakcie podróży, nasiliły się u niego objawy psychotyczne, utracił poczucie tożsamości, wierzył, że niebawem spełni się zapowiedź Apokalipsy – został internowany w szpitalu psychiatrycznym Quatre-Mares, w Sotteville-lès-Rouen. Przez kilka lat ukrywał się przed rodziną.
Przez dziesięć lat – do 1947 roku był pacjentem kilku zamkniętych zakładów psychiatrycznych. Zdiagnozowano psychozę o skomplikowanym przebiegu, wywołaną wieloletnią narkomanią oraz skutkami ubocznymi błędnego leczenia domniemanego, dziedzicznego syfilisu. W okresie II wojny, przebywał w paryskim szpitalu Sainte-Anne (gdzie m.in. zetknął się z Jacquesem Lacanem), następnie został przeniesiony do Ville-Évrard (lata 1939–1943). W warunkach wojennych niedoborów i wobec niebezpieczeństwa śmierci z rąk okupantów, ocaleniem okazało się przeniesienie (w listopadzie 1942 r.) do „wolnej strefy” pod opiekę dr Gastona Ferdière’a, w Rodez. Leczony już dawniej insuliną, rtęcią i preparatami bizmutu, nie odzyskiwał zdrowia. Seria elektrowstrząsów przyniosła znaczącą poprawę. Artaud był zachęcany do arteterapii, dużo pisał i rysował. W 1946 roku, dzięki pomocy przyjaciół, którzy zapewnili mu wsparcie finansowe, został zwolniony z zakładu w Rodez i przeniesiony do prywatnej kliniki w Ivry-sur-Seine pod Paryżem – gdzie zachował swobodę poruszania się.
13 stycznia 1947 r. miało miejsce przedstawienie teatralne "Tête à tête" w „Théâtre du Vieux-Colombier”. W lipcu odbyła się wystawa portretów i rysunków Artaud ("Portraits et dessins") w Galerie Pierre.
Artaud napisał dla radia słuchowisko pt. "Pour en finir avec le jugement de dieu" – nagrał je w okresie 22–29 listopada 1947 r. – w audycji uczestniczyli Maria Casarès, Paule Thévenin i Roger Blin. Dzień przed emisją, która miała się odbyć 2 lutego 1948 roku, słuchowisko zostało zdjęte z anteny, ze względu na odniesienia skatologiczne, treści antyamerykańskie i antyreligijne, choć jako przyczynę podano także argument o ogólnej kakofonii. W konsekwencji Fernand Puuey, dyrektor redakcji teatralnej i literackiej Radia Francuskiego, urządził prywatną emisję, na której pojawiło się około pięćdziesięciu artystów, literatów, muzyków i dziennikarzy. Obecni byli, m.in. Roger Vitrac, Jean Cocteau, Paul Éluard, Raymond Queneau, Jean-Louis Barrault, René Clair, Jean Paulhan, Maurice Nadeau, Georges Auric, Claude Mauriac.
W styczniu 1948 roku zdiagnozowano u Artauda nieoperacyjnego raka odbytu. Zmarł w samotności. Znaleziono go w sali siedzącego w nogach łóżka, trzymającego but w dłoni. Trzydzieści lat później radio francuskie wyemitowało w końcu "Pour en finir avec le jugement de dieu".
Teatr braku i kryzysu.
Artaud propagował ideę teatru braku i kryzysu, teatru okrucieństwa. Tekst, mowa oraz ruch sceniczny nie miały tu tworzyć sugestywnej jedności – Artaud chciał zminimalizować centralną rolę tekstu w teatrze, na plan pierwszy wysuwając spektakl, inscenizację. Inscenizacja oznaczała dlań już czytelny, zamknięty w sobie tekst – słowa nie odgrywały znaczniejszej roli.
Teatr okrucieństwa.
Teatr okrucieństwa miał spełniać trzy przesłanki:
Teatr i jego sobowtór.
Jako sobowtóra teatru, Artaud widział dżumę, metafizykę i okrucieństwo; spektakl nie miał już spełniać postulatu mimesis, a zatem nie miał być odzwierciedleniem rzeczywistości – miał być rzeczywistością sam dla siebie. A zatem teatr nie miał być sobowtórem rzeczywistości, lecz rzeczywistością samą – rzeczywistością zawsze okrutną, zdwojoną w realności teatru. Należałoby zatem – stwierdził – zrezygnować ze sztucznego podziału przestrzeni teatralnej na scenę i widownię, z waloryzacji inscenizowanej akcji, z odróżnienia na znaczone i znaczące. Chcąc uniknąć tworzenia sytuacji, w której człowiek zostałby wydany na „niepewność czasów”, Artaud wysunął koncepcję takiego przedstawienia obrazu „nierzeczywistości” – rozumianej jako mityczna podstawa – by odebrał on codziennej realności prawo do wysuwania pretensji do bycia „jedynie rzeczywistą” i zajął jej miejsce.
Po raz pierwszy przedstawiona tak dobitnie przez Artaud idea teatru „nieprzedstawiającego”, teatru bezpośredniego transformowania energii bytu wywarła ogromny wpływ na twórców XX wieku. Znajdują się wśród nich: Jerzy Grotowski, Tadeusz Kantor, David Esrig, Werner Schwab, Sarah Kane, Wolfgang Rihm, Jacques Derrida, Gilles Deleuze i Félix Guattari.
Dzieła.
Wybór pism Artaud po polsku: "Teatr i jego sobowtór", przełożył Jan Błoński, Wydawnictwa Artystyczne i Filmowe, Warszawa 1978.

</doc>
<doc id="955171" url="https://pl.wikipedia.org/wiki?curid=955171" title="Władysław Sołtan">
Władysław Sołtan

Władysław Eugeniusz Sołtan, wzgl. Pereświet-Sołtan (ur. 7 lipca 1870 w Twerze, zm. 7 lutego 1943 w Warszawie) – polski prawnik, działacz państwowy II Rzeczypospolitej; syn Władysława Hieronima Sołtana, ojciec Jerzego.
Życiorys.
Absolwent prawa uniwersytetu w Dorpacie. Pracował jako adwokat w Rydze i Petersburgu. Dyrektor Ryskiego Katolickiego Towarzystwa Dobroczynności, wiceprezes Polskiego Komitetu Organizacyjnego w Rydze i członek Konwentu Polonia. W 1911 osiadł w rodzinnym majątku w Inflantach.
Wojewoda warszawski (19 listopada 1919 – 19 grudnia 1923, 22 marca 1924 – 24 listopada 1927). Delegat rządu polskiego na Litwie Środkowej (4 lutego 1922 – 6 kwietnia 1922; do rezolucji Sejmu Ustawodawczego o bezwarunkowej inkorporacji Litwy Środkowej do Polski wbrew stanowisku rządu RP i Józefa Piłsudskiego).
Minister spraw wewnętrznych w rządzie Władysława Grabskiego (19 grudnia 1923 – 21 marca 1924).
Prezes Polskiej Macierzy Szkolnej, w latach 1936–1939 przewodniczący Porozumienia Organizacji Współdziałających w Zwalczaniu Komunizmu. Na początku marca 1938 został wybrany członkiem sądu koleżeńskiego Zjednoczenia Polskich Prawników Katolików.
Honorowy obywatel Włocławka i Żyrardowa. Dawny patron pl. Jana Pawła II w Żyrardowie.
Podczas okupacji niemieckiej był przewodniczącym Naczelnej Rady Konspiracji Harcerstwa Polskiego.

</doc>
<doc id="955172" url="https://pl.wikipedia.org/wiki?curid=955172" title="Uczep trójlistkowy">
Uczep trójlistkowy

Uczep trójlistkowy ("Bidens tripartita" L.) – gatunek rośliny należący do rodziny astrowatych. Znany też jako uczep trójdzielny, uczep dwuzębny. Występuje w Europie, Azji, północnej Afryce i Ameryce Północnej. W Polsce pospolity na obszarze całego niżu i w niższych położeniach górskich.
Biologia i ekologia.
Roślina jednoroczna. Siedlisko: bagna, brzegi wod, mokre łąki. Hemikryptofit, roślina azotolubna. W uprawach rolnych jest chwastem. W klasyfikacji zbiorowisk roślinnych gatunek charakterystyczny dla Cl. "Bidentetea tripartiti". Kwitnie od lipca do października. Owoce przyczepiają się do sierści zwierząt, piór ptaków lub ubrań ludzi i w ten sposób rozsiewają się (zoochoria, antropochoria). Liczba chromosomów 2n = 48.
Zmienność.
Tworzy mieszańce z uczepem śląskim.

</doc>
<doc id="955189" url="https://pl.wikipedia.org/wiki?curid=955189" title="Niebieski tlen">
Niebieski tlen



</doc>
<doc id="955194" url="https://pl.wikipedia.org/wiki?curid=955194" title="Monotlenek biwodoru">
Monotlenek biwodoru



</doc>
<doc id="955195" url="https://pl.wikipedia.org/wiki?curid=955195" title="Gówno artysty">
Gówno artysty

Gówno artysty (wł. "Merda d’artista") – dzieło sztuki konceptualnej, autorstwa włoskiego artysty konceptualnego Piera Manzoniego, którego inspiracją były prace Marcela Duchampa.
Kulisy powstania dzieła, jego wartość i zawartość.
"Twoja praca to gówno" – podobno ta krytyczna wypowiedź ojca włoskiego artysty Piera Manzoniego nasunęła mu pomysł na nowe dzieło sztuki. W odpowiedzi na tę zniewagę, w maju 1961 roku Manzoni zapakował swoje odchody do 90 ponumerowanych puszek. Każda zawierała po 30 gramów ekskrementów i była opatrzona etykietą z nazwą "Gówno artysty" (w języku włoskim, angielskim, francuskim i niemieckim), przy czym cały opis puszki brzmiał:
Należy zauważyć, że był to okres w twórczości Manzoniego, w którym tworzył on prace ukazujące związki, jakie zachodzą pomiędzy procesem tworzenia sztuki a tym, co tworzy i produkuje ludzki organizm; np. jedną z jego prac pochodzącą z tego okresu był "Oddech artysty" ("„Fiato d’Artista”") – seria balonów wypełnionych oddechem Manzoniego.
W późniejszym wywiadzie, jeden ze współpracowników Manzoniego, Agostino Bonalumi, twierdził, że w rzeczywistości puszki nie zawierają odchodów, lecz tynk; natomiast dziewczyna Manzoniego, Nanda Vigo, która pomagała mu je produkować, stanowczo twierdziła, że naprawdę były to odchody. Wypowiedź Vigo była jednak kwestionowana przez brata i siostrę Manzoniego. Marszand z Blu Gallery w Mediolanie także twierdził, że czuł wyraźny zapach kału emanujący z puszki.
W 1961 Manzoni sprzedawał je za cenę ich wagi w złocie (wówczas ok. 37 dolarów za sztukę, cena wahała się w zależności od rynku). Ich obecną wartość można wycenić na ok. 30 500 euro (25 000–35 000 dolarów lub ok. 120 000 złotych).
W późniejszym czasie pojawiły się nieudokumentowane pogłoski, jakoby w wyniku wewnętrznego ciśnienia i postępującej korozji metalu, część puszek eksplodowała lub zaczęła przeciekać.
Kontrowersje.
Dzieło wywołało gorącą dyskusję, trwającą praktycznie do dnia dzisiejszego, na temat granicy sztuki i dobrego smaku.
Na łamach prasy ukazało się wiele artykułów krytycznych. Oprócz artykułów szokujących sensacją ("Tate Gallery ceni wyżej ekskrementy niż złoto") ukazało się wiele artykułów zadających pytania o kondycję sztuki, moralność artysty (lub jej brak) i granicę sztuki, poza którą nie należy się już dalej posuwać (artykuły w rodzaju: "Merda d’artista czy też może ta sztuka jest po prostu gówno warta").

</doc>
<doc id="955200" url="https://pl.wikipedia.org/wiki?curid=955200" title="Radio Bielsko">
Radio Bielsko

Radio Bielsko – regionalna rozgłośnia radiowa w Bielsku-Białej. Stacja rozpoczęła nadawanie 28 sierpnia 1994 roku. Zasięgiem obejmuje tereny dawnego województwa bielskiego.
Od maja 2011 do lutego 2017 roku Radio Bielsko wydawał bezpłatny tygodnik, w nakładzie 32 tys. egzemplarzy. Tygodnik poświęcony był wiadomościom lokalnym, posiadał dodatek telewizyjny oraz obszerną rubrykę ogłoszeń.
Dwukrotnie w 2014 i 2019 roku Radio Bielsko było współorganizatorem koncertów pod nazwą 90`FESTIVAL. Koncerty były organizowane z okazji dwudziestolecia i dwudziestopięciolecia działalności Radia Bielsko. Wśród wielu artystów można było usłyszeć przeboje w wykonaniu Dr Alban Official, Fun Factory, NANA- Darkman, Captain Jack. W 2014 roku prowadzącym koncert była Paulina Sykut-Jeżyna i Łukasz Luszczak.

</doc>
<doc id="955203" url="https://pl.wikipedia.org/wiki?curid=955203" title="Pompeo Arrigoni">
Pompeo Arrigoni

Pompeo Arrigoni (ur. 2 marca 1552 – zm. 4 kwietnia 1616) – włoski kardynał.
Życiorys.
W młodości studiował na uniwersytetach w Perugii, Bolonii i Padwie, uzyskując tytuł doktora praw rzymskiego i kanonicznego, następnie wykładał prawo na uniwersytecie w Rzymie. Od 1591 był audytorem Roty Rzymskiej i rzecznikiem króla Hiszpanii Filipa II w Rzymie. W 1596 Klemens VIII kreował go kardynałem. Datariusz papieży Leona XI i Pawła V 1605-07. Sekretarz Rzymskiej Inkwizycji od 18 maja 1605 i członek wielu innych kongregacji w Kurii Rzymskiej. Od 1607 arcybiskup Benewentu. Zmarł w Neapolu.

</doc>
<doc id="955204" url="https://pl.wikipedia.org/wiki?curid=955204" title="Segregacja odpadów">
Segregacja odpadów

Segregacja odpadów – metoda usprawniająca utylizację oraz odzysk odpadów.
Opis.
Odpady są jednym z najważniejszych problemów środowiskowych w Polsce i na świecie. W Polsce obecnie wytwarza się 135 milionów ton odpadów rocznie. W tym 124 miliony ton to odpady przemysłowe, a 11 milionów ton odpadów to odpady komunalne. A więc średnio każdy Polak wytwarza około 300 kg odpadów komunalnych rocznie, zaś w Unii Europejskiej średnio 360-620 kg na osobę na rok.
Odpady można podzielić na:
Segregacja odpadów komunalnych (śmieci wytworzonych w domach) to zbieranie odpadów do specjalnie oznakowanych pojemników, z podziałem na rodzaj materiałów (surowców) z których zostały wyprodukowane. Segregacja u źródła to selekcja odpadów prowadzona w miejscu naszych gospodarstw domowych. Segregacja odpadów jest jedną z metod ograniczenia ilości odpadów podlegających utylizacji (np. składowaniu) przez odzysk surowców nadających się do ponownego użytku lub przetworzenia i wykorzystania przy produkcji nowych materiałów (recykling).
Natomiast segregacja odpadów w gminach prowadzona jest jako segregacja workowa lub segregacja kontenerowa. Segregacja workowa polega na zbieraniu odpadów do specjalnie dostarczonych przez gminę worków plastikowych i wprowadzona jest głównie na osiedlach domów jednorodzinnych.
Segregacja kontenerowa dotyczy w większości osób mieszkających w blokach i kamienicach, gdzie ustawione są zestawy kontenerów.
Odpady niebezpieczne mogą być składowane jedynie na specjalnych składowiskach lub na odpowiednio zabezpieczonych częściach składowisk komunalnych.
Segregacja i recykling odpadów pozwala na:
Zgodnie za zasadami prawidłowej segregacji śmieci należy wrzucać śmieci do odpowiednio oznaczonych pojemników według poniższych wytycznych:

</doc>
<doc id="955208" url="https://pl.wikipedia.org/wiki?curid=955208" title="Harriet Hunt">
Harriet Hunt

Harriet Hunt (ur. 4 lutego 1978 w Oksfordzie) – angielska szachistka, arcymistrzyni od 1999 roku, posiadaczka męskiego tytułu mistrza międzynarodowego.
Kariera szachowa.
W latach 1989–1991 pięciokrotnie zdobyła tytuły mistrzyni Wielkiej Brytanii juniorek w różnych kategoriach wiekowych. W 1991 roku podzieliła również I miejsce w mistrzostwach juniorów do lat 14. Pomiędzy 1995 a 1999 rokiem czterokrotnie triumfowała w mistrzostwach Wielkiej Brytanii kobiet. Od roku 1990 wielokrotnie reprezentowała swój kraj w mistrzostwach świata i Europy juniorek. W 1997 zdobyła w Żaganiu tytuł mistrzyni świata juniorek do lat 20. W roku 1998 zwyciężyła (przed swoim bratem, Adamem) w kołowym turnieju w Oksfordzie, w 2003 podzieliła III miejsce w Esbjergu, natomiast w 2004 zajęła III miejsce w Gausdal.
Od połowy lat 90. jest podstawową zawodniczką reprezentacji Anglii. W latach 1994–2004 sześciokrotnie wystąpiła w szachowych olimpiadach (w tym 3 razy na I szachownicy). Największy sukces osiągnęła w roku 1998 w Eliście, zdobywając indywidualny brązowy medal za wynik na II szachownicy. W swojej kolekcji posiada również 3 medale zdobyte podczas drużynowych mistrzostw Europy: złoty (1999, za indywidualny wynik na I szachownicy) oraz dwa brązowe (1997, 2001) zdobyte wraz z drużyną angielską.
Najwyższy ranking w dotychczasowej karierze osiągnęła 1 stycznia 2009 r., z wynikiem 2463 punktów zajmowała wówczas 27. miejsce na światowej liście FIDE.

</doc>
<doc id="955225" url="https://pl.wikipedia.org/wiki?curid=955225" title="Santa Cruz de la Zarza">
Santa Cruz de la Zarza

Santa Cruz de la Zarza – gmina w Hiszpanii, w prowincji Toledo, w Kastylii-La Mancha, o powierzchni 264,54 km². W 2011 roku gmina liczyła 783 mieszkańców. Położona na płaskowyżu Stół Okani (Mesa de Ocańa), w regionie Kastylia-La Mancha w pobliżu rzeki Tag.

</doc>
<doc id="955230" url="https://pl.wikipedia.org/wiki?curid=955230" title="Żurawina">
Żurawina

Żurawina ("Vaccinium" sect. "Oxycoccus"; dawniej "Oxycoccus") – rośliny dawniej wyodrębniane jako rodzaj z rodziny wrzosowatych ("Ericaceae"), od lat 80. XX wieku w światowej literaturze botanicznej opisywane już raczej tylko jako sekcja lub podrodzaj w obrębie rodzaju borówka ("Vaccinium"). Do taksonu tego zaliczano dawniej zwykle cztery gatunki, jednak po rewizji taksonomicznej, której wyniki opublikował Sam Vander Kloet w 1983, akceptowane są zwykle tylko dwa – północnoamerykańska żurawina wielkoowocowa ("Vaccinium macrocarpon") i żurawina błotna ("Vaccinium oxycoccus") rozprzestrzeniona na półkuli północnej. Oba gatunki występują w Polsce, pierwszy jako zadomowiony antropofit, drugi jako gatunek rodzimy. Oba gatunki dostarczają jadalnych owoców służących do wyrobu różnych przetworów, ale istotne znaczenie gospodarcze ma żurawina wielkoowocowa.
Morfologia.
Krzewinki zimozielone, płożące, o długich, nitkowatych pędach. Liście są skrętoległe, sztywne i krótkoogonkowe. Poza pokrojem (większość borówek to wzniesione rośliny zdrewniałe) rośliny z tej sekcji wyróżniają się 4-krotnymi kwiatami wyrastającymi na nitkowatych szypułkach wznoszących się z końców pędów, skupionych po kilka (od 1 do 4). Działki kielicha są drobne. Bardziej okazałe płatki korony są odgięte do tyłu i niezrośnięte. Pręcików jest 8, a pojedynczy słupek jest dolny. Owocem jest wielonasienna jagoda.
Systematyka.
"Schollera" A. W. Roth
Takson włączany jest jako podrodzaj "Oxycoccus" do rodzaju borówka ("Vaccinium") z rodziny wrzosowatych ("Ericaceae"). Rodzaj "Vaccinium" jest taksonem parafiletycznym i wciąż wymaga rewizji taksonomicznej.
O ile żurawina wielkoowocowa jest wyłącznie diplontem, o tyle żurawina błotna stanowi kompleks poliploidalny. Rośliny diploidalne opisywane były dawniej jako odrębny gatunek – żurawina drobnoowocowa ("Vaccinium microcarpum" (Turcz. ex Rupr.) Schmalh., synonim: "Oxycoccus microcarpus" Turcz. ex Rupr.), tetraploid to właściwa (wąsko ujęta) żurawina błotna ("Vaccinium oxycoccus" L.), a heksaploid wyróżniany był pod nazwą "Vaccinium hagerupii" (Á. Löve &amp; D. Löve) Ahokas.
Zastosowanie.
Oba gatunki dostarczają jadalnych jagód, z których wyrabia się galaretki i sos żurawinowy stanowiący tradycyjny dodatek do dziczyzny i indyka. Ze względu na silniejszy wzrost i większe owoce (do 20 mm średnicy, podczas gdy żurawina błotna ma jagody do 8 mm średnicy) na większą skalę uprawia się żurawinę wielkoowocową. Wykorzystywana jest także w kosmetologii i medycynie.

</doc>
<doc id="955236" url="https://pl.wikipedia.org/wiki?curid=955236" title="Giovanni Battista Zeno">
Giovanni Battista Zeno

Giovanni Battista Zeno (ur. 1439, zm. 8 maja 1501) – włoski duchowny, kardynał. Pochodził z rodziny dożów Republiki Wenecji. Skończył studia prawnicze na Uniwersytecie w Padwie.
Życiorys.
Był krewnym papieża Pawła II, który w 1468 mianował go kardynałem. W 1471 wybrano go biskupem Vicenzy, ponieważ jednak jego rodzina była wówczas w opozycji do aktualnych władz Republiki Weneckiej, nie mógł objąć tej diecezji aż do 1478. Archiprezbiter bazyliki watykańskiej od 1470, komendatariusz wielu opactw benedyktyńskich we Włoszech i Francji. Legat w Umbrii i Perugii za czasów Sykstusa IV. Biskup Tusculum od 1479 roku. Po wyborze Aleksandra VI Borgii na papieża wycofał się do Padwy. W przeciwieństwie do wielu współczesnych hierarchów Kościoła był prawym i pobożnym człowiekiem, a swoje dochody z beneficjów przeznaczał na cele dobroczynne i religijne (m.in. fundował kościoły w Rzymie, Cremonie i Weronie).
Zmarł w Padwie, prawdopodobnie otruty. Senat Wenecji w 1506 ufundował na jego cześć kaplicę w bazylice św. Marka w Wenecji.

</doc>
<doc id="955238" url="https://pl.wikipedia.org/wiki?curid=955238" title="Don (tytulatura)">
Don (tytulatura)

Don – tytuł grzecznościowy używany w Hiszpanii, Włoszech oraz Portugalii ("dom"), tylko w połączeniu z imieniem. W średniowieczu używali go członkowie rodziny królewskiej oraz książęta, z czasem rozszerzony na szlachtę i duchowieństwo. Od lat 20. XX wieku jest używany także przez głowy włoskich rodzin mafijnych (zobacz Don (mafia)). Tytuł ten przyjmuje formę żeńską, w języku hiszpańskim doña, włoskim donna i portugalskim dona.

</doc>
<doc id="955246" url="https://pl.wikipedia.org/wiki?curid=955246" title="Odmieńcowate">
Odmieńcowate

Odmieńcowate (Proteidae) – rodzina płazów z rzędu płazów ogoniastych (Caudata). 
Występowanie.
Wschodnie USA i granicząca Kanada; adriatyckie wybrzeże, najbardziej wysunięty na północ region Istrii i na południe aż do Czarnogóry; izolowana populacja w północno-wschodnich Włoszech. 
Charakterystyka.
Posiadają niewielką głowę, małe lub szczątkowe oczy, słabe kończyny. Długość ciała wynosi od 12 do 50 cm. Wszystkie gatunki są neoteniczne. Żyją w wodzie, oddychają za pomocą skrzeli. Żywią się bezkręgowcami, małymi rybkami, skrzekiem, ikrą i kijankami. 
Systematyka.
Do rodziny należą następujące rodzaje:

</doc>
<doc id="955248" url="https://pl.wikipedia.org/wiki?curid=955248" title="Ivan Pelizzoli">
Ivan Pelizzoli

Ivan Pelizzoli (ur. 18 listopada 1980 w Bergamo) – piłkarz włoski grający na pozycji bramkarza.
Kariera klubowa.
Pelizzoli pochodzi z Bergamo i tam też rozpoczął piłkarską karierę w Atalancie. Do kadry pierwszego zespołu został włączony już w 1997 roku, ale przez 2 lata nie zaliczył debiutu w Serie A i na sezon 1999/2000 został wypożyczony do trzecioligowej Triestiny. Tam spędził rok i już na sezon 2000/2001 wrócił do Atalanty, w której stał się pierwszym bramkarzem. W Serie A Ivan zadebiutował 5 listopada 2000 w zremisowanym 3:3 meczu z A.C. Milan. Z Atalantą zajął wysokie 7. miejsce w lidze i określono go wtedy jednym z największych bramkarskich talentów we Włoszech.
W 2001 roku Pelizzoli za 1,5 miliona euro trafił do ówczesnego mistrza Włoch, AS Roma. Do rzymskiego klubu ściągnął go sam Fabio Capello, jednak Ivan był tylko rezerwowym dla Francesco Antoniolego i w Serie A rozegrał zaledwie 5 meczów oraz dołożył 2 spotkania w rozgrywkach Ligi Mistrzów. Z Romą w 2002 roku wywalczył wicemistrzostwo kraju. W sezonie 2002/2003 Pelizzoli bronił na przemian z Antoniolim, ale Roma spisała się słabo zajmując 8. pozycję w lidze. W sezonie 2003/2004 to już Pelizzoli był pierwszym bramkarzem klubu, z którym po raz drugi w karierze został wicemistrzem Włoch (Antonioli odszedł wówczas do Sampdorii). W sezonie 2004/2005 Ivan stracił już jednak silną pozycję w klubie i w bramce „giallo-rossich” występował raz on, raz Gianluca Curci, a raz Carlo Zotti, a Roma po raz kolejny rozegrała słaby sezon zajmując 8. miejsce.
W 2005 roku Pelizzoli odszedł do Regginy Calcio, gdy było pewne, że po przyjściu Brazylijczyka Doniego usiądzie na ławce rezerwowych. W Regginie Pelizzoli spędził sezon 2005/2006, w którym zajął 12. miejsce w lidze, a także rundę jesienną sezonu 2006/2007. W Regginie swój debiut zaliczył 28 sierpnia 2005 w przegranym 0:3 meczu z Romą.
W styczniu 2007 za 3 miliony euro Ivan przeniósł się do rosyjskiego Lokomotiwu Moskwa. W rosyjskiej lidze zadebiutował 18 lipca w meczu z FK Chimki (2:1). W 2007 roku zdobył Puchar Rosji. W sezonie 2009 Pelizzoli grał w rezerwach Lokomotiwu, 31 sierpnia 2009 został wypożyczony do grającego w Serie B AlbinoLeffe, a 26 sierpnia 2010 sprzedany do występującego w Serie A Cagliari Calcio.
Kariera reprezentacyjna.
Pelizzoli ma za sobą występy w młodzieżowych reprezentacjach Włoch U-17 i U-21. W 2004 roku wziął udział z olimpijską kadrą w Letnich Igrzyskach Olimpijskich w Atenach, na których był pierwszym bramkarzem, wystąpił we wszystkich meczach i przywiózł brązowy medal z tej imprezy. W pierwszej reprezentacji Włoch zadebiutował 30 kwietnia 2003 w wygranym 2:1 towarzyskim meczu ze Szwajcarią.

</doc>
<doc id="955249" url="https://pl.wikipedia.org/wiki?curid=955249" title="Proteidae">
Proteidae



</doc>
<doc id="955252" url="https://pl.wikipedia.org/wiki?curid=955252" title="Aleksander Ochocki">
Aleksander Ochocki

Aleksander Mariusz Ochocki (ur. 6 stycznia 1942 w Wilnie, zm. 25 września 2019) – polski filozof, profesor zwyczajny w Akademii Teatralnej w Warszawie i w Instytucie Filozofii Uniwersytetu Warszawskiego, gdzie pełnił funkcję kierownika Zakładu Filozofii Społecznej, a od 2008 do 2012 r. dyrektora Instytutu. Od 6 lutego 2010 r. do 22 lutego 2012 r. pełnił funkcję prezesa Polskiego Towarzystwa Hegla i Marksa. Pochowany na cmentarzu ewangelicko-reformowanym w Warszawie (kolumbarium CIII-2-7).

</doc>
<doc id="955253" url="https://pl.wikipedia.org/wiki?curid=955253" title="Yoritomo Minamoto">
Yoritomo Minamoto

 – siódmy siogun w historii Japonii i pierwszy z siogunów z okresu Kamakura (1185–1333) ustanowiony przez ród Minamoto w roku 1192, był nim do roku 1199.
Wczesne lata i zesłanie (1147–1180).
Yoritomo był trzecim synem Yoshitomo Minamoto, głowy klanu Minamoto (linii Seiwa Genji), i jego pierwszej żony Yury Gozen, córki Suenori Fujiwara, który był członkiem potężnego klanu Fujiwara. Yoritomo urodził się w Heian-kyō, ówczesnej stolicy Japonii (ob. Kioto). W tym czasie dziadek Yoritomo, Tameyoshi Minamoto, był głową klanu.
W 1156 podział na dwie frakcje dworu cesarskiego doprowadził do otwartej wojny w stolicy (tzw. zamieszki ery Hōgen). Po jednej stronie stali: były cesarz Toba, jego syn cesarz Go-Shirakawa, Tadamichi Fujiwara, syn regenta klanu Fujiwara, Tadazane Fujiwara i Kiyomori Taira (członek klanu Taira). Po drugiej stronie byli to: były cesarz Sutoku razem z młodszym synem Tadazane, Yorinaga Fujiwara.
W sporze tym klan Minamoto był podzielony między dwa obozy. Głowa klanu, Tameyoshi, stanął po stronie byłego cesarza Sutoku, zaś jego syn Yoshitomo stanął po stronie byłego cesarza Toba i cesarza Go-Shirakawa razem z Tadamichim i Kiyomorim. W końcu, siły wokół cesarza Go-Shirakawy wygrały wojnę, zapewniając tym samym zwycięstwo Yoshitomo i Kiyomoriemu. Były cesarz Sutoku został zamknięty w areszcie domowym, a Yorinaga zginął w bitwie. Tameyoshi został skazany na śmierć, nie pomogły nawet liczne prośby Yoshitomo. Cesarz Go-Shirakawa i Kiyomori byli niewzruszeni i wyrok został wykonany. Yoshitomo został głową klanu Minamoto, a Yoritomo został spadkobiercą.
Yoritomo pochodził z rodziny cesarskiej od strony ojca i z klanu Fujiwara od strony matki. Otrzymał swój pierwszy tytuł urzędowy i został mianowany administratorem. Niemniej jednak, w Kioto, pomiędzy klanem Taira, kierowanym przez Kiyomoriego oraz klanem Minamoto, pod przewodnictwem Yoshitomo, zaczęły ponownie narastać animozje.
Kiyomori popierał cesarza Nijō, który był synem Go-Shirakawy. Miał poparcie Nobuyoriego Fujiwary. Tymczasem Yoshitomo stał się stronnikiem byłego cesarza Go-Shirakawy, ich starego sojusznika Tadamichiego Fujiwary i uczonego-dworzanina Michinoriego Fujiwary. Okres ten znany był jako zamieszki ery Heiji. Klan Minamoto nie był dobrze przygotowany i klan Taira przejął kontrolę nad Kioto.
W następstwie, nastały trudne czasy dla klanu Minamoto i jego sojuszników. Michinori Fujiwara i Tadamichi Fujiwara zostali skazani na śmierć, kiedy pałac byłego cesarza Go-Shirakawa został doszczętnie spalony przez klan Taira. Yoshitomo uciekł ze stolicy, jak tylko klan Taira uderzył w 1160, ale został zdradzony i zamordowany przez wynajętych ludzi w prowincji Owari. Dla Yoritomo, nowej głowy klanu Minamoto, oznaczało to zesłanie do miejscowości Hiru-ga-shima, w prowincji Izu, która w tym czasie była pod rządami klanu Hōjō. Kiyomori z klanu Taira był już niekwestionowanym przywódcą Japonii. Yoritomo nie został skazany na śmierć przez Kiyomoriego dzięki prośbom macochy Kiyomoriego, Ikenozenni. Brata Yoritomo, Noriyori Minamoto, także skazano na wygnanie. Podczas gdy Yoshitsune Minamoto, inny brat, zmuszony został udać się do klasztoru. Pozostałe rodzeństwo zostało stracone.
Yoritomo dorastał na wygnaniu. W 1179 r. wszedł do klanu Hōjō, kierowanego przez Tokimasę Hōjō. Ożenił się z jego córką, Masako Hōjō. Cały czas był informowany przez przyjaciół o wydarzeniach w Kioto; wkrótce wygnanie Yoritomo miało się skończyć.
Wezwanie do walki i początek wojny Gempei (1180–1185).
W 1180 książę Mochihito, syn byłego cesarza Go-Shirakawa, upokorzony przez Taira z powodu osadzenia na tronie bratanka Kiyomoriego, cesarza Antoku, wezwał do walki wszystkie klany razem z Minamoto przeciw klanowi Taira. Yoritomo postanowił wziąć udział w tym konflikcie, także z powodu śmierci Yorimasy Minamoto i księcia Mochihito (w bitwie nad Uji). Yoritomo stanął na czele klanu Minamoto i ze wsparciem finansowym klanu Hōjō, rodziny jego żony, założył nową stolicę w Kamakurze na wschodzie kraju. Nie wszyscy członkowie klanu uznali go za prawowitego spadkobiercę rodu. Jego wuj Yukiie Minamoto i jego kuzyn Yoshinaka Minamoto spiskowali przeciw niemu.
W 1181 zmarł Kiyomori Taira, a nową głową klanu został Munemori Taira. Munemori prowadził bardziej agresywną politykę niż jego poprzednik w stosunku do klanu Minamoto, atakując ich formacje w Kioto. Yoritomo był jednak dobrze ufortyfikowany w Kamakurze. Jego bracia, Yoshitsune Minamoto i Noriyori Minamoto pokonali klan Taira w kilku kluczowych bitwach, ale nie mogli jednocześnie powstrzymać Yoshinakę Minamoto, rywala Yoritomo przed zajęciem Kioto w 1183, jak i gonić za klanem Taira na południe, którzy zabrali ze sobą cesarza Antoku. Sytuacja ta zmusiła klan Minamoto do osadzenia na tronie brata Antoku, Go-Toba, jako nowego cesarza.
W 1180 Yoritomo został pokonany w bitwie pod Ishibashiyamą. Była to jego pierwsza poważna porażka, ale nie wpłynęła ona na jego politykę opanowania arystokracji obszaru Kantō, która w szybkim czasie uznała jego władzę. Między 1181 a 1184 istniał rozejm z rodem Taira, który umożliwił Yoritomo rozbudowanie własnej administracji, skupionej wokół jego dowództwa wojskowego w Kamakurze. W końcu zwyciężył swoich rywali, którzy starali się odebrać mu władzę. Yoritomo ustanowił w ten sposób nową kastę samurajów i założył pierwsze „rządy spod namiotu” (jap. "bakufu") w Kamakurze. System ten utrzymał się aż do XIX wieku.
Po śmierci Yoritomo Minamoto, tytuł sioguna przeszedł kolejno w ręce jego obu synów, najpierw starszego Yoriie Minamoto (w 1202 roku), a następnie młodszego Sanetomo Minamoto (rok później).
Rodzina jego żony, klan Hōjō, przejęła realną władzę po jego śmieci i po zamordowaniu jego następcy Yoriie Minamoto oraz osadzeniu na stanowisku sioguna jego brata Sanetomo Minamoto, przyjmując tytuł shikkenów (regentów siogunów).

</doc>
<doc id="955254" url="https://pl.wikipedia.org/wiki?curid=955254" title="Hue">
Hue



</doc>
<doc id="955255" url="https://pl.wikipedia.org/wiki?curid=955255" title="Pawieł Baticki">
Pawieł Baticki

Pawieł Fiodorowicz Baticki (ur. w Charkowie, zm. 17 lutego 1984 w Moskwie) – radziecki dowódca wojskowy, marszałek Związku Radzieckiego (1968), szef Sztabu Głównego Sił Powietrznych ACz, naczelny dowódca Wojsk Obrony Powietrznej Kraju, z-ca ministra obrony ZSRR, zastępca dowódcy Sił Powietrznych Zjednoczonych Sił Zbrojnych Państw Stron Układu Warszawskiego, deputowany do Rady Najwyższej ZSRR 6., 7., 8., 9. i 10. kadencji (1962–1984), Bohater Związku Radzieckiego (1965).
Życiorys.
Dzieciństwo i młodość.
Urodził się 27 czerwca 1910 w Charkowie, w rodzinie robotniczej. W 1922 ukończył 4 klasy gimnazjum, a następnie szkołę zawodową przy Fabryce „Sierp i młot” w Charkowie. Od 1924 służył w Armii Czerwonej. W 1929 ukończył Oficerską Szkołę Kawalerii, a w 1938 Akademię Wojskową im. Michaiła Frunzego. Od marca 1929 do maja 1935 służył w kawalerii, dowodził kolejno plutonem i szwadronem w Białoruskim Okręgu Wojskowym.
II wojna światowa.
Od września 1939 do grudnia 1940 oddelegowany na misję w Chinach, gdzie był szefem sztabu radzieckich doradców wojskowych w sztabie Czang Kaj-szeka. Po powrocie z Chin pełnił funkcję szefa sztabu Brygady Zmotoryzowanej w Kownie, w ramach Bałtyckiego Okręgu Wojskowego. W marcu 1941 mianowany dowódcą 202 Dywizji Zmotoryzowanej Bałtyckiego Okręgu Wojskowego. Służył w Sztabie Generalnym RKKA.
W czasie wojny szef sztabu i od listopada 1941 dowódca 254 Dywizji Strzeleckiej walczącej w składzie Frontu Północno-Zachodniego, która wyróżniła się w bitwie pod Diemiańskiem. Od czerwca 1943 dowódca 73 Korpusu Strzeleckiego, wchodzącego w skład 52 Armii 2 Frontu Ukraińskiego. Na jego czele forsował Dniepr pod Kaniowem, następnie zdobył Czerkasy. Odegrał ważną rolę w operacji korsuńsko-szewczenkowskiej w styczniu-lutym 1944, gdy jego korpus wziął udział w okrążeniu i likwidacji dużego zgrupowania wojsk niemieckich. W marcu 1944 73 Korpus jako pierwszy sforsował Prut i wkroczył do Rumunii.
Od czerwca 1944 dowódca 128 Korpusu Strzeleckiego wchodzącego w skład 1 Frontu Białoruskiego. Na jego czele przełamał niemiecką obronę na południe od Bobrujska, zdobył Baranowicze, Brześć i sforsował z marszu Bug. Następnie we wrześniu 1944 wziął udział w zdobyciu Pragi. Przeniesiony do 3 Frontu Białoruskiego walczył w Prusach Wschodnich i podczas operacji berlińskiej. Wojnę zakończył w stopniu generała majora.
Okres powojenny.
W 1948 ukończył Akademię Sztabu Generalnego i awansował do stopnia generała porucznika. Od 1948 szef sztabu Moskiewskiego Rejonu Obrony Powietrznej, a od 1950 szef Sztabu Głównego Sił Powietrznych i I zastępca naczelnego dowódcy Sił Powietrznych. W latach 1953–1954 I zastępca dowódcy Moskiewskiego Okręgu Wojskowego. Od maja do sierpnia 1954 dowodził 7 Armią Zmechanizowaną w Borysowie. Następnie do marca 1965 dowodził Moskiewskim Okręgiem Obrony Powietrznej Kraju, a od marca 1965 był I zastępcą Szefa Sztabu Generalnego Sił Zbrojnych ZSRR. Od lipca 1966 naczelny dowódca Wojsk Obrony Powietrznej Kraju oraz zastępca ministra obrony w stopniu generała armii i zarazem zastępca dowódcy Sił Powietrznych Zjednoczonych Sił Zbrojnych Państw Stron Układu Warszawskiego. Pełnił te funkcje do 1978, gdy został przeniesiony do grupy Inspektorów Generalnych Ministerstwa Obrony ZSRR.
W 1965 otrzymał tytuł Bohatera Związku Radzieckiego, a w 1968 został marszałkiem Związku Radzieckiego.

</doc>
<doc id="955260" url="https://pl.wikipedia.org/wiki?curid=955260" title="Sheikh Mujibur Rahman">
Sheikh Mujibur Rahman

Sheikh Mujibur Rahman, beng. শেখ মুজিবুর রহমান (ur. 17 marca 1920 w Tungiparze, zm. 15 sierpnia 1975 w Dhace) – polityk reprezentujący separatystyczne dążenia mieszkańców Bengalu Wschodniego (Pakistanu Wschodniego), które ostatecznie doprowadziły w 1971 r. do secesji prowincji i wyłonienia się niepodległego Bangladeszu.
Mujibur Rahman pełnił dwukrotnie funkcję prezydenta Bangladeszu. Po raz pierwszy w okresie 11 kwietnia 1971 – 12 stycznia 1972 (pełnił tę funkcję zaocznie, gdyż w okresie wojny domowej w Pakistanie Wschodnim – Bangladeszu przetrzymywany był w zachodniopakistańskim więzieniu).
Po raz drugi po wprowadzeniu stanu wyjątkowego już w niepodległym państwie bengalskim (25 stycznia – 15 sierpnia 1975). Pełnił również funkcję premiera Ludowej Republiki Bangladeszu w okresie 12 stycznia 1972 – 25 stycznia 1975. Zginął w wyniku zamachu dokonanego przez wojskowych 15 sierpnia 1975 roku. Ojciec dwukrotnej premier Bangladeszu, Sheikh Hasiny Wajed.
Życiorys.
Wczesne życie.
Urodził się we wsi Tungipara w dystrykcie Gopalganj w indyjskiej prowincji Bengal, jego ojciec heikh Lutfur Rahman, był oficerem odpowiedzialnym za prowadzenie dokumentacji w cywilnym sądzie w Gopalganj. Sheik był w rodzinie trzecim dzieckiem miał brata i cztery siostry. W 1929 roku Mujib rozpoczął edukację w klasie trzeciej szkoły publicznej w Gopalganj, a dwa lata później kontynuował edukację w Szkole Islamskiej w Madaripur. W wieku osiemnastu lat wziął ślub z Sheikh Fazilatunnesa Mujib. Mieli razem dwie córki – Sheikh Hasinę i Sheikh Rehanę oraz trzech synów – Sheikh Kamalę, Sheikh Jamal i Sheikh Russel.
Mujib stał się aktywny polityczne gdy w 1940 roku dołączył do All India Muslim Students Federation. Zapisał się wówczas na Islamia College (teraz Maulana Azad College), szanowanej uczelni związanej z Uniwersytetem Kalkuty, studiował tam prawo i udzielał się w politycznym życiu studenckim. W 1943 roku wstąpił do Bengalskiej Ligi Muzułmańskiej, w tym okresie Mujib popierał budowę odrębnego muzułmańskiego państwa Pakistanu i w 1946 roku został sekretarzem generalnym studentów uczelni Islamia Unii. Po uzyskaniu dyplomu w 1947 roku, Mujib był jednym z muzułmańskich polityków pracujących w Suhrawardy w czasie walk które wybuchły tam w 1946 roku, tuż przed podziałem Indii.
Po podziale Indii, Rahman zdecydował się na pobyt w nowo utworzonym Pakistanie. Po przyjeździe do Pakistanu Wschodniego, rozpoczął studia na Uniwersytecie w Dhace, by studiować prawo i założył Ligę Studentów Muzułmańskich Pakistanu Wschodniego. Wkrótce stał się jednym z najbardziej znanych studenckich przywódców politycznych regionu. W tym okresie politycznie zbliżył się do socjalizmu. Gdy 26 stycznia 1949 roku rząd ogłosił, że Urdu będzie jedynym oficjalnym językiem państwowym Pakistanu, chociaż w Pakistanie Wschodnim większość ludności używała Bengali, Rahman trafił do więzienia za udział w protestach i strajkach przeciw tej ustawie. Po tym jak Muhammand Ali Jinah i pierwszy minister Khwaja Nazimuddin w 1948 roku ogłosili że ludzie ze Wschodniego Pakistanu będą musieli przyjąć Urdu, wśród tamtejszej ludności wybuchły protesty. Mujib zorganizował członków Ligi Muzułmańskiej w organizowaniu strajków i protestów, wraz z Khaleque Nawaz Khanem i Shamsul Haque zostali aresztowani 11 marca. Działacze zostali jednak uwolnieni na skutek protestów studentów i działaczy politycznych. Mujib został wydalony z uniwersytetu i ponownie aresztowany w 1949 roku za próbę zorganizowania protestów i agitacji na rzecz praw pracowników.
Późniejsza działalność polityczna.
Mujib opuścił Ligę Muzułmańską i dołączył do Suhrawardy i Maulana Bhashani tworzących Ligę Muzułmańską Awami, poprzedniczkę Ligi Awami. Został wybrany sekretarzem jednostki ugrupowania w Bengalu Wschodnim w 1949 roku. Suhrawarda pracował nad budową koalicji partii socjalistycznych i ugrupowań wschodniopakistańskich. W 1953 roku został sekretarzem generalnym partii, przez krótki okres był ministrem rolnictwie w rządzie Abula Kasema Fazlula Huqa, Mujib na krótki okres został aresztowany za organizację protestu przeciwko rządowi centralnym za decyzję o dymisji ministrów Frontu Jedności.
W latach 1955–1958 zasiadał w drugiej Konstytuancie Pakistanu do której został wybrany w powszechnych wyborach, rząd zaproponował aby połączyć prowincje zachodnie, tym samym wzmacniając rząd centralny. Na skutek tej decyzji w 1956 roku powstała Islamska Republika Pakistanu. Tą samą decyzją prowincje wschodniopakistańskie do tej pory funkcjonujące jako Wschodni Bengal stały się Pakistanem Wschodnim. Mujib na łamach Zgromadzenia Konstytucyjnego domagał się aby tożsamość etniczna Bengalczyków była przestrzegana. W 1956 roku Mujib wszedł do rządu koalicyjnego jako minister przemysłu, handlu, pracy, walki z korupcją i pomocy wsi. Z ministerstwa zrezygnował w 1957 roku.
W 1958 roku generał Ayub Khan zawiesił konstytucję i wprowadził stan wojenny. Mujib został aresztowany za organizowanie oporu i więziony do 1961 roku. Po wyjściu z więzienia, Mujib rozpoczął organizowanie podziemnego organu politycznego zwanego jako Swadhin Bangal Biplobi Parishad (Bengalska Rada Rewolucyjna), obejmującej przywódców studenckich. Ruch miał na celu obalenie reżimu Ayb Kana. Ruch pracował na rzecz zwiększenia władzy politycznej Bengalczyków i wypracowanie niezależności Pakistanu Wschodniego. W 1962 roku był na krótko aresztowany za organizowanie protestów.
Opozycjonista.
Po śmierci Suhrawardy w 1963 roku, Mujib objął przywództwo Ligi Awami, która stała się jedną z największych partii politycznych. Z nazwy partii usunięto słowo „muzułmańska” z powodu sekularyzacji partii i szerszych odwołań do społeczności niemuzułmańskich. Mujib był jednym z kluczowych liderów na wiecu opozycji przeciwko prezydentowi Ayub Khanowi który zdecydował się na wprowadzenie stanu wojennego i centralizację władzy. Wraz z innymi partiami politycznymi, Liga Awami poparła opozycyjnego kandydata Fatima Jinnaha który w wyborach w 1964 roku stanął przeciwko Ayub Khanowi. Mujib został oskarżony na dwa tygodnie przed wyborami, został oskarżony o działalność wywrotową i skazany na rok więzienia. W tym roku w Pakistanie Wschodnim rósł sprzeciw wobec okrucieństw popełnianych na Bengalczykach przez pakistańskie siły zbrojne i zaniedbania przez rządzący reżim spraw Pakistanu Wschodniego.
W Pakistanie Wschodnim doszło do dalszych protestów przeciwko rozkładowi demokracji. W 1966 roku na krajowej konferencji partii opozycyjnych w Lahore, Mujib ogłosił 6-punktowy plan działania, w którym domagał się zwiększenia samorządności, autonomii Pakistanu Wschodniego. Według jego planów konstytucja powinna powołać Federację Pakistanu w jej prawdziwym znaczeniu, rząd federalny powinien zajmować się jedynie obroną i sprawami zagranicznymi, w Pakistanie Zachodnim i Wschodnim powinny istnieć dwie odrębne, lecz wymienialne waluty, podatki i dochody powinny trafiać do jednostek autonomicznych a rząd centralny będzie uprawniony w pewnym stopniu do udziału w podatkach z regionów autonomicznych, Pakistan Wschodni powinien mieć osobne milicje lub oddziały paramilitarne a konta obrotów dewizowych powinny mieć dwa oddzielne konta.
Mujib ponownie został aresztowany przez wojsko i po dwóch latach więzienia trafił przed sąd wojskowy. Mujib i inni działacze bengalscy zostali oskarżeni przez rząd o rzekome rozmowy z indyjskimi agentami o podziale Pakistanu, tym samym mieli oni zagrozić jedności, porządkowi i bezpieczeństwu narodowemu. Do spotkania miało dojść rzekomo w mieście Agartala, w indyjskim stanie Tripura. W obronie oskarżonych działaczy doszło do protestów i strajków. Bengalskie grupy studenckie i polityczne utworzyły „plan 11-punktowy”. Rząd uległ presji i uwolnił Mujiba. W 1969 roku Ayub Khan zwołał konferencję partii opozycyjnych i rządu, Mujib zażądał akceptacji jego sześciu punktów i opuścił konferencję po odrzuceniu jego propozycji. W dniu 5 grudnia 1969 na rocznicy śmierci Suhrawardy złożył oświadczenie że odtąd Wschodni Pakistan będzie nazywany jako „Bangladesz”. Działania i deklaracje Mujiba wywołały napięcia w całym kraju. Zachodniopakistańscy politycy i wojskowi zaczęli widzieć w nim separatystycznego przywódcę. Jego teorie o bengalskiej tożsamości kultowej i etnicznej rozpoczęły debatę nad autonomią regionu. Wielu obserwatorów odrzuciło teorię dwóch narodów w oparciu o którą został utworzony Pakistan i zaczęło uznawać Bengalczyków za naród. Mujib był w stanie zdobyć poparcie większości mieszkańców Pakistanu Wschodniego.
Wybory w roku 1970.
W 1970 roku w Pakistan Wschodni uderzył cyklon, pozostawiając setki tysięcy zabitych i miliony przesiedlonych. Bengalczycy byli oburzeni, zaczęło dochodzić do zamieszek a ludność obarczyła winą rząd który miał nieskutecznie zareagować na katastrofę. Opinia publiczna i partie polityczne w Pakistanie Wschodnim oskarżyły władze rządzące jako nieudolne. Zachodniopakistańscy politycy zaatakowali Ligę Awami oskarżając ją o wykorzystywanie kryzysu dla politycznego zysku. Niezadowolenie doprowadziło do podziałów w ramach służby cywilnej, policji i sił zbrojnych. W pakistańskich wyborach w grudniu 1970 roku Liga Awami pod przywództwem Mujiba zdobyła znaczną większość w prowincji, tworząc tym samym wyraźną większość. Największe i najpopularniejsze partie zachodniego Pakistanu takie jak Pakistańska Partia Ludowa na czele której stał Zulfikar Ali Bhutto stały w opozycji do żądań większej autonomii stawianej przez Mujiba. Bhutto zagroził bojkotem rządu jeśli rządzący w dalszym ciągu Yahya Khan zaprosi Mujiba do tworzenia rządu. W tym czasie ani Mujib ani Liga Awami nie domagały się niezależności politycznej, lecz mniejsze grupy nacjonalistyczne zdecydowanie żądały niepodległości Bangladeszu. Bhutto obawiając się wojny domowej wysłał do Mujiba tajną wiadomość, aby umówić się na spotkanie z nim. Ustalono, że Mujib i Bhutto utworzą rząd koalicyjny. Wydarzenie to miało miejsce w tajemnicy i nikt z sił zbrojnych Pakistanu nie był o tym informowany. Tymczasem Bhutto zwiększył presję na Yahya Khana, aby ten pozwolił mu stanąć na czele rządu.
Wojna wyzwoleńcza.
Yahya Khan opóźnił zwołanie zgromadzenia, ruch ten widziany był przez Bengalczyków jako odmowa udziału Mujiba i Ligi Awami w rządzie. W dniu 7 marca 1971 roku Mujib wezwał do niepodległości i poprosił ludzi aby rozpoczęli kampanię obywatelskiego nieposłuszeństwa i uwolnili ludzi przetrzymywanych w Dhace. Po ostatniej próbie wypracowania porozumienia, Yahya Khan ogłosił stan wojenny i zdelegalizował Ligę Awami, nakazał też armii aresztowanie Mujiba i innych liderów i aktywistów. Armia rozpoczęła operację skierowaną przeciwko ruchowi bengalskiemu. Mujib w telegrafie w dniu 26 marca 1971 roku poprosił o przetrzymanie okupacji Wschodniego Pakistanu. Mujib został przewieziony do Pakistanu Zachodniego i więziony. Wielu polityków Ligi uniknęło aresztowania, uciekli oni do Indii i innych krajów.
Armia pakistańska, która miała w założeniu rządu przywrócić porządek, szybko rozpoczęła rozlew krwi i terror. Pakistańskie bojówki znane jako Razakars prowadziły akcje przeciwko bengalskim intelektualistom, politykom, związkowcom, jak i zwykłym cywilom. W odpowiedzi na terror zaczął kształtować się bengalski ruch oporu, a w kraju dochodziło do aktów przemocy ze względu na pochodzenie etniczne. Duża część zamieszkujących kraj Hindusów uciekła do sąsiednich stanów Bengal Zachodni, Assam i Tripura. Armia i pułki policji Wschodniego Pakistanu zbuntowały się przeciwko rządowi centralnemu a politycy Ligi Awami utworzyli rząd na uchodźstwie. Utworzony został też zbrojny bengalski ruch oporu Mukti Bahini. Po interwencji indyjskiej w grudniu 1971 roku armia pakistańska poddała się a bengalski ruch oporu utworzył w Dhace niepodległy rząd.
Po rezygnacji Yahya Khana władzę w Pakistanie objął Zulfikar Ali Bhutt który w dniu 8 stycznia 1972 roku podjął decyzję o uwolnieniu Mujiba. Następnie Mujib wyleciał do Londynu, gdzie spotkał się z brytyjskim premierem Edwardem Heathem. Mujib następnie poleciał do Nowe Delhi, skąd udał się do Dhaki. W Indiach spotkał się z premier Indirą Gandhi i prezydentem Varahagiri Venkatą Girim.
W niepodległym Bangladeszu.
Mujibur Rahman na krótki objął przewodnictwo tymczasowe, następnie został premierem rządu. Po wyborach w 1970 roku utworzony został tymczasowy parlament nowego państwa. Mukti Bahini i inne milicje połączone zostały w armię Bangladeszu nad którą do 17 marca kontrolę sprawują sił zbrojne Indii. Mujib udał się do Stanów Zjednoczonych, Wielkiej Brytanii i innych krajów europejskich w celu uzyskaniu pomocy humanitarnej i rozwojowej. Rząd podpisał z Indiami traktat o przyjaźni które zobowiązały się pomóc nowemu państwu w treningu wojska i zobowiązały się dostarczyć pomocy humanitarnej. Mujib prywatnie nawiązał bliską przyjaźń z indyjską premier Indirą Gandhi, chwaląc decyzje Indii o poparciu dla nowego państwa. Rząd Indii za życia Mujiba nie pozostawał jednak w ścisłej współpracy z Bangladeszem.
Zdecydował o ustanowieniu nowej konstytucji, czym zająć się miał tymczasowy parlament, ogłosił też cztery podstawowe zasady: „nacjonalizmu, sekularyzmu, demokracji i socjalizmu”, które stały się znane jako „Mujibism”. Rząd znacjonalizował setki firm i spółek, zainicjował reformę rolną która miała na celu pomoc milionom ubogich rolników. Starano się o powrót do kraju 10 milionów uchodźców którzy opuścili kraj w okresie wojny wyzwoleńczej. Gospodarka zaczęła się rozwijać i zapobiegać głodowi. Konstytucja została ogłoszona w 1973 roku, w tym samym roku odbyły się wybory które wygrała Liga Awami. Rząd rozpoczął realizację państwowych programów edukacyjnych, kanalizacyjnych, żywnościowych, zdrowotnych, w całym kraju dostarczano wodę i montowano elektryczność. Plan pięcioletni z 1973 roku ukierunkował inwestycję państwową w dziedzinie rolnictwa i infrastruktury wiejskiej. Choć Bangladesz zobowiązał się do sekularyzmu, Mujib stopniowo zbliżył się do politycznego islamu zarówno poprzez politykę, jak i indywidualne zachowania. Odbudował on Akademię Islamską rozwiązaną w 1972 roku w związku z podejrzeniem zmowy z pakistańskimi siłami zbrojnymi i zakazał hazardu, produkcji i sprzedaży alkoholu, spełniając tym samym żądania grup islamskich. Mujib dążył do członkostwa Bangladeszu w Organizacji Konferencji Islamskiej i Islamskim Bank Rozwoju. W 1974 roku wziął udział w szczycie OIC w Lahore co pozwoliło mu znormalizować stosunki z Pakistanem.
Zamach i zabójstwo Mujibura Rahmana.
Entuzjazm zmniejszyła klęska głodu z 1974 roku. Rozwijała się opozycja islamistyczna i komunistyczna. 15 sierpnia 1975 roku grupa oficerów zaatakowała czołgami rezydencję prezydencką oraz zamordowała Mujiba, jego rodzinę i pracowników rezydencji. Z masakry udało się przeżyć tylko jego córkom Sheikh Hasiną Wajed i Sheikh Rehaną, które przebywały wówczas w Niemczech Zachodnich, zostały one jednak objęte zakazem wjazdu do Bangladeszu. W zamach powiązany mógł być CIA i ambasador USA w Dhace Eugene Booster. Za zamachem stała grupka niezadowalanych z rządów Mujibura oficerów wspieranych przez islamistów. Śmierć Mujibura na wiele lat pogrążyła Bangladesz w serię zawirowań politycznych. Przywódcy puczu wkrótce sami zostali obaleni a seria zamachów i zabójstw politycznych sparaliżowała kraj. Spokój w kraju w dużej części zapoczątkował zamach stanu z 1977 roku które dał władzę Ziaur Rahmanowi, Rahman ogłosił się prezydentem w 1978 roku i powołał prawicową i nacjonalistyczną partię pod nazwą Nacjonalistyczną Partię Bangladeszu.
Ciekawostki.
Pod koniec czerwca 1974 roku odwiedził prezydenta Jugosławii, Josipa Broz Tito, w czasie spotkania obaj prezydenci spóźnili się na oficjalne przyjęcie ze względu na trwający w tym czasie mecz jugosłowiańskiej reprezentacji w piłce nożnej w ramach tegorocznego mundialu, którego transmisję oglądali w telewizji.

</doc>
<doc id="955262" url="https://pl.wikipedia.org/wiki?curid=955262" title="Permanent">
Permanent

Permanent – funkcja przyporządkowująca każdej macierzy kwadratowej stopnia formula_1 o współczynnikach z pierścienia przemiennego formula_2 pewien element tego pierścienia. Podobnie jak wyznacznik permanent jest wielomianem stopnia formula_1 z formula_4 zmiennymi, w którym każdy składnik ma formula_1 czynników, z których każde dwa są z różnych kolumn i z różnych wierszy macierzy.
Permanent jest symetryczną formą wieloliniową na formula_1 wierszach/kolumnach, traktowanych jako wektory przestrzeni liniowej wymiaru formula_7
Definicja.
Dla macierzy kwadratowej
permanent formula_9 definiuje się jako
gdzie suma przebiega wszystkie elementy formula_11 grupy symetrycznej formula_12 tj. wszystkie permutacje zbioru liczb formula_13
Definicja permanentu macierzy formula_14 różni się więc od wzoru permutacyjnego dla wyznacznika macierzy formula_14 tym, że znak permutacji nie jest brany pod uwagę.
Oprócz oznaczenia formula_9 stosuje się też zapis formula_17 w wariantach z wielkiej litery i w notacji beznawiasowej (jeśli nie prowadzi to do niejednoznaczności). Współcześnie właściwie nie spotyka się oznaczenia formula_18
Własności.
Rozwinięcie względem wiersza/kolumny.
Podobnie, jak dla wyznacznika macierzy, można do obliczania permanentu użyć wzoru analogicznego do rozwinięcie Laplace’a:
Ogólniej można rozważać rozwinięcie względem grupy wierszy/kolumn, wykorzystując pojęcie macierzy blokowej.
Niech formula_27 i formula_28 będą macierzami o rozmiarach odpowiednio formula_29 i formula_30 przy czym formula_31 zaś macierz formula_32 macierzą kwadratową formula_33 (Analogicznie można by zdefiniować macierz formula_34).
Wtedy
gdzie suma jest tworzona ze wszystkich p-elementowych podzbiorów formula_36 zbioru formula_37 których jest formula_38 Symbol formula_39 oznacza moc zbioru formula_40 Zaś macierze formula_41 oraz formula_42 są to macierze powstałe przez pozostawienie odpowiednio formula_43 i formula_44 kolumn w macierzach formula_27 i formula_28 (a usunięcie pozostałych).
Rozwinięcie permanentu macierzy stopnia 4 przedstawia się następująco:
Liniowość permanentu.
Podobnie jak wyznacznik permanent jest funkcją liniową względem swoich wierszy/kolumn, tj.:
Inne podobieństwa do wyznacznika.
Permanent macierzy nie zmienia się przy transpozycji macierzy:
Permanent macierzy trójkątnej, podobnie jak wyznacznik, jest równy iloczynowi elementów jej przekątnej:
Złożoność obliczeniowa.
Obliczenie permanentu wraz z rosnącym rozmiarem macierzy staje się zadaniem bardzo pracochłonnym. Podczas gdy problem obliczenia wyznacznika macierzy może zostać rozwiązany w czasie ograniczonym funkcją wielomianową, gdzie zmienną jest rozmiar macierzy, dla permanentu nieznany jest algorytm szybszy asymptotycznie niż o złożoności wykładniczej. Podstawową różnicę stanowi fakt, że dla wyznacznika macierzy istnieje efektywny i prosty schemat obliczeń tzw. eliminacja Gaussa. Tak np. można wykazać, że obliczenie permanentu macierzy 0-1 (tj. macierzy, w której występują jedynie liczby 0 i 1) jest problemem #P-zupełnym.
Dla macierzy o elementach nieujemnych można jednak policzyć permanent z dowolną dokładnością w czasie wielomianowo zależnym od rozmiaru wejścia. Algorytm ten oparty na metodach probabilistycznych pozwala na obliczenie permanentu z zadaną dokładnością formula_66 gdzie formula_67 to permanent a formula_68 dowolna liczba nieujemna.
Wzór Rysera jest podstawą dla jednego z najefektywniejszych (biorąc pod uwagę powyżej opisane ograniczenia) algorytmów:
gdzie formula_39 to moc zbioru formula_40
Zastosowania.
W przeciwieństwie do wyznacznika macierzy permanent nie ma prostej interpretacji geometrycznej. Jest natomiast głównie używany w kombinatoryce. Tak na przykład przy pomocy permanentu można opisać skojarzenie doskonałe grafu dwudzielnego formula_72 w którym podział wyznaczają wierzchołki formula_73 z jednej strony oraz formula_74 z drugiej. Wtedy formula_75 można przedstawić jako macierz kwadratową formula_76 gdzie formula_77 jeśli istnieje krawędź między wierzchołkami formula_78 i formula_79 lub formula_80 gdy nie istnieje. Permanent macierzy jest równy liczbie skojarzeń doskonałych grafu.
Permanent macierzy znajduje też zastosowanie do opisu czy definicji statystyk nieparametrycznych, a dokładniej pozycyjnych, np. w twierdzeniu Bapata-Bega.

</doc>
<doc id="955273" url="https://pl.wikipedia.org/wiki?curid=955273" title="Dyskryminacja rasowa">
Dyskryminacja rasowa



</doc>
<doc id="955277" url="https://pl.wikipedia.org/wiki?curid=955277" title="Muzeum Diecezjalne w Pelplinie">
Muzeum Diecezjalne w Pelplinie

Muzeum Diecezjalne im. bpa Stanisława Wojciecha Okoniewskiego w Pelplinie – muzeum założone w roku 1928 przez Stanisława Okoniewskiego (ówczesnego biskupa chełmińskiego). W roku 1988 powstał współczesny gmach muzeum wkomponowany w kompleks obecnej kurii biskupiej z pomieszczeniami przeznaczonymi dla ekspozycji zbiorów muzealnych. 
Historia.
Początki zbiorów muzealnych diecezji chełmińskiej wiążą się nierozłącznie z pałacem biskupim, a szczególnie z osobą śp. ks. biskupa Stanisława Wojciecha Okoniewskiego, który w październiku 1925 r. mianowany został koadiutorem ówczesnego 81-letniego biskupa Augustyna Rosentretera, a po jego śmierci objął rządy diecezji 4 X 1926 r. Muzeum zostało założone w 1928 r., pierwotnie w pomieszczeniach pałacu biskupiego. Pierwszym kustoszem muzeum został Stanisław Smogulecki. Wkrótce muzeum wzbogaciło się o cenne zabytki sztuki gotyckiej, takie jak "Ukrzyżowanie z Lignów", obrazy pasyjne z kościoła św. Janów w Toruniu, Chrystus Ukrzyżowany ze Starogardu czy Chrystus ze sceny Koronacji NMP z Torunia. Kolekcja rozrastała się na tyle szybko, że w 1929 r. utworzono filię muzeum w Zamku Bierzgłowskim. Plany wybudowania nowego gmachu, przeznaczonego specjalnie na potrzeby muzeum pokrzyżowała II wojna światowa. W czasie wojny zbiory zostały ewakuowane do Torunia, później przewiezione do Berlina, a następnie do Gdańska. W obliczu zagrożenia ze strony Armii Czerwonej, zbiory rozproszono i poukrywano na terenie Żuław i Kaszub. Część zbiorów uległa przy tym zagubieniu.
Zbiory.
Gotyk.
Placówka dysponuje bogatymi zbiorami sztuki gotyckiej z obszaru dawnej Diecezji chełmińskiej. m.in. z toruńskich kościołów: poliptyk z kościoła NMP, późnogotyckie obrazy "Zdjęcie z Krzyża" i "Biczowanie" z kościoła św. Jana), zbiór starodruków, wśród nich Biblia Gutenberga z klasztoru Franciszkanów w Lubawie (jedyna w Polsce), a także rękopisów np. dzieło św. Augustyna De civitate Dei z 1425 roku. 
Szaty.
W celu urozmaicenia muzealnej ekspozycji, udostępniono zbiór szat liturgicznych, głównie ornatów i dalmatyk. 
Przy okazji IV Jarmarku Cysterskiego, podczas którego miała miejsce wystawa "Barwy Liturgii" zrodził się pomysł utworzenia stałej, dużej kolekcji. Pelplińskie Muzeum współpracuje w tej kwestii z Muzeum Narodowym w Gdańsku..

</doc>
<doc id="955282" url="https://pl.wikipedia.org/wiki?curid=955282" title="UNAH Tegucigalpa">
UNAH Tegucigalpa



</doc>
<doc id="955286" url="https://pl.wikipedia.org/wiki?curid=955286" title="Broncos UNAH">
Broncos UNAH



</doc>
<doc id="955293" url="https://pl.wikipedia.org/wiki?curid=955293" title="Garnizon Grudziądz">
Garnizon Grudziądz

Garnizon Grudziądz – garnizon zajmowany kolejno przez instytucje i jednostki Armii Cesarstwa Niemieckiego (do 1919), Armii Wielkopolskiej (1919), Wojska Polskiego II RP (1920-1939 i w konspiracji), Wehrmachtu (1939-1945), ludowego Wojska Polskiego (1945-1989) i Sił Zbrojnych RP po 1989 roku.
Wojsko Polskie II Rzeczypospolitej.
Garnizon grudziądzki w roku 1932.
W okresie międzywojennym był miastem liczącym ponad 50 tysięcy mieszkańców i jednocześnie dużym garnizonem wojskowym złożonym z kilku rodzajów broni, służb i instytucji wojskowych. Stan ten zmieniał się nieznacznie na przestrzeni lat.
Obsada personalna komendy placu.
"Obsada personalna komendy placu w marcu 1939":

</doc>
<doc id="955312" url="https://pl.wikipedia.org/wiki?curid=955312" title="Tembico">
Tembico



</doc>
<doc id="955313" url="https://pl.wikipedia.org/wiki?curid=955313" title="Dżoliba">
Dżoliba



</doc>
<doc id="955314" url="https://pl.wikipedia.org/wiki?curid=955314" title="Massimo Briaschi">
Massimo Briaschi

Massimo Briaschi (ur. 12 maja 1958 w Vicenzy) – włoski piłkarz, znany z występów w Juventusie, z którym w 1985 roku zdobył Puchar Europy, a w 1985 roku mistrzostwo Włoch. Wychowanek Lanerossi Vicenza, potem piłkarz Cagliari Calcio, Genoi i AC Prato.

</doc>
<doc id="955318" url="https://pl.wikipedia.org/wiki?curid=955318" title="Cecylia Metella Dalmatyka">
Cecylia Metella Dalmatyka

Caecilia Metella Dalmatica (zm. ok. 80 p.n.e.) – córka Lucjusza Cecyliusza Metellusa Dalmatyńskiego, konsula w 119 p.n.e., najwyższego kapłana ("pontifex maximus") w 115 p.n.e. Jako młoda kobieta poślubiła Marka Emiliusza Skaura, polityka u szczytu swojej kariery, przywódcy senatu ("princeps senatus"). Miała z nim syna i córkę. Jej drugim mężem od 88 p.n.e. był Lucjusz Korneliusz Sulla. Urodziła Sulli syna i bliźnięta W 86 zmuszona została przez proskrypcje Mariusza do opuszczenia Rzymu. W czasie dyktatury Sulli odgrywała rolę pierwszej damy Rzymu. Niedługo przed jej śmiercią zmarł pierwszy jej i Sulli syn. Po śmierci Sulla urządził jej wspaniały państwowy pogrzeb.

</doc>
<doc id="955322" url="https://pl.wikipedia.org/wiki?curid=955322" title="Tajpan nadbrzeżny">
Tajpan nadbrzeżny



</doc>
<doc id="955330" url="https://pl.wikipedia.org/wiki?curid=955330" title="Broncos de la Universidad Nacional Autonoma Hondureña">
Broncos de la Universidad Nacional Autonoma Hondureña



</doc>
<doc id="955333" url="https://pl.wikipedia.org/wiki?curid=955333" title="Paul Walsh (piłkarz)">
Paul Walsh (piłkarz)

Paul Anthony Walsh (ur. 1 października 1962 w Plumstead, Londyn) – angielski piłkarz występujący na pozycji napastnika. Największą sławę zdobył w latach 80. grając w Liverpool F.C. W reprezentacji Anglii wystąpił 5 razy i zdobył 1 gola.

</doc>
<doc id="955341" url="https://pl.wikipedia.org/wiki?curid=955341" title="Hoży doktorzy">
Hoży doktorzy

Hoży doktorzy () – amerykański serial komediowo-dramatyczny, którego głównymi bohaterami są pracownicy fikcyjnego szpitala pw. Świętego Serca (ang. "Sacred Heart"). Dosłowne tłumaczenie tytułu "Scrubs", oznaczającego młodych lekarzy, to „fartuchy”, natomiast serial jest emitowany w Polsce na kanale Comedy Central pod tytułem „Hoży doktorzy”.
Głównym tematem serialu są perypetie początkującego lekarza Johna „J.D.” Doriana i jego przyjaciół – chirurga Chrisa Turka, lekarki Elliot Reid i pielęgniarki Carli Espinosy. Ratując życie chorym przeżywają pierwsze poważne miłości, doświadczenia lekarskie oraz stawiają czoła swoim wrednym przełożonym. Realizacja kolejnych sezonów serialu towarzyszyła awansowi zawodowemu głównych bohaterów, od stażystów do lekarzy prowadzących.
Serial jest luźno oparty na przeżyciach dr Jonathana Dorisa jako rezydenta medycyny wewnętrznej w Brown Medical School, który jest przyjacielem z college'u twórcy serii, Billa Lawrence’a.
Premiera serialu odbyła się 2 października 2001. Serial składa się z dziewięciu serii. Władze ABC zdecydowały, że właśnie 9 sezon będzie ostatnim.
Fabuła.
Akcja toczy się wokół różnorodnych tematów, dotyczących pracy w szpitalu, leczenia pacjentów i życia prywatnego bohaterów, którym towarzyszą komentarze głównego bohatera, a zarazem narratora, doktora Johna Michaela „J.D.” Doriana, granego przez Zacha Braffa. Narracja J.D. sprawia, że wszystko postrzegamy z jego perspektywy, a towarzyszą jej również częste marzenia dzienne narratora. Serial jest godny uwagi również dzięki kręceniu pojedynczą kamerą, a nie zestawem czterech kamer, jak to zazwyczaj dzieje się w sitcomach, jak również nie ma w nim „śmiechu z puszki” – spoza kadru.
W tej komedii są także bardziej poważne sceny obyczajowe, a wręcz dramatyczne. Lawrence powiedział: „Jedną z rzeczy, o których pomyśleliśmy na początku było pokazywanie od czasu do czasu realnych pacjentów i ludzi, którzy umierają naprawdę.”
Pod koniec większości odcinków J.D. przedstawia podsumowanie tematu lub morał historii w sekwencji ujęć, które pokazują, jak wpłynął on na każdego z bohaterów. "Hoży doktorzy" byli reklamowani jako "dwa razy krótsi od Ostrego Dyżuru i dwa razy śmieszniejsi". W serialu często gościnnie występowali kinowi aktorzy, na przykład Courteney Cox, Colin Farrell, Michael J. Fox, Brendan Fraser, Heather Graham i Matthew Perry.
Seria dziewiąta.
Serial zmienił swoją formułę. Szpital Świętego Serca został zburzony i wybudowany w innym miejscu, koło szkoły medycznej. W owym sezonie z siedmiu głównych aktorów zagrali Donald Faison oraz John C. McGinley. Zach Braff i Sarah Chalke wystąpili w kilku odcinkach. Neil Flynn pojawił się tylko w premierowym, z powodu konieczności pracy na planie innego serialu pt. "Pępek świata" (2009-2018).
Polska wersja.
Wersja polska: na zlecenie Comedy Central Polska – Master Film
Tekst: Olga Dowgird
Czytał: Jan Czernielewski

</doc>
<doc id="955342" url="https://pl.wikipedia.org/wiki?curid=955342" title="Jebba">
Jebba

Jebba – miasto w Nigerii w stanie Kwara nad brzegami Nigru. W 2007 roku zamieszkiwało je 20 000 mieszkańców. Dominującą grupą etniczną są tu Jorubowie.

</doc>
<doc id="955353" url="https://pl.wikipedia.org/wiki?curid=955353" title="Tabulatura pelplińska">
Tabulatura pelplińska

Tabulatura pelplińska - zawierający 892 utwory sześciotomowy zbiór w formacie 31,5 x 19, 33 cm będący przekazem utworów instrumentalnych, wokalnych i wokalno-instrumentalnych zapisanych w postaci nowoniemieckiej organowej notacji tabulaturowej. Odnaleziona przez Adama Sutkowskiego w roku 1957, podczas prac porządkowych w katedrze pelplińskiej.
Jest to tabulatura typu "nowoniemieckiego" i najprawdopodobniej pochodzi z lat 1620-1680. Wśród autorów transkrybowanych kompozycji są m.in. Orlando di Lasso, Luca Marenzio, Andrea i Giovanni Gabrieli, Adam Jarzębski, czy Andreas Hakenberger.
Zbiór ten jest własnością ekspozycyjną Muzeum Diecezjalnego w Pelplinie, a zarazem jednym z najcenniejszych i najobszerniejszych zabytków muzycznych Europy XVII-wiecznej.

</doc>
<doc id="955357" url="https://pl.wikipedia.org/wiki?curid=955357" title="CD Atlético Marte">
CD Atlético Marte

Club Deportivo Atlético Marte – salwadorski klub piłkarski z siedzibą w stołecznym mieście San Salvador, w departamencie San Salvador. Obecnie występuje na pierwszym szczeblu rozgrywek – Primera División. Swoje domowe mecze rozgrywa na obiekcie Estadio Cuscatlán.
Historia.
Atlético Marte jest jednym z najbardziej utytułowanych klubów Salwadoru, a także bardzo znanym klubem w strefie CONCACAF. Obecnie gra w drugiej lidze salwadorskiej.

</doc>
<doc id="955358" url="https://pl.wikipedia.org/wiki?curid=955358" title="Beniamino Vignola">
Beniamino Vignola

Beniamino Vignola (ur. 12 czerwca 1959 w Weronie) – włoski piłkarz, występował między innymi w Juventusie, z którym w 1985 roku zdobył Puchar Europy. Grał też w Hellas Werona, Empoli FC oraz AC Mantova.
W 1984 roku był w składzie olimpijskiej reprezentacji Włoch na igrzyskach w Los Angeles.

</doc>
<doc id="955359" url="https://pl.wikipedia.org/wiki?curid=955359" title="Lasówki (ptaki)">
Lasówki (ptaki)

Lasówki (Parulidae) – rodzina ptaków z rzędu wróblowych (Passeriformes), obejmująca ponad sto gatunków.
Występowanie.
Rodzina obejmuje gatunki występujące wyłącznie w Ameryce.
Charakterystyka.
Są to małe ptaki, przeważnie owadożerne, zamieszkujące środowiska leśne. Na zachodniej półkuli zajmują podobną niszę ekologiczną, co euroazjatyckie pokrzewki, które przypominają również budową i pokrojem ciała, ale z którymi nie są bliżej spokrewnione. Stąd też ich angielska nazwa "new world warblers", czyli „pokrzewki Nowego Świata”.
Lasówki obejmują gatunki żyjące w tropikach jak i w klimacie umiarkowanym. Gatunki północne są wędrowne, składają również więcej jaj niż gatunki tropikalne (do 6), podczas gdy lasówki z południa składają zwykle dwa jaja.
Systematyka.
Do lasówek zaliczane są następujące rodzaje:

</doc>
<doc id="955362" url="https://pl.wikipedia.org/wiki?curid=955362" title="Luciano Favero">
Luciano Favero

Luciano Favero (ur. 11 października 1957 w Santa Maria di Sala) - były włoski piłkarz grający na pozycji obrońcy. Grał w takich klubach jak: Milanese, ACR Messina, Salernitana, Siracusa, Rimini, Avellino, Juventus F.C. i Hellas Werona. Z Juventusem w 1985 roku zdobył Puchar Europy.

</doc>
<doc id="955364" url="https://pl.wikipedia.org/wiki?curid=955364" title="Lasówki">
Lasówki

1 miejscowość w Polsce:

</doc>
<doc id="955365" url="https://pl.wikipedia.org/wiki?curid=955365" title="Stefano Tacconi">
Stefano Tacconi

Stefano Tacconi (ur. 13 maja 1957 w Perugii, Włochy) – były włoski piłkarz grający na pozycji bramkarza, 7-krotny reprezentant kraju. Występował w Juventusie, z którym w 1985 roku zdobył Puchar Europy. Poza Juventusem był piłkarzem Spoleto Calcio, Interu Mediolan, Pro Patria Calcio, AS Livorno Calcio, Sambenedettese Calcio, US Avellino, a karierę kończył w 1995 roku w Genoa CFC.
Z reprezentacją Włoch w piłce nożnej wystąpił na Mistrzostwach Świata w 1990.

</doc>
<doc id="955366" url="https://pl.wikipedia.org/wiki?curid=955366" title="Wola Wilknicka">
Wola Wilknicka

Wola Wilknicka (niem. "Rosenwalde")– wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="955372" url="https://pl.wikipedia.org/wiki?curid=955372" title="Audi RS4">
Audi RS4

Audi RS4 − usportowiona odmiana Audi A4, powstała na bazie czterech generacji: B5,B7,B8 oraz B9.
Pierwsza generacja.
Audi RS4 pojawił się w 2000 roku, zastępując sportowy model RS2. Od razu zyskał spore zainteresowanie jako bardzo ekstremalna wersja rodzinnego kombi. Tym razem nie zdecydowano się na wspólny projekt z Porsche a z angielskim Cosworthem specjalizującym się w przebudowach i wzmacnianiu silników.
Silnik.
Po wprowadzeniu modelu S4, który charakteryzował się bardzo dobrymi osiągami, postanowiono zaprezentować model RS4 – następcę Audi RS2. Auto przebudowywano w Anglii u specjalistów z firmy Cosworth. Zastosowano w nim szereg zmian podnoszących moc maksymalną silnika, zastosowano układ dolotowy powietrza o większej średnicy, większe niż w S4 turbosprężarki (K04 zamiast K03), poza tym 2 intercoolery zostały rozmieszczone po bokach, zmieniono układ doładowania silnika spalinowego, dzięki czemu turbiny pracowały synchronicznie jedna na jeden rząd cylindrów, druga ładowała pozostałe trzy cylindry, dzięki temu zniwelowano efekt turbo dziury. Zmodernizowany został całkowicie układ wydechowy, skalibrowano również sterowanie pracą silnika. Zaowocowało to ponad 100 KM więcej i z 195 kW / 265 KM wydobyto 280 kW / 380 KM. Ze względu na dużo wyższe temperatury panujące wewnątrz silnika producent zalecał tylko pełen syntetyczny olej 0W30 lub 5W50.
Wnętrze.
Wnętrze poza sportowymi akcentami niewiele różniło się od bazowego modelu S4. Zastosowano inne fotele firmy Recaro, prędkościomierz wyskalowano do 310 km/h, dodano wstawki z włókna węglowego, wnętrze obszyto skórą lub w wersji bardziej sportowej także alcantarą. Seryjnie montowano instalację nagłośnienia audi concert, nawigację satelitarną i klimatyzację.
Dane techniczne.
"Źródło:"
Druga generacja.
Audi RS4 B7 zaprezentowano w 2006 roku. Oparte zostało na Audi A4 B7. Do napędu użyto silnika V8 4.2 FSI. Samochód dostępny był jako: 4-drzwiowy sedan, 5-drzwiowe kombi oraz 2-drzwiowy kabriolet. Produkcję zakończono w 2008 roku.
W 2007 roku samochód zdobył tytuł "World Performance Car of the Year".
Dane techniczne.
"Źródło:"
Trzecia generacja.
Audi RS4 B8 zaprezentowane zostało w 2012 roku podczas targów motoryzacyjnych w Genewie. Pojazd oparto na bazie Audi A4 B8. Do napędu użyto silnika V8 4.2 FSI.
Standardowo pojazd wyposażony jest m.in. w system rekuperacji w fazie hamowania, który odzyskuje energię z hamowania i magazynuje w akumulatorze, 19-calowe alufelgi, sportowe skórzane fotele oraz kierownicę, reflektory ksenonowe ze wbudowanymi światłami do jazdy dziennej w technologii LED oraz wykonane w tej samej technologii światła tylne, oraz boczne kierunkowskazy, tempomat z automatyczną regulacją odległości (ACC). Opcjonalnie samochód wyposażyć można m.in. w 20-calowe alufelgi.
Dane techniczne.
"Źródło:"

</doc>
<doc id="955374" url="https://pl.wikipedia.org/wiki?curid=955374" title="Świstkowate">
Świstkowate

Świstkowate, żaby południowe (Leptodactylidae) – rodzina płazów z rzędu płazów bezogonowych (Anura). 
Zasięg występowania.
Rodzaj obejmuje gatunki występujące w Ameryce Południowej, Środkowej, południowej Ameryce Północnej i na wyspach Morza Karaibskiego.
Charakterystyka.
Świstkowate budują pieniste gniazda. Opiekują się kijankami.
Podział systematyczny.
Do rodziny należą następujące podrodziny:
oraz takson o niepewnej pozycji systematycznej i niesklasyfikowany w żadnej z podrodzin:
Analiza filogenetyczna przeprowadzona przez Granta i współpracowników (2006) wskazywała, że przedstawiciele Leiuperinae nie są szczególnie blisko spokrewnieni z pozostałymi taksonami zaliczanymi do świstkowatych; z analizy tej wynikało, że Leiuperinae są bliżej spokrewnione m.in. z drzewołazowatymi i ropuchowatymi. Na tej podstawie Grant i współpracownicy podnieśli Leiuperinae do rangi odrębnej rodziny Leiuperidae. Późniejsza analiza Pyrona i Wiensa (2011) potwierdziła jednak przynależność Leiuperinae do świstkowatych; z ich analizy wynika, że Leiuperinae są bliżej niż Leptodactylinae spokrewnione z Paratelmatobiinae, a wymienione trzy podrodziny tworzą klad, do którego nie należą żadne inne płazy bezogonowe.

</doc>
<doc id="955377" url="https://pl.wikipedia.org/wiki?curid=955377" title="Johann Jakob Bachofen">
Johann Jakob Bachofen

Johann Jakob Bachofen (ur. 22 grudnia 1815 w Bazylei, zm. 25 listopada 1887 w Bazylei) – szwajcarski prawnik, etnolog i badacz starożytności.
W 1841 roku został profesorem prawa rzymskiego na Uniwersytecie Bazylejskim, w 1844 roku został powołany na urząd radcy apelacyjnego.
Znany przede wszystkim jako odkrywca matriarchatu – badając greckie i egipskie mity i symbole, stwierdził, że patriarchalna struktura społeczeństwa nie istniała zawsze.
W swym głównym dziele pt. "Das Mutterrecht. Eine Untersuchung über die Gynaikokratie der alten Welt nach ihrer religiösen und rechtlichen Natur" Bachofen opisał poprzedzające dzisiejsze społeczeństwo matriarchalne, w którym głową rodziny była matka. Decydującą role odgrywał w tym fakt, iż zawsze można w sposób jednoznaczny stwierdzić, kto jest matką dziecka – fakt ojcostwa nie jest już taki pewny. A zatem w owym pierwotnym społeczeństwie matriarchalnym to matka była postacią, do której prowadziły wszystkie szlaki życia społecznego, ekonomicznego, kulturalnego i religijnego – z tego względu była też fundamentem ładu społecznego; oddawano jej cześć jako życiodajnej bogini.
Według Bachofena ludzkość przechodzi w swym rozwoju przez trzy uniwersalne epoki: (epokę „nieuporządkowanych stosunków płciowych”), ginajkokrację (epokę panowania kobiet) i patriarchat. Bachofen przypuszczał, że fazę matriarchalną poprzedzała mniej cywilizowana faza "", ugruntowana na naturalnej produktywności kobiety – epoka nieznająca instytucji małżeństwa ani prawa. Według Bachofena heteryzm żywiołowy polegał na współżyciu wielu kobiet z wieloma mężczyznami. A zatem matriarchat stanowi epokę pomiędzy najniższą formą kultury i patriarchatem, który ostatecznie zatryumfował, w miarę, jak odkrywano coraz lepsze metody stwierdzania ojcostwa. Zdaniem Bachofena, w fazie patriarchalnej główną postacią życia społecznego był ojciec reprezentujący zasady prawa, rozumu, sumienia oraz hieratycznej organizacji społecznej, wypierającej wartości typowo matriarchalne, takie jak wolność, równość i miłość.
Bachofen powiązał formę produkcji z formą ładu społecznego, dowodząc, iż po epoce zorganizowanych patriarchalnie społeczeństw myśliwych i zbieraczy kobiety znowu zdobyły większe znaczenie dzięki wytwórczości domowej, a zatem że matriarchat powrócił.
Po epoce zapomnienia Bachofena jego dzieło odkrył Ludwig Klages. Idee Bachofena wywarły wpływ na takich myślicieli i pisarzy, jak: Lewis Henry Morgan, Friedrich Engels, Thomas Mann, Jane Ellen Harrison, Erich Fromm, Robert Graves, Rainer Maria Rilke, Joseph Campbell, Otto Gross, Julius Evola, Walter Benjamin.
Johann Jakob Bachofen został pochowany na cmentarzu Wolfgottesacker, jednej z ważniejszych nekropolii w Bazylei, obok takich osobowości jak historyk Rudolf Wackernagel (1855-1925), malarz Ernst Stückelberg (1831-1903) czy rektor oraz profesor Uniwersytetu Bazylejskiego Carl Gustav Jung (senior) (1794-1864).

</doc>
<doc id="955378" url="https://pl.wikipedia.org/wiki?curid=955378" title="Dwusuw">
Dwusuw



</doc>
<doc id="955381" url="https://pl.wikipedia.org/wiki?curid=955381" title="Przebędowo (województwo warmińsko-mazurskie)">
Przebędowo (województwo warmińsko-mazurskie)

Przebędowo – osada w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="955382" url="https://pl.wikipedia.org/wiki?curid=955382" title="Leptodactylidae">
Leptodactylidae



</doc>
<doc id="955389" url="https://pl.wikipedia.org/wiki?curid=955389" title="Mędrzyki">
Mędrzyki

Mędrzyki (niem. "Lauterbach") – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
Wieś leży nad Ławtą.
W latach 1975–1998 miejscowość administracyjnie należała do województwa elbląskiego.
W miejscowości brak zabudowy.

</doc>
<doc id="955392" url="https://pl.wikipedia.org/wiki?curid=955392" title="Czubaczowate">
Czubaczowate



</doc>
<doc id="955396" url="https://pl.wikipedia.org/wiki?curid=955396" title="Shut Up and Drive">
Shut Up and Drive

Shut Up and Drive – piosenka stworzona przez Carla Sturkena i Evana Rogersa na trzeci studyjny album Rihanny, "Good Girl Gone Bad" (2007). Automobilistyczne słowa piosenki nawiązują do oferty seksualnej. Piosenka została wydana jako singel w czerwcu 2007 roku w Ameryce Północnej. Utwór zadebiutował na miejscu 88. amerykańskiej listy przebojów Billboard Hot 100.
Teledysk.
Teledysk do singla reżyserowany był przez Anthony Mandler i nagrywany w Pradze (Czechy). Wideoklip miał premierę na stronie internetowej serwisu Yahoo! dnia 20 czerwca 2007.
Początek klipu ukazuje wokalistkę wraz z jej przyjaciółkami pracującymi w warsztacie samochodowym. Dziewczyny naprawiają samochody do momentu kiedy w tekście piosenki następuje wers „Shut Up and Drive”. Wtedy ukazują się dwa samochody przygotowujące się do wyścigu. Rihanna stoi na linii startu i flirtuje z kierowcami aut, którzy mają otwarte okna samochodowe. Potem artystka daje znak startu prowadzącym i rozpoczyna się wyścig; samochody znikają. Następnie ukazana jest Rihanna poruszająca się przy drabinie, a potem samochodzie. Podczas trwania teledysku wokalistka pojawia się śpiewająca ze swoim zespołem.
Pozycje na listach i certyfikacje.
„Shut Up and Drive” po raz pierwszy pojawił się na notowaniu Billboard Hot 100 oraz Kanada Hot 100 dnia 22 czerwca 2007 na pozycjach kolejno #88 i #85. Najwyższą pozycję jaką osiągnęły to #6 w Kanadzie oraz #15 w Stanach Zjednoczonych.
W Europie utwór stał się popularniejszy niż w Ameryce Północnej, zajmując pozycje #3 w Finlandii, #5 w Wielkiej Brytanii oraz Irlandii, #8 w Polsce i #9 w Holandii.

</doc>
<doc id="955397" url="https://pl.wikipedia.org/wiki?curid=955397" title="Słup (powiat braniewski)">
Słup (powiat braniewski)

Słup – kolonia w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
Zobacz też: Słup

</doc>
<doc id="955405" url="https://pl.wikipedia.org/wiki?curid=955405" title="Dysk (przyrząd sportowy)">
Dysk (przyrząd sportowy)

Dysk – sprzęt lekkoatletyczny używany podczas rzutu dyskiem. 
Dysk składa się z drewnianej tarczy otoczonej metalowym pierścieniem. Sprzęt ma średnicę od 219 do 221 milimetrów dla mężczyzn i 180 do 182 milimetrów dla kobiet. Podczas zawodów kobiety i młodzicy (do 15 lat) używają sprzętu o wadze 1 kilograma, juniorzy młodsi (w wieku 16 i 17 lat) korzystają z dysku 1,5 kilogramowego, juniorzy (18 i 19 latkowie) rzucają dyskiem o ciężarze 1,75 kilograma, a dysk dla seniorów waży 2 kilogramy. 

</doc>
<doc id="955409" url="https://pl.wikipedia.org/wiki?curid=955409" title="Bartki (powiat braniewski)">
Bartki (powiat braniewski)

Bartki – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="955410" url="https://pl.wikipedia.org/wiki?curid=955410" title="Osiedle Słoneczne (Zielona Góra)">
Osiedle Słoneczne (Zielona Góra)

Osiedle Słoneczne – osiedle mieszkaniowe a zarazem duża dzielnica mieszkalna miasta Zielona Góra, położone w środkowo-zachodniej części miasta, pomiędzy osiedlami Łużyckim, Piastowskim, Kilińskiego oraz Morelowym. Na osiedlu znajdują się przedszkola nr 7, 10, 21 i 20 oraz szkoły podstawowe nr 1 i 6. W północnej części osiedla znajduje się areszt. 
W centrum osiedla znajduje się tzw. Kaczy Dół ze skateparkiem.
Na skarpie ponad Kaczym Dołem znajdowała się jedna z najdłużej nieprzerwanie działających w Zielonej Górze kawiarni – klub „Roksana”, która po niemal 30 latach działalności zakończyła ją.

</doc>
<doc id="955411" url="https://pl.wikipedia.org/wiki?curid=955411" title="Miejska Komunikacja Samochodowa w Mielcu">
Miejska Komunikacja Samochodowa w Mielcu

Miejska Komunikacja Samochodowa Sp. z o.o. w Mielcu – przedsiębiorstwo oferujące usługi przewozu publicznego, zapewniające komunikację miejską w Mielcu.
Spółka rozpoczęła swoją działalność 1 grudnia 1996 r. Powstała w wyniku przekształcenia zakładu budżetowego pod nazwą Komunalny Zakład Użyteczności Publicznej Przedsiębiorstwo Miejskiej Komunikacji Samochodowej w Mielcu. Wstąpiła we wszystkie prawa i obowiązki związane z działalnością zakładu budżetowego.
Historia układu linii komunikacyjnych.
Lata 60..
10 stycznia 1961 uruchomiona została pierwsza linia autobusowa, której trasa przebiegała w całości na terenie Mielca. Kursowała na trasie Rynek – Osiedle – WSK.
Do roku 1969 liczba linii autobusowych na terenie miasta wzrosła do sześciu. Autobusy jeździły na 3 trasach podmiejskich oraz 3 trasach miejskich (w tym 2 do WSK):
Lata 70..
1970–1975 utworzono kolejny zestaw tras komunikacyjnych. Swoje istnienie rozpoczęła 7-mka (trzecia w historii trasa do WSK) oraz 10 linii podmiejskich:
1973 wydłużono poprzednie trasy:
1976 nastąpiła pierwsza w historii likwidacja linii podmiejskiej (14 do Przyłęka – po zaledwie 1,5 roku)
1977 uruchomiono drugą linię w kierunku stadionu (w związku z ogromną popularnością FKS Stal Mielec)
1978 objęto komunikacją miejską najmłodszą, dużą, zachodnią dzielnicę miasta – Os. Lotników (popularnie Borek)
1979 przyłączono do miasta Dziubków
Lata 80..
1981 nastąpiła znaczna rozbudowa i szybkie zasiedlanie osiedla Lotników – zwłaszcza powstanie pierwszych blokowisk wieżowców w rejonie ulic Pisarka, Kocjana i Drzewieckiego (wraz z wieżowcami w Centrum). Uruchomiono wtedy dwie kolejne linie:
Jednocześnie skrócono 18, wycofując ją ze Starówki i redukując do roli linii pracowniczej. Trasa przebiegała ulicami: Pisarka – Gagarina – Sienkiewicza – dalej bez zmian. Była to pierwsza w historii trasa omijająca Rynek. (Kurs powrotny ... – Sienkiewicza – Pisarka).
1982 nastąpiło wiele zmian. Rozwijać zaczęła się inna dzielnica – Dziubków leżąca po przeciwnej (wschodniej) stronie miasta, w celu obsłużenia tych terenów istnienie rozpoczęła błyskawicznie kolejna linia całodzienna. W historii komunikacji miejskiej w Mielcu była to pierwsza trasa jednokierunkowa, nie korzystająca z pętli autobusowych, rozpoczynając się i kończąc przy Zespole Szkół Technicznych – nowym gmachu największej placówki edukacyjnej w mieście, przy nowo wybudowanej ul. Jagiellończyka.
Powstała też następna linia pracownicza:
Dodatkowo niektóre kursy poprowadzono przez Centrum Mielca, ulicami: 22 Lipca – Szopena – Kazimierza Wielkiego (ODJ). Ten sam wariant utworzono na linii podmiejskiej 13 łączącej Rynek ze Smoczką (sąsiadującą z Dziubkowem miejscowością, o której włączenie do miasta zabiegano).
Rozbudowa miasta w kierunku wschodnim była najlepszym rozwiązaniem. Duże koszty ewentualnej budowy nowych mostów na Wisłoce po stronie
zachodniej wykluczały raczej powstanie blokowisk na Woli czy Podleszanach, co wcześniej brano pod uwagę. Ostatecznie zabudowa zatrzymała się na jednorodzinnych osiedlach Kilińskiego i Kościuszki położonych w pobliżu rzeki i ze względu na słabą infrastrukturę usługową mocno zintegrowanych ze Starym Miastem. Dojazd do nich zapewniła linia:
Zlikwidowano kursy wielu innych linii podmiejskich. Powodem była odmowa dofinansowania działalności zakładu przez gminy. Najpierw autobusy opuścić musiały miejscowości gminy Gawłuszowice (Brzyście, Borki Niz. i Młodochów), skąd wycofano linię 16 a jej kursy przekazano linii 8, a kursy MKS w tamtym kierunku powróciły, dopiero w roku 2006! Konieczne było także wycofanie tras z miejscowości leżących w gminach graniczących z Mielcem od zachodu (Borowej, Wadowic, Radomyśla i Zgórska). Przestały zatem istnieć linie 12, i 17, jednakże komunikacja miejska już nigdy tam nie wróciła. Została jedynie linia 9 łącząca miasto z Trzcianą i Czerminem, którą w przyszłości czekał specyficzny los.
Zaszła także potrzeba małej modernizacji układu drugoplanowych linii miejskich.
W związku z malejącą frekwencją pasażerów podróżujących w okolice stadionu, zmniejszono liczbę linii obsługujących ulice Solskiego i Biernackiego. Na okres próbny zlikwidowano kursujące dotychczas z Rynku różnymi trasami linie: 3, 14 i 19, uruchamiając w ich miejsce dwie nowe:
W związku z powstaniem dzielnicy przemysłowej na Górce Wojsławskiej (południowej dzielnicy jednorodzinnej) wkrótce kursy 7-mki zostały poszerzone o ulice: Korczaka, Kasprzaka i Naruszewicza. Ponadto podjęto decyzję o utworzeniu kursującej w godzinach szczytu linii:
1983 w związku z otwarciem nowego Cmentarza Komunalnego dla Mielca w pobliskiej Smoczce zorganizowano kolejną linię do tej miejscowości:
Numery pozostałych zlikwidowanych tras zostały nadane nowym liniom pracowniczym dowożącym do WSK i PGO – Państwowych Gospodarstw Ogrodniczych ulokowanych na północno-zachodnich krańcach miasta (błonia Borku):
Oprócz tego powstały cztery linie o kolejnych numerach:
Od 1983 kursy linii 20 i 21 wstępowały po drodze do ul. Szafera, gdzie oddano nową pętlę.
W 1985 do Mielca przyłączono cztery okoliczne miejscowości: Smoczkę, Wojsław, Rzochów i Mościska. W efekcie linie nr 5 i 13 przestały być liniami podmiejskimi, ponieważ całe ich trasy mieściły się już w granicach miasta. Ta druga zmieniła swoją trasę, wstępując znaczną większością kursów do centrum miasta. Linia miała teraz postać: Rynek – Osiedle – ODJ – ul. Wolności – Os. Smoczka
Nadszedł rok 1989 i zmiana ustroju w państwie. Do głównych dzielnic Mielca należały: Centrum Miasta, Stare Miasto, Os. Lotników (na zachodzie) i Os. Dziubków (na wschodzie). Niebawem dołączyła też Smoczka, która rozpoczynała swój największy rozkwit, również w dziedzinie komunikacji miejskiej. Docierały tam już 13 i 14, które kursowały z roku na rok coraz częściej. Tymczasem linie uruchomione dla sąsiedniego Dziubkowa miały zbyt dużą frekwencję pasażerów. Do centrum miasta najczęściej kursującą 20 dostawali się mieszkańcy okolic: Długiej, Partyzantów, Wolności (także ze Smoczki) i okolic między Górką Wojsławską a ODJ. Linia przestała być okólna, wydłużono ją do Rynku i przede wszystkim uruchomiono podwójne kursy (tam i z powrotem). Miała następującą postać: Rynek – ul. Jagiellończyka – Osiedle – ul. Długa – ul. Partyzantów – ul. Wolności – ul. Szafera. Tak samo wysoką frekwencją cieszyło się 25.
Natomiast linia 21 była jedyną możliwością dojazdu do WSK z ODJ, ulic: Wolności, Szafera czy Partyzantów i powstającego nowego osiedla. Wariant zastępczy miał na celu transport pasażerów z bezpośrednio z Osiedla i ul. Długiej, jednak nastąpiła zmiana jego trasy. Kursy odbywały się z Rynku przez Osiedle, ODJ i ulicami: Wolności, Nową oraz Długą, odciążając nieco autobusy na trasie standardowej. Jednak podział kursów na Bramę Główną i Wschodnią spowodował ponowne komplikacje. Konieczne było wycofanie 21 z ulicy Szafera i uruchomienie nowej linii:
Razem z nią powstała także linia:
a linię 25 poprowadzono z Osiedla ulicami: Przemysłową i Długą do tej samej pętli. W okresie letnim 25 i 28 wykonywały kursy wariantowe do kąpieliska leśnego Stawy Cyranowskie.
Lata 90..
W 1991 zlikwidowano 7 i 16 – obie linie kursujące na Os. Michalina, a także ich końcową pętlę – przystanek przy ul. Baczyńskiego.
W tym samym roku w związku z budową osiedli mieszkaniowych w obrębie Smoczki włączono do sieci komunikacyjnej miasta ul. Powstańców Warszawy z nową pętlą. Z tego powodu uruchomiono linie:
W 1992 zbudowano nowy dworzec autobusowy po przeciwnej stronie torów kolejowych od strony Osiedla. Pętlę początkową wszystkich linii podmiejskich (z wyjątkiem 10) przeniesiono właśnie tam. Zmodyfikowano także linię 29 – poszerzono ją o Os. Lotników, okolice hali targowej, szpitala i nowy dworzec. Wycofano zaś z tych terenów linię nr 20.
Kolejne trasy komunikacyjne powstawały w latach 1992-1993. Były to:
W 1994 wydłużono przebieg niezmiennych od prawie 30 lat linii nr 1 Mielec-Rzędzianowice do Woli Pławskiej, która startowała z ul. Lisa, oraz linii nr 5 Rynek-Rzochów do Rzemienia. W roku 1995 zlikwidowano z woli mieszkańców najstarszą i najważniejszą pętle autobusową w mieście. Była to pętla w Rynku. Na której dotychczas rozpoczynały swą trasę linie nr 2, 4, 5, 13, 14, 20, 21, 24 i 28. Trzy z nich (14, 21, 28) wydłużono do Os. Lotników, linię nr 5 przeniesiono na ul. Kościuszki, a pozostałe trasy (2, 4, 13, 20, 21, 24) na ul. Szkolną, a następnie na pętlę linii 22 przy Parku Oborskich na ul. Legionów. Linię nr 22 przeprowadzono przez ul. Wiejską i Konfederacką. W roku 1999 i 2001 po raz ostatni w historii doprowadzono linie do Michaliny (w obu przypadkach na okres próbny). Najpierw w 1999 linię nr 3 (Michalina – Stadion – Osiedle – Rynek – ul. Legionów), a następnie nr 7 (Michalina – Stadion – Osiedle – ODJ – ul. Wolności – ul. Żeromskiego – Rynek – Os. Lotników) w 2001. Obydwie linie zostały zlikwidowane z powodu zbyt niskiej frekwencji pasażerów. W 1999 r. utworzono pętlę przy ulicy Staszica dla linii nr 20. Po zmianie trasy linia ta omijała Rynek i ul. Legionów, kursując bezpośrednio z osiedla do swojego nowego punktu końcowego. Linia nr 15 do początku lat 90. startowała z ul. Hetmańskiej.
XXI wiek.
1 stycznia 2001 roku dokonano modernizacji sieci komunikacyjnej Smoczki i Dziubkowa oraz terenów byłej WSK – obecnie Specjalnej Strefy Ekonomicznej.
Zlikwidowano linię nr 13 ul. Legionów – Smoczka. Po raz kolejny zmieniono trasę linii nr 20, przenosząc jej peltę końcową z
ul. Szafera na Smoczkę. Do ulicy Szafera doprowadzono natomiast nową linię:
Nową pętlę otrzymały także linie 28, 29 i 30. Linię nr 28 wydłużono do ul. Wyszyńskiego, a 29 i 30 przez Wyszyńskiego do nowo wybudowanej ul. Zygmuntowskiej.
W międzyczasie dodano nowe linie:
W roku 2010 ogłoszono przetarg na kupno nowych autobusów: 2 dwunastometrowych z silnikami CNG i 10 dziewięciometrowych. Zamówiono autobusy firm Tedom (12m) i Solaris (9m). Te pierwsze dotarły do Mielca w październiku 2010 roku. Dojazd tych drugich podzielono na dwie części. Pierwsza dotarła w styczniu 2011 roku, druga dotrze w lecie tego samego roku.
Utworzono też nowe linie:
Tabor.
Aktualnie eksploatowany tabor MKS Mielec:

</doc>
<doc id="955412" url="https://pl.wikipedia.org/wiki?curid=955412" title="Giedawy">
Giedawy

Giedawy – kolonia w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.

</doc>
<doc id="955414" url="https://pl.wikipedia.org/wiki?curid=955414" title="Jarzeński Młyn">
Jarzeński Młyn

Jarzeński Młyn (niem. "Arnsteiner Mühle") – osada w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
Obecnie w miejscowości nie ma zabudowy. Na zdjęciach satelitarnych nie widać śladów po zabudowie.

</doc>
<doc id="955418" url="https://pl.wikipedia.org/wiki?curid=955418" title="Młyniec (województwo warmińsko-mazurskie)">
Młyniec (województwo warmińsko-mazurskie)

Młyniec – kolonia w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
Zobacz też: Młyniec

</doc>
<doc id="955419" url="https://pl.wikipedia.org/wiki?curid=955419" title="Ishq Vishk">
Ishq Vishk

Ishq Vishk (tłum. "Miłość, romans") to bollywoodzki dramat miłosny, którego akcja dzieje się w college'u. Film został wyreżyserowany przez debiutanta Ken Ghosha w 2003 roku. W rolach głównych zagrali młodzi aktorzy indyjscy Shahid Kapoor, Amrita Rao i Shenaz Treasurywala. Za swoją rolę Shahid Kapoor został nagrodzony Nagrodą Filmfare za Najlepszy Debiut. Tematem filmu jest miłość, która wyrasta z wieloletniej przyjaźni i pogoń za własnym ego utrudniająca rozpoznanie jej.
Fabuła.
Rajiv (Shahid Kapoor) jest wyśmiewany w college'u przez luzackich kumpli. Zarzucają mu, że jest prawiczkiem. Podrażniona duma każe mu na plaży podczas party organizowanego przez szkolnych supermacho szukać okazji do stania się bardziej doświadczonym w tych sprawach. Ale warunkiem udziału w party jest przyjście z partnerką. Rajivowi tak zależy na zabawie wśród "prawdziwych" mężczyzn, że "wyznaje miłość" swojej wieloletniej przyjaciółce - słodkiej, ale według niego sztywnej Payal (Amrita Rao). Od dawna zakochana w nim Payal chętnie przystaje na to, ale dowiedziawszy się o manipulacji Rajiva, upokorzona rozstaje się z nim. Rajiv przysięga sobie, że rozkocha w sobie najpiękniejszą dziewczynę w szkole. Wkrótce jego marzenie staje się prawdą, ale to go nie cieszy. Czegoś mu brakuje.
Muzyka i piosenki.
Do muzyki Anu Malika w filmie piosenki śpiewają:

</doc>
<doc id="955420" url="https://pl.wikipedia.org/wiki?curid=955420" title="Kościół Podwyższenia Krzyża Świętego w Łowiczku">
Kościół Podwyższenia Krzyża Świętego w Łowiczku

Kościół Podwyższenia Krzyża Świętego w Łowiczku – drewniany kościół zbudowany w 1711 r.
Pierwsza świątynia w Łowiczku powstała prawdopodobnie w XII w, była drewniana i przypuszczalnie spłonęła. Druga, pod wezwaniem św. Idziego, została wzniesiona przed 1325 rokiem. Ufundował ją właściciel Łowiczka i kolator świątyni. Ta także nie przetrwała długo. Kolejna powstała w 1582 roku i nosiła wezwanie jak poprzednia, św. Idziego, ale też pojawiło się wezwanie drugie – Podwyższenia Krzyża Świętego. Była drewniana z murowaną zakrystią i wieżą spełniającą rolę dzwonnicy. W 1620 Jan Łowicki dobudował murowaną kaplicę. W 1700 świątynia spłonęła. Po jedenastu latach, w 1711 roku, ówczesny kolator, Chryzostom Słubicki, na dawnych fundamentach dokonał odbudowy kościoła. Kolejny właściciel Łowiczka, Julian Wolski, dobudował murowaną boczną kruchtę. Kościół ten przetrwał prawie w niezmienionej formie zewnętrznej do naszych czasów.

</doc>
<doc id="955421" url="https://pl.wikipedia.org/wiki?curid=955421" title="Nałaby">
Nałaby

Nałaby – kolonia w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.
W miejscowości brak zabudowy.

</doc>
<doc id="955423" url="https://pl.wikipedia.org/wiki?curid=955423" title="Perwilty">
Perwilty

Perwilty – kolonia w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="955424" url="https://pl.wikipedia.org/wiki?curid=955424" title="Wilknicki Młyn">
Wilknicki Młyn

Wilknicki Młyn – osada w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="955430" url="https://pl.wikipedia.org/wiki?curid=955430" title="Zdrój (województwo warmińsko-mazurskie)">
Zdrój (województwo warmińsko-mazurskie)

Zdrój (niem. "Schöneberg") – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1975–1998 miejscowość administracyjnie należała do województwa elbląskiego.

</doc>
<doc id="955433" url="https://pl.wikipedia.org/wiki?curid=955433" title="Las Bawarski">
Las Bawarski

Las Bawarski (niem. "Bayerischer Wald", "Bayrischer Wald", "Bayerwald", baw. "Boarischa Woid", "Bayerwoid") - określenie stosowane na bawarską część makroregionu fizycznogeograficznego Szumawy znajdującego się na terenie Czech, Austrii i Niemiec. Najwyższym szczytem jest Großer Arber (1456 m n.p.m.).
Geografia.
Las Bawarski jest położony na północ od Dunaju między Ratyzboną a Pasawą w rejencjach Dolna Bawaria i Palatynat Górny. Charakteryzuje się szerokimi grzbietami i stromymi stokami oraz rozczłonkowanymi dolinami. Mimo stosunkowo niedużych wysokości wyżej położone tereny wykazują formy polodowcowe jak cyrki, jeziora, karoidy, czy moreny.
Regionalizacja.
Geografia niemiecka wyróżnia siedem mezoregionów (niem. "Naturraum-Einheiten") o różnym charakterze. Najwyższy jest Tylny Las Bawarski (niem. "Hinterer Bayerischer Wald" lub "Böhmerwald") który jest oddzielony od Przedniego Lasu Bawarskiego (niem. "Vorderer Bayerischer Wald") Obniżeniem Regen (niem. "Regensenke"). Zespół podgórzy oddziela zaś Przedni Las Bawarski od północnej części Wyżyny Bawarskiej (niem. "Alpen Vorland," dosł. Przedgórze Alp).
Tylny Las Bawarski.
Pasmo górskie ciągnące się wzdłuż granicy Bawarii i Czech. Jest najwyższą częścią Lasu Bawarskiego, które razem z czeską i austriacką kontynuacją tworzy pasmo Szumawy właściwej, zwanej też w krajach niemieckojęzycznych "Böhmerwald". Ma on postać wyniesionego nad okolicę płaskowyżu o wysokościach 1100-1456 m n.p.m. Tu znajduje się najstarszy niemiecki park narodowy powołany w 1970 r.
Obniżenie Regen.
Jest to wyraźnie niższy pagórkowaty region jaki rozdziela Tylni oraz Przedni Las Bawarski z Pogórzem Falkensteinskim. Swoją nazwę bierze od rzeki Regen przepływającej przez jej środek. Obniżenie jest przecięte przez charakterystyczny pas skałek kwarcowych określany jako Pfahl. Największą miejscowością jest Regen, ponadto Viechtach, Bad Kötzting, częściowo Zwiesel.
Przedni Las Bawarski.
Przedni Las Bawarski (niem. "Vorderer Bayerischer Wald") jest zalesionym pasmem górskim ciągnącym się przez około 50 km równolegle do Dunaju i Tylnego Lasu Bawarskiego między Rattenbergiem a Schönbergiem. Wyraźnie wystaje nad otaczające je pogórza i jest widoczne od strony Wyżyny Bawarskiej. Wysokości bezwzględne dochodzą do 1121 m n.p.m. (Einödriegel). Nazwę tą w potocznej mowie często rozszerza się na sąsiadujące podgórza. Historycznie nazwa „Las Bawarski” dotyczyła właśnie tego pasma.
Przedni Las Bawarski składa się z trzech mniejszych części: wschodniej (Brotjacklriegel, 1011 m n.p.m.), środkowej Riegelgebirge (Einödriegel, 1121 m n.p.m.) i zachodniej (Hirschenstein, 1095 m n.p.m.). W najniższych miejscach przecinają je drogi federalne B11 i B533 oraz linia kolejowa 5634 łącząca Plattling i Deggendorf z Bayerisch Eisenstein i Czechami.
Bischofsmais i Sankt Englmar są popularnymi miejscowościami turystycznymi znajdującymi się w granicach pasma. Przez pasmo przebija się linia kolejowa z Platting do granicy czeskiej ze stacjami w Grafling i Gotteszell.
Podgórze Falkensteinskie.
Będące kontynuacją na zachód Przedniego Lasu Bawarskiego Podgórze Falkensteinskie (niem. "Falkensteiner Vorwald") ma krajobraz pagórkowaty z pojedynczymi wzgórzami osiągającymi bardziej okazałe rozmiary, osiągając wysokości bezwzględne do 740 m n.p.m. (Büscherl). Ciągnie się wzdłuż Dunaju między Deggendorfem a Ratyzboną. Na jego północno-zachodnim skraju, między Nittenau i Regenstaufem rzeka Regen tworzy malowniczą dolinę o charakterze przełomowym. Ma charakter rolniczy, z wyjątkiem południowo-zachodniego fragmentu między Ratyzboną a Steinach. Na jednym ze wzgórz, w Donaustauf, znajduje się charakterystyczna klasycystyczna budowla znana jako Walhalla.
Podgórze Deggendorfskie.
Podgórze to (niem. "Deggendorfer Vorwald" lub "Lallinger Winkel") jest obszarem o krajobrazie pagórkowatym na wschód od miasta Deggendorf. Posiada ono kształt półkolistej „zatoki” otoczonej wyraźnie wyższym Przednim Lasem Bawarskim.
Pasawski Abteiland i Las Neuburski.
Grupowane razem dwa pagórkowate obszary po obu stronach Dunaju w okolicach Pasawy. "Abteiland" znaczy dosłownie „Kraina Opacka” i jest obniżeniem znajdującym się między Przednim Lasem Bawarskim, Płaskowyżem Wegscheiderskim i Szumawą właściwą. Tu znajdują się dwa ważne miasta w regionie Freyung i Grafenau. Abteiland ma charakter rolniczy i jest odwadniany przez rzekę Ilz.
Las Neuburski (niem. "Neuburger Wald") jest zalesionym pasmem wzgórz na południe od Pasawy. Od sąsiadującego obszaru Wyżyny Bawarskiej odróżnia się swoim podłożem geologicznym oraz niemal całkowitym zalesieniem. Jego przedłużeniem po stronie austriackiej jest Sauwald.
Płaskowyż Wegscheiderski.
Płaskowyż (niem. "Wegscheider Hochfläche") jest wyraźnie wyniesionym nad rolniczą okolicą Abteilandu, zalesionym pasmem górskim o wysokościach 800-950 m n.p.m. Znajduje się na pograniczu Bawarii i Austrii, gdzie jego kontynuacją jest Południowe Pogórze Szumawskie.
Budowa geologiczna.
Las Bawarski zbudowany jest ze skał krystalicznych i metamorficznych typowych dla Masywu Czeskiego. Charakterystyczna wąska linia kwarcytów długa na 150 km znana jako Pfahl dzieli Las Bawarski na dwie części. Jest to dawny uskok tektoniczny powstały między górnym dewonem a górnym karbonem. Skały macierzyste regionu powstały w paleozoiku i w ciągu setek milionów lat przetworzyły się w gnejsy, na których leżą karbońskie i permskie granity.
Podział administracyjny.
Las Bawarski znajduje się w większości w granicach rejencji Dolna Bawaria, powiatach Deggendorf (północna część), Freyung-Grafenau, Pasawa, Regen, Straubing-Bogen (północna część) oraz mieście wydzielonym Pasawa, zaś północno-zachodni fragment w Palatynacie Górnym powiatach Cham (większa część), Ratyzbona (północny wschód), Schwandorf (nieduży fragment na południu wokół Nittenau) i mieście wydzielonym Ratyzbona (wschodni skraj).
Miasta.
Największymi miastami w granicach Lasu Bawarskiego z ludnością przekraczającą 10 tysięcy są:
Przyroda.
Las Bawarski wyróżnia się swoją różnorodnością i bogactwem przyrodniczym w skali całego kraju. Na jego terenie powołano w 1970 r. pierwszy park narodowy w Niemczech. Najcenniejsze są torfowiska, potoki górskie, czy odradzający się bez pomocy człowieka las. Góry są znane z występowania rysiów.
Wyższe partie regionu są zalesione, tworząc jeden z większych zalesionych terenów w Niemczech, natomiast podgórza i doliny mają charakter rolniczy.
Turystyka.
Las Bawarski jest popularnym kierunkiem turystycznym. Liczne miejscowości mają status uzdrowisk, a urozmaicony krajobraz przyciąga miłośników turystyki aktywnej. Park narodowy, powołany w 1970 roku, przyciąga około 1,3 mln turystów rocznie. Chętnie odwiedzane są też miejscowości położone wzdłuż południowej krawędzi regionu, jak Ratyzbona (której historyczne centrum jest wpisane na listę światowego dziedzictwa UNESCO), Deggendorf, czy Pasawa.
Kurorty.
Status kurortu mają następujące miejscowości:

</doc>
<doc id="955443" url="https://pl.wikipedia.org/wiki?curid=955443" title="Bruce Grobbelaar">
Bruce Grobbelaar

Bruce David Grobbelaar (ur. 6 października 1957 w Durbanie, Związek Południowej Afryki) – zimbabwejski piłkarz, reprezentant kraju, grający na pozycji bramkarza. Występował m.in. w Vancouver Whitecaps, Crewe Alexandra, Liverpool F.C., Stoke City, Southampton F.C., Plymouth Argyle F.C., Oxford United, Sheffield Wednesday, Oldham Athletic, Chesham United, Bury F.C., Lincoln City oraz Northwich Victoria. Jego największym sukcesem było zdobycie z Liverpoolem Pucharu Europy w 1984.
Z osobą Grobbelaara wiąże się masa anegdot. W jednym ze spotkań przy stanie 5–0 dla Liverpoolu Bruce podszedł do kibica „The Reds” i wziął od niego parasolkę. Wrócił na bramkę i do końca meczu stał na bramce pod parasolem, gdyż tego dnia była straszna ulewa.
Zasłynął tańcem na linii bramkowej podczas rzutów karnych w finale Pucharu Europy 1984. Podobny do tego taniec „skopiował” także Jerzy Dudek podczas słynnego finału Ligi Mistrzów 2005 Liverpool – A.C. Milan. Po tych anegdotach nikogo nie zdziwi powiedzenie Grobbelaara, że „bramkarz, aby być dobrym musi mieć coś z idioty”. Słynął nie tylko umiejętnościami bramkarskimi, ale także wprost niewiarygodnym poczuciem humoru.
Był uczestnikiem wojny rodezyjskiej (zmobilizowany został jako 18-latek), o traumatycznych przeżyciach z tego okresu wspominał dopiero po zakończeniu kariery. Zawsze jednak podkreślał, że jest Rodezyjczykiem i z tego powodu u szczytu formy, nie grał w żadnej reprezentacji, gdyż Rodezja nie mogła brać udziału w żadnych rozgrywkach z powodu rasizmu, a po przekształceniu jej w niepodległe Zimbabwe uchwalono tam prawo pozbawiające obywatelstwa osoby mające paszporty brytyjskie, a Grobbelaar taki paszport również miał. Dopiero w 1992 r. przepis ten zniesiono i Grobbelaar w wieku 35 lat zgłosił natychmiast gotowość gry w reprezentacji Zimbabwe - zdążył rozegrać w niej jeszcze 32 mecze.

</doc>
<doc id="955445" url="https://pl.wikipedia.org/wiki?curid=955445" title="Mad">
Mad



</doc>
<doc id="955451" url="https://pl.wikipedia.org/wiki?curid=955451" title="John Wark">
John Wark

John Wark (ur. 4 sierpnia 1957 w Glasgow) – szkocki piłkarz występujący między innymi w Liverpool F.C. 29-krotny reprezentant Szkocji i strzelec 7 goli. Uczestnik Mistrzostw Świata 1982.
Filmografia.
John Wark zagrał w filmie Johna Hustona "Ucieczka do zwycięstwa" (1981).

</doc>
<doc id="955453" url="https://pl.wikipedia.org/wiki?curid=955453" title="Prycza">
Prycza

Prycza, dawniej nary – prymitywne łóżko zbudowane najczęściej z żerdzi lub desek. Używane jest np. w zakładach karnych, obozach pracy, obozach koncentracyjnych.
Ponieważ jest łatwa w budowie, jest stosowana również na obozach harcerskich lub w ośrodkach organizujących zielone szkoły. Jest wtedy wyplatana linką, dzięki czemu wygląda estetycznie i jest funkcjonalna.
Zobacz też: koja, łóżko polowe.

</doc>
<doc id="955454" url="https://pl.wikipedia.org/wiki?curid=955454" title="Wyznanie Augsburskie">
Wyznanie Augsburskie



</doc>
<doc id="955455" url="https://pl.wikipedia.org/wiki?curid=955455" title="Gringo wśród dzikich plemion">
Gringo wśród dzikich plemion

Gringo wśród dzikich plemion – książka przygodowa i podróżnicza Wojciecha Cejrowskiego, opowiadająca o wyprawach autora do ostatnich dzikich plemion Amazonii. Książka zawiera również fotografie z wypraw w różne rejony świata. Wydana przez wydawnictwo "Bernardinum" oraz "Poznaj świat" w 2003 roku. Wydano także serię "pachnącą dżunglą" - nasączoną olejkiem zapachowym.
Do marca 2009 sprzedano 250 000 egzemplarzy. W czerwcu 2011 sprzedano 500 000 egzemplarz, po czym wypuszczono wydanie jubileuszowe ze złotą okładką, nazywane "złotą książką".

</doc>
<doc id="955456" url="https://pl.wikipedia.org/wiki?curid=955456" title="Serial prawniczy">
Serial prawniczy

Serial prawniczy – seryjna fikcyjna produkcja dramatyczna, opowiadająca o prawie, przestępstwach, karze i zawodach prawniczych. Kategorię można podzielić na "seriale sądowe" oraz "thrillery prawnicze". Odpowiedniki gatunku występują w filmach fabularnych i literaturze.
Ponieważ celem twórców "seriali prawniczych" jest tworzenie ciekawych, trzymających w napięciu historii, upraszczają one obraz działania instytucji prawnych. W wielu krajach (np. w Stanach Zjednoczonych) większość spraw cywilnych i karnych odbywa się poza sądami. Tymczasem w produkcjach telewizyjnych uwypuklane są procesy na salach sądowych, umożliwiają one bowiem zobrazowanie konfliktu między uczestniczącymi stronami. Skupiają się również na sytuacjach, w których widoczna jest jawna niesprawiedliwość lub powód czy obrońca jest w jakiś sposób niezwykły. Efektem tego jest powoływanie się na niepoczytalność znacznie częściej niż dzieje się to w prawdziwym życiu. Eksponowane są również takie obszary procesów, które mogą być w łatwy sposób pokazane w dramatycznej formie, czyli argumentacja (przekonywanie) słowne, a pomijane trudniejsze do prezentacji tworzenie pisemnych stanowisk stron.
Gatunek popularny w Stanach Zjednoczonych obejmuje zarówno pozycje typowo dramatyczne jak np. "Prawnicy z Miasta Aniołów" (1986), "Prawo i porządek" (1990), który jest najdłuższym serialem prawniczym w historii telewizji, liczący 20 sezonów, "Kancelaria adwokacka" (1997), oraz łączące elementy dramatu i komedii lub tematyki obyczajowej jak np. "Gdzie diabeł mówi dobranoc" (1992), "Ally McBeal" (1997), "Potyczki Amy" (1999), "Orły z Bostonu" (2004), "Jej Szerokość Afrodyta" (2009), "Żona idealna" (2009), "W garniturach" (2011).
Do polskich przedstawicieli gatunku należą fabularno-dokumentalne sądowe seriale: "Werdykt" (Polonia1, 1998 i Tele 5, 2002) i "Sędzia Anna Maria Wesołowska" (TVN, 2006–2012, od 2019), "Sąd rodzinny" (2008–2012) oraz fabularne: "Zespół adwokacki" (TVP, 1994), "Magda M." (TVN, 2005–2007), "Prawo Agaty" (TVN, 2012–2015), "O mnie się nie martw" (TVP, od 2014), "Chyłka" (TVN, od 2018)

</doc>
<doc id="955460" url="https://pl.wikipedia.org/wiki?curid=955460" title="Louis Blanqui">
Louis Blanqui



</doc>
<doc id="955461" url="https://pl.wikipedia.org/wiki?curid=955461" title="Ulica Piwna">
Ulica Piwna

Ulica Piwna – popularna nazwa ulic w Polsce.

</doc>
<doc id="955464" url="https://pl.wikipedia.org/wiki?curid=955464" title="Sławoj">
Sławoj

Sławoj – imię męskie, nienotowane w dawnych dokumentach i stanowiące najprawdopodobniej XIX-wieczny neologizm stworzony na wzór dwuczłonowych imion słowiańskich. Istniało natomiast staropolskie imię złożone z tych samych dwóch członów w odwrotnej kolejności: Wojsław. 
Obchodzi imieniny 9 czerwca.

</doc>
<doc id="955466" url="https://pl.wikipedia.org/wiki?curid=955466" title="Alan Hansen">
Alan Hansen

Alan David Hansen (ur. 13 czerwca 1955 w Sauchie, Clackmannanshire, Wielka Brytania) – szkocki piłkarz, obecnie komentator sportowy. Karierę rozpoczął w klubie Partick Thistle F.C. w którym występował w latach 1973-1977 rozgrywając 108 meczów. W 1977 roku przeniósł się do Liverpool F.C., grając w "The Reds" do 1990. Hansen wystąpił w 623 spotkaniach Liverpoolu.
W reprezentacji Szkocji w piłce nożnej rozegrał 26 meczów w latach 1979-1987. Uczestnik Mistrzostw Świata 1982.

</doc>
<doc id="955467" url="https://pl.wikipedia.org/wiki?curid=955467" title="Ibrahim Toraman">
Ibrahim Toraman



</doc>
<doc id="955471" url="https://pl.wikipedia.org/wiki?curid=955471" title="Paul Boateng">
Paul Boateng

Paul Yaw Boateng (ur. 14 czerwca 1951 w Londynie) – brytyjski polityk Partii Pracy. Wybrany do parlamentu w 1987, działał w komisji skarbu swojej partii. Był pierwszym czarnym politykiem, który zasiadł w pierwszym rzędzie ław parlamentarnych i był członkiem gabinetu.
Boateng urodził się w londyńskiej dzielnicy Hackney. Jego ojcem był ghański polityk Kwaku Boateng, minister w rządzie Kwame Nkrumaha. Po obaleniu Nkrumaha przez pucz wojskowy w 1966 r. Boatengowie przeprowadzili się do Hemel Hempstead, gdzie Paul rozpoczął naukę w Apsley Grammar School. Po ukończeniu studiów na uniwersytecie w Bristolu rozpoczął pracę jako prawnik zajmujący się prawami człowieka. W 1981 r. został wybrany z ramienia laburzystów do Greater London Council. Był tam przewodniczącym komitetu policji i wiceprzewodniczącym komitetu mniejszości etnicznych.
W 1983 r. wystartował bez powodzenia w wyborach do Izby Gmin w okręgu West Hertfordshire. Mandat parlamentarny uzyskał dopiero w 1987 r. wygrywający wybory w okręgu Brent South. W 1988 otrzymał za swoją pracę Nagrodę Pamięci M.L. Kinga. W 1989 r. został młodszym mówcą opozycji. W 1992 r. został opozycyjnym ministrem w urzędzie Lorda Kanclerza. Na tym stanowisku pozostał do zwycięskich dla jego partii wyborów w 1997 r. W 1994 obserwator z ramienia AWEPA podczas wyborów powszechnych w Południowej Afryce.
Po wyborach Boateng został parlamentarnym podsekretarzem stanu w ministerstwie zdrowia. Rok później został parlamentarnym podsekretarzem stanu w ministerstwie spraw wewnętrznych, a następnie ministrem stanu w tymże resorcie. Po wyborach 2001 r. został finansowym sekretarzem skarbu. W maju 2002 r. został członkiem gabinetu jako naczelny sekretarz skarbu. Na tym stanowisku pozostał do wyborów w 2005 r. W marcu tego roku ogłosił, że nie będzie ponownie ubiegał się o mandat deputowanego. Po wyborach, w maju 2005 r., mianowany został brytyjskim wysokim komisarzem w RPA. Pozostał na tym stanowisku do 2009 r.

</doc>
<doc id="955474" url="https://pl.wikipedia.org/wiki?curid=955474" title="Big Bear">
Big Bear

Big Bear w jęz. kri Mistahimaskwa – "Wielki Niedźwiedź" (ur. ok. 1825, zm. 17 stycznia 1888) – wódz północnoamerykańskich Indian Kri i Odżibwejów, który w latach 70. XIX w. odmówił podpisania traktatu nr 6 z rządem Kanady, uważając go za krzywdzący dla Indian i sprzyjający białym osadnikom, a następnie – mimo generalnie pokojowego stosunku do białych – wziął udział w buncie kanadyjskich Metysów w 1885 roku.
Życiorys.
Big Bear, dążąc do zjednoczenia różnych grup Indian Kri i utworzenia tubylczego terytorium w centralnej Kanadzie, namawiał innych wodzów, by – jeśli już muszą – osiedlali się w sąsiadujących ze sobą rezerwatach. Zabiegając o jak najszersze poparcie dla swego planu, nawiązał kontakty nawet z wodzem wrogiego Indianom Kri plemienia Blackfoot – Crowfootem. Warunki traktatu nr 6 i rządową pomoc zgodził się przyjąć dopiero po kilku latach, gdy postęp osadnictwa białych i niemal całkowita zagłada bizonów uniemożliwiły Indianom kanadyjskich prerii dotychczasowy styl życia i utrzymywanie się z polowań, doprowadzając Kri niemal na skraj śmierci głodowej.
Wspólnie z innym wodzem Kri, Poundmakerem, usiłował wynegocjować od władz Kanady możliwie dużą pomoc i korzystne warunki życia dla swego ludu, lecz efekty jego wysiłków były niewielkie. Uważany przez młodszych wojowników za zbyt ugodowego wobec białych, z czasem utracił część swego autorytetu i poparcia w plemieniu. Część jego grupy wzięła udział w zignorowanym przez większość Indian buncie Metysów w 1885 roku (zabijając m.in. kilku białych w starciu nad Frog Lake). Chociaż wódz osobiście starał się powstrzymać swoich wojowników od zabijania, to po upadku powstania został oskarżony o zdradę i aresztowany. Uznany za winnego masakry nad Frog Lake i spalenia Fort Pitt, został skazany na 3 lata więzienia. Zwolniony po dwóch latach z uwagi na zły stan zdrowia, zamieszkał w rezerwacie Little Pine. Zmarł krótko potem, odmawiając ponoć przyjęcia od białych pomocy lekarskiej.
25 lipca 1973 tablicę pamiątkową ku czci tego znanego i szanowanego do dziś w Kanadzie wodza odsłonięto w Fort Pitt, w Saskatchewan.

</doc>
<doc id="955475" url="https://pl.wikipedia.org/wiki?curid=955475" title="Steve Nicol">
Steve Nicol

Stephen „Steve” Nicol (ur. 11 grudnia 1961 w Irvine) – szkocki piłkarz i trener, grał na pozycji obrońcy. 
Życiorys.
Występował w Ayr United, Liverpool F.C., Sheffield Wednesday, Notts County, West Bromwich Albion, Doncaster Rovers, Boston Bulldogs oraz New England Revolution. 27-krotny reprezentant Szkocji i uczestnik Mistrzostw Świata 1986.

</doc>
<doc id="955476" url="https://pl.wikipedia.org/wiki?curid=955476" title="Zelenograd">
Zelenograd



</doc>
<doc id="955478" url="https://pl.wikipedia.org/wiki?curid=955478" title="Penelopy">
Penelopy



</doc>
<doc id="955484" url="https://pl.wikipedia.org/wiki?curid=955484" title="Fiat Linea">
Fiat Linea

Fiat Linea – samochód osobowy klasy B/C produkowany przez włoską markę FIAT w latach 2007 – 2015.
Historia i opis modelu.
Samochód został po raz pierwszy oficjalnie zaprezentowany podczas targów motoryzacyjnych w Stambule w 2006 roku. Produkcję uruchomiono 26 marca 2007 roku. Pojazd zbudowany został na platformie GM Fiat SCCS, którą wykorzystuje m.in. pokrewny Fiat Grande Punto. Linea zastąpiła modele Albea oraz Marea.
Linea nie ukrywa bliskiego pokrewieństwa z Grande Punto – widać to chociażby po bardzo podobnej stylizacji, także wnętrze pozostało niemalże identyczne jak w mniejszym bracie. Zwiększono za to rozstaw osi o prawie 10 cm co znacznie zwiększyło miejsce dla pasażerów na nogi.
W 2008 roku auto otrzymało nagrodę Autobest Roku.
Lifting.
W 2012 roku auto przeszło lifting. Przemodelowana została atrapa chłodnicy oraz zderzaki, a także tylne lampy oraz pokrywa bagażnika, która zyskała miejsce na tablice rejestracyjną. Przemodelowano wnętrze. Przy okazji odświeżono także gamę wersji wyposażeniowych pojazdu, a gama wersji silnikowych została ograniczona wyłącznie do silnika 1.3 MultiJet.
Turcja.
W chwili premiery w Turcji w 2007 roku samochód był początkowo dostępny z silnikiem benzynowym 1.4 Fire i silnikiem wysokoprężnym 1.3 Multijet. Następnie do gamy silnikowej doszły motory 1.4 "TurboJet o" mocy 120 KM i silnik wysokoprężny 1.6 o mocy 105 KM. Samochody produkowane w fabryce w Tofaş są skierowane głównie na rynek Turecki, zakłady produkują również zestawy montażowe CKD wysyłane do Rosji.
Brazylia.
W Brazylii Linea zadebiutowała we wrześniu 2008 roku. Dostępne były tam dwa silniki. Pierwszy 1,9 E-TorQ o mocy 132 KM, który mógł być zasilany zarówno benzyną jak i etanolem, oraz silnik 1.4 T-Jet o mocy 152 KM z samochodu Abarth Grande Punto.
Indie.
W styczniu 2009 roku auto zadebiutowało w Indiach. Dostępne tam silniki to 1.4 Fire o mocy 90 KM i wysokoprężny 1.3 MultiJet o mocy 93 KM.
W październiku 2010 zadebiutował również benzynowy 1.4 T-Jet o mocy 114 KM.
Wersje wyposażenia.
Bazowa wersja Fresh wyposażona została standardowo m.in. w system ABS z EBD, 2 poduszki powietrzne, system Isofix oraz elektryczne sterowanie szyb przednich. 
Wersja Active dodatkowo wyposażona została w m.in. regulowany na wysokość fotel kierowcy oraz instalację do montażu radia (antena i 6 głośników).
Wersja Dynamic dodatkowo otrzymała m.in. klimatyzację, elektryczne sterowanie lusterek, zamek centralny z pilotem, wielofunkcyjną skórzaną kierownicę, radio CD, światła przeciwmgłowe oraz 16-calowe alufelgi. 
Topowa wersja Emotion dodatkowo wyposażona została m.in. w system audio Blue&amp;Me z zestawem głośnomówiącym Bluetooth, portem USB i AUX, klimatyzację automatyczną, elektrycznie sterowany fotel kierowcy, a także boczne poduszki powietrzne oraz kurtyny boczne.
Wersje wyposażenia (FL).
Wersja Pop standardowo wyposażona została m.in. w 2 poduszki powietrzne, system ABS z EBD, zamek centralny z pilotem, wspomaganie kierownicy, elektryczne sterowanie szyb przednich, komputer pokładowy oraz radio CD/MP3.
Bogatsza wersja Easy standardowo wyposażona została dodatkowo m.in. w klimatyzację, podgrzewanie oraz elektryczne sterowanie lusterek oraz dzieloną tylną kanapę, a także regulowany na wysokość fotel kierowcy i lakierowane listwy boczne.
Opcjonalnie pojazd wyposażony może być m.in. w boczne poduszki powietrzne, kurtyny boczne, system audio Blue&amp;Me z zestawem głośnomówiącym Bluetooth, portem USB i AUX oraz wielofunkcyjną kierownicą, alufelgi, światła przeciwmgielne, elektryczne sterowanie szyb tylnych, dwustrefową klimatyzację automatyczną, a także czujniki deszczu, zmierzchu i parkowania.
Problemy i usterki.
Fiat Linea jest na ogół samochodem prostym w konstrukcji, opartym na prostych rozwiązaniach, toteż usterki zdarzają się rzadko, a jeżeli już to są w większości proste i tanie w naprawie.

</doc>
<doc id="955488" url="https://pl.wikipedia.org/wiki?curid=955488" title="FC Millwall">
FC Millwall



</doc>
<doc id="955489" url="https://pl.wikipedia.org/wiki?curid=955489" title="Bieg św. Dominika">
Bieg św. Dominika

Międzynarodowy Bieg św. Dominika – bieg uliczny (o dystansie 1x940 metrów dla VIP; 4x940 bieg "wózkarzy"; 4x940 bieg kobiet; 4x940 bieg mężczyzn; 10x940 Bieg Elit Mężczyzn - Mistrzostwa Polski) a zarazem doroczna prestiżowa impreza sportowo-promocyjna w Gdańsku, organizowana od 1994 roku na ulicach Głównego Miasta i w ciągu Traktu Królewskiego.
Bieg jest imprezą odbywającą się podczas trwania Jarmarku św. Dominika. Trasa biegu prowadzi ulicami: Długi Targ, ul. Mieszczańską, ul. Ogarną, ul. Garbary i ul. Długą. Start i meta biegu znajdują się na Długim Targu pod Fontanną Neptuna, w bezpośrednim sąsiedztwie Ratusza Głównego Miasta i Dworu Artusa. Bieg odbywa się w 5 kategoriach: głównej, VIPowskiej, kobiecej, amatorskiej i "wózkarskiej" (dla osób niepełnosprawnych).

</doc>
<doc id="955497" url="https://pl.wikipedia.org/wiki?curid=955497" title="Ijon Tichy – gwiezdny podróżnik">
Ijon Tichy – gwiezdny podróżnik

Ijon Tichy – gwiezdny podróżnik (niem. "Ijon Tichy: Raumpilot") – niemiecki serial telewizyjny science fiction luźno oparty na książce Stanisława Lema "Dzienniki gwiazdowe". Serial ten powstał na podstawie dwóch filmów krótkometrażowych pt. "Aus den Sterntagebüchern des Ijon Tichy" Dennisa Jacobsena, Randa Chahouda i Olivera Jahna, który zagrał główną rolę Ijona Tichego. Premiera serialu miała miejsce 26 marca 2007. Kolejne odcinki wyświetlane były w poniedziałki ok. 23:55 w niemieckiej telewizji ZDF, ale już tydzień wcześniej udostępniane były w internecie, w bazie programów ZDFmediathek. Wersja polska serialu ukazała się na DVD 28 stycznia 2009 wraz z 16. tomem dzieł Lema w kolekcji „Gazety Wyborczej”. 4 listopada 2011 rozpoczęto wyświetlanie drugiego sezonu.
Nawiązaniem do serialu są nazwy dwóch planetoid - (343000) Ijontichy i (343444) Halluzinelle.
Fabuła.
Ijon Tichy przemierza w swojej mieszkaniopodobnej, „trzypokojowej” rakiecie przestrzeń kosmiczną. W jego podróżach towarzyszy mu żeński robot w postaci hologramu. Razem przeżywają nieprawdopodobne przygody na obcych planetach, w kosmicznych wirach lub we własnej rakiecie. Rakieta Tichego wygląda jak wielki czajnik, przypominający od wewnątrz stare berlińskie mieszkanie. Kosmici natomiast zostali przedstawieni za pomocą prostych środków w sposób dziwaczny i mocno akcentujący ich charaktery. W podróży po kolorowym świecie towarzyszy widzom głos Tichego w roli narratora, która wypełniona jest cytatami charakterystycznymi dla tego gatunku i dowcipnymi pomysłami.
Dekoracja i wyposażenie.
W serialu zostały użyte różne przedmioty w stylu retro, przedmioty domowego użytku z lat 60. i 70. XX wieku. Przedmioty dekoracji pochodzą więc z czasów, w których historia została po raz pierwszy opublikowana.

</doc>
<doc id="955508" url="https://pl.wikipedia.org/wiki?curid=955508" title="Posna">
Posna

Posna – potok, prawy dopływ Ścinawki o długości 13,72 km.
Potok płynie w Sudetach Środkowych, w Górach Stołowych. W strefie źródliskowej ma dwie odnogi, których źródła położone są na terenie Parku Narodowego Gór Stołowych. Źródło wschodniej odnogi położone jest na wysokości około 418 m n.p.m., na północno-wschodnim zboczu Gór Stołowych w okolicy „Równej Łąki”. Źródło zachodniej odnogi położone jest, na wysokości około 468 m n.p.m., na północno-wschodnim zboczu Szczelińca Wielkiego. Odnogi w górnym biegu spływają stromymi zboczami przez zalesione tereny, w kierunku północnym. W okolicy rezerwatu przyrody „Wrota Pośny”, odnogi łączą się i przez „Skalne Wrota” potok wpływa na teren rezerwatu „Wrota Pośny”, gdzie spływając stromym żlebem tworzy „Wodospady Pośny”. Na wysokości południowo-zachodnich zabudowań Radkowa, potok opuszcza Park Narodowy i skręcając na północny wschód, obszerną doliną przez łąki, płynie w kierunku Radkowa, gdzie skręca na wschód. Następnie przepływa przez Ratno Górne i Ratno Dolne, a do Ścinawki uchodzi na wysokości około 318 m n.p.m. w Ścinawce Średniej. Zasadniczy kierunek biegu potoku jest północno-wschodni.
Lewymi dopływami potoku są Kozi Potok z Kożli Potokiem, Potok Czerwonogórski oraz w górnym biegu jeden strumień bez nazwy, a prawymi Cedron oraz dziewięć mniejszych strumieni i potoków bez nazwy.
Potok zbiera wody z północno-wschodnich zboczy Gór Stołowych, w górnym biegu jest dziki. W większości swojego biegu jest uregulowany, o wartkim prądzie wody.

</doc>
<doc id="955511" url="https://pl.wikipedia.org/wiki?curid=955511" title="Kasper Twardowski">
Kasper Twardowski

Kasper Twardowski, pseud. "Kasper z Sambora", (ur. w 1593 r. w Samborze, zm. przed 1641) – poeta obyczajowy, religijny, okolicznościowy wczesnego baroku, zaliczany do tak zwanych "poetów metafizycznych" lub "metafizyczno-dewocyjnych".
Życiorys.
Urodził się najprawdopodobniej w Samborze w rodzinie mieszczańskiej. Wcześnie stracił matkę, której zawdzięczał religijne wychowanie. Młodość spędził w Krakowie – być może studiował na Akademii Krakowskiej. Bywał w towarzystwie rybałtów. W czasie wojny szwedzkiej agitował za walką z wrogiem. Służył różnym panom (szlachcie, mieszczanom). W roku 1629 przeniósł się do Lwowa lub w jego okolice, gdzie zmarł około 10 lat później.
Poeta nawrócony.
Debiutował w roku 1617 jako twórca frywolnego poematu o tematyce erotycznej "Lekcyje Kupidynowe", który jednak raczej nie doczekał wydania (dziś znmy go z różniących się między sobą rękopisów). Potępiony przez cenzurę kościelną (m.in. biskupa krakowskiego Marcina Szyszkowskiego) i doświadczony ciężką chorobą (o której pisze w "Przedmowie" kolejnego dzieła), doznał nawrócenia i jako podopieczny jezuitów przyjęty został (1618) do bractwa religijnego, krakowskiej Kongregacji Wniebowzięcia Najświętszej Marii Panny. Jako poeta nawrócony stworzył swe najbardziej znane dzieło – poemat alegoryczny "Łódź młodzi z nawałności do brzegu płynąca" opublikowany w Krakowie w roku 1618. Wzorując się na "Confessiones" Świętego Augustyna oraz elegii pokutnej Hieronima Morsztyna, pod estetycznym wpływem "Goffreda abo Jeruzalem Wyzwolonej" Tassa-Kochanowskiego opisał w alegoryczny sposób swe nawrócenie i powrót do grona pobożnych. Tak jak "Lekcyje Kupidynowe" stanowiły swoistą "ars amandi", tak nowy poemat był wzorem nawrócenia i pokuty skierowanym do młodego czytelnika zagubionego wewnętrznie. W swej "Łodzi" w bogaty intertekstualnie sposób łączy poeta średniowieczną alegorię ze współczesnymi wpływami twórczości emblematycznej.
Poeta religijny.
Do końca życia pozostał poeta wierny wyznaniu katolickiemu i sprawom duchowym poświęcił większość swych kolejnych dzieł. Najważniejszym utworem w dorobku dojrzałego Twardowskiego jest "Pochodnia Miłości Bożej z piącią strzał ognistych" (1628), kolejny poemat alegoryczny o tematyce religijnej. W dojrzałych (a więc stworzonych po przełomie wewnętrznym) utworach Twardowski ukazuje i propaguje żarliwa religijność. Wpisuje się tym samym do istotnego nurtu literatury XVI i XVII wieku uogólniająco nazywanego "poezją metafizyczną". Twórczość Twardowskiego wyrasta z estetyki kontrreformacyjnej, szczególnie istotne są wobec niej konteksty sztuki (literatury oraz sztuk plastycznych) jezuickiej i z "Societas Iesu" powiązanej. Neutralny w kwestii polemik religijnych propaguje katolicyzm jako drogę do zbawienia z pominięciem kontekstu typowej dla epoki konfrontacji z protestantyzmem. Nie jest więc Twardowski poetą kontrreformacyjnym, a bardziej wyrosłym z estetyki kontrreformacji.
Badania nad poetą.
W wielu interpretacjach (m.in. Cz. Hernasa) "Lekcyje Kupidynowe", "Łódź młodzi" oraz "Pochodnię Miłości Bożej" można interpretować jako niezamierzoną, ale spójną literacko trylogię, dowodzącą rozwoju poety. Te trzy utwory doczekały się jako jedyne z dorobku poety współczesnego wydania w całości za sprawą Radosława Grześkowiaka ("Łódź młodzi", "Lekcyje Kupidynowe") oraz Krzysztofa Mrowcewicza ("Pochodnia Miłości Bożej"). W roku 1939 ukazała się jedyna monografia poety autorstwa Ludwika Kamykowskiego "Kasper Twardowski. Studium z epoki baroku".
Badacze spuścizny Twardowskiego.
Do najważniejszych badaczy spuścizny Kaspra Twardowskiego zaliczyć można następujące osoby: Eugeniusz Trzaska, Ludwik Kamykowski, Ryszard Montusiewicz, Radosław Grześkowiak, Krzysztof Mrowcewicz i Adam Urbanik.
Twórczość.
Bibliografię podaje Ludwik Kamykowski "Kasper Twardowski. Studium z epoki baroku", "Rozprawa PAU Wydział Filologiczny", t. 65 (1939).

</doc>
<doc id="955515" url="https://pl.wikipedia.org/wiki?curid=955515" title="Staw skokowo-goleniowy">
Staw skokowo-goleniowy



</doc>
<doc id="955519" url="https://pl.wikipedia.org/wiki?curid=955519" title="Club Deportivo Atlético Marte">
Club Deportivo Atlético Marte



</doc>
<doc id="955520" url="https://pl.wikipedia.org/wiki?curid=955520" title="Atletico Marte San Salvador">
Atletico Marte San Salvador



</doc>
<doc id="955525" url="https://pl.wikipedia.org/wiki?curid=955525" title="CSD Suchitepéquez">
CSD Suchitepéquez

Club Social y Deportivo Suchitepéquez – gwatemalski klub piłkarski z siedzibą w mieście Mazatenango, w departamencie Suchitepéquez. Obecnie występuje na pierwszym szczeblu rozgrywek – Liga Nacional de Guatemala. Swoje domowe mecze rozgrywa na obiekcie Estadio Carlos Salazar Hijo.
Historia.
Klub Suchitepéquez założony został w 1960 roku, a w pierwszej lidze zadebiutował już w sezonie 1961/62. W roku 1981 na ponownie otwartym stadionie "Estadio Carlos Salazar" klub sprawił wielką niespodziankę i pokonał w towarzyskim meczu słynny hiszpański klub Atlético Madryt 1:0.
Lata 80. były najlepszym okresem w historii klubu, który w roku 1982 został wicemistrzem Gwatemali, a w roku 1983 zdobył mistrzostwo kraju (w 22 meczach 16 zwycięstw, 4 remisy i 2 porażki). Pierwszą mistrzowska drużyną w historii klubu kierował szkoleniowiec urugwajski, były reprezentant kraju na mistrzostwach świata, Julio César Cortés.
W roku 1983 Suchitepéquez wziął udział w Pucharze Mistrzów CONCACAF, gdzie po pokonaniu kostarykańskiej Saprissy w pierwszej rundzie klub trafił na meksykański Universidad Neuvo Leon. Po remisie 1:1 na wyjeździe Suchitepéquez wygrał u siebie aż 3:0, stając się pierwszym gwatemalskim klubem, który zwyciężył klub z Meksyku w meczu o stawkę. W finale z kolejnym meksykańskim klubem Atlante Meksyk po remisie u siebie 1:1 klub przegrał na wyjeździe aż 0:5. W roku 1984 klub został wicemistrzem Gwatemali, a sukces ten powtórzył w roku 1990.
W sezonie 1999/2000 klub spadł do drugiej ligi i po kilku sezonach, w 2004/05 wrócił do pierwszej.

</doc>
<doc id="955527" url="https://pl.wikipedia.org/wiki?curid=955527" title="Freak Out!">
Freak Out!

Freak Out! – debiutancki album prowadzonej przez Franka Zappę grupy The Mothers of Invention, wydany 27 czerwca 1966 roku przez MGM/Verve. Satyra na muzykę rockową i USA lat 60.; jeden z pierwszych albumów koncepcyjnych i podwójnych albumów w historii.
Muzyka zawarta na "Freak Out!" obejmuje zakres od rhythm and bluesa, doo wopu i standardowego, wywodzącego się z bluesa rocka, aż po orkiestrowe aranżacje i awangardowe kolaże dźwiękowe.
W 2003 album został sklasyfikowany na 243. miejscu listy 500 albumów wszech czasów magazynu Rolling Stone.
Lista utworów.
Wszystkie utwory napisał Frank Zappa.

</doc>
<doc id="955531" url="https://pl.wikipedia.org/wiki?curid=955531" title="Freak Out">
Freak Out



</doc>
<doc id="955533" url="https://pl.wikipedia.org/wiki?curid=955533" title="Nowa Georgia (grupa wysp)">
Nowa Georgia (grupa wysp)

Nowa Georgia (ang. "New Georgia") – grupa wysp wulkanicznych na Oceanie Spokojnym należących do archipelagu Wysp Salomona. Administracyjnie przynależy do Prowincji Zachodniej. 
Powierzchnia 5,2 tys. km². Największą wyspą jest Nowa Georgia (1,8 tys. km²). Wyspy pokryte są lasami równikowymi, a zamieszkane przez Melanezyjczyków. Wyspy są otoczone rafami koralowymi. Dominuje uprawa palmy kokosowej. 
Pozostałe wyspy grupy to: 

</doc>
<doc id="955535" url="https://pl.wikipedia.org/wiki?curid=955535" title="Synagoga Hekhal Haness w Genewie">
Synagoga Hekhal Haness w Genewie

Synagoga Hekhal Haness w Genewie (hebr. בית הכנסת היכל הנס) – największa synagoga znajdująca się w Genewie w Szwajcarii.
Synagoga została zbudowana w 1972 roku dzięki funduszom żydowskiego biznesmena Nessima Gaona. 24 maja 2007 roku, w dzień po obchodach święta Szawuot, synagoga doszczętnie spłonęła podczas pożaru. Policja przypuszcza, że budynek został podpalony i to w kilku miejscach jednocześnie. Wewnątrz ocalały zwoje Tory.
2 czerwca śledztwo wykazało, że pożar synagogi był efektem podpalenia, oświadczył nadzorujący śledztwo Michel Graber. Nadal nie wiadomo, kto i dlaczego podpalił synagogę.

</doc>
<doc id="955545" url="https://pl.wikipedia.org/wiki?curid=955545" title="Maraton Solidarności">
Maraton Solidarności

Maraton Solidarności – doroczny bieg maratoński, przeprowadzanym od 1995 w roku w Trójmieście w dniu 15 sierpnia. Celem maratonu jest uczczenie ofiar Grudnia 1970 i poległych stoczniowców na Wybrzeżu Gdańskim, jak również propagowanie idei biegów maratońskich. Bieg odbywa się na klasycznym dystansie maratońskim o długości 42 195 metrów.
W okresie od 1981-1994 przeprowadzono 8 biegów półmaratońskich (częściowo półlegalnych) na trasie pomiędzy pomnikami ofiar „Grudnia 1970” w Gdańsku i w Gdyni.

</doc>
<doc id="955546" url="https://pl.wikipedia.org/wiki?curid=955546" title="Daisetz Teitaro Suzuki">
Daisetz Teitaro Suzuki

 – japoński myśliciel, profesor filozofii buddyjskiej, pierwszy i najważniejszy popularyzator zen na Zachodzie. Swymi esejami o buddyzmie zen wprowadził ten nurt myśli buddyjskiej w świat człowieka Zachodu, do jego psychologii, sztuki, a nawet filozofii i kosmologii.
Profesor japonistyki i buddyzmu Brian Victoria uważa, że Daisetz Suzuki odegrał kluczową rolę w usprawiedliwianiu japońskiej agresji i ekspansji na kontynencie azjatyckim w XX w. i współtworzył teoretyczne podwaliny, tzn. zen Cesarskiej Drogi. Głównymi założeniem tej koncepcji była supremacja cesarza Japonii w świecie, a także taki trening duchowy wiernych, by byli w stanie wykonać każdy rozkaz przełożonych.
Victoria zarzuca Suzukiemu, że po wojnie nie odciął się od poczynań japońskiej armii, a wyraził jedynie ubolewanie rozpoczęciem wojny ze Stanami Zjednoczonymi, co sprowadziło klęskę na Japonię.

</doc>
<doc id="955547" url="https://pl.wikipedia.org/wiki?curid=955547" title="Synagoga w Trondheim">
Synagoga w Trondheim

Synagoga w Trondheim (nynorsk "Synagogen i Trondheim") – synagoga znajdująca się w Trondheim, przy Ark Christiesgate 1b. Jest najdalej na północ położoną synagogą na świecie.
Synagoga została zbudowana w 1925 roku na miejscu starszej i pierwszej synagogi zwanej St. Jørgensveita. Jej uroczyste otwarcie nastąpiło 13 października. 
W 1997 roku w synagodze otwarto jedyne w Norwegii muzeum żydowskie, ale mimo tego cały czas jest otwarta dla kultu religijnego i służy lokalnej społeczności żydowskiej.

</doc>
<doc id="955564" url="https://pl.wikipedia.org/wiki?curid=955564" title="Stara Synagoga w Dubrowniku">
Stara Synagoga w Dubrowniku

Stara Synagoga w Dubrowniku – synagoga znajdująca się w Dubrowniku w Chorwacji, przy ulicy Żydowskiej. Jest drugą najdłużej czynną synagogą w Europie i najstarszą, ciągle czynną sefardyjską synagogą na świecie.
Synagoga została zbudowana w 1408 roku. Przez kilka kolejnych wieków przechodziła kilkadziesiąt renowacji i remontów. Podczas II wojny światowej zdewastowana. Ponownie otwarta w 1956 roku. Ostatnie sporadyczne nabożeństwa odbyły się 1969 roku.
W 1991 roku dach synagogi uległ zawaleniu i wkrótce dokonano odpowiednich napraw. W 1997 roku ponownie otwarto odrestaurowaną synagogę dla celów religijnych oraz na potrzeby muzeum żydowskiego. W 1998 roku gmina żydowska w Dubrowniku liczyła 30 osób.

</doc>
<doc id="955566" url="https://pl.wikipedia.org/wiki?curid=955566" title="Chemonastia">
Chemonastia

Chemonastia – reakcja nastyczna roślin na działanie czynnika chemicznego. Zachodzi między innymi podczas ruchów aparatów szparkowych, w odpowiedzi na zmiany stężenia CO2 i O2 oraz u roślin owadożernych podczas chwytania ofiary.

</doc>
<doc id="955567" url="https://pl.wikipedia.org/wiki?curid=955567" title="Katedra św. Jakuba">
Katedra św. Jakuba



</doc>
<doc id="955569" url="https://pl.wikipedia.org/wiki?curid=955569" title="Wikarianty">
Wikarianty

Wikarianty (łac. "vikarius" - zastępujący) - gatunki organizmów (zastępcze), które są ze sobą blisko spokrewnione, występujące na różnych obszarach geograficznych o podobnych wymaganiach środowiskowych. 
Przykłady:

</doc>
<doc id="955576" url="https://pl.wikipedia.org/wiki?curid=955576" title="Haplogrupa">
Haplogrupa

Haplogrupa w genetyce − grupa podobnych ze względu na wspólne pochodzenie haplotypów, czyli serii alleli genów położonych w specyficznym miejscu na chromosomie.
Badanie występowania haplogrup pozwala na śledzenie migracji populacji. W genetyce człowieka najczęściej bada się haplogrupy chromosomu Y i mitochondrialnego DNA (mtDNA), ponieważ chromosom Y dziedziczony jest tylko w linii ojcowskiej, natomiast mtDNA tylko w linii matczynej. Na tej podstawie wyliczono, kiedy żyli ludzie, od których cała współczesna populacja odziedziczyła chromosom Y i mtDNA.
W pierwszej dekadzie XXI w. szacowano, że Y-chromosomalny Adam żył około 60–140 tys. lat temu, a mitochondrialna Ewa około 140–240 tys. lat temu w Afryce. W roku 2014 opublikowano badania, wg których Y-chromosomalny Adam żył ok. 338 tys. lat temu. Kolejni badacze zakwestionowali jednak te szacunki, wskazując na okres ok. 208 tys. lat temu. Między obiema grupami wywiązała się polemika.
Haplogrupy DNA chromosomu Y.
Haplogrupy chromosomu Y są oznaczone literami od A do R. Kolejne podziały oznacza się numerami i małymi literami. Nazwy haplogrup chromosomu Y ustala Konsorcjum Chromosomu Y.
Haplogrupy mitochondrialnego DNA.
Haplogrupy mitochondrialnego DNA są oznaczone następująco: A, B, C, CZ, D, E, F, G, H, pre-HV, HV, I, J, pre-JT, JT, K, L0, L1, L2, L3, L4, L5, L6, L7, M, N, O, P, Q, R, S, T, U, UK, V, W, X, Y, i Z.
Porównanie.
Porównując geograficzną dystrybucję SNP DNA mitochondrialnego i chromosomu Y określono, że tempo mutacji mtDNA było 10-20 razy większe. Świadczy to o zjawisku poligynii, większej śmiertelności wśród mężczyzn, większej tendencji do migracji kobiet (Seielstad i inni, 1998).

</doc>
<doc id="955578" url="https://pl.wikipedia.org/wiki?curid=955578" title="Nyktynastia">
Nyktynastia

Nyktynastia (gr. "nyktós" ‘noc’) – reakcja ruchowa organów roślinnych tzw. ruchy senne, na które wpływ ma fitochrom. W ciągu dnia liście są ustawione poziomo, co zapewnia optymalne pochłanianie światła, natomiast w nocy opuszczają się lub podnoszą do góry, ustawiając się prostopadle w stosunku do ich dziennej pozycji. Ruchy senne są niezależne od 24-godzinnego, dobowego rytmu ziemskiego. Jeżeli umieści się roślinę w stałej ciemności lub w stałym świetle, ruchy te zachodzą nadal, jednak w rytmie zbliżonym do 23 godzin.

</doc>
<doc id="955579" url="https://pl.wikipedia.org/wiki?curid=955579" title="Hipolit Gliwic">
Hipolit Gliwic

Hipolit Jan Gliwic (ur. 23 marca 1878 w Warszawie, zm. 10 kwietnia 1943 tamże) – ekonomista, inżynier górnik i działacz gospodarczy, mason, senator II kadencji w II RP, wicemarszałek Senatu.
Życiorys.
Po ukończeniu (ze złotym medalem) szkoły średniej w Warszawie uzyskał w 1901 stopień kandydata nauk matematycznych na uniwersytecie w Odessie. Studia kontynuował w Instytucie Górniczym w Petersburgu, uzyskując w 1906 tytuł inżyniera górnictwa. W Instytucie był od 1907 asystentem, od 1909 docentem. Podczas studiów należał do PPS. W czasie rewolucji 1905 roku aresztowany i za przewożenie broni osadzony na krótko w więzieniu na Krestach w Petersburgu.
W 1917 roku był członkiem Polskiego Komitetu Demokratycznego w Piotrogrodzie.
W 1918 doradca handlowy przedstawicielstwa Rady Regencyjnej w Rosji Sowieckiej. Po odzyskaniu niepodległości związał się ze sferami wielkiego przemysłu, wchodził do władz wielu firm. Od 1920 delegat Ministerstwa Skarbu, radca handlowy Poselstwa Polskiego w Paryżu, od 1922 pierwszy radca, od 1924 radca legislacyjny, w 1925 chargé d’affaires ambasady polskiej w Waszyngtonie. W 1925–26 dyrektor departamentu w Ministerstwie Przemysłu i Handlu. W 1926 krótko minister przemysłu i handlu w rządzie Kazimierza Bartla – symbolicznie wyraził poparcie dla Józefa Piłsudskiego po przewrocie majowym.
W latach 1928–1930 senator RP z listy BBWR, wybrany w województwie białostockim, wicemarszałek Senatu, przewodniczący Komisji Skarbowo-Budżetowej Senatu. Przedstawiciel Polski w Lidze Narodów i na międzynarodowych konferencjach ekonomicznych.
Znawca problematyki bankowej, dyrektor wielu przedsiębiorstw górniczo-hutniczych w przedrewolucyjnej Rosji i w niepodległej Polsce. Jeden z ważniejszych przedstawicieli polskich sfer gospodarczych. Współorganizator koncernu "Wspólnota Interesów Górniczo-Hutniczych" z siedzibą w Katowicach, członek rady nadzorczej Banku Handlowego S.A. w Warszawie. Od 1928 profesor WWP w Warszawie (1935–1939 dziekan Wydziału Polityczno-Społecznego, od 1936 kierował studium migracyjno-kolonialnym). Od 1931 wykładowca ekonomii w Studium Dyplomatycznym na Uniwersytecie Jana Kazimierza we Lwowie.
W czasie II wojny światowej pozostał w okupowanym kraju. Współpracownik Delegatury Rządu RP na Kraj – opracowywał problematykę likwidacji gospodarczych skutków wojny. Aresztowany przez Niemców 9 kwietnia 1943, zmarł nazajutrz na Pawiaku zażywając truciznę. Został pochowany na cmentarzu Powązkowskim (kwatera 241-4-20).
Wolnomularz, członek Polskiej Rady Najwyższej 33 stopnia i Najwyższej Kapituły.

</doc>
<doc id="955580" url="https://pl.wikipedia.org/wiki?curid=955580" title="Bella Ciao">
Bella Ciao



</doc>
<doc id="955582" url="https://pl.wikipedia.org/wiki?curid=955582" title="Ruch wolnej kultury">
Ruch wolnej kultury

Ruch wolnej kultury – ruch społeczny promujący wolność dystrybucji i modyfikacji różnego rodzaju utworów za pomocą Internetu oraz innych mediów.
Ruch ten sprzeciwia się nadmiernym – w opinii zwolenników ruchu – ograniczeniom zawartym w prawie autorskim, które wielu zwolenników ruchu uważa za czynnik hamujący kreatywność. System taki jest przez nich nazywany „kulturą zezwoleń”.
Organizacje.
Organizacją związaną z rozwojem tego ruchu jest Creative Commons (CC), którego założycielem jest Lawrence Lessig. Lessig jest profesorem prawa na Uniwersytecie Stanforda oraz autorem książki pod tytułem "Wolna kultura", w której przedstawił wiele argumentów za ruchem wolnej kultury.
Propagowaniem wolnej kultury zajmuje się też między innymi organizacja FreeCulture.org.
Wolna kultura a wolne oprogramowanie.
Ruch wolnej kultury jest rozszerzeniem idei ruchu wolnego oprogramowania z dziedziny oprogramowania na obszar całej kultury niematerialnej.
Początkowo Richard Stallman, założyciel Free Software Foundation oraz twórca ruchu i terminu „wolne oprogramowanie”, popierał działalność Creative Commons na rzecz wolnej kultury, ale ostatecznie wycofał swoje poparcie dla tej organizacji. Powodem tego kroku były nadmierne jego zdaniem ograniczenia w niektórych odmianach licencji Creative Commons w połączeniu z faktem, że stosowanie jednej głównej nazwy dla wszystkich odmian („licencja Creative Commons”) może być dla użytkowników mylące.
Otwarte zasoby edukacyjne.
Specyficznym elementem ruchu wolnej kultury są otwarte zasoby edukacyjne (ang. Open Educational Resources) – nieinstytucjonalny ruch społeczny, którego celem jest popularyzacja ideałów dzielenia się wiedzą w sferze edukacji i popularyzacji nauki.
Wikimedia.
Projekty Wikimedia Foundation, które są dostępne na licencji GNU Free Documentation License oraz kilku wariantów licencji Creative Commons, stanowią prawdopodobnie największy spójny projekt wolnej kultury. Założycielem Wikimedia Foundation jest Jimmy Wales.
Opierając się na ideach ruchu wolnej kultury Wales ogłosił na zlocie Wikimania 2005 dziesięć wyzwań dla całego tego ruchu w ("A Free Culture Manifesto"). Według Jimmy'ego Walesa te 10 rzeczy, które powinny stać się wolne w trakcie następnej dekady, to:

</doc>
<doc id="955583" url="https://pl.wikipedia.org/wiki?curid=955583" title="Mikołaj z Mościsk">
Mikołaj z Mościsk

Mikołaj z Mościsk OP (łac. "Nicolaus Moscicensis"; ur. 5 sierpnia 1559 w Mościskach, zm. 6 czerwca 1632 w Krakowie) – polski teolog-moralista i pisarz ascetyczny.
Życiorys.
Śluby zakonne złożył w 1575 roku, a w latach 1582-1584 studiował w Bolonii i Padwie. W latach 1584-1589 wykładał logikę i dialektykę w krakowskim studium dominikanów. Od 1589 roku był kaznodzieją przy klasztorze Bożego Ciała we Lwowie. W 1591 został bakałarzem, w 1592 magistrem, a później uzyskał doktorat teologii. Od 1593 do 1603 roku był regensem studium krakowskiego. Od 1611 roku wykładał teologię moralną w studium krakowskim i konwencie dominikańskim. Prowadził z arianami dysputy publiczne na rynku krakowskim. Odmówił przyjęcia sufraganii krakowskiej. Zmarł w roku 1632, data śmierci niepewna: 6 czerwca lub 31 lipca.
Dzieło.
Intelektualny dorobek Mikołaja z Mościsk można podzielić na pisma teologiczno-moralne i ascetyczno-mistyczne. Te ostatnie, przeznaczone głównie dla zakonnic i osób świeckich, mają charakter praktyczny i cieszyły się sporą popularnością. 
W swych dziełach Mikołaj z Mościsk skupia się na modlitwie medytacyjnej i modlitwie afektywnej (uczuciowej). Nie neguje udziału rozumu w modlitwie, władze rozumowe traktuje jako stopień przejściowy do kontemplacji. Chętnie nawiązuje do źródeł: Pisma Świętego i Tradycji. Często przytacza myśli Grzegorza Wielkiego i Bernarda z Clairvaux, powołuje się na poglądy św. Tomasza, św. Bonawentury, a także na Piotra Skargę. Niewątpliwą zasługą Mikołaja z Mościsk jest wypracowanie polskiej terminologii ascetyczno-mistycznej i dokonanie pierwszej w dziejach polskiej myśli mistycznej analizy modlitwy, medytacji i kontemplacji.

</doc>
<doc id="955584" url="https://pl.wikipedia.org/wiki?curid=955584" title="Arturo Soria y Mata">
Arturo Soria y Mata

Arturo Soria y Mata (ur. 15 grudnia 1844 w Madrycie, zm. 6 listopada 1920 tamże) – hiszpański urbanista. Zasłynął projektem Miasta Linearnego ("Ciudad Lineal").
Pierwszy raz opublikował on swoje projekty w roku 1882, na łamach pisma "El Progreso". Soria zajmował się problemami Madrytu i domagał się wprowadzenia ulepszeń, podobnych do stosowanych ówcześnie w innych miastach europejskich i amerykańskich. Chciał unowocześnienia systemu kanalizacji, kontroli czystości wody; przede wszystkim fascynowała go tematyka komunikacji. Wysunął pomysł poszerzenia ulic i budowę linii transportu publicznego, podziemnego bądź napowietrznego. 
Miasto linearne.
Miasto linearne w wizji Sorii miało połączyć peryferyjne dzielnice Madrytu. Miało zaistnieć wzdłuż poprowadzonej linii kolejowej i łączyć arterie drogowe, a więc mieć kształt długich i wąskich pasm zabudowy towarzyszącej szlakom komunikacyjnym. Trakcja przebiegać miała przez środek miasta (służyć miała celom komunikacji osobowej w ciągu dnia i komunikacji towarowej nocą), a w regularnych odstępach byłaby przecinana ulicą łączącą obie strony miasta. Pomiędzy terenami mieszkaniowymi miały znajdować się tereny rolnicze. Budynki mieszkalne miały być domami wolnostojącymi, z dużą liczbą terenów zielonych. 
Soria planował powstanie miast w kształcie trójkątów, które na mapie Hiszpanii wyznaczyłyby całą sieć triangulacyjną. Miasta linearne miały połączyć "Miasta punktowe przeszłości". Pomiędzy zurbanizowanymi krawędziami owych trójkątów miały znajdować się tereny przeznaczone dla rolnictwa i przemysłu. Tym samym Soria liczył na powstrzymanie niepohamowanego napływu ludności ze wsi do miast. 
Soria kierował się kilkoma zasadami, z których najważniejszą była: "Z problemów komunikacji wywodzą się wszystkie inne problemy urbanistyki." Uważał on, że najlepszym miastem jest takie miasto, w którym na dojazdy docelowe człowiek poświęcić musi jak najmniejszą ilość czasu. 
W 1894 r. rozpoczęto budowę miasta linearnego pod Madrytem. W 1904 r. była już gotowa linia kolejowa. Soria napotkał na drodze realizowania swojego planu poważne problemy dotyczące możliwości wykupu ziemi, na której miasto miało powstawać, projekt został zastąpiony nowym, skracającym pas zabudowy. Ostatecznie zrealizowano jedynie 5,2 km miasta.

</doc>
<doc id="955589" url="https://pl.wikipedia.org/wiki?curid=955589" title="Efekt kątowy">
Efekt kątowy

Efekt kątowy – rodzaj zabezpieczenia druku, uzyskiwany dzięki przetłoczeniom papieru w wyniku stosowania techniki druku, jaką jest staloryt; efekt można uzyskać także poprzez nadrukowanie plastikowych linii na papier za pomocą techniki intaglia. W zależności od kąta obserwacji, można dostrzegać raz jeden, a raz drugi obraz w tym samym miejscu druku. Efekt kątowy bywa również stosowany na monetach, na których można uzyskać nawet cztery obrazy na jednej powierzchni.

</doc>
<doc id="955591" url="https://pl.wikipedia.org/wiki?curid=955591" title="Enthrone Darkness Triumphant">
Enthrone Darkness Triumphant

Enthrone Darkness Triumphant – trzeci pełny album norweskiej grupy blackmetalowej Dimmu Borgir, wydany w roku 1997. Płyta odniosła duży sukces na rynku gatunkowym i jest pierwszą zawierającą teksty napisane w języku angielskim. Jest to jednocześnie pierwszy album grupy, na którym przedstawiono jej nowe logo.
Lista utworów.
Opracowano na podstawie materiału źródłowego.
2002, wydanie ekskluzywne
Dodatkowe utwory:
Twórcy.
Opracowano na podstawie materiału źródłowego.

</doc>
<doc id="955596" url="https://pl.wikipedia.org/wiki?curid=955596" title="Środek fazowy anteny">
Środek fazowy anteny

Środek fazowy anteny, centrum fazowe anteny – środek sfery stanowiącej powierzchnię ekwifazową (czoło fali) pola elektromagnetycznego anteny. Jeśli powierzchnia ekwifazowa nie jest w kształcie sfery, antena nie ma środka fazowego.
Pomiary satelitarnych systemów nawigacyjnych odnoszą się do środków fazowych. Środek mechaniczny (geometryczny) anteny znany jest z dokładnością submilimetrową. Środek fazowy nie pokrywa się ze środkiem mechanicznym o wielkość od kilku milimetrów do kilku centymetrów. To przesunięcie może być wyznaczone i usunięte podczas opracowywania pomiarów. Większej staranności wymaga badanie stabilności środka fazowego anteny. Niestabilność ta wynosi także od kilku milimetrów (dla anten nowszych typów) do kilku centymetrów (dla anten o niezbyt dobrych parametrach). Środek fazowy jest to punkt będący źródłem promieniowania (skupia się w nim promieniowanie). Jeśli źródło promieniowania jest idealnie punktem, linie równych faz tworzą sferyczne warstwy o środku w danym punkcie. Badanie położenia środka fazowego można wykonać metodą stycznej do kuli, polegającą na wyznaczeniu położenia środka krzywizny linii fazowych. Wszystkie niepunktowe źródła promieniowania wywołują niekuliste warstwy linii równych faz. Wówczas każdy odcinek łuku linii równych faz posiada swój środek krzywizny. Antena zatem nie posiada stałego środka fazowego, gdyż zależy on od kierunku podania sygnału. Środek fazowy jest różny dla częstotliwości L1 i L2.

</doc>
<doc id="955607" url="https://pl.wikipedia.org/wiki?curid=955607" title="Postać">
Postać



</doc>
<doc id="955613" url="https://pl.wikipedia.org/wiki?curid=955613" title="Free Software Song">
Free Software Song

"The" Free Software Song to piosenka z gatunku filk napisana przez Richarda Stallmana do melodii bułgarskiej ludowej piosenki "Sadi Moma". Tekst utworu nawiązuje do wolnego oprogramowania. Piosenka doczekała się metalowej wersji stworzonej przez Jono Bacona oraz wersji rytmicznej w wykonaniu formacji Fenster.
Utwór jest używany zarówno przez jego zwolenników, jak i przeciwników do podpierania swoich racji. Jamie Zawinski użył tej piosenki jako wytłumaczenie tego, dlaczego sądzi, że współpraca ze Stallmanem jest niemożliwa.
"The Free Software Song" została także wykonana przez grupę The GNU/Stallmans w filmie dokumentalnym "Revolution OS".
Jak pisze sam Stallman na stronie projektu GNU, piosenka powstała na konwencie science-ficiton podczas zabawy polegającej na śpiewaniu, lub wybieraniu osoby śpiewającej. Autor śmieje się, że napisał tę piosenkę, bo wcześniej tego nie zrobił. Z tego samego powodu wybrał również melodię "Sadi Moma".

</doc>
<doc id="955615" url="https://pl.wikipedia.org/wiki?curid=955615" title="Ilmari Kianto">
Ilmari Kianto

Ilmari Kianto, właśc. "I. Calamnius" (ur. 7 maja 1874 w miejscowości Pukkila, zm. 27 kwietnia 1970 w Helsinkach) - fiński pisarz.
Reprezentował poglądy liberalno-radykalne. Tworzył realistyczne powieści i nowele o tematyce społecznej, m.in. "Punainen viiva" ("Czerwona kreska", 1909) i "Ryysyrannan Jooseppi" (1924). Pisał również wiersze liryczne i pamiętniki.

</doc>
<doc id="955620" url="https://pl.wikipedia.org/wiki?curid=955620" title="Macintosh IIsi">
Macintosh IIsi

Macintosh IIsi – komputer stacjonarny produkowany w od 15 października 1990 do 15 marca 1993 przez Apple Computer. Po wprowadzeniu na rynek w USA kosztował 3800 dolarów.
Początkowo miał być wyposażony w procesor o częstotliwości 25 MHz, ale ostatecznie został wprowadzony procesor o częstotliwości 20 MHz tak, by Macintosh IIsi nie mógł konkurować z rok starszym Macintoshem IIci.

</doc>
<doc id="955633" url="https://pl.wikipedia.org/wiki?curid=955633" title="Sonic the Hedgehog CD">
Sonic the Hedgehog CD

Sonic the Hedgehog CD (w skrócie Sonic CD) – gra platformowa z cyklu "Sonic the Hedgehog" wydana 19 listopada 1993, będącą pierwszą z serii zapisaną na nośniku CD-ROM. W tymże tytule zadebiutowała Amy Rose oraz Metal Sonic.
Była to najlepiej sprzedająca się gra na Sega CD – akcesorium do konsoli Mega Drive.

</doc>
<doc id="955643" url="https://pl.wikipedia.org/wiki?curid=955643" title="Śluza Perkuć">
Śluza Perkuć

Śluza Perkuć – dziesiąta śluza na Kanale Augustowskim (licząc od strony Biebrzy). Znajduje się ona w pobliżu Rezerwatu Perkuć.
Wybudowana w latach 1827–1828 przez ppor. Juliana Piędzickiego pomiędzy Jeziorem Krzywym a jeziorem Mikaszewo.

</doc>
<doc id="955646" url="https://pl.wikipedia.org/wiki?curid=955646" title="Mosty (miasto)">
Mosty (miasto)

Mosty (biał. Масты, "Masty", ros. Мосты, "Mosty") – miasto na Białorusi, w obwodzie grodzieńskim, 50 km od Grodna. 15,8 tys. mieszkańców (2018). Flaga i herb miasta Mosty zostały ustanowione 17 lipca 2006 ukazem prezydenta Białorusi nr 455. W mieście rozwinął się przemysł spożywczy, maszynowy oraz drzewny
Historia.
Miasto królewskie ekonomii grodzieńskiej położone było w końcu XVIII wieku w powiecie grodzieńskim województwa trockiego.
Na początku 1919 roku Mosty zajęli bolszewicy. 14 lutego 1919 roku w pobliżu miasta miała miejsce potyczka pomiędzy zgrupowaniem Wojska Polskiego i Armią Czerwoną. Datę tę przyjmuje się jako początek wojny polsko-bolszewickiej. W dniach 22-23 lipca 1920 r. wojska polskie stoczyły pod miastem przegraną bitwę z wojskami sowieckimi.
W latach 1921–1939 siedziba wiejskiej gminy Mosty w województwie białostockim II Rzeczypospolitej.
Po wybuchu II wojny światowej mosty w miejscowości były chronione przez polskie jednostki. 17 września 1939 roku nastąpiła jednak ich ewakuacja koleją. Niedaleko od miejscowości, w lesie, pociąg wpadł w zasadzkę zorganizowaną przez komunistycznych dywersantów.
Do roku 1991 miasto było ważnym ośrodkiem przemysłu włókienniczego i energetycznego Białoruskiej SRR.
Zelwiany.
Przed II wojną światową południową stronę Niemna stanowiła osobna miejscowość Zelwiany (dziś śladem po niej jest ul. Zelwianskaja w tej części miasta oraz nazwa rzeki uchodzącej w tym miejscu do Niemna – Zelwianki). Dobra te należały początkowo do rodziny Krzywickich, a od około połowy XIX wieku – do Tarasewiczów, w rękach których pozostawały do początku XX wieku.
Prawdopodobnie Ksawery Krzywicki zbudował tu w pierwszej ćwierci XIX wieku duży, piętnastoosiowy murowany klasycystyczny dwór, w środkowej trójosiowej części piętrowy, poza tym parterowy, na planie szerokiego prostokąta. Centralna część poprzedzona była portykiem w wielkim porządku o czterech masywnych kolumnach wspierających prostokątną attykę. Od strony ogrodowej do domu przylegał obszerny taras widokowy. Dwór był przykryty gładkim czterospadowym dachem gontowym. Wnętrza zaprojektowano dwutraktowo.
Wokół domu nie było prawie parku, ponieważ usytowany był między miasteczkiem a Niemnem. Przed portykiem znajdował się ogród z dużym gazonem i bramą wjazdową.
W pobliżu (na wschód od dworu) znajdowała się cerkiew, po której również nie ma już śladu.
Na zchodzie przechodzi w Podwórną (także dawna wieś, obecnie część Mostów).

</doc>
<doc id="955648" url="https://pl.wikipedia.org/wiki?curid=955648" title="Andrzej Marek Grabowski">
Andrzej Marek Grabowski

Andrzej Marek Grabowski (ur. 22 lipca 1956 w Warszawie) – polski autor, scenarzysta filmów i programów telewizyjnych dla dzieci, pisarz.
Życiorys.
Andrzej Grabowski jest absolwentem Wydziału Pedagogicznego Uniwersytetu Warszawskiego.
Autor telewizyjnych programów dla dzieci, książek, scenariuszy filmowych oraz ponad 500 piosenek, między innymi takich jak np. "Kulfon, co z ciebie wyrośnie?", "Witaminki" czy "Kropelka złotych marzeń". Współzałożyciel (wraz z Ewą Chotomską) dziecięcego zespołu wokalno-tanecznego Fasolki (1983). Andrzej Grabowski był również twórcą, redaktorem naczelnym i producentem miesięcznika dla dzieci „Ciuchcia” (1994–2000).

</doc>
<doc id="955653" url="https://pl.wikipedia.org/wiki?curid=955653" title="Ervin Skela">
Ervin Skela

Ervin Skela (ur. 17 listopada 1976 we Wlorze) – albański piłkarz występujący na pozycji pomocnika, reprezentant Albanii w latach 2000–2011.
Kariera klubowa.
Skela rozpoczynał piłkarską karierę we Vlorze - w miejscowym klubie Flamurtari FC. Już w 1992 roku zadebiutował w Kategoria Superiore, mając 16 lat. We Flamurtari występował przez rok i na sezon 1993/1994 trafił na wypożyczenie do SK Tirana, by po roku wrócić do klubu z rodzinnej miejscowości.
W połowie sezonu 1994/1995 Skela wyjechał do Niemiec, a jego pierwszym zespołem w tym kraju był 1. FC Union Berlin, w barwach którego występował w Regionallidze Północno-Wschodniej. Grając w nim przez 3 lata, nie awansował do 2. Bundesligi, a w 1997 roku przeszedł do FC Erzgebirge Aue, występującego na tym samym szczeblu rozgrywek. Dwa lata później Albańczyk znów zmienił klub, tym razem na drugoligowy Chemnitzer FC. W tej drużynie miał pewne miejsce w wyjściowej "jedenastce", a zimą 2001 roku trafił na krótki okres do SV Waldhof Mannheim.
Kolejnym klubem Skeli był Eintracht Frankfurt, z którym w sezonach 2001/2002 i 2002/2003 występował w drugiej lidze, zdobywając przez ten okres 18 goli i wywalczając awans do Bundesligi. W najwyższej klasie rozgrywkowej Niemiec zadebiutował 1 sierpnia 2003 roku w przegranym 1:3 meczu z Bayernem Monachium, już w debiucie strzelając bramkę z rzutu wolnego. Eintracht jednakże nie spisywał się najlepiej i pomimo 8 goli Skeli, na koniec sezonu został zdegradowany.
W 2004 roku przeniósł się do Arminii Bielefeld, która awansowała wówczas do pierwszej ligi. Podobnie jak w Eintrachcie, tak i w zespole z Bielefeld zawodnik grał w podstawowym składzie. Z Arminią utrzymał się w Bundeslidze, a latem 2005 roku skorzystał z oferty 1. FC Kaiserslautern. W "Czerwonych Diabłach" zagrał we wszystkich 34 spotkaniach i zdobył 4 bramki, ale ponownie jego klub spadł z ligi. W 2006 roku Skela wyjechał do Włoch, gdzie przez pół sezonu reprezentował Ascoli Calcio, a już zimą następnego roku wrócił do Niemiec i pomógł drużynie Energie Cottbus w uniknięciu degradacji do 2. Bundesligi.
W latach 2009–2010 grał w TuS Koblenz, a w 2011 trafił do Arki Gdynia, w której zadebiutował 11 marca 2011 w zremisowanym 2:2 wyjazdowym meczu z Górnikiem Zabrze. W Arce rozegrał 5 meczów. W latach 2014–2019 grał na poziomie amatorskim w FC Hanau 93 w siódmej lidze niemieckiej.
Kariera reprezentacyjna.
W reprezentacji Albanii Skela zadebiutował 15 sierpnia 2000 w zremisowanym 0:0 towarzyskim meczu z Cyprem. Od czasu debiutu, stał się zawodnikiem pierwszego składu kadry. W swojej karierze brał udział w eliminacjach do Mistrzostw Świata 2002, 2006 oraz w kwalifikacjach do Mistrzostw Europy 2004 i 2008.

</doc>
<doc id="955654" url="https://pl.wikipedia.org/wiki?curid=955654" title="Iwie (miasto)">
Iwie (miasto)

Iwie (błr. Іўе, "Iuje"; ros. Ивье, "Iwje") – miasto na Białorusi, w obwodzie grodzieńskim, 8,1 tys. mieszkańców (2010), 158 km od Grodna. Miejscowość znana jest jako największe na Białorusi skupisko Tatarów.
Miasto magnackie położone było w końcu XVIII wieku w powiecie oszmiańskim województwa wileńskiego.
Historia.
Miejscowość założona w 1394 r. przy dworze książąt litewskich w granicach Wielkiego Księstwa Litewskiego. W 1566 Iwie były miasteczkiem w powiecie oszmiańskim, istniała tu szkoła braci polskich, której rektorem w latach 1585–1593 był Jan Namysłowski. Odbywały się też tu synody braci polskich.
W 1598 w miasteczku Iwie osiedlili się pierwsi Tatarzy. W 1631 ufundowany został klasztor bernardyński przy istniejącym od XV w. kościele św. św. Piotra i Pawła. Po III rozbiorze Polski w 1795 miejscowość znalazła się w granicach Imperium Rosyjskiego. W 1830 roku spłonął parafialny drewniany kościół katolicki pod wezwaniem św. Michała z 1781 r., który wznosił się przy rynku. W 1843 r. miejscowe dobra znalazły się we władaniu hrabiów Zamoyskich, z fundacji Elfrydy z Tyzenhauzów Zamoyskiej zbudowano tu w 1884 drewniany meczet.
W okresie II Rzeczypospolitej w latach 1921–1939 miejscowość była siedzibą wiejskiej gminy Iwie. Po agresji ZSRR na Polskę włączone do Białoruskiej SRR. W 1940 otrzymało status osiedla typu miejskiego i centrum rejonu. Około 1960 zburzona barokową kapliczka przy drodze do Berezowiec. Od 2000 miasto.
W 1932 w Iwiu urodził się Stanisław Fita – polski historyk literatury, profesor.
Zabytki.
Zabytki miasta:

</doc>
<doc id="955658" url="https://pl.wikipedia.org/wiki?curid=955658" title="Sonic CD">
Sonic CD



</doc>
<doc id="955661" url="https://pl.wikipedia.org/wiki?curid=955661" title="Fanatic">
Fanatic

Fanatic – jeden z pierwszych zespołów disco polo. Grupa początkowo koncertowała na zabawach i weselach w okolicach Żyrardowa. Sukces krążącej po okolicy amatorskiej kasety zainspirował właściciela żyrardowskiej hurtowni kaset, Sławomira Skrętę. Odnalazł on członków zespołu i zaproponował im współpracę. W ten sposób powstała pierwsza w Polsce firma fonograficzna nurtu disco polo – Blue Star. W latach 1994–2002 teledyski do piosenek zespołu były emitowane na antenie telewizji Polsat w programie muzycznym "Disco Relax". Po długiej przerwie Fanatic pojawił się w 2008 roku w programie "Jak oni śpiewają" na antenie Telewizji Polsat, gdzie wraz z Anetą Zając wokalista zespołu wykonał największy przebój grupy, czyli „Czarownicę”, która jest coverem utworu Janusza Laskowskiego.
Zespół tworzą: Jerzy Ślubowski, Leszek Nowakowski i Sławomir Osuchowski.

</doc>
<doc id="955662" url="https://pl.wikipedia.org/wiki?curid=955662" title="Zelwa (osiedle typu miejskiego)">
Zelwa (osiedle typu miejskiego)

Zelwa (biał. "Зэльва") – osiedle typu miejskiego na Białorusi, położone nad rzeką Zelwą w obwodzie grodzieńskim, siedziba władz rejonu zelwieńskiego, 132 km od Grodna; 7,4 tys. mieszkańców (2010).
Historia.
Miejscowość wzmiankowana po raz pierwszy w 1460 roku w związku z fundacją kościoła katolickiego. W XVI wieku własność rodziny Ilniczów, a następnie własność królewska (Królewszczyzna). W XVII wieku własność Sapiehów. Od 1720 roku Zelwa posiadała przywilej na jarmarki organizowane w dzień św. Trójcy, co bardzo rozwinęło handel. W XVIII wieku założono tu klasztor pijarów. W 1786 roku wzmiankowano o wielkiej popularności jarmarków w Zelwie. Po III rozbiorze Polski w 1795 roku Zelwa została włączona do Rosji. W 1 połowie XIX wieku zmniejszyło się znaczenie tutejszych jarmarków. Podczas I wojny światowej pod okupacją niemiecką. W dniu 6 grudnia 1920 roku w Zelwie Naczelnik Państwa i Naczelny Wódz, marszałek Polski Józef Piłsudski udekorował Krzyżami Srebrnymi Orderu Virtuti Militari chorągwie pułków 14 Dywizji Piechoty Wielkopolskiej. Po wojnie polsko-bolszewickiej i podpisaniu Traktatu ryskiego w 1921 roku, Zelwa znalazła się w granicach II Rzeczypospolitej.
W okresie II RP siedziba wiejskiej gminy Zelwa oraz Sądu Grodzkiego. W 1921 mieszkały tu 2064 osoby.
W 1929 były tu dwa kościoły katolickie, zbór baptystów, cerkiew, synagoga i trzy murowane domy modlitw.
Po ataku Niemiec na Polskę, we wrześniu 1939 roku bojówka komunistyczna zamordowała w Zelwie księdza Jana Kryńskiego – proboszcza parafii rzymskokatolickiej, księdza Dawida Jakubsona – proboszcza parafii prawosławnej w Zelwie, Jana Naumczyka oraz Oskara Meysztowicza – właściciela majątku Rohoźnica. W 1941 roku miejscowość zajęły wojska niemieckie. Po 1945 roku włączona do ZSRR. Od 1991 roku w granicach Republiki Białoruś.
Religia.
Prawosławie.
Miejscowość jest siedzibą dekanatu zelwieńskiego eparchii grodzieńskiej i wołkowyskiej; znajduje się tu parafialna cerkiew pw. Świętej Trójcy.
Katolicyzm.
Parafia Trójcy Przenajświętszej w Zelwie leży w dekanacie słonimskim diecezji grodzieńskiej. Prowadzona jest przez misjonarzy klaretynów. Kościołem parafialnym jest kościół Trójcy Przenajświętszej.

</doc>
<doc id="955663" url="https://pl.wikipedia.org/wiki?curid=955663" title="Retinoidy">
Retinoidy

Retinoidy – organiczne związki chemiczne, kwasowe pochodne witaminy A. Pobudzają wzrost i wpływają na różnicowanie się komórek nabłonkowych oraz zwiększają syntezę glikoprotein błonowych. Retinoidy pobudzają wzrost komórek w warstwie kolczystej nabłonka, zmniejszają spójność komórek w tkance, powodują rumień i złuszczanie nabłonków.
Ze względu na budowę i właściwości wyróżnia się 3 lub 4 generacje retinoidów:
Stosowane do udrożnienia gruczołów łojowych, zwiększania dopływu tlenu do wnętrza skóry. Powodują zanik gruczołów łojowych i rozjaśnienie skóry. Retinoidy działają przeciwtrądzikowo, ponieważ m.in. hamują rozwój "Staphylococcus epidermidis", "Pityrosporum ovale" i "Cutibacterium acnes".
Funkcje wszystkich retinoidów i ich znaczenie biologiczne polega na:

</doc>
<doc id="955664" url="https://pl.wikipedia.org/wiki?curid=955664" title="Suiboku-ga">
Suiboku-ga

 - styl malarstwa japońskiego wywodzący się z Chin. Jest to malarstwo monochromatyczne. Do malowania używano czarnego tuszu, bardzo rzadko sięgano po farby (drobne plamy stonowanymi kolorami). Ten rodzaj malarstwa ściśle powiązany jest z kaligrafią, co można łatwo zauważyć podziwiając takie obrazy, które często zawierały inskrypcje w postaci poematu czy jedynie wyrażenia.
Historia suiboku-ga.
Tradycja takiego rodzaju malarstwa wywodzi się z Chin. Pierwsze obrazy w tym stylu powstawały na terenie Państwa Środka około VII–VIII wieku. Głównymi jego twórcami byli buddyjscy mnisi szkoły chan (jap. zen (禅). Prekursorami byli: Wu Daozi (jap. Godōshi (呉道子) oraz Wang Wei (jap. Ō I (王維). Początkowo prace chińskich mistrzów skupiały się na uwydatnieniu i dobrym skomponowaniu rodzaju kresek stawianych pędzlem. Z czasem jednak ich następcy zaczęli sięgać dalej i skupili się na ekspresyjności stawianych linii.
W VIII w., kiedy wymiana pomiędzy Chinami a Japonią przeżywała swój rozkwit, na terenie Japonii zaczęły pojawiać się dzieła znanych mistrzów chińskich. Równie szybko, jak ich sława rosła, pojawiali się naśladowcy. Na przełomie wieków VIII/IX, a potem X/XI pojawiło się wielu znakomitych malarzy tego stylu w Chinach: Jing Hao (jap: Keikoku (荊浩), Li Cheng (jap: Risei (李成), Fan Kuan (jap: Hankan (范寛), Dong Yuan (jap: Tōgen (董源), Su Dongpo (jap: Sotōba (蘇東坡) oraz Mi Fu (jap: Beifutsu (米ふつ), co przyczyniło się do jeszcze szybszego przenikania tej techniki do krajów sąsiadujących, Korei i Japonii.
Na wyspach japońskich ten rodzaj malarstwa zaczęto uprawiać na poważnie dopiero w okresie Kamakura (1185–1333 roku). Początki rozwoju suiboku-ga są silnie związane z dwoma siogunami z ówcześnie rządzącego rodu Ashikaga: Yoshimitsu (1358–1408) i Yoshimasa (1435–1490).
W początkowym okresie styl ten był wyciszony i wyrafinowany, oddając najistotniejsze cechy doktryny szkoły zen, której mnisi byli prekursorami suiboku-ga. Z czasem jednak (w późniejszych okresach) sięgając po coraz nowsze techniki wyrazu jak („złamany tusz”, „rozlany tusz” czy w końcu polichromię) malarstwo to nabrało cech dekoracyjności oraz rozmachu porównywanego z dziełami kolorowymi. Rozwój suiboku-ga na terenie Japonii można podzielić na cztery okresy.
Okresy rozwoju suiboku-ga na terenie Japonii.
Pierwszy okres (połowa XIII w. - końca XIV w.).
W tym okresie malarze rodzimi pozostawali pod silnym wpływem dzieł chińskich mistrzów okresu Song i Yuan, a w szczególności jednego z nich, Muqi (jap: Mokkei (牧谿). Widoczny jest ponadto pewien podział ówczesnych malarzy pomiędzy tych, którzy chcieli tworzyć dzieła kunsztowne, przedstawiające świętych (motywy religijne) (Mokuan Reien, Kao Ninga) oraz takich, którzy poprzez monochromatyczne szkice wyrażali to, co w buddyzmie zen najważniejsze, czyli prostotę i spontaniczność (np. oświecenia) (Takuma Eiga, Ryōzen).
Drugi okres (koniec XIV w. - połowa XV w.).
Dużo krótszy okres od poprzedniego wydał trzy wielkie talenty: Josetsu, Minchō Kichizan oraz Shūbun. Ci wielcy mistrzowie pędzla (oraz inni mniej znani twórcy tego okresu) skupiali się wokół słynnych świątyń buddyjskich. Josetsu i Shūbun działali w Shōkoku-ji (相国寺) natomiast Minchō był mistrzem świątyni Tōfuku-ji (東福寺). Ich twórczość skupiała się głównie na motywach pejzażowych, które wówczas były modne i pożądane przez społeczeństwo. Nadal utrzymywał się pogląd, iż na obrazie powinna być inskrypcja. Większość malarzy była jednak niższej klasy mnichami i dlatego inskrypcje w postaci poematów dopisywali doświadczeni mnisi-poeci. Można zauważyć pewien rozłam stanowiący odejście suiboku-ga od wzorów chińskich. W okresie Muromachi powstał nowy styl, również oparty na sztuce chińskiej, o japońskiej nazwie "shigajiku" (詩画軸), widoczny na wiszących zwojach (kakemono) łączących malarstwo z poematami. Za największe dokonanie uznaje się działalność Shūbuna, który zasymilował malarstwo japońskie z chińskim, wzorując się na dziełach dwóch mistrzów: Ma Yuan (jap: Baen (馬遠) i Xia Gui (jap: Kakei (夏至).
Trzeci okres (druga połowa XV w.).
W tym okresie działali uczniowie wcześniejszych mistrzów. Za najważniejszą postać w trzecim okresie rozwoju suiboku-ga uważa się ucznia Shūbuna, Sesshū Tōyō (1420-1506), który w pełni zintegrował styl chiński z japońskim. Jako jedyny malarz sygnował większość swoich praca, dlatego też uważa się go za najpłodniejszego twórcę tego stylu malarskiego.
Wówczas powstało wiele szkół malarskich skupionych wokół wcześniej wspomnianych świątyń. Każda z nich wykształciła własny styl i wyszkoliła wielu znanych mistrzów. Ponadto w ich szeregach spotykano nie tylko mnichów. W Shōkoku-ji uczył się pod okiem Sesshū jego najsłynniejszy student Sōtan Oguri, który nie był mnichem, ale nadwornym malarzem shōgunów Ashikaga, spadkobiercą Shūbuna. Innymi znanymi wychowankami szkoły Sesshū byli: Nōami i Jasoku Soga.
Czwarty okres (początek XVI w. - koniec XVII w.).
W końcowej fazie rozwoju suiboku-ga, kompletnej syntezie uległy style japoński i chiński na terenie Japonii. Za twórcę, który tego dokonał uważa się Motonobu Kanō ze szkoły Kanō, która w tym okresie zdobyła oficjalne poparcie siogunatu. Do tego momentu obrazy w stylu suiboku-ga były niewielkimi obrazami, często wieszanymi w specjalnej wnęce (alkowie) o nazwie tokonoma, przeznaczonej na dzieła sztuki, zazwyczaj kakemono i ikebanę. Teraz stały się wielkimi obrazami pokrywającymi ściany, przesuwane drzwi (fusuma), czy parawany. Powodem takiej zmiany była ewolucja stylu, który przerodził się w styl dekoracyjny, którego dzieła mogły być wspaniałą ozdobą bogatych mieszkań czy budynków publicznych.
Okres ten to głównie twórczość szkoły Kanō i Hasegawa. Dzieła tworzone są przez mistrzów głównie tuszem, czasami farbami, ale również łącząc obie techniki.

</doc>
<doc id="955666" url="https://pl.wikipedia.org/wiki?curid=955666" title="Wodospady Stanleya">
Wodospady Stanleya

Wodospady Stanleya (Boyoma Chutes, Boyoma Tshunga), siedem wodospadów na rzece Lualaba (górny bieg Konga) w Demokratycznej Republice Konga powyżej miasta Kisangani. Wodospady te zajmują około 100-kilometrowy odcinek rzeki (aż do miasta Ubundu), na którym różnica poziomów wynosi 61 metrów. 
Nazwane tak zostały na cześć brytyjskiego podróżnika i odkrywcy Henry'ego Mortona Stanleya. Wyznaczają kres biegu Lualaby, która w okolicach Kisangani oficjalnie zmienia nazwę na Kongo. 
Przy średniej rocznej wielkości przepływu 17 000 m³/sek wodospady Stanleya należą do największych na świecie.

</doc>
<doc id="955669" url="https://pl.wikipedia.org/wiki?curid=955669" title="Zdzięcioł">
Zdzięcioł

Zdzięcioł (, "Dziatława", , "Diatłowo", , ) – miasto na Białorusi, w obwodzie grodzieńskim, siedziba administracyjna rejonu zdzięcielskiego, 47 km od Lidy. Liczy 7624 mieszkańców (2018).
Miasto magnackie położone było w końcu XVIII wieku w powiecie słonimskim województwa nowogródzkiego. Siedziba administracyjna gminy Zdzięcioł w województwie nowogródzkim II Rzeczypospolitej.
Historia.
Pierwsze wzmianki na temat miejscowości pochodzą z 1498 roku, kiedy została przyznana księciu Konstantemu Ostrogskiemu, na którego polecenie wybudowano drewniany zamek. W XVII wieku Zdzięcioł stał się własnością Lwa Sapiehy, który nakazał wznieść przy głównym placu miasta katolicki kościół, poświęcony w 1646 roku, a odnowiony 1743 roku po pożarze, który strawił znaczną jego część. W styczniu 1708, podczas wielkiej wojny północnej w Zdzięciole tydzień spędził car Rosji Piotr I Wielki. W XVIII w. miasto przeszło w ręce Stanisława Sołtana, który odnowił wybudowaną w 1751 barokową rezydencję Radziwiłłów. Po upadku powstania listopadowego dobra zostały skonfiskowane przez zaborcę w ramach represji za udział w Powstaniu pułkownika wojska polskiego Adama Sołtana. Za II Rzeczypospolitej miasto było siedzibą wiejskiej gminy Zdzięcioł, przynależacej początkowo do okręgu brzeskiego i okręgu nowogródzkiego, a od 1921 do województwa nowogródzkiego.
Do II wojny światowej większość mieszkańców była pochodzenia żydowskiego. W 1942 roku hitlerowcy zabili około 1500 Żydów ze Zdzięcioła i okolic.
W okolicy mieszkała grupa mówiąca dialektem języka litewskiego, obecnie zanikła.

</doc>
<doc id="955671" url="https://pl.wikipedia.org/wiki?curid=955671" title="SV Waldhof Mannheim">
SV Waldhof Mannheim

SV Waldhof Mannheim 07 – niemiecki klub piłkarski, grający obecnie w 3. Lidze, mający siedzibę w mieście Mannheim.
Historia.
Klub został założony w 1907 roku i wstąpił do Gauligi Baden, jednej z 16 lig utworzonych w 1933 roku przez Niemiecki Związek Piłki Nożnej pod przewodnictwem Trzeciej Rzeszy. W latach 30. i na początku 40. Waldhof dominował w lidze, przez ten czas pięciokrotnie zdobywając tytuł mistrzowski. Jednak nie zdołał osiągnąć sukcesów na arenie ogólnonarodowej. Najlepszym wynikiem był półfinał mistrzostw Niemiec w 1940 roku, który Waldhof przegrał z FC Schalke 04, jednym z najlepszych klubów tamtej epoki. Natomiast mecz o 4. miejsce klub z Mannheim przegrał z Rapidem Wiedeń.
Po II wojnie światowej Waldhof występował w Oberlidze Południowej, w której zazwyczaj zajmował miejsca w środku tabeli. Jednak w 1954 roku spadł do 2. Oberligi Południowej. W 1963 roku po utworzeniu nowej profesjonalnej ligi niemieckiej Waldhof zaczął występować w II Regionallidze Południowej wraz z lokalnym rywalem, VfR Mannheim. W 1970 roku klub spadł do Amatuerligi Nordbaden.
Nowym sponsorem klubu został producent chipsów Chio i finansowo wspomógł zespół, który awansował do 2. ligi, w której w latach 1972-1978 grał pod nazwą SV Chio Waldhof Mannheim. W 1983 roku zespół awansował do pierwszej ligi, w której spędził 7 sezonów, aż w sezonie 1989/1990 zajął 17. pozycję i spadł o klasę niżej. Przez kolejne 7 sezonów Waldhof grał w drugiej lidze, a w 1997 spadł do Regionalligi Południowej, w której grał do roku 1999. W 1998 doszło do fuzji z VfR Mannheim. W 1999 powrócił do 2. Bundesligi, ale następnie nie dostał licencji i w 2003 roku został karnie zdegradowany do Oberligi Badenii-Wirtembergii.
Stadion.
Od 1994 roku SV Waldhof rozgrywa swoje domowe mecze na obiekcie Carl-Benz Stadion, który może pomieścić 25 tysięcy widzów.
Po założeniu klubu w 1907 roku Waldhof pierwsze mecze rozgrywał na boiskach "Schlammloch" i "Sandacker", leżących za Waldhof-Schule w dzielnicy Mannheim, Mannheim-Waldhof. W 1924 zespół przeniesiono na Stadion am Alsenweg. Waldhof rozgrywał na nim mecze do roku 1993.

</doc>
<doc id="955672" url="https://pl.wikipedia.org/wiki?curid=955672" title="Waldhof Mannheim">
Waldhof Mannheim



</doc>
<doc id="955674" url="https://pl.wikipedia.org/wiki?curid=955674" title="Wall hack">
Wall hack



</doc>
<doc id="955677" url="https://pl.wikipedia.org/wiki?curid=955677" title="Henryk Groszyk">
Henryk Groszyk

Henryk Józef Groszyk (ur. 2 października 1926 w Sępólnie Krajeńskim, zm. 10 grudnia 2009 w Lublinie) – polski prawnik, profesor zwyczajny nauk prawnych, członek Trybunału Stanu od 1982 do 1985 oraz sędzia Trybunału Konstytucyjnego w latach 1985–1993, przewodniczący komisji problemowej PRON w 1982, członek Komitetu Wykonawczego Rady Krajowej PRON w 1983 roku.
Życiorys.
Urodził się w rodzinie urzędniczej, syn Władysława i Stefanii. Naukę w szkole przerwał mu wybuch II wojny światowej. Wraz z rodziną został wysiedlony do Generalnego Gubernatorstwa, gdzie w okresie niemieckiej okupacji pracował i uczył się na tajnych kompletach, jednocześnie biorąc czynny udział w konspiracyjnej walce z okupantem jako żołnierz AK – pseudonim „Mewa”. Aresztowany przez gestapo i uwięziony na Pawiaku w Warszawie został deportowany do obozu koncentracyjnego Stutthof.
Ukończył studia prawnicze na Wydziale Prawa Uniwersytetu Mikołaja Kopernika w Toruniu (1950), uzyskał stopień doktora nauk prawnych w 1959, zaś doktora habilitowanego w 1965. Profesorem zwyczajnym został w 1977.
Pełnił funkcję Kierownika Katedry Teorii Państwa i Prawa Wydziału Prawa i Administracji Uniwersytetu Marii Curie-Skłodowskiej w Lublinie w latach 1969–1970. W okresach od 1970 do 1971 oraz od 1983 do 1997 był kierownikiem Zakładu Teorii Państwa i Prawa UMCS a dyrektorem Instytutu Historii i Teorii Państwa i Prawa UMCS w latach 1977–1981. W 1981 został prodziekanem Wydziału Prawa i Administracji UMCS i był nim do 1982, od 1982 do 1984 piastował stanowisko dziekana tegoż Wydziału. Od 1965 aż do śmierci był opiekunem Studenckiego Koła Naukowego Prawników UMCS.
W latach 1981–1982 wchodził w skład Międzyklubowego Zespołu Ekspertów, powołanego w sprawie utworzenia Trybunału Konstytucyjnego, Trybunału Stanu i urzędu Prezydenta zaś od 1982 do 1985 zasiadał w Trybunale Stanu. Był ekspertem Komisji Konstytucyjnej Zgromadzenia Narodowego w latach 1995–1997 i członkiem Rady Legislacyjnej przy Prezesie Rady Ministrów w latach 1984–1987 i 1994–1998. Od 1994 do 1998 zasiadał w Komisji Prezesa Rady Ministrów ds. Nagród Naukowych.
Od 1981 do 1987 był członkiem Komitetu Nauk Prawnych PAN, a w latach 1972–1996 członek Komitetu Nauk Politycznych PAN, zaś w latach 1990–1993 także członkiem Rady Towarzystw Naukowych przy Prezydium PAN. Od 1989 do 1992 prezesował Zarządowi Głównemu Polskiemu Towarzystwu Nauk Politycznych. Profesor Groszyk był również członkiem honorowym Polskiego Towarzystwa Nauk Politycznych, Międzynarodowego Stowarzyszenia Filozofii Prawa (IVR) i Polskiego Towarzystwa Legislacji oraz Lubelskiego Towarzystwa Naukowego.
Profesor H. Groszyk był autorem ponad 100 publikacji naukowych, w tym kilku monografii z zakresu teorii państwa i prawa. W 1981 otrzymał nagrodę Ministra Nauki i Szkolnictwa Wyższego za szczególne osiągnięcia w zakresie kształcenia kadr. Został również wyróżniony Medalem Komisji Edukacji Narodowej w 1978 oraz Odznaką „Zasłużony dla miasta Lublina” w 1969. W 2004 odznaczono go Medalem „Zasłużony dla Uniwersytetu Marii Curie-Skłodowskiej”, a w 1984 Krzyżem Oficerskim Orderu Odrodzenia Polski i Krzyżem Kawalerskim Orderu Odrodzenia Polski w 1965 oraz Srebrnym Krzyżem Zasługi w 1956. Postanowieniem prezydenta Aleksandra Kwaśniewskiego z dnia 11 listopada 1997, w uznaniu wybitnych osiągnięć w kształtowaniu prawnych podstaw demokratycznego i praworządnego państwa, został odznaczony Krzyżem Komandorskim Orderu Odrodzenia Polski.
16 grudnia 2009 na Wydziale Prawa i Administracji UMCS przy auli uniwersyteckiej, gdzie profesor Groszyk od lat prowadził wykład ze "Wstępu do prawoznawstwa", odbyła się uroczystość pożegnalna. Obecni byli, między innymi, JM Rektor UMCS, Dziekan WPiA UMCS, członkowie Rady Wydziału, wychowankowie profesora, członkowie koła naukowego, studenci. Po uniwersyteckim pożegnaniu trumna z ciałem profesora została przewieziona do Kalisza na uroczystości pogrzebowe, które odbyły się 18 grudnia 2009.

</doc>
<doc id="955678" url="https://pl.wikipedia.org/wiki?curid=955678" title="Werenowo">
Werenowo

Werenowo, Woronów, Werenów (biał. "Воранава", trb. "Woranawa"; hist. "Blotno") – osiedle typu miejskiego na Białorusi, w obwodzie grodzieńskim, siedziba rejonu werenowskiego, 32 km od Lidy, 13 km od granicy z Litwą; 6,3 tys. mieszkańców (2010).
Pierwsza wzmianka o mieście pochodzi z roku 1536. Prywatne miasto szlacheckie położone było w końcu XVIII wieku w powiecie lidzkim województwa wileńskiego. W II Rzeczypospolitej miejscowość była siedzibą wiejskiej gminy Werenów.
W mieście działają dwie parafie – rzymskokatolicka (pw. Świętych Apostołów Szymona i Judy Tadeusza) i prawosławna (pw. św. Aleksandra Newskiego). Znajduje się tu kościół księży pallotynów z 1995 roku, stojący w miejscu drewnianego kościoła zburzonego przez komunistów w 1967 roku oraz niewielka cerkiew prawosławna z 2000 r. 80% ludności to katolicy, większość mieszkańców ma pochodzenie polskie. Na werenowskim rynku stoi pomnik Lenina. Miasto ma dogodną komunikację autobusową z Wilnem, Lidą, Mińskiem i Grodnem. Znajduje się tu przystanek kolejowy Werenowo, położony przy linii kolejowej Wilno–Lida.
Nazwa.
Miejscowość współcześnie nosi nazwę białoruską "Воранава" (trl. Voranava, trb. Woranawa) oraz rosyjską "Вороново" (trl. Voronovo, trb. Woronowo). Do XVIII w. miejscowość nazywała się "Błotno", później stosowane były różne formy nazwy współczesnej: "Woronów", "Werenów", "Woronowo". Po odzyskaniu przez Polskę niepodległości przyjęto dla miejscowości nazwę "Woronowo", która to była stosowana urzędowo do 1929 r. – wówczas została zmieniona na formę "Werenowo" (stosowaną nieformalnie już wcześniej, np. na mapach). Po 1929 r. w publikacjach urzędowych stosowana była wyłącznie forma "Werenowo", natomiast w polskich publikacjach współczesnych przeważnie stosowane są nazwy "Woronów" i "Woronowo". Białoruscy Polacy używają głównie nazwy "Werenowo".
Flaga i herb.
Flaga i herb Werenowa zostały ustanowione 17 lipca 2006 zarządzeniem prezydenta Białorusi nr 455.

</doc>
<doc id="955679" url="https://pl.wikipedia.org/wiki?curid=955679" title="31Knots">
31Knots

31 Knots – zespół math rockowy założony w 1997 w Portland przez gitarzystę Joego Haege'a oraz basistę Jaya Windbrennera. W 1998 do grupy dołączył perkusista Joe Kelly zastąpiony w 2003 przez Jaya Pellicciego.

</doc>
<doc id="955680" url="https://pl.wikipedia.org/wiki?curid=955680" title="Wodospady Livingstone’a">
Wodospady Livingstone’a

Wodospady Livingstone’a – szereg porohów i progów wodnych zakończonych niecką zwaną „Piekielnym Kotłem” na rzece Kongo w Demokratycznej Republice Konga w Afryce, około 200 kilometrów od ujścia rzeki do Atlantyku. Odcinek wodospadowy zajmuje około 350 kilometrów przełomu rzeki przez pasmo Gór Krystalicznych w obrębie Progu Dolnogwinejskiego, pomiędzy miastami Kinszasa i Matadi. Różnica poziomów wynosi tu 270 metrów. Nazwane zostały tak na cześć szkockiego misjonarza i badacza Afryki Davida Livingstone’a, który wprawdzie badał górne partie dorzecza Konga, ale w pobliżu wodospadów nigdy nie był.
Wodospady Livingstone’a to największa na świecie naturalna bariera rzeczna pod względem wielkości przepływu (Kongo jest drugą po Amazonce rzeką pływową świata). Jak są niebezpiecznie świadczy fakt, że w roku 1985 siedmiu śmiałków z francuskiej ekspedycji, która próbowała je pokonać na specjalnie przygotowanych pontonach, zaginęło bez śladu. 
W roku 2012 najtrudniejsze fragmenty Wodospadów Livingstone’a zostały przepłynięte na kajakach przez międzynarodową ekspedycję The Grand Inga Project.

</doc>
<doc id="955681" url="https://pl.wikipedia.org/wiki?curid=955681" title="Melmac">
Melmac



</doc>
<doc id="955692" url="https://pl.wikipedia.org/wiki?curid=955692" title="Explorer 14">
Explorer 14

Explorer 14 – satelita naukowy amerykańskiej agencji kosmicznej NASA. Drugi, po Explorerze 12, statek typu S-3, serii Energetic Particle Explorer. Badał pasy Van Allena, promieniowanie kosmiczne i magnetosferę.
Opis misji.
Explorer 14 funkcjonował poprawnie, oprócz okresu od 10 do 24 stycznia 1963, kiedy nastąpiła awaria kodera. 11 sierpnia 1963 podobna awaria ostatecznie przerwała napływ użytecznych danych z satelity. Dane takie spływały przez ok. 85% czasu trwania misji. Po 24 stycznia 1963 był stabilizowany obrotowo, z prędkością 10 obr./min. Malała ona stopniowo i 8 lipca osiągnęła 1 obr./min.
Budowa i działanie.
Statek był stabilizowany obrotowo i zasilany z baterii słonecznych. Telemetria wykorzystywała 16 multipleksowanych kanałów z dzielonym czasem i kodowanych PFM/PM. Czas próbkowania 16 kanałów (jedna ramka) wynosił 0,323 sekundy. Połowa kanałów służyła do przekazywania ośmiopoziomowej informacji cyfrowej. Pozostałe przekazywały dane analogowo. Podczas przetwarzania danych na ziemi, były one digitalizowane z dokładnością 1/100 całej skali. Jeden z kanałów, w cyklu 16 ramek, przekazywał dane o temperaturze statku, napięciach i prądach zasilania, itp. Tempo obrotu satelity, fazę i kąt między osią obrotu a kierunkiem Słońca mierzył cyfrowy czujnik położenia Słońca. 

</doc>
<doc id="955698" url="https://pl.wikipedia.org/wiki?curid=955698" title="RS-24">
RS-24

RS-24 Jars (ros. "РС-24 Ярс") – rosyjski pocisk balistyczny dalekiego zasięgu klasy ICBM. Z uwagi na wiek i znaczenie broni, jest ona objęta tajemnicą. Dostępne informacje są niepotwierdzone i czasem sprzeczne. Pierwsze RS-24 są w służbie od 2010 roku i mają być użytkowane do roku 2050.
Historia.
Pierwsza udana próba pocisku miała miejsce 29 maja 2007 - oficjalnie w odpowiedzi na ogłoszone przez Stany Zjednoczone plany budowy tarczy antyrakietowej na terenie Czech i Polski. Kolejne miały miejsce: 25 grudnia 2007, 26 listopada 2008, 14 kwietnia 2014 (cel: poligon Kura na Kamczatce). Wystrzelony z poligonu rakietowego Plesieck, RS-24 uwolnił głowice MIRV, które po przebyciu 9000 km trafiły w cele na poligonie Kura na Kamczatce. Testy miały zakończyć się w 2008, a na 2009 planowane było rozpoczęcie produkcji. RS-24 miały stopniowo zastępować pociski typu RS-18B (w klasyfikacji NATO: SS-19) oraz RS-20 (SS-18 "Satan") i stać się podstawą rosyjskich lądowych sił jądrowych. Według niektórych źródeł Jars ma zastąpić również mobilne pociski Topol/Topol-M (z którymi dzieli niektóre rozwiązania), ale służyć równolegle z podziemnymi wersjami tych ostatnich.
Opis.
Jars to międzykontynentalny pocisk balistyczny na paliwo stałe, zdolny przenosić od 3 do 6 niezależnych głowic atomowych (MIRV) o mocy 150-300 kt każda. Zasięg pocisku szacowany jest na 11 000 km.
Podwozie mobilnych wyrzutni rakiet RS-24 stanowią ośmioosiowe pojazdy MZKT-79221, produkowane w MZKT w Mińsku - takie same jak mobilnych Topol-M. Rozwijają prędkość do 45 km/h i mają zasięg do 500 km.
Masa wersji na platformy kolejowe ma nie przekraczać 47 ton i 22,5 metra długości. Wagon-chłodnia ma mieć długość 24 metrów.
Służba.
Pierwszy pułk (2 dywizjony, 6 rakiet, 18 głowic; część Tejkowskiej dywizji rakietowej) uzbrojony w te rakiety osiągnął gotowość bojową na początku 2011 roku. Pułk stacjonuje w Obwodzie Iwanowskim. Jeszcze w tym samym roku, 27 grudnia 2011, gotowość osiągnął drugi pułk (2 dywizjony) Tejkowskiej dywizji rakietowej, również uzbrojony w RS-24. Przezbrojenie tej dywizji miało się zakończyć w 2012. Następnie pociski miał wchodzić na stan jednostek w zgrupowaniach nowosybirskim i kozielskim (wyrzutnie stacjonarne). 
W 2014 Wojska Rakietowe Strategicznego Przeznaczenia miały przyjąć na stan 22 pociski rakietowe Jars. Przedstawiciele dowództwa tych wojsk przekazali także, że do roku 2020 powstanie wersja Jarsów na platformy kolejowe (Rosja wycofała się z takiego pomysłu w 2005 roku pod naciskiem USA).

</doc>
<doc id="955700" url="https://pl.wikipedia.org/wiki?curid=955700" title="Czubacze">
Czubacze

Czubacze, czubaczowate (Cracidae) – rodzina ptaków z rzędu grzebiących (Galliformes). Obejmuje gatunki lądowe, zamieszkujące Amerykę od Meksyku na północy po północną Argentynę na południu.
Jeden gatunek – czakalaka północna ("Ortalis vetula") – występuje w pasie wybrzeża od Teksasu (Stany Zjednoczone) po Kostarykę. Jest to najbardziej na północ żyjący przedstawiciel rodziny. Dwa gatunki – grdacz trynidadzki ("Pipile pipile") i czakalaka rdzaworzytna ("Ortalis ruficauda") – występują na archipelagu Trynidad i Tobago.
Są to duże ptaki, wyglądem zbliżone do indyków. Są ptakami nadrzewnymi, jedynie czakalaki preferują bardziej otwarte, krzaczaste tereny. Są zazwyczaj ciemno upierzone, lecz czubacze i niektóre penelopy mogą mieć różnokolorową głowę.
Ich główny pokarm stanowią owoce, owady i dżdżownice. Gniazdują na drzewach, składając 2 do 3 jaj. Samica wysiaduje je samotnie.
Czubacze spokrewnione są z australijskimi nogalami. W niektórych starszych klasyfikacjach wydzielane były w osobnym rzędzie Craciformes, jednak wiele współczesnych badań potwierdza ich pokrewieństwo z grzebiącymi.
Systematyka.
Do rodziny należą następujące rodzaje:
Fragment kladogramu obejmujący rodzaje z rodziny Cracidae:

</doc>
<doc id="955703" url="https://pl.wikipedia.org/wiki?curid=955703" title="Tarnowiec (powiat złotowski)">
Tarnowiec (powiat złotowski)

Tarnowiec – wieś krajeńska w Polsce położona w województwie wielkopolskim, w powiecie złotowskim, w gminie Tarnówka w odległości 4 kilometrów od siedziby gminy.
W latach 1975–1998 miejscowość administracyjnie należała do województwa pilskiego.
Sołectwo "Tarnowiec" zostało utworzone w 1990 roku, obszar wchodzący w jego skład był nazywany do roku 1989 "Wybudowaniem Tarnówki". Jest to miejscowość o luźnej zabudowie, rozciągnięta wzdłuż drogi powiatowej Tarnówka - Krajenka. Znajduje się tutaj dobrze zachowane grodzisko typu pierścieniowego z IX wieku, o wałach ziemnych wysokości 6 m. We wnętrzu grodziska znajdują się duże ilości fragmentów ceramiki. Na początku lat 90. został tu zbudowany młyn zbożowy na bazie istniejącej wcześniej "Rolniczej Spółdzielni Produkcyjnej".

</doc>
<doc id="955704" url="https://pl.wikipedia.org/wiki?curid=955704" title="Daath">
Daath



</doc>
<doc id="955706" url="https://pl.wikipedia.org/wiki?curid=955706" title="Martin Rodbell">
Martin Rodbell

Martin Rodbell (ur. 1 grudnia 1925 w Baltimore, zm. 7 grudnia 1998 w Chapel Hill w stanie Karolina Północna) – amerykański biochemik, laureat Nagrody Nobla w roku 1994 w dziedzinie fizjologii i medycyny.
Życiorys.
Martin Rodbell urodził się 1 grudnia 1925 roku w Baltimore w stanie Maryland. Ukończył prywatną szkołę średnią Baltimore City College, gdzie uczestniczył w specjalnym programie nauczania. Szkoła przygotowywała uczniów do podjęcia studiów od razu od drugiego roku i w związku z tym kładła specjalny nacisk na język – łacinę, grekę, niemiecki i francuski. Rodbell w szczególności upodobał sobie język francuski i w tym kierunku pragnął kontynuować studia. Drugą jego pasją była chemia. W roku 1943 rozpoczął studia na Uniwersytecie Johna Hopkinsa na wydziale chemii, a zamiłowanie do literatury francuskiej i poezji przewijało się przez całe jego życie, często pisząc okazjonalne wiersze.
W 1944 roku przerwał studia, by odbyć służbę wojskową w czasie trwającej II wojny światowej. Otrzymał przydział jako radiotelegrafista. W roku 1944 wznowił przerwane studia i w 1949 roku uzyskał stopień magistra biologii. Po ukończeniu podstawowych kursów Martin Rodbell pozostał na uczelni, biorąc dodatkowe kursy w dziedzinie chemii. W 1950 roku poślubił Barbarę Ledermann, niemiecką tancerkę i fotografika, przyjaciółkę Anne Frank, przybyłą do Stanów Zjednoczonych z Holandii, gdzie się ukrywała w czasie wojny. Jej rodzina zginęła w krematorium w Oświęcimiu. Tego samego roku przeprowadził się do Seattle, gdzie kontynuował naukę w specjalnym programie, na Uniwersytecie Waszyngtońskim.
W 1954 roku obronił pracę doktorską, pod kierunkiem Donalda Hanahan, na temat metabolizmu lecytyny w wątrobie. Pod koniec roku przyjął posadę jako biochemik w laboratorium na Uniwersytecie Illinois w Urbana-Champaign, gdzie pozostał przez dwa lata. Pracując jako młodszy instruktor w biochemii, odkrył swoje powołanie w pracach naukowych i w badaniach nad biochemią lecytyny w błonach komórki. Tam też pracował z Krisem Gunsalus, Luria i Spiegelmanem.
W 1956 roku przyjął posadę jako biochemik w laboratorium Christiana Anfinsena w Narodowym Instytucie Zdrowia w Betezda, Marylandzie. W tym czasie studiował budowę białek lipidu i glukozy w tłuszczach tkanki. W 1961 roku, Rodbell przeniósł się do laboratoriów Narodowego Instytutu Artretyzmu i Chorób Metabolicznych (obecnie laboratoria te są częścią Narodowego Instytutu Cukrzycy, Trawienną i Chorób Nerkowych).
W połowie 1960 roku swoje zainteresowania Rodbel skierował w kierunku swoich pierwotnych badań w embriologii, a dokładnie w kierunku metabolicznych funkcji białek hormonalnych lipidu, prowadząc badania na pojedynczych komórkach. Wyjechał do Europy, gdzie prowadził badania wraz z profesorem Jean Brachet na Uniwersytecie w Brukseli i na Uniwersytecie w Lejdzie w Holandii.
W 1969 roku, Rodbell stworzył cybernetyczną teorię przenoszenia (transdukcji) informacji przez błonę komórkową – od receptora poprzez przekaźnik (transducer) do efektora wewnątrz komórki. Teoria transdukcji sygnału pomogła mu odkrywać znaczenie i funkcję białka G na początku lat siedemdziesiątych XX wieku, a także stała się podstawą dla jego późniejszej nagrody Nobla za wkład do nauki biomedyki.
W 1975 roku został Szefem Laboratorium Odżywiania i Endokrynologii w NIAMD, gdzie pracował do 1985 roku. W 1985 roku, Rodbell został Naukowym Dyrektorem Narodowego Instytutu NIH Środowiskowych Nauk Zdrowia w Chapel Hill, w Karolinie Północnej. Funkcję tę sprawował do roku 1989, by następnie przenieść się do NIEHS, gdzie pracował do 1994 roku.
W 1994 roku Martin Rodbell, wraz z Alfredem G. Gilmanem z Medycznego Centrum Uniwersytetu Teksańskiego, otrzymał nagrodę Nobla w Fizjologii i Medycynie za odkrycie i wyjaśnienie funkcji białek G. Jako laureat gościnnie wykładał w college’ach i szkołach średnich.
Dwukrotnie był profesorem tymczasowym w Instytucie Klinicznej Biochemii, Uniwersytetu w Genewie (lata 1967–1968 i 1981–1983).

</doc>
<doc id="955711" url="https://pl.wikipedia.org/wiki?curid=955711" title="Tarnowski Młyn (powiat złotowski)">
Tarnowski Młyn (powiat złotowski)

Tarnowski Młyn – osada krajeńska w Polsce położona w województwie wielkopolskim, w powiecie złotowskim, w gminie Tarnówka.
Młyn królewski należący do starostwa ujskiego, pod koniec XVI wieku leżała w powiecie nakielskim województwa kaliskiego. W latach 1975–1998 miejscowość położona była w województwie pilskim.

</doc>
<doc id="955714" url="https://pl.wikipedia.org/wiki?curid=955714" title="Współczynnik rho Spearmana">
Współczynnik rho Spearmana



</doc>
<doc id="955715" url="https://pl.wikipedia.org/wiki?curid=955715" title="Hrabstwo Garrett">
Hrabstwo Garrett

Hrabstwo Garrett (ang. "Garrett County") to hrabstwo w zachodniej części amerykańskiego stanu Maryland. Hrabstwo zajmuje powierzchnię całkowitą 1 698,77 km² i według szacunków US Census Bureau w roku 2006 miało 29 859 mieszkańców. Siedzibą hrabstwa jest miejscowość Oakland.
Historia.
Hrabstwo Garrett jest ostatnim hrabstwem jakie zostało utworzone w stanie Maryland. Powstało w roku 1872 z części hrabstwa Allegany. Nazwa hrabstwa pochodzi od nazwiska Johna Work Garretta, amerykańskiego przedsiębiorcy i finansisty.
Geografia.
Całkowita powierzchnia hrabstwa Garrett wynosi 1 698,77 km², z czego 1 678,21 km² stanowi powierzchnia lądowa, a 20,56 km² (1,2%) powierzchnia wodna. Najwyższym punktem w hrabstwie Garrett jest wierzchołek Hoye Crest na górze Backbone Mountain o wysokości 1 024 m n.p.m, który jest również najwyżej położonym punktem w stanie Maryland. Najniżej położony punkt ma wysokość 293 m n.p.m. i znajduje się na rzece Potomak w pobliżu miejscowości Bloomington.
W hrabstwie Garrett znajduje się sześć parków stanowych: Big Run, Casselman River Bridge, Deep Creek Lake, Herrington Manor, New Germany i Swallow Falls.
Demografia.
Według szacunków US Census Bureau w roku 2006 hrabstwo Garrett miało 29 859 mieszkańców.

</doc>
<doc id="955716" url="https://pl.wikipedia.org/wiki?curid=955716" title="SS-27">
SS-27



</doc>
<doc id="955730" url="https://pl.wikipedia.org/wiki?curid=955730" title="Brzęczek (potok)">
Brzęczek (potok)

Brzęczek (niem. "Klinkenbach") – potok górski w Polsce w województwie dolnośląskim w Sudetach Środkowych, w Górach Sowich i na Przedgórzu Sudeckim.
Przebieg i opis.
Górski potok, o długości około 9,6 km, lewy dopływ Piławy, należący do dorzecza Odry, zlewiska Morza Bałtyckiego. W części źródliskowej składa się z kilku potoków, których źródła położone są na terenie Parku Krajobrazowego Gór Sowich. Główny potok wypływa ze źródła położonego na wysokości około 675 m n.p.m., pomiędzy Żebrakiem i Kopistą. Źródło drugiego potoku położone jest na wysokości około 640 m n.p.m. na północno-wschodnim zboczu Korczaka, w rejonie przełęczy Trzy Buki, a źródło trzeciego położone jest na wysokości około 570 m n.p.m., najbardziej na północ, pomiędzy Błyszczem a Wroną w Dolinie Wapiennej. Wszystkie trzy potoki spływają zalesionymi, stromymi, wąskimi, krętymi i głęboko wciętymi w zbocza dolinami w kierunku północno-wschodnim. U północno-wschodniego podnóża Gór Sowich, na linii sudeckiego uskoku brzeżnego na wysokości 400 m n.p.m., potoki opuszczają obszar Parku Krajobrazowego i wpływają na otwarty teren Obniżenia Podsudeckiego i płyną w kierunku zachodnich obrzeży Bielawy, gdzie łączą się w jeden potok. W środkowym i dolnym biegu potok płynie rozległą równiną przez łąki i pola uprawne do ujścia do Piławy, do której uchodzi na wysokości około 255 m n.p.m., w Dzierżoniowie. Zasadniczy kierunek biegu potoku jest północno-wschodni. Jest to potok górski odwadniający północno-wschodni fragment zboczy Gór Sowich. Potok w górnym biegu dziki w środkowym i dolnym biegu częściowo uregulowany.
Najładniejsza jest środkowa Dolina Kamienna, którą płynie główny środkowy potok Brzęczek, zbocza doliny miejscami przechodzą w małe urwiska skalne.
Dopływy.
Dopływy potoku stanowią strumienie i potoki bez nazwy, w większości mające źródła na północno-wschodnich zboczach Gór Sowich.

</doc>
<doc id="955734" url="https://pl.wikipedia.org/wiki?curid=955734" title="Lubnica (województwo wielkopolskie)">
Lubnica (województwo wielkopolskie)

Lubnica – wieś w Polsce położona w województwie wielkopolskim, w powiecie złotowskim, w gminie Okonek przy ujściu rzeki Czernicy do Gwdy.
W latach 1975–1998 miejscowość administracyjnie należała do województwa pilskiego.
We wsi stoi kościół Narodzenia Najświętszej Maryi Panny z muru pruskiego.
Do 2006 r. istniała część wsi Lubnica: Lubnicki Młyn oraz osada Lubnica. Miejscowości włączone do wsi, nazwy zniesione.

</doc>
<doc id="955736" url="https://pl.wikipedia.org/wiki?curid=955736" title="Lubnica">
Lubnica



</doc>
<doc id="955739" url="https://pl.wikipedia.org/wiki?curid=955739" title="Skoki (powiat złotowski)">
Skoki (powiat złotowski)

Skoki – wieś w Polsce położona w województwie wielkopolskim, w powiecie złotowskim, w gminie Okonek.
W latach 1975–1998 miejscowość administracyjnie należała do województwa pilskiego.
Zobacz też: Skok

</doc>
<doc id="955742" url="https://pl.wikipedia.org/wiki?curid=955742" title="Mitchel Musso">
Mitchel Musso

Mitchel Tate Musso (ur. 9 lipca 1991 w Garland) – amerykański aktor, muzyk i piosenkarz. Występował w roli Olivera „Smokena” Okena w serialu Disney Channel "Hannah Montana". 
Życiorys.
Urodził się i dorastał w Garland w Teksasie jako syn Katherine „Kathy” (z domu Moore) i Samuela „Sama” Musso. Jego matka była pochodzenia angielskiego / brytyjskiego, a ojciec włoskiego (w tym sycylijskiego). Wychowywał się z dwoma braćmi, starszym Masonem Tylerem (ur. 17 marca 1989), wokalistą zespołu Metro Station, i młodszym Marcem (ur. 29 marca 1995), który zagrał m.in. w dramacie kryminalnym "21 gramów" i komedii przygodowej "". 
Wystąpił gościnnie w teledysku do piosenki "Seventeen Forever", gdzie zagrał chłopaka na gokarcie. Przyjaźni się z Miley Cyrus i Emily Osment, z którą nagrał piosenkę "If I Didn't Have You". Na swoim pierwszym poważnym koncercie w 2008 jako pierwszy kawałek zaśpiewał napisaną przez niego piosenkę "My Best Friend", którą zadedykował Miley Cyrus. Jego debiutancki album nazwany jego imieniem i nazwiskiem wyszedł 2 czerwca 2009. Razem z Tiffany Thornton nagrał piosenkę "Let It Go" na potrzeby filmu "O, kurczę!", gdzie zagrał Poole’a, podkładał głos Jeremiasza w wersji oryginalnej serialu "Fineasz i Ferb". Mitchel produkuje również coraz więcej reklam.

</doc>
<doc id="955743" url="https://pl.wikipedia.org/wiki?curid=955743" title="Tarnowski Młyn">
Tarnowski Młyn

2 miejscowości w Polsce:

</doc>
<doc id="955744" url="https://pl.wikipedia.org/wiki?curid=955744" title="Nerwy rdzeniowe">
Nerwy rdzeniowe



</doc>
<doc id="955747" url="https://pl.wikipedia.org/wiki?curid=955747" title="Syrenowate">
Syrenowate

Syrenowate (Sirenidae) − rodzina płazów z rzędu płazów ogoniastych (Caudata). 
Zasięg występowania.
Rodzina obejmuje gatunki występujące na południowo-wschodnich terenach USA i w skrajnie północno-wschodnim Meksyku. 
Charakterystyka.
Przedstawiciele tej rodziny żyją w wodach stojących, odżywiają się drobną zwierzyną i roślinnością. Posiadają zarówno płuca, jak i skrzela. Prawdopodobnie neoteniczne.
Systematyka.
Do rodziny należą następujące rodzaje:

</doc>
<doc id="955749" url="https://pl.wikipedia.org/wiki?curid=955749" title="Thayendanegea">
Thayendanegea



</doc>
<doc id="955750" url="https://pl.wikipedia.org/wiki?curid=955750" title="Sirenidae">
Sirenidae



</doc>
<doc id="955751" url="https://pl.wikipedia.org/wiki?curid=955751" title="Ward Churchill">
Ward Churchill

Ward Churchill (ur. 2 października 1947) amerykański pisarz, weteran z Wietnamu i działacz polityczny. Utrzymuje, że jest Indianinem. 
Były profesor na uniwersytecie University of Colorado at Boulder, specjalizujący się w studiach nad kulturową tożsamością USA i wspólnotą Indiańską. Usunięty z uniwersytetu i pozbawiony tytułu naukowego za udowodnione nierzetelne prowadzenie badań naukowych.

</doc>
<doc id="955752" url="https://pl.wikipedia.org/wiki?curid=955752" title="Czersk (województwo wielkopolskie)">
Czersk (województwo wielkopolskie)

Czersk (niem. "Marienwalde") – uroczysko–dawna miejscowość w Polsce położona w województwie wielkopolskim, w powiecie złotowskim, w gminie Okonek.
W latach 1975–1998 miejscowość administracyjnie należała do województwa pilskiego.
W drugiej połowie XX wieku wieś została wyludniona z powodu powstania poligonu wojskowego. Obecnie znajdują się tam jedynie ruiny dawnych zabudowań, a także utworzony w 2008 rezerwat przyrody Wrzosowiska w Okonku.

</doc>
<doc id="955755" url="https://pl.wikipedia.org/wiki?curid=955755" title="Przybysław (powiat złotowski)">
Przybysław (powiat złotowski)

Przybysław – osada w Polsce położona w województwie wielkopolskim, w powiecie złotowskim, w gminie Okonek przy trasie linii kolejowej Szczecinek-Jastrowie-Piła.
W latach 1975–1998 miejscowość administracyjnie należała do województwa pilskiego.
Zobacz też: Przybysław

</doc>
<doc id="955756" url="https://pl.wikipedia.org/wiki?curid=955756" title="Marilyn vos Savant">
Marilyn vos Savant

Marilyn vos Savant (ur. 11 sierpnia 1946 w St. Louis) – amerykańska felietonistka i pisarka pochodzenia austriackiego. 
W okresie od 1986 do 1989 znajdowała się w Księdze rekordów Guinnessa jako osoba z najwyższym ilorazem inteligencji (tę kategorię zniesiono w 1990 ze względu na niedostateczną miarodajność testów IQ oraz tym samym niemożność wskazania pojedynczej osoby o najwyższym IQ). Wykonany przez nią test w wieku 10 lat wykazał IQ równy 228.
W 1990 roku na łamach czasopisma "Parade" podała poprawne rozwiązanie paradoksu Monty'ego Halla. Wywołało to wiele kontrowersji – oszacowano, że do redakcji wpłynęło ponad 10 tys. listów od osób, które uważały jej rozwiązanie za błędne. Marilyn zachęciła amerykańskie szkoły by przeprowadziły symulacje paradoksu, ich wynik niemal w 100% potwierdził jej rozwiązanie.
W 1987 roku wyszła za mąż za Roberta Jarvika.

</doc>
<doc id="955758" url="https://pl.wikipedia.org/wiki?curid=955758" title="Wojnówko (powiat złotowski)">
Wojnówko (powiat złotowski)

Wojnówko – osada w Polsce położona w województwie wielkopolskim, w powiecie złotowskim, w gminie Okonek.
W latach 1975–1998 miejscowość administracyjnie należała do województwa pilskiego.

</doc>
<doc id="955762" url="https://pl.wikipedia.org/wiki?curid=955762" title="Carl David Tolmé Runge">
Carl David Tolmé Runge

Carl David Tolmé Runge (ur. 30 sierpnia 1856 w Bremie, zm. 3 stycznia 1927 w Getyndze) – niemiecki matematyk i fizyk.
Wspólnie z Martinem Kuttą opracował algorytm numeryczny rozwiązujący problem początkowy dla równań różniczkowych pierwszego rzędu, nazwanego od jego nazwiska algorytmem Rungego-Kutty.
Życiorys.
Lata wczesnego dzieciństwa spędził w Hawanie, gdzie jego ojciec był konsulem Danii.
Doktorat w 1880 w Berlinie, pod kierunkiem Karla Weierstrassa, z zakresu geometrii różniczkowej.
Od 1886 do 1904 – profesor w Hanowerze, od 1904 do emerytury w 1925 w Getyndze.
Jego zainteresowania naukowe obejmowały oprócz różnych działów matematyki, fizykę, w szczególności spektroskopię, oraz geodezję i astrofizykę.
Jest autorem wielu prac w zakresie badania widm optycznych pierwiastków i zastosowania tych wyników w astrofizyce.
Ma na Księżycu krater swego imienia.
Zjawisko Rungego zwane też efektem Rungego – fakt, że błąd interpolacji pewnych funkcji wielomianami coraz wyższych stopni, przy równomiernym rozmieszczeniu węzłów interpolacji, rośnie wraz ze stopniem wielomianu.

</doc>
<doc id="955769" url="https://pl.wikipedia.org/wiki?curid=955769" title="Brzozówka (województwo wielkopolskie)">
Brzozówka (województwo wielkopolskie)

Brzozówka – wieś sołecka w Polsce położona w województwie wielkopolskim, w powiecie złotowskim, w gminie Okonek w pobliżu trasy linii kolejowej Szczecinek-Jastrowie-Piła.
W latach 1975–1998 miejscowość administracyjnie należała do województwa pilskiego.

</doc>
<doc id="955770" url="https://pl.wikipedia.org/wiki?curid=955770" title="Cabaret Voltaire (zespół muzyczny)">
Cabaret Voltaire (zespół muzyczny)

Cabaret Voltaire – angielski zespół muzyczny pochodzący z Sheffield, założony w 1973 roku przez Stephena Mallindera, Richarda H. Kirka i Chrisa Watsona. Grupa zaczerpnęła swoją nazwę od słynnego klubu Cabaret Voltaire powiązanego z ruchem Dada.
Początkowo grupa zajmowała się performance'em, by z czasem priorytetem ich działań stała się muzyka. Dzięki nowatorskiemu wykorzystaniu instrumentów elektronicznych stosunkowo szybko stali się pionierami w dziedzinach alternatywnej muzyki pop, dance, techno i eksperymentalnej elektroniki.

</doc>
<doc id="955772" url="https://pl.wikipedia.org/wiki?curid=955772" title="George Calvert (baron)">
George Calvert (baron)

George Calvert (ur. ok. 1580, zm. 15 kwietnia 1632) – angielski polityk i kolonizator. Był między innymi członkiem angielskiej Izby Gmin, a później sekretarzem stanu na dworze króla Jakuba I Stuarta. W roku 1625 przeszedł na katolicyzm i otrzymał tytuł barona Baltimore, rezygnując jednocześnie z pełnionych funkcji politycznych.
George Calvert zainteresował się kolonizacją Nowego Świata, pierwotnie ze względów komercyjnych, a później by zapewnić schronienie dla angielskich katolików. Został właścicielem kolonii Avalon, pierwszej stałej kolonii angielskiej na Nowej Fundlandii. Jednak zniechęcony tamtejszym klimatem, starał się o nadanie mu nowej kolonii położonej bardziej na południe, w rejonie zatoki Chesapeake, co ostatecznie zaowocowało powstaniem prowincji Maryland. George Calvert zmarł 15 kwietnia 1632 roku, na pięć tygodni przed zatwierdzeniem statutu nowej kolonii, pozostawiając jej zasiedlenie swojemu synowi, Cæciliusowi.
Młodość.
O genealogii rodu Calvertów z Yorkshire wiadomo niewiele, chociaż etymologia nazwiska oraz klejnot herbu Calvertów mogą wskazywać na to, że przodkowie George'a Calverta pochodzili z Flandrii. Leonard Calvert, ojciec George'a, był szlachcicem, poślubił szlachciankę Alicię Crossland i stał się właścicielem posiadłości Kiplin w dolinie rzeki Swale, w hrabstwie Yorkshire, na której prawdopodobnie około roku 1580 urodził się George.
Jako czternastoletni młodzieniec George rozpoczął studia w Trinity College na Uniwersytecie Oksfordzkim, gdzie uczył się języków obcych i które ukończył w 1597 roku z tytułem bakałarza. Po studiach wyjechał na kontynent europejski, gdzie poznał sir Roberta Cecila, swojego przyszłego mentora i opiekuna, wysłanego z misją dyplomatyczną przez królową angielską Elżbietę I do Francji na dwór Henryka IV.

</doc>
<doc id="955773" url="https://pl.wikipedia.org/wiki?curid=955773" title="Bully Hayes">
Bully Hayes

William Henry "Bully" Hayes (ur. około roku 1829 w Cleveland, Ohio, zm. w 1877 r.) – pirat grasujący na Pacyfiku w drugiej połowie XIX wieku, uważany za "jednego z ostatnich bukanierów". Swój przydomek "Bully" zyskał dzięki brutalnemu traktowaniu zarówno przeciwników, jak i członków własnej załogi, jakkolwiek wobec osób postronnych a wpływowych oraz kobiet potrafił być ujmujący i szarmancki.
Karierę rozpoczął jako zwykły marynarz na Wielkich Jeziorach, ale już w wieku 18 lat zaciągnął się na żaglowiec płynący z Nowego Jorku do San Francisco. W Kalifornii rozpoczynała się właśnie słynna "gorączka złota", więc Hayes - jeden z nielicznych, którzy nie zeszli z pokładu, robił na statku zadziwiająco szybką karierę. W ciągu dwóch lat został bosmanem, a następnie trzecim oficerem, chociaż nie ukończył żadnej szkoły morskiej. Na początku lat 50. był już pierwszym oficerem na brygu "Canton" wożącym osadników z Nowego Jorku do Australii.
Pirat.
Po kolejnym rejsie do Sydney i Hobart okazało się, że nie ma ładunku na drogę powrotną do San Francisco, więc armator postanowił statek sprzedać, ale Hayes zaproponował, by wyjść z Hobart pod balastem i poszukać ładunku gdzie indziej. W ten sposób "Canton" zawinął na Guam z pokładu zszedł dotychczasowy kapitan, a statek pożeglował do Singapuru, gdzie został sprzedany przez "kapitana" Hayesa, po czym ponownie korzystnie odkupiony i przemianowany na "C.W. Bradley Jr." od nazwiska miejscowego konsula USA. Korzystając z zaufania, jakim cieszyła się amerykańska bandera, Hayes ogłosił rejs do Batawii. Miejscowi kupcy szybko zapełnili ładownie towarami, które zostały szybko dostarczone na miejsce i sprzedane, ale pieniądze nigdy nie trafiły do kieszeni deponentów.
Jego kolejne oszustwo opisane zostało 31 sierpnia 1859 roku w ukazującym się w San Francisco dzienniku "Bulletin". Przebieg i sposób dokonania oszustwa był identyczny jak w Singapurze, doszły jednak dodatkowe elementy - bryg "Ellenita" został przez Hayesa kupiony za pomocą fałszywego czeku, a jego niedawno poślubiona małżonka znalazła się niespodziewanie bez środków do życia.
Kobiety były - obok pieniędzy - drugą pasją życiową Bully’ego. Legalnie zaślubionych żon miał prawdopodobnie sześć, a nadto po kilka kochanek w każdym porcie, do jakiego zawijał. Na Guam miał do dyspozycji cały harem. Wysoki, przystojny, nienagannie ubrany Hayes niezmiennie podobał się kobietom. Mówił głębokim barytonem, dobrze śpiewał.
Podobnie jak kobiety, często zmieniał statki, na jakich pływał. Po stracie "Ellenity" znalazł się w Australii, gdzie znalazł kolejna narzeczoną, a od przyszłego teścia w prezencie 300-tonowy bark "Launceston", który po jednym zaledwie rejsie przepadł bez śladu, a Hayes pojawił się w kwietniu 1864 r. w Auckland na pokładzie szkunera "Black Diamond". Najgorszą sławą cieszył się jego kolejny bryg "Rona", służący Bully’emu do porywania i sprzedawania w niewolę mieszkańców niewielkich atoli
Na swym ulubionym statku "Leonora", prowadził liczne (i nie zawsze udane) operacje handlowe w Oceanii specjalizując się w sprzedaży rumu i broni wyspiarzom, nie stronił jednak od "filibustierki", czyli piractwa, w którym to procederze konkurował z okrutnym Benem Peasem.
"Leonora" uległa rozbiciu w roku 1874 na rafach wyspy Kosrae, w związku z czym Hayes musiał spędzić na wyspie (w wiosce Utwe) blisko rok, dając się mocno we znaki mieszkańcom. I tym razem jednak - jak we wszystkich poprzednich przypadkach - uniknął kary. Wpadł dopiero w kwietniu 1875 roku, gdy dokonał próby wywiezienia z hiszpańskiej wówczas wyspy Guam osadzonych tam przestępców. Bully został aresztowany, zamknięty w więzieniu, a następnie przewieziony do Manili, gdzie sąd skazał go na rok ciężkich robót. Hayes wybrnął z tego ogłaszając przejście na katolicyzm, czym zdobył sobie wielką popularność i zwolnienie z odbycia kary. Właśnie w Manili spotkał go słynny żeglarz Joshua Slocum, co zostało odnotowane w jego wspomnieniach.
Ostatni wyczyn Hayesa miał miejsce w 1876 roku. Poznał w San Francisco młode małżeństwo Nataniela i Jenny Moody, właścicieli niewielkiego szkunera "Lotus". Szybko roztoczył przed nimi uroki wysp Pacyfiku i możliwości zrobienia majątku. Zaoferował się poprowadzić statek, w którym to celu zwerbował doświadczonego marynarza Charlesa Elsona i Holendra Petera Radecka, znanego jako "Dutch Pete" jako chłopca kabinowego i kuka. Szkuner był gotów do wyjścia w morze 7 października wieczorem, ale tuż przed podniesieniem kotwicy Bully wysłał Moody’ego do zegarmistrza po oddany do naprawy chronometr. Gdy Moody wrócił do portu "Lotus" znikał właśnie w ciemnościach kierując się na pełne morze.
Rejs przebiegał spokojnie, z czego wynika, że Jenny była w zmowie z Hayesem. Jedynym urozmaiceniem były szykany, jakim poddawał Bully kuka. 1 stycznia 1877 roku "Lotus" zawinął do Apia na Samoa, skąd ponownie wyszedł w morze 31 marca. W kilka dni później doszło pomiędzy Hayesem a Peterem do starcia po zakropionej alkoholem awanturze. Jak zeznał później Elson, prawdopodobnie "Dutch Pete" zabił starego pirata kilkoma strzałami z rewolweru. Ciało Bully’ego zostało wyrzucone za burtę.
Bully Hayes w kulturze.
Przygody Bully’ego stanowiły kanwę filmu fabularnego z roku 1983 w reżyserii Ferdinanda Fairfaxa "Nate and Hayes", w Anglii pod tytułem "Savage Islands", gdzie w roli głównej wystąpił znany aktor hollywoodzki Tommy Lee Jones.

</doc>
<doc id="955774" url="https://pl.wikipedia.org/wiki?curid=955774" title="Przepiórowate">
Przepiórowate

Przepiórowate, przepióry (Odontophoridae) – rodzina ptaków z rzędu grzebiących (Galliformes).
Występowanie.
Rodzina przepiórowatych obejmuje gatunki lądowe, występujące w strefie klimatów równikowych i zwrotnikowych oraz na półkuli północnej w strefie klimatu podzwrotnikowego i umiarkowanego. Występują w Ameryce – od południowej Kanady na północy po północną Argentynę na południu; od początku XXI w. do rodziny tej zalicza się też nowo zdefiniowaną podrodzinę kuraczków z dwoma gatunkami zamieszkującymi Afrykę, uprzednio zaliczanymi do kurowatych (Phasianidae). Niektóre gatunki introdukowane w wielu miejscach na świecie, m.in.: w zachodniej i południowej Europie, na Karaibach, w Chile i Argentynie, w Australii i Nowej Zelandii. Prawdopodobnie w wyniku celowej introdukcji lub przypadkowego przedostania się, niektóre gatunki przyjęły się w Maroku i we Włoszech.
Systematyka.
Do rodziny przepiórowatych należą następujące podrodziny:

</doc>
<doc id="955777" url="https://pl.wikipedia.org/wiki?curid=955777" title="US Open 1995">
US Open 1995

US Open 1995 – ostatni, czwarty w sezonie tenisowy turniej wielkoszlemowy, który odbywał się pomiędzy 28 sierpnia a 10 września, na twardych kortach nowojorskiego USTA Billie Jean King National Tennis Center. Była to 115. edycja rozgrywek.

</doc>
<doc id="955783" url="https://pl.wikipedia.org/wiki?curid=955783" title="Grzegorz Klein">
Grzegorz Klein

Grzegorz Klein (ur. 19 lipca 1966 w Gdańsku) – polski aktor teatralny i filmowy.
Państwową Wyższą Szkołę Teatralną w Warszawie (obecnie Akademia Teatralna) ukończył w 1990 roku, wcześniej przez rok studiował na Wydziale Aktorskim PWSFTviT w Łodzi.
W latach 1990-1992 był aktorem Teatru na Woli w Warszawie. Związany był także z warszawskimi teatrami Narodowym, Bajka oraz Komedia.

</doc>
<doc id="955784" url="https://pl.wikipedia.org/wiki?curid=955784" title="Antoni od św. Anny Galvão">
Antoni od św. Anny Galvão

Antônio de Sant'Ana Galvão właśc. Antonio Galvão de França (ur. 1739 w Guaratinguetá, zm. 23 grudnia 1822 w São Paulo) − brazylijski franciszkanin, kapłan, święty Kościoła katolickiego.
Życiorys.
Święty urodził się w Guaratinguetá w brazylijskim stanie São Paulo. Jego rodzina była dobrze usytuowana. Matka była prawnuczką Fernão Dias Pais. Antônio miał dziewięcioro rodzeństwa. Mając trzynaście lat Antônio wstąpił do kolegium prowadzonego przez jezuitów w Bahía. Po czterech latach przeniósł się do franciszkanów z gałęzi alkantaryńskiej. Złożył śluby zakonne 16 kwietnia 1761.
Dnia 9 marca 1776 ofiarował się jako "sługa i niewolnik" Matce Bożej. Dokument złożonego ślubu podpisał własną krwią.
Zbudował w 1774 "Mosteiro de Luz", centrum, w którym opiekowano się chorymi i bezdomnymi. Placówka istnieje do dzisiaj. Znajduje się w pobliżu rodzinnego miasta Antôniego Guaratinguety. Obiekt wpisany został na listę światowego dziedzictwa kultury UNESCO.
Za swoje opowiadanie się po stronie prześladowanych i biednych, szczególnie za niesłusznie skazanymi na karę śmierci, przebywał na wygnaniu. Jego postawa nie była akceptowana przez gubernatora São Paulo. Święty był czcicielem Niepokalanego poczęcia, które w jego czasach nie było jeszcze dogmatem katolickim.
Jako pierwszy Brazylijczyk ogłoszony błogosławionym (25 października 1998 przez papieża Jana Pawła II), a następnie został pierwszym świętym urodzonym w Brazylii (kanonizowanym przez Benadykta XVI dnia 11 maja 2007). Ogłaszając brata Antônio świętym Benedykt XVI przebywał w Brazylii, gdzie odbywał swą 6. podróż apostolską.
Kościół katolicki w Brazylii obchodzi wspomnienie liturgiczne świętego 25 października.

</doc>
<doc id="955785" url="https://pl.wikipedia.org/wiki?curid=955785" title="Antonio Galvão de França">
Antonio Galvão de França



</doc>
<doc id="955786" url="https://pl.wikipedia.org/wiki?curid=955786" title="Antônio de Sant'Ana Galvão">
Antônio de Sant'Ana Galvão



</doc>
<doc id="955790" url="https://pl.wikipedia.org/wiki?curid=955790" title="Balaenopteridae">
Balaenopteridae



</doc>
<doc id="955796" url="https://pl.wikipedia.org/wiki?curid=955796" title="Comma Johanneum">
Comma Johanneum

Comma Johanneum ( = ustęp, fragment) – uważany za nieautentyczny fragment piątego rozdziału Pierwszego listu św. Jana, który obecny był w wielu przekładach Biblii do XIX wieku. Ustęp ten ma charakter trynitarny i był używany w dysputach na temat Trójcy Świętej.
Tekst Commy.
1J 5,7-8 zapis grecki zawierający Commę według tekstu Scrivenera (1894):
1J 5,7-8 według Biblii gdańskiej (1632):
W tłumaczeniach współczesnych, takich jak Biblia Tysiąclecia 1J 5,7-8 brzmi następująco:
Kwestionowany fragment stanowi bezpośrednie nawiązanie do Trójcy Świętej i był często wykorzystywany w debatach teologicznych.
Pochodzenie.
Słów tych brakuje w najstarszych rękopisach greckich i najstarszych przekładach. Nie spotyka się ich także w kodeksach Wulgaty sprzed VIII wieku. Najstarsze kodeksy Wulgaty zawierające commę to Codex Cavensis i Toletanus. Prawdopodobnie była to uwaga dopisana na marginesie rękopisów łacińskich, włączona później w niektórych kodeksach do tekstu głównego.
Fragment nie pojawia się także w najstarszych pismach Ojców Kościoła. Klemens Aleksandryjski około roku 200 cytował w kontekście nauki o Trójcy Świętej piąty rozdział 1 J, nie umieścił tam jednak "Comma Johanneum". Z kolei Cyprian z Kartaginy w III w. cytuje ten fragment w brzmieniu: „Et iterum de Patre et Filio et Spiritu Sancto scriptum est—Et hi tres unum sunt”, jednak czyni to w kontekście zupełnie innego fragmentu Biblii (Ewangelia Jana 10,30). Pierwszym przykładem cytowania "Comma Johanneum" jako fragmentu pierwszego listu Jana są pisma Pryscyliana z IV wieku, który napisał: „Sicut lohannes ait: tria sunt quae testimonium dicunt in terra aqua caro et sanguis et haec tria in unum sunt, et tria sunt quae testimonium dicunt in caelo pater uerbum et spiritus et haec tria unum sunt in Christo lesu” (Priscilliani Tractatus apologeticus, IV w. [w:] CSEL 18, 6, 5-9).
Johann Jakob Griesbach w pracy "Diatribe in Locum 1 Joann V. 7, 8" (1806) oraz Thomas Belsham w wydaniu "The New Testament, in an Improved Version, upon the Basis of Archbishop Newcome's New Translation: with a Corrected Text, and Notes Critical and Explanatory" (1808) wskazywali na Vigiliusa Tapsensisa jako inicjatora wprowadzenia Commy.
Textus receptus.
Tekst "Comma Johanneum" nie pojawił się w roku 1516 w nowożytnej edycji greckiego tekstu Nowego Testamentu, textus receptus, której redaktorem był Erazm z Rotterdamu. Jeden z wydawców Poligloty kompluteńskiej, Stunika, oskarżył Erazma o sprzyjanie unitarianizmowi. Erazm ugiął się i oświadczył, że umieści je w następnych wydaniach greckiego NT, o ile znajdzie się jakiś grecki rękopis zawierający Comma. Wkrótce znalazł się taki rękopis, pochodzący z około 1520 roku "Codex Montfortianus" (minuskuł 61 według systemu Gregory-Aland) — sporządził go prawdopodobnie franciszkanin Froy z Oxfordu — i Erazm wciągnął Comma do swego trzeciego wydania Novum Instrumentum omne z roku 1522, zastrzegając jednak w "Adnotationes", że nie jest to tekst autentyczny. Codex Montfortianus zawiera commę z błędami gramatycznymi (brak rodzajników), Froy nie znał za dobrze greki, a Erazm go nie poprawił. Stefanus w swoim wydaniu dodał rodzajniki oraz zmienił sekwencję słów.
Na edycji Erazma bazowały nowożytne przekłady protestanckie, takie jak angielska Biblia króla Jakuba, oraz polskie Biblia brzeska i Biblia gdańska. "Comma Johanneum" znalazła się także w katolickiej Biblii Jakuba Wujka. Commę wprowadziła Wulgata klementyńska (Wulgata sykstyńska nie zawierała). Wujek tłumaczył Biblię z Wulgaty lowańskiej, konfrontując ją z tekstem greckim (również "textus receptus"). Pierwotnie fragmentu nie zawierała natomiast Biblia Lutra, jednak pojawiał się w późniejszych wydaniach począwszy od 1574 roku.
Współczesne polskie przekłady Biblii z języków oryginalnych nie zawierają tego fragmentu (Biblia warszawska, Biblia Ekumeniczna) lub przenoszą go do przypisów (Biblia Tysiąclecia, Biblia poznańska).
Świadectwo rękopisów.
Commę zawiera również Codex Ravianus, nie jest on umieszczany na liście rękopisów Nowego Testamentu ponieważ rękopis powstał w XVI wieku i został przepisany z Poligloty kompluteńskiej.

</doc>
<doc id="955801" url="https://pl.wikipedia.org/wiki?curid=955801" title="Chemik Kędzierzyn-Koźle">
Chemik Kędzierzyn-Koźle

Chemik Kędzierzyn-Koźle – klub piłkarski z siedzibą w Kędzierzynie Koźlu. W sezonie 1977/1978 występował w II lidze.
W przeszłości był klubem wielosekcyjnym: piłka nożna, hokej na lodzie, siatkówka, lekkoatletyka, boks, zapasy itd.)
Informacje ogólne.
Klub:
Stadion:
Historia.
Informacje ogólne.
W 1947 roku w położonej niedaleko Zakładów Azotowych „Kędzierzyn” Bierawie założono niewielki Klub Sportowy Bierawianka, którego prezesem wybrano Władysława Będowskiego, a jednym z jego działaczy był aktywny w nim przez czterdzieści lat – aż do swojej śmierci – Kazimierz Ptak. Krótko potem Bierawianka została przemianowana na Unię Kędzierzyn, a prezesem został dyrektor Zakładów Azotowych „Kędzierzyn” Ignacy Lis. Istniał też klub przy Zakładach Chemicznych Blachownia – Hutnik, a później Unia Blachownia. Dnia 1 lipca 1968 r. – w atmosferze ówczesnych dążeń do organizacyjnej gigantomanii także w sporcie połączono Unię Kędzierzyn i Unię Blachownia w jeden Międzyzakładowy Klub Sportowy Chemik Kędzierzyn. Klub był wielki, kadrowo największy na Śląsku Opolskim. W 1976 r. Klub przyjął nazwę Międzyzakładowy Związkowy Klub Sportowy Chemik Kędzierzyn-Koźle, a w 1991 r. nazywany już był krócej, tj. Klub Sportowy Chemik Kędzierzyn-Koźle, aby w czerwcu 1999 r. zniknąć ze sportowej mapy miasta i kraju.
Pierwszą miłością Kędzierzyna byli piłkarze, najpierw, po przemianie Bierawianki na Unię, grali w niskich klasach. W roku 1953 właśnie Unia Kędzierzyn znalazła się w gronie 12 zespołów tworzących futbolową – niższą tylko od 1 i 2 – wrocławsko-opolską ligę między wojewódzką. Unia w tej klasie rozegrała 22 mecze, z których 15 wygrała, 4 zremisowała, a jedynie 3 przegrała. Przegrała też 0:1 z głównym konkurentem do awansu do 2 ligi, Ogniwem Wrocław. W drużynie grali wtedy: Pyplak Edmund, Guzy Jerzy, Chromik Wojciech, Figler Józef, Kańdzia Henryk, Frytko Zygmunt, Kaszek Alfred, Buchta Józef, Rudzki Joachim, Żurek Antoni, Dadko Szczepan, Bujak August, Wąsik Jerzy, Tomeczek Edward, Marian Szeja. Unia grała w lidze między wojewódzkiej do czasu jej rozwiązania w 1956 r. Potem występowała w opolskiej lidze okręgowej. Wtedy to przez rok (od 1968 r.) trenerem Chemika był reprezentant Polski, olimpijczyk z roku 1952 z Helsinek, Kazimierz Trampisz. Wrócił Chemik do ligi między wojewódzkiej, gdy ją reaktywowano po dwudziestu latach i od razu w debiucie – po sezonie 1976–1977 – pod wodzą trenerów, reprezentanta Polski z opolskiej Odry, Henryka Brejzy i Jana Szubertowicza, już jako Chemik, zdobył historyczny awans do 2 ligi. W zespole z Kędzierzyna grali wówczas: Kapica, Kędzierski, Machura, Kipka, Mlyczek, Kłosowski, Niemiec, Kacprowski, Malcherek, Sznapka, Frankowski, Konkolewski, Spila, Sadowski, Malkusz, Profus, Piętka, Musielak, Gołębiowski.
Klubowi prezesował Włodzimierz Kotowski. Premierowy mecz w 2 lidze Chemik zremisował 2:2 w Kędzierzynie-Koźlu ze Stalą Stalowa Wola, a pierwsze bramki dla niego zdobył Zbigniew Konkolewski (grał potem w pierwszoligowym GKS-ie Katowice, zginął w wypadku samochodowym) i Jan Kroczek. Potem było już dużo gorzej i przygoda Chemika z 2 ligą trwała tylko jeden rok. W Unii i Chemiku Kędzierzyn-Koźle grało kilku piłkarzy z pierwszoligową przeszłością bądź przyszłością. Jan Bujak – od 1948 do 1953 grał w Ruchu Chorzów; Jan Szeja – Ruch Chorzów, Victoria Monachium; Marian Szeja – Zagłębie Wałbrzych, wielokrotnie reprezentował barwy Polski, był na Igrzyskach Olimpijskich w 1972 r. w Monachium (rezerwowy bramkarz); Krystian Sulski – Górnik Zabrze; Jan Tomaszczyk – Ruch Chorzów; Grzegorz Dziuk – Górnik Zabrze; Leszek Jędraszczyk – Stal Mielec, reprezentant kraju; Zbigniew Wyciszkiewicz – Odra Opole, Widzew, ŁKS, Polonia Warszawa New Jersey Falcons; Jerzy Gąsior – Odra Opole, Ruch Chorzów, KS Myszków, KSZO Ostrowiec Świętokrzyski, Włókniarz Kietrz; Ryszard Remień – Metal Kluczbork, Lech Poznań, Petrochemia Płock, Odra Opole, Pogoń Szczecin, Widzew Łódź, Kujawiak Włocławek; Stanisław Wróbel – Górnik Zabrze, Grunwald Ruda Śląska, GKS Katowice, Cracovia, Piast Gliwice; Grzegorz Kaliciak – Wisła Kraków, Koninklijke Saint-Truidense VV (Belgia), Pogoń Szczecin, Świt Nowy Dwór Mazowiecki, Kmita Zabierzów, Zagłębie Sosnowiec.
W czerwcu 1999 r. po spadku Chemika do okręgówki klub ogłasza upadłość a jego miejsce w lidze przejmuje MEC Sławięcice (Kędzierzyn-Koźle), który z byłymi graczami Chemika grał w III lidze a obecnie jako KS Kędzierzyn-Koźle występuje w klasie okręgowej.
26 lipca 2006 r. klub został reaktywowany (przez kibiców). Pierwszym prezesem po reaktywacji został Adam Sadłowski. Klub rozpoczął rozgrywki od C klasy. Pierwszym trenerem został Zbigniew Wójcik. Drużyna wygrywając 14 spotkań, remisując 3 i przegrywając tylko jedno, zajęła 2 miejsce w Kędzierzyńsko-Kozielskiej C klasie i uzyskała awans. Stosunek bramek wynosił 56 zdobytych i 11 straconych przy 45 zdobytych punktach. W sezonie 2007/2008 Chemik występował w Kędzierzyńsko-Kozielskiej klasie B zajmując na koniec sezonu 2 miejsce. Stosunek bramek wynosił 62 zdobyte i 24 stracone przy 50 zdobytych punktach. W sezonie 2008/2009 Chemik występował również w klasie B i wygrywając te rozgrywki awansował do klasy A. W sezonie 2010/2011 zespół wygrał rozgrywki klasy A i awansował do ligi okręgowej.
Stadion.
Aktualnie „Chemicy” swoje mecze rozgrywają na stadionie miejskim położony przy ul. Grunwaldzkiej 71. Określany bywa zwyczajową nazwą „Kuźniczka”. Od zawsze był on stadionem Chemika. Na nim klub rozgrywał wszystkie swoje zawody, nie tylko piłkarskie.
Sekcje młodzieżowe (juniorzy, trampkarze, szkółka piłkarska).
Chemik posiada również sekcję juniorów. W sezonie 2007/2008 występowali oni w klasie A juniorów okręgu Kędzierzyn-Koźle. W sezonie 2008/2009 zanotowali awans do opolskiej II ligi juniorów, trenerem jest były zawodnik „Starego” Chemika Jan Węgrzyn. W 2009 klub powołał do życia sekcję trampkarzy która uczestniczy w rozgrywkach trampkarzy oraz szkółkę piłkarską. Na początku 2010 roku powstała sekcja najmłodszych adeptów piłki nożnej - Bambino. 

</doc>
<doc id="955803" url="https://pl.wikipedia.org/wiki?curid=955803" title="Socjalistyczna Republika Chorwacji">
Socjalistyczna Republika Chorwacji

Socjalistyczna Republika Chorwacji (język chorwacki: Socijalistička Republika Hrvatska) – oficjalna nazwa Chorwacji wchodzącej w skład Socjalistycznej Federalnej Republiki Jugosławii.
Utworzona 13 czerwca 1943 roku. 31 stycznia 1946 weszła w skład Socjalistycznej Federalnej Republiki Jugosławii. 25 czerwca 1991 roku uzyskała niepodległość jako Chorwacja.
Nazwa.
Powstałe państwo nazwało się oficjalnie Federalne Państwo Chorwacji. W 1946 roku nazwę oficjalną zmieniono na Ludowa Republika Chorwacji, a w 1963 roku – na Socjalistyczna Republika Chorwacji.

</doc>
<doc id="955810" url="https://pl.wikipedia.org/wiki?curid=955810" title="Trymer (narzędzie)">
Trymer (narzędzie)

Trymer – narzędzie służące do trymowania sierści psów. Budowa trymerów jest zależna od ich przeznaczenia. Trymery używane są do usuwania podszerstka jak również włosów okrywowych (np. terierów i sznaucerów). Usuwa też martwe włosy u psów gładko- i krótkowłosych. Wyglądem przypomina nóż z pofałdowanym lub ponacinanym ostrzem. Większość trymerów jest zbudowanych w ten sposób, żeby włosy nie zostały ucięte.
Podstawowy podział trymerów:
Specyficznym trymerem jest trymer typu Coat-King. Służy on do wyjmowania martwych włosów i podszerstka, ale jego budowa nie sprzyja wykonywaniu precyzyjnej fryzury. Jest również stosowany do przecinania niewielkich, niedających się rozsupłać kołtunów.
Ze względu na to, że proces trymowania jest pracochłonny, profesjonalne trymery są czasami wykonywane w wersjach z rękojeściami dopasowanymi do konkretnego użytkownika. Trymery są produkowane dla osób prawo- i leworęcznych.

</doc>
<doc id="955821" url="https://pl.wikipedia.org/wiki?curid=955821" title="Zofia Daszyńska-Galińska">
Zofia Daszyńska-Galińska



</doc>
<doc id="955823" url="https://pl.wikipedia.org/wiki?curid=955823" title="Philippe Jourdan">
Philippe Jourdan

Philippe Jean-Charles Jourdan (ur. 30 sierpnia 1960 w Dax) – francuski duchowny rzymskokatolicki, biskup tytularny, wikariusz generalny administratury apostolskiej Estonii w latach 1996–2005, administrator apostolski Estonii od 2005.
Życiorys.
Urodził się 30 sierpnia 1960 w Dax i jest z pochodzenia Baskiem. Ukończył studia inżynierskie i matematyczne na École nationale des ponts et chaussées
w Paryżu. Będąc studentem przystąpił do Opus Dei jako numerariusz. Studiował teologię na Uniwersytecie św. Krzyża w Rzymie, gdzie w 1987 uzyskał doktorat z filozofii. 20 sierpnia 1988 przyjął święcenia kapłańskie z rąk kard. Bernarda Lawa – metropolity Bostonu. Pracował duszpastersko w Madrycie i Paryżu.
W 1996 został mianowany wikariuszem generalnym Administratury apostolskiej w Estonii. 1 kwietnia 2005 nominowany przez papieża Jana Pawła II na stanowisko administratora apostolskiego w Estonii oraz biskupa tytularnego Pertusa, stając się drugim biskupem katolickim w Estonii po reformacji protestanckiej w XVI wieku.
Święcenia biskupie otrzymał 10 września 2005 w kościele św. Olafa w Tallinnie. Głównym konsekratorem był abp Peter Zurbriggen – nuncjusz apostolski na Litwie, Łotwie i w Estonii, a współkonsekratorami abp Tadeusz Kondrusiewicz – arcybiskup metropolita archidiecezji Matki Bożej w Moskwie i bp Javier Echevarría Rodríguez – prałat Opus Dei.
Bp Philippe Jourdan jest poliglotą: mówi płynnie po francusku, estońsku, rosyjsku, angielsku, włosku, hiszpańsku i niemiecku.

</doc>
<doc id="955828" url="https://pl.wikipedia.org/wiki?curid=955828" title="Wig-20">
Wig-20



</doc>
<doc id="955831" url="https://pl.wikipedia.org/wiki?curid=955831" title="Synagoga w Belfast">
Synagoga w Belfast



</doc>
<doc id="955835" url="https://pl.wikipedia.org/wiki?curid=955835" title="Centrophorus">
Centrophorus

Centrophorus – rodzaj ryby koleniokształtnych z rodziny Centrophoridae.
Zasięg występowania.
Ocean Indyjski, Ocean Atlantycki i Ocean Spokojny – głębokie wody strefy tropikalnej i umiarkowanej.
Systematyka.
Podział systematyczny.
Gatunki zaliczane do tego rodzaju:

</doc>
<doc id="955838" url="https://pl.wikipedia.org/wiki?curid=955838" title="Deania">
Deania

Deania – rodzaj ryby koleniokształtnych z rodziny Centrophoridae.
Zasięg występowania.
Ocean Indyjski, Ocean Atlantycki i Ocean Spokojny – głębokie wody strefy tropikalnej i umiarkowanej.
Systematyka.
Klasyfikacja.
Gatunki zaliczane do tego rodzaju:

</doc>
<doc id="955840" url="https://pl.wikipedia.org/wiki?curid=955840" title="Höchberg">
Höchberg

Höchberg – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg. Leży około 4 km na południowy zachód od centrum Würzburga, przy drodze B8 i B27.
Współpraca.
Miejscowości partnerskie:

</doc>
<doc id="955841" url="https://pl.wikipedia.org/wiki?curid=955841" title="Suchitepequez Mazatenango">
Suchitepequez Mazatenango



</doc>
<doc id="955845" url="https://pl.wikipedia.org/wiki?curid=955845" title="Rimpar">
Rimpar

Rimpar – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg. Leży około 8 km na północ od Würzburga, nad rzeką Pleichach.
Dzielnice.
W skład gminy wchodzą trzy dzielnice: 

</doc>
<doc id="955855" url="https://pl.wikipedia.org/wiki?curid=955855" title="Gerbrunn">
Gerbrunn

Gerbrunn – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg. Leży około 3 km na wschód od centrum Würzburga, przy drodze B8 i linii kolejowej Monachium - Norymberga - Würzburg. W 2011 liczyła 6 480 mieszkańców.
Współpraca.
Miejscowości partnerskie:

</doc>
<doc id="955860" url="https://pl.wikipedia.org/wiki?curid=955860" title="Güntersleben">
Güntersleben

Güntersleben – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg. Leży około 9 km na północ od Würzburga.
Oświata.
W gminie znajduje się 200 miejsc przedszkolnych (z 172 dziećmi) oraz szkoła podstawowa (14 nauczycieli, 291 uczniów).

</doc>
<doc id="955862" url="https://pl.wikipedia.org/wiki?curid=955862" title="Lech Tkaczyk">
Lech Tkaczyk

Lech Tkaczyk (ur. 28 lutego 1956 w Bielawie) – pisarz, autor bajek, książek z dziedziny dietetyki, piosenek, współzałożyciel wydawnictwa Astrum.
Życiorys.
Absolwent Wydziału Technologii Żywności Akademia Rolnicza we Wrocławiu (studia zakończone tytułem magistra inżyniera technologii żywności) i Międzynarodowych Studiów Doktoranckich na Akademii Ekonomicznej we Wrocławiu (nie obronił pracy doktorskiej).
Twórca „Diety funkcjonalnej”, polegającej na wzbogacaniu potraw, gotowych dań, ziołami, przyprawami, nadającymi im pożądane cechy podnoszące zdrowotność organizmu. Autor książek z dziedziny żywienia, w tym "Dieta funkcjonalna. Samoleczenie ziołami w kuchni". Autor książek o komunikowaniu niewerbalnym, m.in. "Postawa, mimika, gest".
W swoim dorobku ma także ok. 40 bajek dla dzieci o charakterze moralizatorsko-edukacyjnym, pisanych wierszem. Autor piosenek dla najmłodszych i dla dorosłych. Autor kilku tomików poetyckich. Swoje teksty wykorzystuje w recitalach, spektaklach teatralnych, przedstawieniach dla dzieci, widowiskach, performance w otwartych przestrzeniach.
W 1990 r. założył wraz z żoną Wydawnictwo Astrum z siedzibą we Wrocławiu.
Twórczość.
Książki:
Bajki:
Poezja:

</doc>
<doc id="955864" url="https://pl.wikipedia.org/wiki?curid=955864" title="Krysznowcy">
Krysznowcy



</doc>
<doc id="955867" url="https://pl.wikipedia.org/wiki?curid=955867" title="Club Deportivo Suchitepéquez">
Club Deportivo Suchitepéquez



</doc>
<doc id="955868" url="https://pl.wikipedia.org/wiki?curid=955868" title="Randersacker">
Randersacker

Randersacker – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg. Leży około 5 km na południowy wschód od centrum Würzburga, nad Menem, przy autostradzie A3 i drodze B13.
Dzielnice.
W skład gminy wchodzą dwie dzielnice: 
Współpraca.
Miejscowość partnerska:

</doc>
<doc id="955877" url="https://pl.wikipedia.org/wiki?curid=955877" title="Jacques Doriot">
Jacques Doriot

Jacques Doriot (ur. 26 września 1898 w Bresles, zm. 22 lutego 1945 r. koło Mengen) – francuski komunistyczny, a następnie faszystowski działacz polityczny, jeden z głównych polityków Francuskiej Partii Komunistycznej, przywódca Francuskiej Partii Ludowej.
Młodość i komunizm.
Jacques Doriot w młodym wieku zaczął pracować jako robotnik w Saint-Denis. W 1916 r. został socjalistą, ale w 1917 r. wcielono go do armii francuskiej. Brał udział w I wojnie światowej, podczas której dostał się do niewoli niemieckiej. Został odznaczony Croix de Guerre. Po wypuszczeniu na wolność powrócił do Francji. W 1920 r. wstąpił do Francuskiej Partii Komunistycznej (PCF), robiąc szybką karierę polityczną. Wkrótce został jednym z jej głównych działaczy. W 1922 r. wszedł w skład Prezydium Komitetu Wykonawczego Kominternu. Rok później został sekretarzem Francuskiej Federacji Młodych Komunistów. W 1923 r. aresztowano go z powodu organizowania gwałtownych protestów przeciwko francuskiej okupacji Zagłębia Ruhry. W 1924 r. wyszedł na wolność, po czym wybrano go do parlamentu francuskiego jako deputowanego z Saint-Denis. W 1931 r. wygrał wybory na burmistrza miasta. W tym czasie zaczął opowiadać się za stworzeniem Frontu Ludowego poprzez sojusz komunistów z innymi ugrupowaniami socjalistycznymi. Chociaż jego koncepcja znalazła się w oficjalnym programie PCF, 16 maja 1934 r. został z niej wyrzucony pod zarzutem socjaldemokratycznych odstępstw.
Faszyzm.
Przez kolejne 2 lata występował jako „komunista niezależny”. Ostatecznie odszedł od komunistycznych ideałów i 28 czerwca 1936 r. założył w Saint-Denis faszystowską Francuską Partię Ludową (PPF). Początkowo jej wpływy sięgały jedynie miasta i jego okolic, ale szybko ogarnęły całą Francję. W początkowym – robotniczym – okresie działalności PPF głosiła hasła populistycznie ekonomiczne i antykapitalistyczne. Jej program był też nie tyle antykomunistyczny, co antystalinowski oraz patriotyczny; jej przywódcy demaskowali agenturalność i finansowanie francuskich komunistów przez ZSRR. Jacques Doriot twierdził, że dwa największe niebezpieczeństwa grożące Francji to konserwatyzm społeczny i ingerowanie z zagranicy w jej wewnętrzne sprawy. PPF demaskowała parlamentaryzm, opowiadała się za ograniczeniem francuskiej demokracji i przeformowaniem społeczeństwa według własnych, autorytarnych życzeń. Gwałtownie występowała przeciw zarówno komunizmowi, jak liberalizmowi, a także chciała uwolnić Francję od masonerii. Była krytyczna wobec racjonalizmu i pragnęła zwrócenia się w kierunku polityki dyktowanej bardziej emocją i życzeniem niż racją. Ponadto PPF była antysemicka, chociaż niejednoznacznie. Jednocześnie PPF zaadoptowała wiele elementów faszystowskiej polityki, wizerunku i ideologii i szybko stała się popularna wśród konserwatywnych nacjonalistów. Przed wybuchem wojny oficjalnie nie deklarowała się jednak jako faszystowska, tylko ludowa i antykomunistyczna.
W 1937 r. przybliżyła się do haseł kapitalistycznych, kiedy J. Doriot stracił robotnicze poparcie w wyborach na burmistrza Saint-Denis. Partia otrzymała wówczas finansowe wsparcie od prawicowych przemysłowców i finansistów. W kwietniu tego roku Doriot wystąpił do wszystkich antykomunistycznych partii, głównie jednak do Francuskiej Partii Społecznej ("Parti Social Français") płk. François de La Rocque’a, z propozycją utworzenia sojuszu skierowanego przeciw rządom Frontu Ludowego pod nazwą Front Wolności (Front de la Liberté). Wysunął przy tym 2 warunki: „obrona wolności pracy, myśli, prasy, zebrań i handlu” oraz „absolutne respektowanie instytucji republikańskich”. Akces do Frontu Wolności ostatecznie zgłosiły: Republikańska Partia Narodowa i Społeczna Pierre'a Taittingera, Federacja Republikańska i były wódz Solidarności Francuskiej, Jean Renaud.
Od 1937 r. rozpoczęły się kontakty PPF początkowo z faszystami włoskimi Benito Mussoliniego, a następnie niemieckimi narodowymi socjalistami Adolfa Hitlera. Uzyskano od nich nowe fundusze. W jej programie zaczęto coraz bardziej akcentować korporacjonizm oraz zbliżenie z Włochami i Niemcami w wielkim sojuszu przeciw ZSRR. W 1938 r. nastąpił kryzys partii, spowodowany ujawnieniem faktu subwencjonowania jej przez Włochy, przez co wystąpił z niej dotychczasowy skarbnik Pierre Pucheu, a po ugodzie monachijskiej, zerwali z PPF intelektualiści: Betrand de Jouvenel, Alfred Fabre-Luce, Pierre Drieu la Rochelle i Paul Marion. Po zawarciu paktu Ribbentrop-Mołotow w 1939 r., Doriot domagał się rozwiązania Francuskiej Partii Komunistycznej jako „partii zdrajców” i uwięzienia jej szefów, a w przeciwieństwie do Marcela Déata popierał przystąpienie Francji do wojny przeciwko „dwóm formom nowoczesnego barbarzyństwa: pangermanizmowi i bolszewizmowi”. Przed wybuchem wojny z Niemcami był jedynym zmobilizowanym przywódcą partii politycznej. Po przystąpieniu Francji do wojny 3 września 1939 r., stał się jeszcze bardziej pro-niemiecki.
Okupacja niemiecka i kolaboracja.
W stopniu sierżanta walczył z Niemcami w 1940 nawołując działaczy PPF do obrony kraju. Po klęsce Francji i okupowaniu przez wojska niemieckie jej północnej części, Doriot przeniósł się do nieokupowanej części kraju, ale zorientował się, że reżim marszałka Philippe’a Pétaina jest nie tyle faszystowski, co autorytarno-konserwatywny. W związku z tym zamieszkał w Paryżu, gdzie występował z propagandowymi pro-niemieckimi i antykomunistycznymi audycjami radiowymi. Jego aktywna polityka kolaboracji z Niemcami, zwana „kolaboracjonizmem”, była motywowana antybolszewizmem oraz „internacjonalistyczną” ideą włączenia się w budowę zjednoczonej pod przywództwem III Rzeszy, narodowo-socjalistycznej, uwolnionej od żydowskiej plutokracji i „judeomarksizmu”, Nowej Europy.
22 czerwca 1941 r., czyli w dzień agresji Niemiec na ZSRR, Doriot reaktywował Francuską Partię Ludową. Jednym z jej pierwszych działań był udział w lipcu w akcji rekrutacyjnej do Legionu Ochotników Francuskich przeciw Bolszewizmowi (LVF); Doriot – obok innych przywódców ugrupowań kolaboranckich – wszedł do Centralnego Komitetu LVF. Jego partia otrzymywała od Niemców dużą pomoc materialną i organizacyjną, co pozwoliło na zwiększenie jej aktywności, dzięki czemu osiągnęła ona w szczytowym okresie liczebność nawet do 300 tys. członków. 
Jednocześnie Doriot ochotniczo wstąpił do LVF, służąc do 1943 r. w jego szeregach, a następnie w Waffen-SS w składzie Französische SS-Freiwilligen-Grenadier-Regiment na froncie wschodnim. Został odznaczony za odwagę Żelaznym Krzyżem. Tymczasem po objęciu stanowiska premiera Francji Vichy przez Pierre’a Lavala 18 kwietnia 1942 r. i prowadzeniu przez niego polityki zbliżenia do III Rzeszy, PPF przestała odgrywać dla Niemców tak użyteczną rolę, jak dotychczas. W rezultacie została politycznie zmarginalizowana, chociaż nie zaprzestała całkowicie działalności. Przed wyzwoleniem Francji przez aliantów PPF zaprzestała jednak działać jako partia polityczna, natomiast uwaga jej przywódców i wielu członków skupiła się na współudziale w wysiłku wojennym Niemiec. Jacques Doriot uciekł do Niemiec, gdzie został członkiem tzw. rządu Vichy na wygnaniu z siedzibą w Sigmaringen. 22 lutego 1945 r. w mundurze SS został zabity w wyniku ostrzału alianckiego w rejonie Mengen, k. Wirtembergii podczas podróży samochodem. Pochowano go na cmentarzu w Mengen.

</doc>
<doc id="955878" url="https://pl.wikipedia.org/wiki?curid=955878" title="Violette AC">
Violette AC

Violette Athletic Club - haitański klub piłkarski z siedzią w mieście Port-au-Prince, stolicy państwa.

</doc>
<doc id="955882" url="https://pl.wikipedia.org/wiki?curid=955882" title="Reichenberg (Bawaria)">
Reichenberg (Bawaria)

Reichenberg – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg. Leży około 9 km na południe od Würzburga, przy drodze B19 i linii kolejowej Stuttgart - Würzburg.
Dzielnice.
W skład gminy wchodzą następujące dzielnice: 
Oświata.
W gminie znajduje się 150 miejsc przedszkolnych (z 152 dziećmi) oraz szkoła podstawowa (10 nauczycieli, 179 uczniów).

</doc>
<doc id="955889" url="https://pl.wikipedia.org/wiki?curid=955889" title="Kürnach (gmina)">
Kürnach (gmina)

Kürnach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg. Leży około 10 km na północny wschód od Würzburga, przy autostradzie A7.
Współpraca.
Miejscowości partnerskie:
Oświata.
W gminie znajduje się 200 miejsc przedszkolnych (z 191 dziećmi) oraz szkoła podstawowa (12 nauczycieli, 231 uczniów).

</doc>
<doc id="955893" url="https://pl.wikipedia.org/wiki?curid=955893" title="Krakowska Książka Miesiąca">
Krakowska Książka Miesiąca

Krakowska Książka Miesiąca – nagroda powołana w 1995 przez ówcześnie istniejący Śródmiejski Ośrodek Kultury w Krakowie. Fundatorem nagrody jest miasto Kraków. Od czerwca 2017 organizacją Nagrody Krakowska Książka Miesiąca zajmuje się Biblioteka Kraków.
Pracami jury przyznającymi nagrodę od początku kieruje od 2021 r. prof. Krzysztof A. Zajas (pracuje w jury od 2019)). W skład jury wchodzili: prof. Stanisław Burkot (do 2019), dr Stanisław Dziedzic (do 2021), dr Karolina Grodziska (do 2022), red. Wacław Krupiński, dr Małgorzata Lebda (od 2022), prof. Adam Małkiewicz (do 2010), dr Anna Marchewka (od 2022), Justyna Nowicka (od 2022), Janusz Paluch, prof. Stanisław Stabro, prof. Jacek A. Wojciechowski (do 2021), dr Elżbieta Zechenter-Spławińska (do 2022), red. Marcin Wilk (od 2010), Zofia Gołubiew (od 2016 do 2022), i dr Jan Burnatowski (od 2019) oraz Jan Pieszczachowicz - honorowy członek i przewodniczący jury (do 2017 redaktor naczelny miesięcznika „Kraków”).
Regulamin Nagrody pozwala uhonorować książki autorów krakowskich lub książki o Krakowie. W szczególnych przypadkach jury może nagradzać też wydawnictwa za wybitne osiągnięcia edytorskie.
Laureaci nagrody.
2023.
Źródło: Krakowska Książka Miesiąca
2022.
Źródło: Krakowska Książka Miesiąca
2021.
Źródło: Krakowska Książka Miesiąca.
2020.
Źródło: Krakowska Książka Miesiąca.
2019.
Źródło: Krakowska Książka Miesiąca.
2018.
Źródło: Krakowska Książka Miesiąca.
2017.
Źródło: Krakowska Książka Miesiąca.
2016.
Źródło: Krakowska Książka Miesiąca.
2015.
Źródło: Krakowska Książka Miesiąca.
2014.
Źródło: Krakowska Książka Miesiąca.
2013.
Źródło: Krakowska Książka Miesiąca.
2012.
Źródło: Krakowska Książka Miesiąca.
2011.
Źródło: Krakowska Książka Miesiąca.
2010.
Źródło: Krakowska Książka Miesiąca.
2009.
Źródło: Krakowska Książka Miesiąca.
2008.
Źródło: Krakowska Książka Miesiąca.
2007.
Źródło: Krakowska Książka Miesiąca.
2006.
Źródło: Krakowska Książka Miesiąca.
2005.
Źródło: Krakowska Książka Miesiąca.
2004.
Źródło: Krakowska Książka Miesiąca.
2003.
Źródło: Krakowska Książka Miesiąca.
2002.
Źródło: Krakowska Książka Miesiąca.
2001.
Źródło: Krakowska Książka Miesiąca.
2000.
Źródło: Krakowska Książka Miesiąca.
1999.
Źródło: Krakowska Książka Miesiąca.
1998.
Źródło: Krakowska Książka Miesiąca.
1997.
Źródło: Krakowska Książka Miesiąca.
1996.
Źródło: Krakowska Książka Miesiąca.
1995.
Źródło: Krakowska Książka Miesiąca.

</doc>
<doc id="955894" url="https://pl.wikipedia.org/wiki?curid=955894" title="US Open 1994">
US Open 1994

US Open 1994 – ostatni, czwarty w sezonie tenisowy turniej wielkoszlemowy, który odbywał się pomiędzy 29 sierpnia a 11 września, na twardych kortach nowojorskiego USTA Billie Jean King National Tennis Center. Była to 114. edycja rozgrywek.

</doc>
<doc id="955895" url="https://pl.wikipedia.org/wiki?curid=955895" title="Poecilia velifera">
Poecilia velifera



</doc>
<doc id="955898" url="https://pl.wikipedia.org/wiki?curid=955898" title="Nagroda &quot;Krakowska Książka Miesiąca&quot;">
Nagroda &quot;Krakowska Książka Miesiąca&quot;



</doc>
<doc id="955901" url="https://pl.wikipedia.org/wiki?curid=955901" title="Rottendorf (Bawaria)">
Rottendorf (Bawaria)

Rottendorf – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Würzburg. Leży około 6 km na wschód od Würzburga, przy autostradzie A7, A3, drodze B8 i linii kolejowej Monachium - Norymberga - Würzburg.
Polityka.
Wójtem jest Rainer Fuchs. Rada gminy składa się z 17 członków:
Współpraca.
Miejscowości pertnerskie:
Oświata.
W gminie znajduje się szkoła podstawowa z częścią Hauptschule oraz szkoła muzyczna.

</doc>
<doc id="955902" url="https://pl.wikipedia.org/wiki?curid=955902" title="Bazuna">
Bazuna



</doc>
<doc id="955904" url="https://pl.wikipedia.org/wiki?curid=955904" title="Kraków (ujednoznacznienie)">
Kraków (ujednoznacznienie)



</doc>
<doc id="955905" url="https://pl.wikipedia.org/wiki?curid=955905" title="Kozielnia">
Kozielnia

Kozielnia – przepływowe jezioro rynnowe na Równinie Tucholskiej w kompleksie leśnym Borów Tucholskich, w gminie Stara Kiszewa, powiat kościerski, województwo pomorskie ("Obszar Chroniony Krajobrazu Doliny Wierzycy") na wysokości 126,5 m n.p.m. Akwen jeziora jest połączony wąskimi strugami z systemem wodnym dorzecza Wierzycy i z jeziorem Krąg. Charakteryzuje się wysokimi i zalesionymi brzegami.
Powierzchnia całkowita: 22,25 ha, maksymalna głębokość: 19,8 m.

</doc>
<doc id="955910" url="https://pl.wikipedia.org/wiki?curid=955910" title="Andrea della Robbia">
Andrea della Robbia

Andrea della Robbia (ur. 20 października 1435 we Florencji, zm. 4 sierpnia 1525, tamże) – włoski rzeźbiarz epoki renesansu.
Był bratankiem i uczniem Luca della Robbia, po którym odziedziczył warsztat. W swoich pracach stosował bardziej złożone kompozycje i polichromie niż proste, niebiesko-białe schematy preferowane przez swojego wuja. 
Andrea della Robbia miał kilku synów, ale jedynie Giovanni della Robbia (1488-1566) kontynuował rodzinne tradycje i tworzył terakotowe prace jeszcze w połowie XVI wieku.
Twórczość.
Wczesna twórczość jest trudna do identyfikacji, ponieważ początkowo pracował pod kierunkiem swojego wuja. Andrea della Robbia jest autorem dziesięciu medalionów przedstawiających niemowlęta w szatach wykonanych dla Ospedale degli Innocenti we Florencji oraz przedstawienia „Zwiastowania” znajdującego się nad jego wewnętrznym wejściem. Poza tym przypisuje mu się prace: „Spotkanie św. Franciszka i św. Dominika”; terakotowe przedstawienie „Madonny Architektów”, „Dziewicy adorującej Boże Dziecię w szopce”, wizerunek „Św. Franciszka w Asyżu” oraz bogate i zróżnicowane dekoracje sklepienia m.in. kruchty katedry w Pistoi.

</doc>
<doc id="955914" url="https://pl.wikipedia.org/wiki?curid=955914" title="Radio Oko">
Radio Oko

Radio Oko – polska regionalna stacja radiowa, której siedziba mieści się w Ostrołęce przy ul. Korczaka 4. Radio Oko obejmuje patronatem medialnym większość imprez organizowanych w regionie. 
Stacja rozpoczęła nadawanie 18 grudnia 1993 roku. Była to emisja próbna, wcześniej niezapowiadana. W maju 1994 roku ostrołęcka rozgłośnia otrzymała koncesję KRRiT i zaczęła nadawać na 66,5 MHz, uruchamiając następnie nadajniki w Różanie 106,7 MHz oraz Ciechanowie 70,37 MHz . Radio Oko nadaje na częstotliwości 88,5 MHz z nadajnika w Ostrołęce z mocą 0,5 kW.

</doc>
<doc id="955916" url="https://pl.wikipedia.org/wiki?curid=955916" title="Australian Open 1993">
Australian Open 1993

Australian Open 1993 – pierwszy w sezonie tenisowy turniej wielkoszlemowy, który odbywał się w dniach 18–31 stycznia 1993 roku, na twardych kortach Flinders Park w Melbourne. Była to 81. edycja rozgrywek oraz 6. odsłona imprezy na kortach Flinders Park.

</doc>
<doc id="955917" url="https://pl.wikipedia.org/wiki?curid=955917" title="L’Égalité">
L’Égalité

L’Égalité – francuski tygodnik socjalistyczny, założony w 1877 przez Jules’a Guesde’a. W latach 1880–1883 był paryskim organem Francuskiej Partii Robotniczej.
Pismo to wydawano w 6 seriach: I, II i III serię – tygodniowo (łącznie 113 numerów), IV i V serię – codziennie (łącznie 56 numerów). Z serii VI, która również miała się ukazywać co tydzień, ukazał się tylko jeden numer w 1886. Serie różniły się od siebie podtytułem.

</doc>
<doc id="955919" url="https://pl.wikipedia.org/wiki?curid=955919" title="Parkuj i jedź w Polsce">
Parkuj i jedź w Polsce

W Polsce parkingi parkuj i jedź znajdują się m.in. w Poznaniu, Warszawie, Wrocławiu oraz w Krakowie.
Systemy parkuj i jedź w Polsce.
Park&amp;Ride w aglomeracji krakowskiej.
W latach dziewięćdziesiątych XX wieku, próbowano wdrożyć podobny system w Krakowie – ostatni z parkingów zlikwidowano w 2003 r. Jako główną przyczynę niepowodzenia systemu wskazywane było zlokalizowanie parkingów zbyt blisko centrum miasta, w związku z czym parkingi wykorzystywane były raczej jako docelowe niż przesiadkowe. 
Od 2012 powstaje system Park&amp;Ride, z parkingami położonymi w pobliżu pętli tramwajowych i przystanków kolei aglomeracyjnej. W listopadzie 2012 r. uruchomiono parking P&amp;R przy pętli tramwajowej "Czerwone Maki" mieszczący ok. 200 pojazdów. We wrześniu 2013 uruchomiono drugi parking w tym systemie, położony na zachód od pętli tramwajowej Bronowice Małe. Obecnie miasto planuje budowę trzech nowych parkingów położonych przy pętlach tramwajowych w Małym Płaszowie, Bieżanowie Nowym i na Kurdwanowie.
Oprócz parkingów "parkuj i jedź" przy pętlach tramwajowych funkcjonują dwa parkingi P&amp;R przy stacjach kolejowych w Wieliczce na 236 samochodów oraz dwa niewielkie parkingi (na kilkanaście pojazdów) przy peronach przystanków Kraków Zakliki i Kraków Olszanica. W 2016 r. planuje się także budowę parkingu P&amp;R przy przystanku Kraków Sanktuarium.
Park&amp;Ride w Poznaniu.
Miasto Poznań prowadzi system Park&amp;Ride w modelu partnerstwa publiczno-prywatnego.
Park&amp;Ride w Tychach.
15 stycznia 2015 przy dworcu PKP w Tychach otwarto pierwszy na Śląsku parking typu Park&amp;Ride. 29 czerwca tegoż roku oddano do użytku drugi, tym razem podziemny, parking tego typu, zlokalizowany w pobliżu stacji Tychy Lodowisko.
Wrocław.
Więcej informacji o parkingach typu P+R znajduje się na stronie Wrocławia.
Szczecin.
Więcej informacji o parkingach typu P+R znajduje się na stronie Szczecinie.

</doc>
<doc id="955921" url="https://pl.wikipedia.org/wiki?curid=955921" title="Czerwonko">
Czerwonko

Czerwonko – przepływowe jezioro rynnowe położone na skraju Równiny Tucholskiej w kompleksie leśnym Borów Tucholskich, w powiecie kościerskim województwa pomorskiego na wysokości 126,5 m n.p.m. Akwen jeziora jest połączony z obszarem jeziora Przywłoczno i z systemem dorzecza Wierzycy ("Obszar Chronionego Krajobrazu Doliny Wierzycy"). Najbliższą miejscowością jest leżąca na wschód od jeziora wieś Bartoszylas. Linia brzegowa jeziora jest zróżnicowana i porośnięta lasem sosnowym.
Powierzchnia całkowita: 22,42 ha, głębokość maksymalna: 7,6 m.

</doc>
<doc id="955922" url="https://pl.wikipedia.org/wiki?curid=955922" title="Neubrunn">
Neubrunn

Polska.
Dawna nazwa miejscowości:

</doc>
<doc id="955926" url="https://pl.wikipedia.org/wiki?curid=955926" title="Wierzchul">
Wierzchul

Wierzchul (Wiechszul) – przepływowe jezioro rynnowe położone na skraju Równiny Tucholskiej w kompleksie leśnym Borów Tucholskich, w gminie Stara Kiszewa, powiat kościerski, województwo pomorskie na wysokości 126,7 m n.p.m. Akwen jeziora jest połączony z obszarem jeziora Przywłoczno i z systemem dorzecza Wierzycy ("Obszar Chronionego Krajobrazu Doliny Wierzycy"). Najbliższą miejscowością jest leżąca na północ od jeziora wieś Olpuch. Linia brzegowa jeziora jest porośnięta lasem sosnowym a samo jezioro roślinnością bagienną.
Powierzchnia całkowita: 35,79 ha, głębokość maksymalna: 11 m.

</doc>
<doc id="955930" url="https://pl.wikipedia.org/wiki?curid=955930" title="P+R">
P+R



</doc>
<doc id="955931" url="https://pl.wikipedia.org/wiki?curid=955931" title="Chór „Canto”">
Chór „Canto”

Chór „Canto” przy Zespole Szkół Muzycznych we Włocławku działający od roku 1991.
Historia.
Chór „Canto” rozpoczął działalność przy Zespole Szkół Muzycznych we Włocławku w 1991 roku.
Przez ten czas wpisał się w krajobraz kulturalny Włocławka. W repertuarze zespołu znalazły się utwory dawne i współczesne, kompozytorów polskich i obcych, negro spirituals oraz opracowania pieśni ludowych. Pod batutą mgr Mariana Szczepańskiego chór „Canto” został laureatem wielu konkursów, festiwali i przeglądów w Polsce i za granicą.
Muzyka w wykonaniu chóru „Canto” jest także atrakcją wielu imprez organizowanych w mieście i w regionie, w tym: koncertów charytatywnych, mszy, spotkań opłatkowych, inauguracji roku akademickiego.
Chór jest inicjatorem licznych przedsięwzięć, w tym m.in.:
Chór utrzymuje serdeczne kontakty z wieloma przyjaciółmi zagranicznymi m.in.: z chórem „GABIJA” Uniwersytetu Technicznego im. Giedymina w Wilnie, chórem młodzieżowym z Domu Kultury im. „Lensowieta” w Sankt Petersburgu, z chórami „ORFEON DE CABONARA” i „CORO MINERO DE TURON” z Hiszpanii, z chórem „ARS MUSICA” z Polskiego Gimnazjum w Czeskim Cieszynie.
Chór koncertował w Hiszpanii(1999,2009),w Bułgarii(2011,2017) na Litwie(2012,2019) w Macedonii (2013,2015),we Włoszech(2014),w Niemczech(2016),w Grecji(2017) na Ukrainie(2019).

</doc>
<doc id="955933" url="https://pl.wikipedia.org/wiki?curid=955933" title="Violette Athletic Club">
Violette Athletic Club



</doc>
<doc id="955944" url="https://pl.wikipedia.org/wiki?curid=955944" title="Czas podwojenia">
Czas podwojenia



</doc>
<doc id="955947" url="https://pl.wikipedia.org/wiki?curid=955947" title="FC Pinar del Río">
FC Pinar del Río

Football Club Pinar del Río – kubański klub piłkarski z siedzibą w mieście Pinar del Rio, stolicy prowincji Pinar del Rio.

</doc>
<doc id="955948" url="https://pl.wikipedia.org/wiki?curid=955948" title="Interpretacja (prawo)">
Interpretacja (prawo)



</doc>
<doc id="955950" url="https://pl.wikipedia.org/wiki?curid=955950" title="Reichenberg">
Reichenberg



</doc>
<doc id="955951" url="https://pl.wikipedia.org/wiki?curid=955951" title="Brachiozaury">
Brachiozaury

Brachiozaury (Brachiosauridae) – rodzina roślinożernych dinozaurów z grupy zauropodów
Żyły od środkowej jury do wczesnej kredy na terenach wschodniej Afryki, Ameryki Północnej i Europy. Cechowała je bardzo długa, uniesiona szyja, dzięki której były najwyższymi zwierzętami, jakie kiedykolwiek żyły na Ziemi. Brachiozaur osiągał wysokość do 13 m, zauroposejdon – do 18,5 m. Żyrafia sylwetka brachiozaurów była im prawdopodobnie potrzebna do wyjadania liści i gałęzi z wysokich koron drzew. Długość ciała do 30 m, masa: 30–60 t. Ogon był stosunkowo krótki, kończyny przednie wydłużone, chód czworonożny.
Do rodziny brachiozaurów należały m.in.: astrodon, brachiozaur, cedarozaur, laparentozaur, pleurocel, zauroposejdon.

</doc>
<doc id="955952" url="https://pl.wikipedia.org/wiki?curid=955952" title="L'Egalite">
L'Egalite



</doc>
<doc id="955953" url="https://pl.wikipedia.org/wiki?curid=955953" title="Brachiosauridae">
Brachiosauridae



</doc>
<doc id="955956" url="https://pl.wikipedia.org/wiki?curid=955956" title="Skalne Wrota (Góry Stołowe)">
Skalne Wrota (Góry Stołowe)

Skalne Wrota – forma skalna w Sudetach Środkowych, w Górach Stołowych, w północnej części zgrupowania Skalne Grzyby.
Położenie i opis.
Skałki położone są w północno-wschodnim fragmencie stoliwa Gór Stołowych na terenie Parku Narodowego Gór Stołowych, w północnej części zgrupowania Skalne Grzyby, około 1,2 km na północny wschód od Szczelińca Wielkiego.
Jest to zgrupowanie ciekawych skał piaskowcowych, które wznoszą się na wysokość kilku metrów. Położone są na krawędzi piętra środkowego, na wysokości około 680 m n.p.m., górują nad Szosą Stu Zakrętów i Wodospadami Pośny. Skały stanowią jedną z bardziej fantazyjnych i malowniczych grup skalnych w Górach Stołowych. Kształt skałek jest efektem złożonego i długotrwałego procesu erozyjnego, podczas którego zostały usunięte elementy mniej odporne na działanie warunków atmosferycznych, a pozostały bardziej odporne. Największy wpływ na rzeźbę skał miało zlodowacenie bałtyckie, a późniejsza erozja wietrzna doprowadziła do wykształcenia obecnego kształtu. Skały stanowią atrakcję turystyczną jako jeden z wielu elementów przyrody nieożywionej Gór Stołowych. Nazwa skał pochodzi od ułożenia skał na wzór podobny do kształtu bramy.
Turystyka.
Przez teren skał prowadzą szlaki turystyczne:

</doc>
<doc id="955960" url="https://pl.wikipedia.org/wiki?curid=955960" title="Musical Demonstrations Pt.1">
Musical Demonstrations Pt.1

Musical Demonstrations Pt.1 - pierwszy solowy minialbum Davida Hodgesa wydany w 2000 roku.

</doc>
<doc id="955965" url="https://pl.wikipedia.org/wiki?curid=955965" title="Kolonia Lesznowola">
Kolonia Lesznowola

Kolonia Lesznowola – wieś w Polsce położona w województwie mazowieckim, w powiecie piaseczyńskim, w gminie Lesznowola. Wieś wchodzi w skład sołectwa Lesznowola.
W latach 1975–1998 miejscowość administracyjnie należała do województwa warszawskiego.

</doc>
<doc id="955967" url="https://pl.wikipedia.org/wiki?curid=955967" title="Kolonia Mrokowska">
Kolonia Mrokowska

Kolonia Mrokowska – wieś w Polsce położona w województwie mazowieckim, w powiecie piaseczyńskim, w gminie Lesznowola. Wchodzi w skład sołectwa Mroków.
W latach 1975–1998 miejscowość administracyjnie należała do województwa warszawskiego.

</doc>
<doc id="955968" url="https://pl.wikipedia.org/wiki?curid=955968" title="Opowiadanie świata">
Opowiadanie świata

Opowiadanie świata (tyt. oryg. ang. "The Telling"), powieść science fiction amerykańskiej pisarki Ursuli K. Le Guin rozgrywająca się w świecie Ekumeny.
Wydana w 2000 r. przez wydawnictwo Harcourt (), a w Polsce w 2001 r. przez wydawnictwo Prószyński i S-ka w tłumaczeniu Maciejki Mazan ().
W 2001 r. powieść zdobyła nagrody Locusa i Endeavour.
Fabuła.
Satti jest początkującym mobilem Ekumeny. Za sobą zostawiła mroczne lata w historii ojczystej planety Ziemi i tragicznie zakończoną miłość. Trafia na planetę Aka, która, po pierwszym kontakcie z cywilizacjami Ekumeny, została pozostawiona sama sobie. Niemniej ziarno, posiane przez gości, zakiełkowało, i to jak potężnie: Akanie postanowili za wszelką cenę dogonić przybyszów z kosmosu. Wymyślono ideę Marszu Do Gwiazd, który zakładał porzucenie starej, kontemplacyjnej cywilizacji i budowę nowej – zaawansowanej technologicznie. Proces się powiódł, ale ceną była utrata tożsamości. Satti przybywa na Akę by poszukać resztek starej, zakazanej kultury. Mimo nieprzychylności władz i permanentnej inwigilacji (podczas pobytu stale towarzyszy jej przydzielony funkcjonariusz partyjny), znajduje ją w małym miasteczku u podnóża niebosiężnych gór. Tu w dalszym ciągu praktykuje się zakazane przez nową władzę medytacje, ćwiczenia fizyczne, nawyki żywieniowe, uczy czytania i pisania. W końcu tubylcy zabierają ją w sekrecie do ostatniego zachowanego klasztoru-biblioteki, gdzie w dalszym ciągu przechowuje się stare księgi i kultywuje dawne zwyczaje. Niestety, fanatyczny szpicel znajduje ją i tu.
Analiza utworu.
Cywilizacja Aki w dużym stopniu przypomina Chiny z drugiej połowy XX wieku. Stara kultura akańska podobna jest do buddyzmu i taoizmu, a Marsz Do Gwiazd to odbicie polityki wielkiego skoku i rewolucji kulturalnej.

</doc>
<doc id="955972" url="https://pl.wikipedia.org/wiki?curid=955972" title="Kossot-Leszczynka">
Kossot-Leszczynka

Kossot-Leszczynka – część wsi Stefanowo w Polsce położona w województwie mazowieckim, w powiecie piaseczyńskim, w gminie Lesznowola.
W latach 1975–1998 Kossot-Leszczynka administracyjnie należała do województwa warszawskiego.

</doc>
<doc id="955975" url="https://pl.wikipedia.org/wiki?curid=955975" title="Marcel Déat">
Marcel Déat

Marcel Déat (ur. 7 marca 1894 r. w Guérigny we Francji, zm. 5 stycznia 1955 r. koło Turynu we Włoszech) – francuski socjalistyczny, a następnie faszystowski działacz polityczny, minister lotnictwa w okresie przedwojennym, przywódca kolaboracyjnego Zgromadzenia Narodowo-Ludowego (RNP) podczas II wojny światowej.
Młodość i działalność socjalistyczna.
Marcel Déat od 1914 r. studiował filozofię w École normale supérieure. Jednocześnie zaangażował się w działalność polityczną, wstępując do Francuskiej Sekcji Międzynarodówki Socjalistycznej (SFIO). Po wybuchu I wojny światowej został wcielony do armii francuskiej; otrzymał za odwagę Légion d’honneur i kilkakrotnie był wyróżniany. Doszedł do stopnia kapitana. Po zakończeniu wojny kontynuował studia, a po ich zakończeniu podjął pracę nauczyciela filozofii w Reims. W 1926 r. został wybrany deputowanym do francuskiego parlamentu z departamentu Marna. W 1932 r. zerwał ze SFIO z powodu niezgody na linię polityki prowadzonej przez Léona Bluma w stosunku do rządu Édouarda Herriota. Rok później został oficjalnie wyrzucony z partii. Bez wsparcia socjalistów stracił miejsce w parlamencie, ale kontynuował działalność polityczną jako neo-socjalista. Założył własne ugrupowanie pod nazwą Parti Socialiste de France, którego dewizą było hasło: "Porządek, Władza i Naród". W 1935 r. przyłączył się do Unii Socjalistów i Republikanów, dzięki czemu w 1936 r. ponownie wybrano go deputowanym z Angoulême. W tym samym roku został ministrem lotnictwa w rządzie Alberta Sarrauta, ale szybko zrezygnował z powodu konfliktu z premierem. Stracił także znowu mandat deputowanego.
Działalność faszystowska.
Rozczarowany ideałami socjalizmu, M. Déat skierował się ku faszyzmowi i wkrótce stał się zwolennikiem ultra-nacjonalistycznej polityki. Chciał przebudowania państwowości francuskiej według modelu faszystowskiego. W 1939 r. opublikował w piśmie „L'Oeuvre” artykuł pt. „Dlaczego musimy umierać za Gdańsk?”, dzięki któremu zyskał dużą popularność. Dowodził w nim, że wbrew wcześniej zawartym z Polską traktatom, Francja powinna dążyć do uniknięcia uwikłania się w wojnę z Niemcami w przypadku niemieckiej agresji na Polskę.
Okupacja niemiecka – kolaboracja.
Po klęsce Francji w wojnie z Niemcami w czerwcu 1940 r., M. Déat przeniósł się do nieokupowanej Francji Vichy, popierając początkowo silnie reżim marszałka Philippe’a Pétaina. Kiedy jednak okazało się, że nie ma on charakteru faszystowskiego, a autorytarno-konserwatywny, zamieszkał w Paryżu, gdzie był finansowany przez Niemców. Już 13 grudnia 1940 r. założył faszystowskie Zgromadzenie Narodowo-Ludowe. Połączyło ono różne głównie lewicowe grupy: neo-socjalistów i byłych socjalistów, syndykalistów, komunistycznych dysydentów, trockistów, kombatantów wojennych. RNP prowadziło politykę aktywnej kolaboracji, zwanej też „kolaboracjonizmem”. Od początku występowało przeciwko rządowi Vichy i marszałkowi P. Pétainowi, oskarżając go o intrygowanie przeciw Niemcom razem z Żydami, „międzynarodowymi masonami” i „finansjerą amerykańską”, a podkreślając, że „miejsce Francji jest w Europie”. Atakowano vichystowską rewolucję narodową ("révolution nationale") za konserwatyzm i „ciasny” nacjonalizm oraz demaskowano bierną kolaborację, jako w istocie i w intencji antyniemiecką. Hasłem RNP było: Zintegrować się z Europą i przeprowadzić własną rewolucję. W polityce zagranicznej głoszono współpracę francusko-niemiecką oraz ekonomiczną, polityczną i duchową konstrukcję Europy, zaś w polityce wewnętrznej „oczyszczenie i ochronę rasy”, w tym silny antysemityzm, oraz „ekonomię kierowaną” i „wyzwolenie proletariatu”.
W lipcu 1941 r. M. Déat zaangażował się wraz z innymi przywódcami ugrupowań kolaboranckich w akcję rekrutacyjną do Legionu Ochotników Francuskich przeciw Bolszewizmowi (LVF), przeznaczonego do walki przeciw Sowietom. Podczas przeglądu oddziałów LVF 27 sierpnia 1941 r. w Wersalu został ranny w zamachu przeprowadzonym przez ruch oporu. 28 lutego 1943 r. RNP współtworzyło Front Rewolucyjno-Narodowy (Front Révolutionnaire National), którego sekretarzem generalnym został Henri Barbé, a do Komitetu Wykonawczego wszedł M. Déat. Za swój główny cel Front uznał zlikwidowanie niesprawiedliwości społecznej oraz przeprowadzenie francuskiej i ogólnoeuropejskiej rewolucji socjalistycznej przeciwko sprzymierzonym siłom bolszewizmu i wielkiego kapitału międzynarodowego. W marcu 1944 r. przywódca RNP został mianowany ministrem pracy i narodowej solidarności w rządzie Pierre’a Lavala, którego mocno popierał.
Wygnanie.
W sytuacji zbliżania się wojsk alianckich M. Déat uciekł do Niemiec i został członkiem rządu Vichy na uchodźstwie z siedzibą w Sigmaringen. Po kapitulacji Rzeszy 8/9 maja 1945 r., przedostał się do Włoch, gdzie pod fałszywym nazwiskiem uczył w Mediolanie, a następnie Turynie. Poszukiwany ukrył się w opactwie koło Turynu aż do swojej śmierci w 1955 r. Napisał tam swoje wspomnienia. Natomiast w kraju został zaocznie skazany za zdradę stanu na karę śmierci.

</doc>
<doc id="955980" url="https://pl.wikipedia.org/wiki?curid=955980" title="Henryk Brühl (lekarz)">
Henryk Brühl (lekarz)

Henryk Brühl (ur. 21 czerwca 1812 w Warszawie, zm. 22 lipca 1887 tamże) – polski lekarz.
Życiorys.
Pochodził z rodziny niemieckojęzycznej. Ojciec Jan (1759–1835), kupiec, i matka Wilhelmina z Israelów (ur. 1785), wyznawcy religii żydowskiej, pochodzili z Hamburga i przenieśli się do pruskiej wówczas Warszawy w końcu XVIII wieku. Henryk uczęszczał do Liceum Warszawskiego (jako chyba jedyny oprócz Adama Epsteina przedstawiciel religijnej mniejszości żydowskiej w stolicy) i po jego ukończeniu zapisał się w roku 1830 na Wydział Lekarski UW, potem, po zamknięciu warszawskich uczelni przez władze carskie, przeniósł się na dalsze studia do Krakowa i w końcu do Królewca, gdzie otrzymał tytuł doktora medycyny w roku 1836.
Po powrocie do Polski pracował m.in. w Węgrowie, Sokołowie (1839), Komorowie i Biłgoraju (1843). W roku 1847 został mianowany lekarzem powiatowym w Łowiczu. Od 1848 do 1868 działał jako lekarz powiatowy w Łęczycy i jednocześnie jako lekarz więzienny w tym mieście , po czym powrócił do Warszawy i otworzył tam prywatną praktykę.
Rodzina.
W roku 1838 Henryk i jego małżonka Augusta Maria z Bambergów (zm. 1885) porzucili wiarę mojżeszową i przyjęli wyznanie luterańskie. Jedna z ich córek, Matylda (1861–1901) była znaną śpiewaczką i nauczycielką śpiewu, występowała pod pseudonimem Wilma Monti. Poślubiła kuzyna Dawida Ludwika Brühla. Pozostałe dzieci to: Amelja Anna (ur. 4.8.1851, zm. 16.8.1912), Marja (zm. 6.1.1934), Emma (ur. 1854, zm. 11.4.1912 - poślubiła Jana Glińskiego) oraz Alfons Aleksander (ur. 6.12.1859). 
Henryk Brühl miał ośmioro rodzeństwa. Z braci wyróżnili się Bogumił (zm. 1854), lekarz, Jakub Ludwik, fabrykant powozów, i Jan Emanuel (zm. 1863), właściciel ziemski, posiadacz Targówka i Grochowa V i VI (według starego podziału tych dóbr), dziś części dzielnic prawobrzeżnej Warszawy. Z bratanków Henryka godni wspomnienia są Dawid Ludwik, warszawski lekarz, i Juliusz Wilhelm, profesor uniwersytetu w Heidelbergu, członek PAU.
Henryk i Augusta Maria Brühlowie zostali pochowani na cmentarzu ewangelickim w Warszawie (Al.27 nr 8), tam też obok kuzyna-małżonka Dawida Ludwika (Al. A nr 33), spoczywa ich córka Matylda oraz jej siostra Amelja Anna.

</doc>
<doc id="955987" url="https://pl.wikipedia.org/wiki?curid=955987" title="Perirrhanterion">
Perirrhanterion

Perirrhanterion (gr. "περίρραντήριον") – w starożytnej Grecji naczynie służąca do rytualnych oczyszczeń, datowane w większości przypadków na 2. poł. VII wieku p.n.e. 
Perirrhanteria wykonane były najczęściej z marmuru. Składały się z dużej płytkiej misy, niekiedy zaopatrzonej w uchwyty, podpartej na trzech lub czterech postaciach odzianych kobiet w typie kory o wysokości do 1 m. Kobiety te stoją na lwach lub obok nich trzymając je na smyczy, bądź za ogony. 
Z Grecji pochodzi kilkanaście takich obiektów, odnalezionych m.in. w Olimpii, w Delfach, na Rodos. Obiekt znaleziony w pobliżu Koryntu, według rekonstrukcji, liczył bez podstawy ok. 126 cm wysokości.
Uważa się, że Perirrhanteria były inspirowane wzorami wschodnimi, z Cypru i Syrii. Większość z nich wykonano prawdopodobnie w Lakonii.

</doc>
<doc id="955988" url="https://pl.wikipedia.org/wiki?curid=955988" title="Lew-Starowicz">
Lew-Starowicz



</doc>
<doc id="955990" url="https://pl.wikipedia.org/wiki?curid=955990" title="Marcel Deat">
Marcel Deat



</doc>
<doc id="955993" url="https://pl.wikipedia.org/wiki?curid=955993" title="Cykl Ekumena">
Cykl Ekumena

Cykl Ekumena (także Cykl haiński, z gr. "οἰκουμένη oikumene" – „świat zaludniony” – zob. Ekumena) składający się z kilku powieści i opowiadań fantastycznonaukowych cykl amerykańskiej pisarki Ursuli K. Le Guin. W utworach Le Guin wykorzystuje różne konteksty społeczne i środowiskowe, aby zbadać antropologiczne i socjologiczne skutki ewolucji człowieka w tych zróżnicowanych środowiskach.
Do najbardziej znanych elementów cyklu należą powieści "Lewa ręka ciemności" (1969) i "Wydziedziczeni" (1974), które zdobyły najważniejsze nagrody literackie w dziedzinie fantastyki. Nagrody zdobyła też nowela "Słowo „las” znaczy „świat”" (1972) i opowiadanie "Dzień przed rewolucją" (1974).
Fabuła.
Akcja utworów rozgrywa się w alternatywnej przyszłości, w której rasa haińska skolonizowała dziesiątki zdatnych do zamieszkania planet. Potem nastąpił okres utraty kontaktu – światy stały się samodzielne i zapomniały o łączących je więzach, zazwyczaj tracąc osiągnięcia swych twórców. Teraz, po milionach lat, Haińczycy próbują powiązać ze sobą napotkane cywilizacje, jednocząc je w luźnym związku samodzielnych planet. Pierwsza próba, nazwana Ligą Wszystkich Światów upada pod potęgą kosmicznych najeźdźców zwanych Shinga. Ekumena to nowsze, pozbawione przemocy, niosące tylko wiedzę i pomoc rozwiązanie, aby ponownie zjednoczyć znane światy ludzkie.
Większość planet zamieszkanych jest przez standardową rasę ludzką pochodzenia haińskiego, z niewielkimi wyjątkami, które mogą być wynikiem eksperymentów biologicznych: Hilfy z S, hermafrodyci z Gethen, skrzydlate hominidy z Rokananu, futrzaste hominidy z Athshe. Niektóre z planet, jak Alterra mogły zostać skolonizowane dwukrotnie.
Przedstawicielami Ekumeny są Stabile, pozostający na macierzystych planetach oraz Mobile, ambasadorzy na poszczególnych planetach. Kontaktują się ze sobą za pomocą ansibli.
Chronologia zdarzeń.
Sama Le Guin nie uważała, że jej książki są częścią planowanego cyklu lub serii, pisząc na swojej stronie internetowej, że „[książki te] nie są cyklem ani sagą. Nie tworzą spójnej historii”, i zauważając, że można je czytać w dowolnej kolejności. Kolejne utwory nie powstawały zgodnie z chronologią zdarzeń w świecie Ekumeny. Wydarzenia można podzielić z grubsza na dwa okresy: Liga Wszystkich Światów i właściwa Ekumena. Daty umieszczone przy niektórych powieściach zostały zaproponowane jako ramy czasowe przez Iana Watsona, brytyjskiego pisarza s-f. Kolejność chronologiczna (fragmentaryczna) prezentuje się następująco:

</doc>
<doc id="955996" url="https://pl.wikipedia.org/wiki?curid=955996" title="FC Pinar del Rio">
FC Pinar del Rio



</doc>
<doc id="955997" url="https://pl.wikipedia.org/wiki?curid=955997" title="Football Club Pinar del Río">
Football Club Pinar del Río



</doc>
<doc id="956002" url="https://pl.wikipedia.org/wiki?curid=956002" title="Bieszenkowicze">
Bieszenkowicze

Bieszenkowicze (biał. "Бешанко́вічы") – osiedle typu miejskiego na Białorusi, w obwodzie witebskim, centrum administracyjne rejonu bieszenkowickiego, położone 51 km na zachód od Witebska. 7,3 tys. mieszkańców (2010).
Miasto magnackie położone było w końcu XVIII wieku w hrabstwie bieszenkowickim w województwie połockim.
Etymologia nazwy.
Jak przypuszczają badacze toponimii, Bieszenkowicze wzięły swą nazwę od słowa "bieszeń" - mocny nurt na środku rzeki.
Zabudowa.
W 1969 i 1979 opracowano generalne plany rozwoju osiedla. Bieszenkowicze rozwijają się przeważnie w kierunku południowo-zachodnim. Centrum zabudowane jest piętrowymi i 2-piętrowymi domami mieszkalnymi. Rozwija się budownictwo domów jednorodzinnych.
Część przemysłowa znajduje się w częściach: południowo-wschodniej i północno-zachodniej.
Edukacja, kultura, media.
W osiedlu znajdują się 2 szkoły ogólnokształcące, sportowa i muzyczna. Działają też: muzeum historyczno-krajoznawcze, „Dom Myśliwego”, dom kultury, dom rzemiosła i biblioteka. Wydawana jest regionalna gazeta "„Zara”".
Gospodarka.
Osiedle znane z tradycyjnych wyrobów garncarskich, tzw. „bieszenkowickiej ceramiki”. Ponadto występuje przemysł lekki i spożywczy, produkcja materiałów budowlanych.
Demografia.
Liczba ludności:
Parafia rzymskokatolicka.
Pierwszy drewniany kościół ufundował Kazimierz Leon Sapieha w 1650 r. Kolejne świątynie były wznoszone w 1785 r. oraz 1876 r. W latach 60. XX w. władze sowieckie zniszczyły kościół. Parafia została reaktywowana w 2000 r., a w latach 2011-2019 wybudowano nową świątynię pw. Apostołów Piotra i Pawła.
Transport.
Węzeł dróg do Witebska, Szumilina, Lepla, Czaśników, Sienna. Przystań rzeczna na lewym brzegu Dźwiny. Połączenia autobusowe z Mińskiem i Witebskiem.

</doc>
<doc id="956005" url="https://pl.wikipedia.org/wiki?curid=956005" title="Peter F. Hamilton">
Peter F. Hamilton

Peter F. Hamilton (urodzony 2 marca 1960 w Oakham (hrabstwo Rutland) – Wielka Brytania) – brytyjski pisarz. Najbardziej znany z powieści i sag powieściowych utrzymanych w konwencji space opera. Sprzedał ponad 2 mln książek na całym świecie tłumaczonych na kilkanaście języków, co czyni go najlepiej sprzedającym brytyjskim autorem w tym gatunku s-f.
Życiorys.
Od najmłodszych lat pasjonował się science-fiction. Edukację szkolną przerwał w wieku osiemnastu lat. Bardziej niż literatura i gramatyka angielska interesowały go nauki ścisłe i technologia lotnicza. W dziedzinach tych jest samoukiem. Zaczął pisać zawodowo w 1987 roku w wieku 27 lat – chciał podjąć pracę która pozwoliła by mu pracować w domu i opiekować się chorą matką. Rok później sprzedał swoje pierwsze opowiadanie do magazynu „Fear” które ukazało się w wersji drukowanej w 1991 roku. Jego debiutem wydawniczym było opowiadanie „Bodywork” które ukazało się w „Dream Magazine” w 1990 roku.
Rok 1992 przyniósł jego debiut książkowy „ Mindstar Rising” – którego bohaterem był detektyw Greg Mandel były członek brygady specjalnej, zdolny odczytywać myśli i uczucia innych osób. W świecie zmagającym się z powodziami przybrzeżnymi, zniszczeniem starych supermocarstw, ubóstwem i wojnami będącymi skutkiem globalnego ocieplenia, Mandel rozwiązuje nietypowe sprawy karne. W 1994 roku ukazuje się druga książka poświęcona temu bohaterowi „A Ouantum Murder” a rok później trzecia „ The Nano Flower”, tworząc w ten sposób pierwszą trylogię s-f w dorobku autora utrzymaną w konwencji cyberpunk. W latach 1996 – 1999 tworzy pierwszą z trylogii z gatunku space opera : „Świt nocy” (The Night's Dawn Trilogy). "Po pierwsze aby rozwijać się jako autor musisz zrobić coś innego, po drugie zawsze kochałem space opera. Pamiętam jak czytałem E.E. „doc” Smith, kiedy miałem trzynaście lat i jak mnie fascynował" Konwencji space opera pozostał wierny do dzisiaj. Jest również autorem trylogii „The Books of the Realms” /2014 – 2017/ skierowanej do nastoletnich czytelników utrzymanej w konwencji fantasy wydanej pod nazwiskiem Peter Hamilton (!).
Charakterystyczną cechą pisarstwa Hamiltona jest łączenie elementów typowych dla space opera / błyskawiczne pokonywanie odległości międzygwiezdnych, wielość ras i form rozumnych, i inne/ z twardą technologiczną hard s-f i elementami o charakterze mitologicznym / życie pozagrobowe, istnienie duszy etc. ... /. Konstrukcja powieści typowa dla pisarza to równoległe rozwijanie losów kilkunastu równorzędnych postaci i wiązanie ich losów na tle szerszej perspektywy, będącej motywem przewodnim danej historii.
Obecnie wraz z żoną Kate i dwójką dzieci, Sophie i Felixem, mieszka w okolicach sztucznego jeziora Rutland Water.
W 2020 ukaże się trzeci tom jego najnowszej trylogii „Salvation” – „Saints of Salvation”.
Wybrane nagrody i wyróżnienia.
Barry R. Levin Collectors Award, 1998 // Author of the Year
British Science Fiction Association Award, 2001 // Krótkie formy za "Podejrzany Genom" (2000)
Barry R. Levin Collectors Award, 2004 // Book of the Year za Pandora's Star / Pandora's Star (2004)
Adaptacje filmowe.
Na podstawie  "Sonnie's Edge" (1991), później opublikowanego w książce "A Second Chance at Eden" i osadzonego w uniwersum Konfederacji, została zrealizowana adaptacja telewizyjna opowiadania  /odcinek o tym samym tytule pierwszego sezonu animowanego serialu animowanego Netflixa "Love, Death &amp; Robots" (2019).
Media Społecznościowe.
Pisarz osobiście prowadzi swojego fanpage na Facebooku pod adresem: https://www.facebook.com/PeterFHamilton
Bibliografia.
Uniwersum Konfederacji ("Confederation Universe").
 Trylogia Świt nocy ("The Night's Dawn Trilogy") 
Uniwersum Wspólnoty (Commonwealth Universe).
Saga Wspólnoty ("The Commonwealth Saga")
The Void Trilogy
The Chronicle of the Fallers
Zbiory opowiadań.
Manhattan in Reverse (2011)

</doc>
<doc id="956012" url="https://pl.wikipedia.org/wiki?curid=956012" title="John Boardman">
John Boardman

John Boardman (ur. 20 sierpnia 1927 w Ilford) – brytyjski archeolog i historyk sztuki starożytnej. Szczególną sferą jego zainteresowań była grecka rzeźba i malarstwo wazowe.
Absolwent Chigwell College i Magdalene College na Uniwersytecie Cambridge. Przez trzy lata pełnił funkcję zastępcy dyrektora Brytyjskiej Szkoły Archeologicznej (BSA) w Atenach. Prowadził własne wykopaliska, m.in. w Smyrnie, na Krecie, na Chios oraz w Tocra w Libii. Przez cztery lata był kustoszem w oksfordzkim Ashmolean Museum. Jest członkiem Akademii Brytyjskiej i oksfordzkiego Merton College. Autor licznych publikacji naukowych i popularyzujących, także współautor zbiorczych opracowań w cyklu wydawniczym "The Cambridge Ancient History" (trzyczęściowego tomu 3 oraz 4, 5, 6).

</doc>
<doc id="956019" url="https://pl.wikipedia.org/wiki?curid=956019" title="Janówka (powiat lubański)">
Janówka (powiat lubański)

Janówka – kolonia w Polsce położona w województwie dolnośląskim, w powiecie lubańskim, w gminie Leśna.
Położenie.
Janówka to niewielka kolonia w pobliżu Kościelnik Górnych leżąca na Pogórzu Izerskim, na zachodnim skraju Wzniesień Radoniowskich, na wysokości około 310-315 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="956021" url="https://pl.wikipedia.org/wiki?curid=956021" title="Dziki (serial telewizyjny)">
Dziki (serial telewizyjny)

Dziki – polski serial komediowy w reżyserii Grzegorza Warchoła emitowany od 22 lutego do 25 kwietnia 2004 roku w niedzielę o godz. 21.05.
Opis fabuły.
Bohaterem jest Dziki, człowiek, który zmęczony jest miejskim zgiełkiem, postanawia zamieszkać w domu w samym środku puszczy.
Jednak nie cieszy się długo spokojem: w jego życiu pojawi się dziewczyna Kasia, a w ślad za nią podąża jej były mąż oraz gangster „Ptasior”.

</doc>
<doc id="956022" url="https://pl.wikipedia.org/wiki?curid=956022" title="Łoźna">
Łoźna

Łoźna (biał. Лё́зна, "Liozna", ros. Лиозно, "Liozno", jid. ליאזנע, "Liozne") – osiedle typu miejskiego na Białorusi, w obwodzie witebskim, siedziba rejonu łozieńskiego, 40 km na wschód od Witebska, przy granicy z Rosją, 6,8 tys. mieszkańców (2010).
Znajduje tu się stacja kolejowa Łoźna, położona na linii Smoleńsk - Witebsk.
Miasto magnackie położone było w końcu XVIII wieku w powiecie witebskim województwa witebskiego Rzeczypospolitej.
Miejsce narodzin się Marca Chagalla oraz trzech pierwszych przywódców chasydzkiej sekty Chabad-Lubawicz.
Historia.
Łoźna powstała na obszarze włości mikulińskiej położonej na wschodnim pograniczu Wielkiego Księstwa Litewskiego i Księstwa Smoleńskiego. Dobra te pozostawały od końca XV wieku we władaniu kniazia Iwana Osowickiego
W 1526 r. Iwan podarował Mikulino swemu synowi, kniaziowi Michałowi Iwanowiczowi Osowickiemu. Po jego śmierci w 1550 dobra przeszły na jego żonę Agrafenę z rodu kniaziów Łukomskich. Pięć lat później król Zygmunt II August nadał je Grzegorzowi Wołłowiczowi, staroście mereckiemu i później wojewodzie smoleńskiemu. Jego córka, Regina, wniosła Mikulino w posagu kniaziowi Bohdanowi Ogińskiemu. Najprawdopodobniej to właśnie Bohdan założył wieś Łoźna, ponieważ wzmianka o niej pojawiła się po raz pierwszy w 1625 roku, kiedy otrzymał ją w spadku razem z Mikulinem Samuel Ogiński, syn Bohdana.
W 1654 r. Łoźna nazywana była miasteczkiem. Po śmierci Samuela w 1657 dobra mikulińskie zostały podzielone pomiędzy synów: Szymon Karol, późniejszy wojewoda mścisławski otrzymał Łoźnę, a młodszy Jan – Mikulino. Łoźna pozostawała w rękach Ogińskich do 1770 roku, po czym przeszła do Chrapowickich i potem Szebeków.
Po pierwszym rozbiorze Łoźna znalazła się w granicach Imperium Rosyjskiego. Stała się ośrodkiem gromady powiatu orszańskiego guberni mohylewskiej. W 1786 r. zbudowano tu murowaną cerkiew.
W 1812 r. stacjonowały tu wojska napoleońskie III korpusu marszałka Neya w trakcie wyprawy moskiewskiej.
Z Łoźnej pochodzili też pierwsi rabini dynastii Chabad-Lubavitch – jednej z najliczniejszych grup chasydyzmu:
Szneur Zalman (1745-1812), Dowber Szneuri (1773-1827), Menachem Mendel Schneersohn (1789-1866).
W 1887 w Łoźnej urodził się Marc Chagall.
Flaga i herb.
Flaga i herb Łoźnej zostały ustanowione 20 stycznia 2006 ukazem prezydenta Białorusi nr 36.

</doc>
<doc id="956024" url="https://pl.wikipedia.org/wiki?curid=956024" title="Jurków (powiat lubański)">
Jurków (powiat lubański)

Jurków – kolonia w Polsce położona w województwie dolnośląskim, w powiecie lubańskim, w gminie Leśna.
W latach 1975–1998 miejscowość administracyjnie należała do województwa jeleniogórskiego.
Zobacz też: Jurków

</doc>
<doc id="956025" url="https://pl.wikipedia.org/wiki?curid=956025" title="Sucha (województwo dolnośląskie)">
Sucha (województwo dolnośląskie)

Sucha – osada w Polsce położona w województwie dolnośląskim, w powiecie lubańskim, w gminie Leśna.
Nazwą alternatywną miejscowości jest Czocha.
W miejscowości znajduje się Zamek Czocha.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="956034" url="https://pl.wikipedia.org/wiki?curid=956034" title="Lolek">
Lolek



</doc>
<doc id="956038" url="https://pl.wikipedia.org/wiki?curid=956038" title="Rossony">
Rossony

Rossony (biał. Расоны, "Rasony", hist. "Rososna, Rossono") – osiedle typu miejskiego na Białorusi, w obwodzie witebskim, centrum administracyjne rejonu rossońskiego, 5,4 tys. mieszkańców (2010).
Herb Rossonów został ustanowiony 20 stycznia 2006 roku rozporządzeniem prezydenta Białorusi nr 36.
Historia.
Rossony, wcześniej będące miastem duchownym w województwie połockim Rzeczypospolitej, po I rozbiorze Polski znalazły się na terenie powiatu połockiego (ujezdu), początkowo guberni połockiej, od 1796 roku – guberni białoruskiej, a od 1802 roku guberni witebskiej Imperium Rosyjskiego. W XIX wieku miasteczko było własnością ks. Lubomirskiego. Po traktacie ryskim już nie wróciły do Polski, od 1924 roku należały do obwodu witebskiego Białoruskiej Socjalistycznej Republiki Radzieckiej ZSRR, od 1991 roku – na terenie Republiki Białorusi.
Pałac Hłasków.
Niegdyś tuż obok Rossonów (obecnie w granicach miasta), nad jeziorem o tej samej nazwie, znajdowała się siedziba majątku Stanisławów. Dwór w Stanisławowie był odwieczną siedzibą autochtonicznej rodziny Hłasków herbu Leliwa, do której majątek ten należał przez prawie 400 lat. Do klucza stanisławowskiego wchodziły również wsie: Korytki, Siebierzek, Biała Dąbrowa, Dworzyszcze i Zamchowce. Najwcześniejszym znanym przedstawicielem tej rodziny był Jan Hłasko, żyjący w XVI wieku. Nazwa "Stanisławów" pochodzi najprawdopodobniej z późniejszego okresu, imię Stanisław często pojawiało się w tej rodzinie. Majątek przez 4 wieki przechodził zawsze z ojca na syna, kolejnymi przedstawicielami rodziny byli:
Nie ma żadnych relacji na temat starego dworu stanisławowskiego. Ostatni właściciel majątku wybudował tu w 1904 roku nowy pałac lub zamek, w stylu „staroniemieckim” według projektu architekta Edmunda Fryka. Był to dwukondygnacyjny budynek, z czerwonej, nietynkowanej cegły, z fragmentami z piaskowca, z dwiema wieżami: jedną niższą, weloboczną i drugą wyższą kwadratową. Obie były zwieńczone strzelistymi dachami. Elewacje pałacu urozmaicały wykusze, balkony, mniejsze wieżyczki z blankami, fryzy itd.
Wewnątrz były m.in. sale: "empirowa, Louis Philippe, jadalnia gdańska, buduar z mahoniem inkrustowanym kością słoniową, gabinet dębowy z gobelinami. W starych gdańskich szafach stały kryształy, porcelana sewrska i saska. Na konsolach i malachitowych piedestałach były włoskie rzeźby marmurowe".
Dwór otoczony był starym parkiem. Był znany z plantacji róż: dzienny plon ciętych kwiatów dochodził do półtora tysiąca. Kwiaty były sprzedawane w Połocku. Ponadto istniało tu gospodarstwo mleczne (Szwyców), skąd masło było wysyłane do Petersburga. Drewno z tutejszych lasów spławiano Dźwiną do Rygi. Działał tu tartak parowy.
W czasie rewolucji październikowej "malachity i piece majolikowe (...) rozbijano toporami, dom, zamieniony na kooperatywę, pono jeszcze ocalał".
Pałac istnieje do dziś. Jest historyczno-kulturalnym zabytkiem Białorusi o numerze w rejestrze 412Г000467.
Majątek Stanisławów został opisany w:

</doc>
<doc id="956044" url="https://pl.wikipedia.org/wiki?curid=956044" title="Punkt Kontroli Przejazdu">
Punkt Kontroli Przejazdu

Punkt Kontroli Przejazdu – punkt na trasie rajdu, gdzie sprawdzany jest fakt przejazdu zawodnika (w przeciwieństwie do Punktu Kontroli Czasu nie jest istotny dokładny czas wjazdu na PKP).
PKP-y mogą być jawne (uzwzględnione w karcie drogowej i opisie trasy) bądź tajne (o których nie wiadomo z góry).
Brak wpisu/pieczątki z Punktu Kontroli Przejazdu skutkuje zwykle wykluczeniem z rajdu.

</doc>
<doc id="956045" url="https://pl.wikipedia.org/wiki?curid=956045" title="Sisto Gara della Rovere">
Sisto Gara della Rovere

Sisto Gara della Rovere (ur. 1473 w Savonie, zm. 8 marca 1517 w Rzymie) – włoski kardynał.
Życiorys.
Siostrzeniec papieża Juliusza II, który kreował go kardynałem prezbiterem San Pietro in Vincoli na konsystorzu 11 września 1508. Otrzymał od wuja szereg beneficjów kościelnych, był administratorem diecezji Lukka (1507-17), Vicenza (1507-09), Benewent (1509-14) i Saluzzo (1512-16) oraz komendatariuszem opactwa Farfa. Wicekanclerz Świętego Kościoła Rzymskiego od 1508 aż do śmierci. Biskup Padwy od 1509. Uczestniczył w V Soborze na Lateranie oraz w konklawe 1513, które wybrało Leona X. Zmarł w Rzymie w wieku 44 lat, został pochowany w swoim kościele tytularnym San Pietro in Vincoli.

</doc>
<doc id="956046" url="https://pl.wikipedia.org/wiki?curid=956046" title="Księga hodowlana">
Księga hodowlana

Księga hodowlana – zgodnie z ustawą o organizacji hodowli i rozrodzie zwierząt gospodarskich () księga hodowlana w rozumieniu art. 2 pkt 12 rozporządzenia 2016/1012, a w odniesieniu do gatunków zaliczanych do jeleniowatych, drobiu i zwierząt futerkowych oraz gatunków: alpaka (Vicugna pacos), jedwabnik morwowy (Bombyx mori) i pszczoła miodna (Apis mellifera) – zbiór informacji o zwierzętach gospodarskich prowadzony w formie książki, kartoteki lub na informatycznym nośniku danych.

</doc>
<doc id="956048" url="https://pl.wikipedia.org/wiki?curid=956048" title="Handheld PC">
Handheld PC

Handheld PC – urządzenie klasy PDA, podobne z wyglądu do małego laptopa. Charakteryzuje się zwykle większymi wymiarami wymuszonymi użyciem dużej matrycy LCD (zwykle 6 do 8 cali). Urządzenia tego typu posiadają system oparty na Windows CE, z możliwością przeinstalowania innych (np. Linuksa). Duża matryca zwiększa pobór prądu, dlatego do urządzenia tego typu montuje się większe i pojemniejsze akumulatory. W porównaniu do Pocket PC posiadają większą rozdzielczość ekranu - najczęściej HVGA - 480 × 320. W typowych handheldach spotyka się jeszcze rozdzielczości 480 × 240 (pierwsze urządzenia klasy Handheld PC), 640 × 480; 800 × 480; 800 × 600 i bardzo rzadko 320 × 240.
Najbardziej znanymi/popularnymi handheldami w Polsce są:

</doc>
<doc id="956049" url="https://pl.wikipedia.org/wiki?curid=956049" title="Karta drogowa">
Karta drogowa

Karta drogowa – wykorzystywana w rajdach samochodowych karta służąca do wpisywania i potwierdzania czasów zarejestrowanych na punktach kontrolnych (Punkt Kontroli Czasu, Punkt Kontroli Przejazdu) rozmieszczonych na trasie rajdu oraz do wpisywania czasów przejazdu uzyskanych na odcinkach specjalnych, jak również wszelkich kar.

</doc>
<doc id="956053" url="https://pl.wikipedia.org/wiki?curid=956053" title="Sprzęt do podawania piany">
Sprzęt do podawania piany

Sprzęt do podawania piany – sprzęt służący do wytworzenia piany gaśniczej, a następnie służący do podania go w miejsce pożaru. 
Do sprzętu tego należy: 

</doc>
<doc id="956054" url="https://pl.wikipedia.org/wiki?curid=956054" title="Police FC">
Police FC

Police Football Club – klub piłkarski z Trynidadu i Tobago z siedzibą w dzielnicy Saint James miasta Port-of-Spain, stolicy państwa.

</doc>
<doc id="956056" url="https://pl.wikipedia.org/wiki?curid=956056" title="Police Football Club">
Police Football Club



</doc>
<doc id="956057" url="https://pl.wikipedia.org/wiki?curid=956057" title="Tołoczyn">
Tołoczyn

Tołoczyn (biał. "Талачы́н", "Tałaczyn") – miasto na Białorusi, w obwodzie witebskim, centrum administracyjne rejonu tołoczyńskiego; 10,2 tys. mieszkańców (2010).
Znajduje tu się stacja kolejowa Tołoczyn, położona na linii Moskwa - Mińsk - Brześć.
Miasto magnackie położone było w końcu XVIII wieku w powiecie orszańskim województwa witebskiego.
Herb.
Herb Tołoczyna został ustanowiony 20 stycznia 2006 roku rozporządzeniem prezydenta Białorusi nr 36.

</doc>
<doc id="956058" url="https://pl.wikipedia.org/wiki?curid=956058" title="Ossówka (kolonia w województwie lubelskim)">
Ossówka (kolonia w województwie lubelskim)

Ossówka – kolonia w Polsce położona w województwie lubelskim, w powiecie bialskim, w gminie Leśna Podlaska.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="956059" url="https://pl.wikipedia.org/wiki?curid=956059" title="Ocaña (Hiszpania)">
Ocaña (Hiszpania)

Ocaña – miejscowość w Hiszpanii położona na płaskowyżu Mesa de Ocaña ("Stół Okani"), w regionie Kastylia-La Mancha.

</doc>
<doc id="956062" url="https://pl.wikipedia.org/wiki?curid=956062" title="Czaszniki">
Czaszniki



</doc>
<doc id="956065" url="https://pl.wikipedia.org/wiki?curid=956065" title="Muzeum Biograficzne Władysława Orkana w Porębie Wielkiej">
Muzeum Biograficzne Władysława Orkana w Porębie Wielkiej



</doc>
<doc id="956067" url="https://pl.wikipedia.org/wiki?curid=956067" title="Marcel Bucard">
Marcel Bucard

Marcel Bucard (ur. 7 grudnia 1895 w Saint-Clair-sur-Epte, zm. 13 marca 1946 w więzieniu w Paryżu) – francuski nacjonalistyczny i faszystowski działacz polityczny, przywódca Parti Franciste.
Marcel Bucard brał udział w I wojnie światowej. Po jej zakończeniu zaangażował się w działalność polityczną, zostając członkiem Action Française. Później przeszedł do faszystowskiego i antysemickiego ugrupowania Faisceau, kierowanego przez Georges'a Valoisa. We wrześniu 1933 r. założył własną skrajnie prawicową grupę pod nazwą Mouvement Franciste. 11 listopada została ona przekształcona w Parti Franciste. Była ona finansowana przez włoskich faszystów Benito Mussoliniego, kopiując ich wzory organizacyjne i ideologiczne. Nawiązano także kontakty z ugrupowaniami faszystowskimi z innych krajów, czego wyrazem była obecność M. Bucarda na międzynarodowym kongresie faszystowskim w Montreaux 16 i 17 grudnia 1934 r. 6 lutego tego roku francyści współuczestniczyli wespół z członkami innych ekstremistycznych i prawicowych ugrupowań w masowej demonstracji przed Palais Bourbon w Paryżu. Rządzący lewicowy Front Ludowy obawiał się, że może to być wstęp do zamachu stanu, dlatego 18 czerwca 1936 r. zdelegalizował Mouvement Franciste, podobnie jak kilka innych podobnych ugrupowań. Marcel Bucard został aresztowany i osadzony w więzieniu. Po wyjściu na wolność próbował odtworzyć swoją partię pod szyldem, utworzonej 11 listopada 1938 r., Zjednoczonej Partii Akcji Socjalistycznej i Narodowej (Parti Unitaire d`Action Socialiste et Nationale), zwracającej się przeciwko "reakcji plutokratycznej" i "judeomarksizmowi" oraz zapowiadającej, że "nie da się użyć prawicy konserwatywnej do gry przeciwko ludowi pracującemu, acz nie utożsamia ludu z międzynarodowymi ruchami negującymi ojczyznę." Jednakże w maju 1939 r. także ona została zdelegalizowana.
Po klęsce Francji w wojnie z Niemcami w czerwcu 1940 r., M. Bucard w 1941 r. wznowił działalność Parti Franciste jako ugrupowania kolaboracyjnego z okupantem. Jego rola podczas okupacji była jednak ograniczana. W lipcu był jednym ze współorganizatorów akcji rekrutacyjnej do Legionu Ochotników Francuskich przeciw Bolszewizmowi, przeznaczonego do walki z Sowietami na froncie wschodnim. 28 lutego 1943 r. francyści współtworzyli Front Rewolucyjno-Społeczny (Front Révolutionnaire-National), który za swój główny cel uznał zlikwidowanie niesprawiedliwości społecznej oraz przeprowadzenie francuskiej i ogólnoeuropejskiej rewolucji socjalistycznej przeciwko sprzymierzonym siłom bolszewizmu i wielkiego kapitału międzynarodowego. W późniejszym okresie okupacji francyści uczestniczyli w ramach specjalnych oddziałów policji w działaniach przeciwko ruchowi oporu (resistance). Po kapitulacji Niemiec 8/9 maja 1945 r., M. Bucard został aresztowany i osądzony za zdradę stanu, dostając karę śmierci. Wykonano ją 13 marca 1946 r. w Fort of Châtillon.

</doc>
<doc id="956069" url="https://pl.wikipedia.org/wiki?curid=956069" title="Wodospady Pośny">
Wodospady Pośny

Wodospady Pośny – wodospad w Sudetach Środkowych w Górach Stołowych.
Położenie i opis.
Wodospady położone są na krawędzi piętra środkowego w północno-wschodnim fragmencie stoliwa Gór Stołowych na terenie Parku Narodowego Gór Stołowych, około 1,2 km na północny wschód od Szczelińca Wielkiego.
Jest to ciąg kilku małych wodospadów, położonych na wysokości około 550 m n.p.m., poniżej malowniczego zgrupowania skalnego "Skalne Wrota", na spływającym ze zboczy Gór Stołowych górskim potoku Pośna. W rejonie Skalnych Wrót spadek terenu jest tak duży, że tworzy on szereg kilku wodospadów w kamienistym wąwozie, charakteryzujących się pionowymi kamiennymi spadkami progów. Progi wodospadów powstały w wyniku alpejskich ruchów górotwórczych, a czynnikiem decydującym o współczesnej rzeźbie kaskad było czwartorzędowe zlodowacenie oraz długotrwały złożony proces erozyjny. Są one jedną z ciekawszych atrakcji turystycznych i przyrodniczych.
Wodospady stanowią obszar ochrony ścisłej o powierzchni 3,89 ha, obejmujący górną części doliny potoku Pośna, u podnóża Szczelińca Wielkiego. Teren ten objęty jest ochroną ze względu na występującą tu żyzną buczynę sudecką i cenne okazy buków, wiązów górskich, jaworów i jodeł, jest szczególnie cennym obszarem leśnym w Górach Stołowych.
Historia.
Wodospady Pośny w przeszłości uważano za niezwykle romantyczne i atrakcyjne miejsce Gór Stołowych. Dawniej dla podniesienia atrakcyjności wodospadu stosowano drewniane zastawki, potęgujące efekty spływającej wody. Obecnie są zaniedbane i suche w wyniku zbudowanego powyżej nich ujęcia wody pitnej dla Radkowa. Woda w potoku zanikła, a tylko w okresie opadów w skalistym wąwozie tworzy się wodospad.
Szlaki turystyczne.
W pobliżu wodospadów przechodzą dwa szlaki turystyczne:
Przy drodze z Radkowa do Karłowa znajduje się stary kamienny drogowskaz wskazujący w języku niemieckim drogę do wodospadów.

</doc>
<doc id="956074" url="https://pl.wikipedia.org/wiki?curid=956074" title="Menodotos">
Menodotos

Menodotos z Nikomedii (II w. n.e.?) – filozof i lekarz. Chronologia jego życia jest trudna do ustalenia ze względu na brak przekazów źródłowych - badacze przypuszczają, że żył w II w. Należał do szkoły lekarzy "empiryków" w Aleksandrii, która wraz z innymi wielkimi szkołami lekarskimi starożytności wywarła znaczny wpływ na rozwój sceptycyzmu. W filozofii reprezentował radykalny sceptycyzm nawiązujący bezpośrednio do Pirrona, wolny od wpływów akademizmu. Jako lekarz miał duże znaczenie, rozpowszechnił szeroko szkołę lekarzy "empiryków" (zapoczątkowaną w III w. p.n.e. przez Filinosa z Kos, rozwijaną przez Serapiona z Aleksandrii i Herakleidesa z Tarentu). Na jego duże znaczenie jako lekarza wskazują liczne (choć często polemiczne, zwłaszcza w aspekcie moralnym) wzmianki u Galena o Menodotosie. Znamy jednak bardzo niewiele świadectw jego myśli filozoficznej. 
Przeważały u niego zainteresowania medyczne i psychologiczne. Zwalczał przeciwników medycyny empirycznej stanowczo i ostro. Pierwotny pirronizm zakończył się jego zdaniem razem z Tymonem z Fliuntu, ale później odrodził się w myśli Ptolemeuszem z Cyreny, ucznia lekarza "empiryka" Herakleidesa z Tarentu. Uznawał, że akademizmu nie da się pogodzić ze sceptycyzmem pirrońskim - Platona nie można uznać za sceptyka, gdyż przyjmował on idee i cnotę za rzeczy pewne, więc dogmatyzuje, a nawet jeśli przyjmował je tylko za prawdopodobne, i tak przez przyjęcie pojęcia prawdopodobieństwa byłby dogmatykiem. Wykazując daremność badania przyczyn postawił tezę silniejszą niż głosząca konieczność osiągnięcia "epoché" i zajął stanowisko silniejsze, stanowisko dogmatyzmu negatywnego - polegało ono na uznaniu możliwości, że tezy przeciwników są z całą pewnością fałszywe. 
Oprócz momentu negatywnego typowego dla pirronizmu Mendot przyjmował także pewien moment pozytywny - polegał on na odwołaniu się do doświadczenia. Moment ten rozwinął się jednak w pełni dopiero u Sekstusa Empiryka.
Według Sekstusa, Menodot jest autorem dwóch z kanonu tropów sceptyckich:

</doc>
<doc id="956075" url="https://pl.wikipedia.org/wiki?curid=956075" title="Trzemeszno (jezioro)">
Trzemeszno (jezioro)

Trzemeszno (kaszb. "Jezoro Trzemeszno") – przepływowe jezioro rynnowe na zachodnim skraju Równiny Tucholskiej w kompleksie leśnym Borów Tucholskich, w powiecie chojnickim województwa pomorskiego ("Chojnicko-Tucholski Obszar Chronionego Krajobrazu") na wysokości 121 m n.p.m. Akwen jeziora jest połączony wąską strugą z jeziorem Kosobudno i z systemem wodnym dorzecza Brdy. Charakteryzuje się niskimi brzegami porośniętymi lasem sosnowym.
Powierzchnia całkowita: 184,2 ha, maksymalna głębokość: 4,8 m.

</doc>
<doc id="956084" url="https://pl.wikipedia.org/wiki?curid=956084" title="Crash Course (2001)">
Crash Course (2001)

Crash Course - pierwsza z cyklu składanek zespołu Marillion. Służy ona pokazaniu potencjalnemu słuchaczowi, jaka jest muzyka Marillion. 

</doc>
<doc id="956086" url="https://pl.wikipedia.org/wiki?curid=956086" title="Club León">
Club León

Club León – meksykański klub piłkarski z siedzibą w mieście León, w stanie Guanajuato. Występuje w rozgrywkach Liga MX. Swoje domowe mecze rozgrywa na obiekcie Estadio León.

</doc>
<doc id="956087" url="https://pl.wikipedia.org/wiki?curid=956087" title="Podręczny sprzęt gaśniczy">
Podręczny sprzęt gaśniczy

Podręczny sprzęt gaśniczy – jest przeznaczony do gaszenia pożarów w zarodku, w pierwszej fazie jego powstania. Głównymi cechami podręcznego sprzętu gaśniczego jest mały ciężar oraz prostota w użyciu, co powoduje możność użycia przez osoby dorosłe bez specjalistycznego przeszkolenia (sposób użycia jest przedstawiony na etykietach sprzętu). Do tej grupy zaliczamy:

</doc>
<doc id="956091" url="https://pl.wikipedia.org/wiki?curid=956091" title="Ludovico Ludovisi">
Ludovico Ludovisi

Ludovico Ludovisi (ur. 27 października 1595 w Bolonii, zm. 18 listopada 1632 tamże) – włoski kardynał.
Życiorys.
W 1615 uzyskał doktorat z prawa kanonicznego na Uniwersytecie Bolońskim. Po wyborze jego stryja na papieża został mianowany przez niego kardynałem. Wywierał duży wpływ na Grzegorza XV. Był jego superintnedentem generalnym, sekretarzem stanu, legatem w Fermo (1621) i Awinionie (1621-23), kamerlingiem Kamery Apostolskiej (1621-23), prefektem Sygnatury Brewe Apostolskich oraz utworzonej wówczas Kongregacji Rozkrzewiania Wiary (od 1622) i wicekanclerzem Kancelarii Apostolskiej (od 1623 aż do śmierci). Uporządkował finanse Stolicy Apostolskiej. Od 1621 był arcybiskupem Bolonii. Sprawował też funkcję kardynała-protektora księstwa Sabaudii (od 1621), katolików irlandzkich (od 1625) oraz wielu zakonów, m.in. dominikanów. Współtworzył w Rzymie. Był także patronem artystów i kolekcjonerem dzieł sztuki. Rychło stał się jednym z najbogatszych kardynałów – jego roczne dochody szacowano na ponad 100 tysięcy skudów.
Po śmierci stryja i wyborze nowego papieża Urbana VIII utracił na znaczeniu, na pewien czas musiał nawet opuścić Rzym (1624), dokąd jednak powrócił w 1625 w związku z obchodami roku jubileuszowego. W 1632 popadł w konflikt z papieżem Urbanem VIII i musiał na stałe wyjechać z Rzymu do swojej stolicy arcybiskupiej w Bolonii. Tam niedługo potem zmarł w wieku zaledwie 37 lat.

</doc>
<doc id="956092" url="https://pl.wikipedia.org/wiki?curid=956092" title="72 Pułk Piechoty (II RP)">
72 Pułk Piechoty (II RP)

72 Pułk Piechoty im. płk. Dionizego Czachowskiego (72 pp) – oddział piechoty Armii Polskiej we Francji i Wojska Polskiego II RP.
Pułk sformowany został w strukturach Armii Polskiej we Francji w 1919 roku. W okresie pokoju stacjonował w Radomiu. W kampanii wrześniowej walczył w składzie 28 Dywizji Piechoty.
Formowanie i zmiany organizacyjne.
Na przełomie 1918/1919 Polacy, dawni żołnierze armii austro-węgierskiej, przebywający w obozach jenieckich we Włoszech przystąpili do formowania polskich oddziałów wojskowych. Pierwszym zawiązkiem 72 pp był utworzony około 20 grudnia 1918 w obozie La Mandria di Chivasso pod Turynem 6 pułk piechoty im. Zawiszy Czarnego.
W kwietniu 1919 pułk przegrupowano do Francji, a tam został przydzielony do francuskiego 416 rezerwowego pułku piechoty, w Lure, w departamencie Haute-Saône. Ten, demobilizując się, przekazywał stopniowo Polakom broń i ekwipunek. W tym okresie stanowiska dowódców obejmowali oficerowie francuscy mając do pomocy oficerów Polaków. Stan pułku został uzupełniony ochotnikami przybyłymi z Ameryki, Francji, Holandii oraz Polakami z zaboru pruskiego zwolnionymi z obozów jenieckich we Francji.
26 maja 1919 roku pułk został przemianowany na 21 pułk Strzelców Polskich. Wszedł on w skład 7 Dywizji Strzelców Polskich. W połowie czerwca 1919 roku pułk przybył do Polski będąc w pogotowiu bojowym przeciw Niemcom w okolicach Sochaczewa, a później Łowicza.
W związku z przejściem oddziałów „Błękitnej Armii” na etat wojsk krajowych, we wrześniu 1919 roku pułk został przemianowany na 145 pułk piechoty Strzelców Kresowych. Pod tą nazwa walczył w wojnie polsko-bolszewickiej.
Pułk w walkach o granice.
W trzeciej dekadzie czerwca 1919, z Francji, do stacji Kąkolewo dotarł 145 pułk Strzelców Kresowych. Dalsza droga prowadziła w rejon Łowicza. Tam przechodził niezbędną reorganizację i uzupełniał wyszkolenie. Pod koniec września 1919 odjechał nad Zbrucz w rejon miejscowości Skała, gdzie organizował obronę.
W listopadzie zajął Kamieniec Podolski i w jego rejonie, na linii rzek Zbrucz i Uszyca, otrzymał do obrony odcinek „ziemi niczyjej”. Pierwszy chrzest bojowy przeszedł 7 i 8 marca 1920 pod miejscowością Struga.
Do 25 kwietnia prowadził wypady i przeciwuderzenia przeciw wojskom sowieckim. W tym dniu ruszył na wschód razem z polską ofensywą w grupie gen. Iwaszkiewicza. Doszedł do obszaru rzeki Dżuryn i został odesłany do odwodu dywizji. W pierwszej dekadzie maja ruszył dalej na wschód przez: Tomaszpol, Tulczyn, Bracław doszedł pod Hajsyn, którego bronił skutecznie przed kolejnymi atakami wojsk sowieckich do 12 czerwca 1920. W dniu tym otrzymał rozkaz odwrotu.
Marsze odwrotowe wiodły przez: Woronowo, Winnicę, Lityn i Warynkę.
25 maja 145 pułk piechoty Strzelców Kresowych zluzował 19 pułk piechoty ze składu 5 Dywizji Piechoty odchodzącej na front północny i zajął odcinek od Kropiwny do Hajsyna. Północnego skrzydła rejonu obrony bronił II batalion. Tam też zgrupowane były odwody pułkowe. Zgrupowaniem tym dowodził osobiście dowódca pułku ppłk Karol Steinbach. Południowego skrzydła (odcinek „Hajsyn”) bronił I i III batalion pod ogólnym dowództwem kpt. Jana Uldanowicza. Wsparcie artyleryjskie zapewniał dywizjon 18 pułku artylerii polowej. Oddziały dywizji były mocno osłabione niedawną demobilizacją tzw. „amerykanów” - żołnierzy „Błękitnej Armii” nie będących obywatelami Polski oraz starszych roczników.
28 maja do sowieckiej ofensywy przystąpiła 14 Armia Ijeronima Uborewicza i uderzyła na centrum i prawe skrzydło polskiej 6 Armii. 21 Dywizja Strzelców nacierała na Hajsyn. W tym dniu wszystkie ataki jej 63 Brygady Strzelców załamywały się przed linią okopów bronionych przez I i III/145 pułku piechoty. Następnego dnia Sowieci ponowili natarcie i około południa opanowali stację kolejową oraz zabudowania cukrowni. Kpt. Jan Uldanowicz kontratakował odwodowymi kompaniami i odzyskał utracone okopy pierwszej linii. Po południu, po silnym przygotowaniu artyleryjskim, nieprzyjaciel sforsował pod Kuną Sob i wyszedł na tyły polskich batalionów. Kontratak pod dowództwem ppor. Teodora Serednickiego wyrzucił przeciwnika za rzekę. Polskie pozycje zostały obronione.
W kolejnych dniach na odcinku obrony 145 pułku piechoty nieprzyjaciel nie atakował. Wykorzystał to ppłk Steinbach i zorganizował kilka wypadów na wschodni brzeg rzeki celem rozpoznania zamiarów wroga. 5 czerwca wypadu na Czeczelówkę dokonał III batalion. We wsi zaskoczono pododdziały 188 pułku strzelców, rozbito je, biorąc jeńców i sprzęt. Podczas drogi powrotnej we wsi Kuszczenice batalion rozproszył sowiecki oddział, który próbował odbić jeńców. W tym samym czasie wypadu na Tymar dokonała grupa kapitana Uldanowicza i rozbiła nieprzyjaciela grupującego się w tej miejscowości. Jego resztki wycofały się na południe.
Dzięki przeprowadzonym wypadom strona polska była dobrze zorientowana w planach Sowietów i odpowiednio wzmocniła odcinek „Hajsyn”. 7 czerwca piechota 21 Dywizji Strzelców uderzyła na Hajsyn od wschodu i południa. Sowieci nacierali kolejnymi falami tyralier nie zważając na straty i po kilku godzinach wdarli się do Hajsyna. Kontrataki 1 i 4 kompanii wyparły przeciwnika z miasta.
W czerwcowych walkach pod Hajsynem Polacy stracili 12 poległych i 60 rannych. Na polu bitwy znaleziono ponad 120 poległych czerwonoarmistów. W związku z wycofywaniem się wojsk polskich z Ukrainy, 12 czerwca 1920 oddziały polskie opuściły Hajsyn.
29 czerwca ze stacji Dereźna pułk został przerzucony do Starokonstantynowa nad Słucz. Walczył nadal w składzie 18 Dywizji Piechoty i toczył w czasie odwrotu boje pod: Białopolem i Ostrogiem. Tu po raz pierwszy dowództwo dywizji zastosowało, skutecznie, tzw. "”jeża”", tworząc z poszczególnych pułków zamknięte na pozycjach obronnych koło, w środku którego znajdowało się dowództwo, artyleria i służby. 
2 lipca dywizja ruszyła na Zasław i Michnów. Kolumna gen. Mieczysława Lindego kierowała się na Zasław. Jej zadaniem było uderzenie na tyły i skrzydło skoncentrowanych tam oddziałów nieprzyjaciela. Ubezpieczenie boczne kolumny stanowiły dwa bataliony 145 pułku piechoty mjr. Karola Steinbacha, które to nocą 4 lipca dotarły do Biełopola. Tam zauważono długą kolumnę czerwonoarmistów, kierujących się na południe.
Polskie bataliony natychmiast rozwinęły się do walki i z odległości 300 m otworzyły ogień. Zaskoczenie było tak wielkie, że przeciwnik porzucił broń, tabory i rozproszył się w terenie. Oddział mjr. Steinbacha zatrzymał się w Biełopolu na odpoczynek. Nad ranem kawaleria 45 Dywizji Strzelców zaatakowała miejscowość. Atak został skutecznie odparty.
Kolejne walki staczał pod Moszczanicą Wielką i 13 lipca ruszył do natarcia na Dubno. Ciężkie boje o miasto trwały do 23 lipca i zakończyły się powodzeniem. Pułk poniósł bardzo duże straty. Dywizja była zmuszona do dalszego odwrotu na południe, w kierunku Brodów. Pułk osiągnął miasto 25 lipca i w dalszym marszu na Krasne a potem Toporów zdobył miasto 31 lipca.
Następnego dnia ruszył w kierunku Łopatyna a w kolejnym dniu ponownie na Brody. Ostatni, zakończony pełnym sukcesem, bój z wojskami Budionnego stoczył 4 sierpnia wzdłuż szosy Radziwiłłów – Brody, po czym został zluzowany i przetransportowany, przez Warszawę, do Twierdzy Modlin.
18 Dywizja Piechoty, a w jej składzie pułk, została podporządkowana nowo utworzonej 5 Armii i skierowana 13 sierpnia 1920 do Płońska. Następnego dnia, 22 km na północ od Płońska, pułk otrzymał rozkaz ataku na kierunku Raciąż a następnie na Mystków i Rzewin. W prowadzonych walkach nie napotkał większego oporu nieprzyjaciela. Następnie skierował się na wschód na Smardzewo i Gutarzewo, zajmując w boju te miejscowości. W dalszym marszu zajął Sarnową Górę i Ojrzeń. O Ojrzeń toczył ciężkie walki, miejscowość trzykrotnie przechodziła z rąk do rąk i została ostatecznie zajęta 18 sierpnia. Pułk ruszył na północ i 20 sierpnia zajął Ciechanów a 22 sierpnia Mławę. Po krótkim wypoczynku, I. i III. bataliony zdobyły 23 sierpnia Szumsk, zaś II. batalion, w składzie 144 pułku Strzelców Kresowych, Chorzele, po czym pododdziały wróciły do Mławy.
Po kilkudniowym wypoczynku, 5 września 1920 pułk odjechał do Chełma a następnie do Dorohuska. Stąd kontynuował dalszy, zwycięski marsz. Przez Chworostów i Piługę podszedł pod Kowel, gdzie 14 września stoczył wielogodzinny bój o miasto. Kolejne walki toczył o Rożyszcze, po czym skierował się na Skirycze a dalej w kierunku północnym na Pińsk, który już był zajęty przez Ochotniczą Sprzymierzoną Armię gen. Bałachowicza. Ostatni ciężki bój stoczył pułk 2 października o Łuniniec i ruszył w pościgu za cofającym się nieprzyjacielem na Łachwę, praktycznie bez styczności z nim. Po wielu zmianach, ustalił swoje stanowisko na wschód od Jeziora Kniaź (powiat mozyrski). 18 października wszedł życie rozejm. Pułk wycofał się na zachód od rzeki Cny.
Kawalerowie Virtuti Militari.
Ponadto 38 oficerów i 63 szeregowych zostało odznaczonych Krzyżem Walecznych.
Pułk w okresie pokoju.
W listopadzie i grudniu 1920 roku pułk przeszedł na leże zimowe do Pińska. Na podstawie rozkazu ministra spraw wojskowych z 14 stycznia 1921 roku we Włodzimierzu Wołyńskim został zorganizowany batalion zapasowy 145 pułku piechoty pod dowództwem podpułkownika Jana Diaka. 5 marca roku oddział został przemianowany na 72 pułk piechoty, a batalion zapasowy 145 pułku piechoty na batalion zapasowy 72 pułku piechoty. 18 kwietnia pułk wyruszył do Sarn, gdzie pełnił służbę garnizonową i kordonową. 31 sierpnia pułk udał się do garnizonu Brześć, lecz już 8 października przybył do Warszawy i zajął koszary przy ulicy Nowowiejskiej. 24 kwietnia 1922 roku pułk przybył do Radomia.
Po zakończeniu wojny polsko-bolszewickiej 72 pp i 49 pp zostały wydzielone ze składu 18 DP, a w ich miejsce wszedł 33 pp zorganizowany na Ziemi Łomżyńskiej. 72 pp wszedł wówczas w skład 28 Dywizji Piechoty.
6 sierpnia 1922 roku pułk obchodził swoje święto przypadające na dzień 14 sierpnia, rocznicę krwawych i zwycięskich walk w roku 1920, uwieńczonych zajęciem Sochocina. Obchody święta zostały przesunięte z uwagi na planowane odejście pułku na kilka tygodni do Obozu Ćwiczeń Dęblin.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 14 sierpnia, jako datę święta pułkowego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 72 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb 3 batalionu strzelców CWP w Rembertowie.
72 pp w kampanii wrześniowej.
Mobilizacja.
72 pułk piechoty im. Dionizego Czachowskiego z Radomia w ramach mobilizacji alarmowej grupie brązowej zmobilizował:
W grupie czarnej zmobilizował swoje własne pododdziały w terminie od A+24 do A+42. Dodatkowo do dyspozycji 28 Dywizji Piechoty zmobilizował:
W II rzucie mobilizacji powszechnej mobilizował:
Mobilizacja alarmowa pułku rozpoczęła się 25 sierpnia o godz. 6.00 pododdziały pułku były częściowo rozwinięte, gdyż przebywała w nim duża grupa rezerwistów powołana na ćwiczenia letnie. Celem dalszej mobilizacji bataliony i kompanie w miejscowościach pod Radomiem: I/72 pp w Gołębiów-Brzustówka, II/72 pp Rajec Poduchowny, III/72 pp, tabory i pluton artylerii w Idalinie. Wieczorem 26 sierpnia i w nocy 26/27 sierpnia bataliony i pododdziały pułkowe złożyły przysięgę. Od popołudnia 27 sierpnia do rana 29 sierpnia pododdziały 72 pp odjechały sukcesywnie pięcioma transportami kolejowymi z Radomia przez Dęblin, Warszawa, Koluszki, Łódź, Karsznice lub przez Dęblin, Siedlce, Małkinia, Warszawa, Koluszki, Łódź i Karsznice do stacji Widawa i Łask. W koszarach pozostał batalion rekrucki wcielenia wiosennego oraz z dalszych rezerwistów w przyspieszonym terminie podjęto mobilizację pododdziałów 93 pp rez. pod dowództwem ppłk. Stanisława Kowalskiego. 1 września przybył do koszar 72 pp, OZ 16 DP z którego sformowano 3 września improwizowany pułk piechoty OZ 16 DP. Oba pułki weszły w skład Grupy "Radom". 72 pp po dojechaniu w rejon wyładowczy przemieściły się do rejonu Patoki-Józefów na linii obrony macierzystej 28 Dywizji Piechoty gen. bryg. Władysława Bończy-Uzdowskiego, wchodzącej w skład Armii „Łódź”. Od rana 30 sierpnia batalion I budował umocnienia polowe na północny wschód od miejscowości Borowiec, II batalion w rejonie folwarku Józefów, a III batalion w drugim rzucie obrony w folwarku Masłowice. 4 kompania strzelecka pozostała w rejonie Patoków, prowadziła tam prace przy fortyfikacjach polowych. Działania pułku miał wspierać ogniem III dywizjon 28 pułku artylerii lekkiej (rozwinął się pomiędzy miejscowościami: Kraszkowice, Masłowice, Borowiec).
Działania bojowe.
Od Warty do Widawki 
1 września 1939 o godz. 8.00 stanowiska 72 pp w miejscowości Borowiec zostały zbombardowane, kolejne naloty zadały straty I batalionowi i w taborach. Zginęło 21 żołnierzy, a rannych zostało ponad 20 żołnierzy. Po południu stanowiska pułku były ponownie bombardowane. Jedyną styczność z niemieckim patrolem pancernym miał jeden z plutonów kompanii ppanc., który unieruchomił dwa czołgi lekkie i samochód pancerny i pluton artylerii piechoty, który zniszczył dwa niemieckie samochody pancerne. Nocą przez pozycje 72 pp wycofał się z przedpola 36 pułk piechoty Legii Akademickiej. 2 września niemiecka broń pancerna prowadziła rozpoznanie na odcinku 72 pp. Artyleria pułkowa oraz dywizjon III/28 pal unieruchomiły 8 niemieckich pojazdów pancernych. Pluton zwiadowców konnych w rejonie Kraszkowice zlikwidował patrol motocyklistów niemieckich z 13 Dywizji Piechoty Zmotoryzowanej i wziął jeńców. Natomiast pluton kolarzy w majątku Kraszkowice stoczył potyczkę z patrolem niemieckim unieruchomił samochód pancerny i wziął jeńca kierowcę. Nocą 2/3 września zgodnie z rozkazem dowódcy 28 DP, 72 pułk piechoty im. D. Czachowskiego opuścił dotychczas zajmowane stanowiska i prowadził opóźnianie niemieckich oddziałów. Wycofał się na pośrednią rubież obrony na Warcie w rejonie Rychłocice-Konopnica. 3 września o świcie I i II batalion obsadził wschodni brzeg Warty. I/72 pp w rejonie Rychłocic, II/72 pp w miejscowości Konopnica. Natarcie niemieckie wyprowadzone o godz. 8.00 na Rychłocice zostało załamane, ze stratą zniszczonych czterech czołgów i trzech samochodów pancernych. W godzinach popołudniowych odcinek II batalionu był dwukrotnie atakowany, oba natarcia niemieckie zostały odparte. Ok. godz. 18.30 pod Konopnicą udało się oddziałom niemieckim sforsować Wartę i dokonać wyłomu w obronie batalionu II/72 pp, w trakcie walk o likwidację niemieckiego przyczółka poległ mjr Stanisław Jaszczuk, por. Lucjan Szczepański, dalszych trzech oficerów i 3 podoficerów i ok. 60 strzelców. 2 września 15 pułk piechoty był wspierany przez batalion III/72 pp, marszem nocnym 2/3 września zmierzał on do macierzystego pułku. Ok. godz. 8.00 rano zbliżał do Rychłocic, lotnictwo niemieckie zbombardowało most na Warcie. Straż tylna III batalionu zaatakowana została przez pancerny oddział rozpoznawczy 1 Dywizji Lekkiej. Batalion odparł atak mimo poniesionych strat. Przeprawił się przez Wartę w bród i po częściowo zniszczonym moście. Jednak podczas przeprawy utracił znaczną część sprzętu i większość taboru. Batalion ten przeszedł do odwodu pułku w rejonie Wrońska. 
O zmroku 3 września zgodnie z rozkazem dowódcy dywizji gen. bryg. Władysława Bończy-Uzdowskiego, pułk odszedł na linię głównego oporu na rzece Widawka. Pod Rychłocicami zginęli: strzelcy – Antoni Deja, Michał Grudzień, Edward Kania, Ludwik Kądziala, Jan Stachurski, Stefan Wlazło, st. strz. Józef Majda, plut. Środa. Ich mogiły znajdują się na miejscowym cmentarzu. Wieczorem Niemcy podpalili Konopnicę i Rychłocice. 72 pp zajął obronę na wschodnim brzegu rzeki Widawka w pierwszym rzucie: z II batalionem w rejonie Rogoźno-Ruda i III batalionem w rejonie Chrząstawy. I batalion pozostał w odwodzie pułku. 4 września od godzin porannych lotnictwo niemieckie prowadziło rozpoznanie stanowisk pułku, następnie pozycje obronne zostały ostrzelane ogniem artylerii. Niemieckie natarcie na odcinku pułku zostało odparte. Działania bojowe nieprzyjaciel prowadził na sąsiednich odcinkach obrony, poza działaniami patroli na odcinku pułku przez pozostałą część dnia 4 września i noc 4/5 września był spokój. 5 września pozycje pułku były ostrzeliwane przez artylerię niemiecką i atakowane przez lotnictwo, na pozycje III batalionu w rejonie Patoki i sąsiedniego 83 pułku piechoty 30 Dywizji Piechoty, uderzyła niemiecka 18 Dywizja Piechoty. Batalion wsparty ogniem 28 pułku artylerii lekkiej odparł niemieckie natarcia, poległo kilkudziesięciu żołnierzy, w tym część od zbyt krótkiego ostrzału własnej artylerii. Nocą 5/6 września 72 pp na rozkaz z dowództwa dywizji wycofał się do rejonu Stary Dwór-Gucin na południowy wschód od Łasku i na skraju lasu zajął obronę. W I rzucie stanowiska zajął I i II batalion z III batalionem w odwodzie. W dniu 6 września pododdziały pułku prowadziły walkę ogniową z niemieckimi patrolami rozpoznawczymi. 
Bój o Pabianice 
Realizując nowy rozkaz dowódcy 28 DP, 72 pułk piechoty w dniu 7 września miał prowadzić manewrowe działania opóźniające na trzech osiach: Łask-Pabianice batalionem II/72 pp, Róża-Pabianice batalionem III/72 pp i Dłutów-Pabianice batalionem I/72 pp. Ubezpieczająca od południa wzmocniona 9 kompania strzelecka została rozbita w rejonie Bud Dłutowskich przez niemiecki oddział pancerno-motorowy. Przez lukę pomiędzy 72 pp i 30 DP od strony południowej niemieckie oddziały pancerno-motorowe wyprzedziły kolumny 72 pp. Odcięły 72 pułk od reszty macierzystej dywizji organizującej obronę rejonu Pabianic. O godz. 15.00 72 pp podjął natarcie przez wieś Chechło na szosę Łask-Pabianice, przy wsparciu artylerii do natarcia przystąpiły bataliony II i III w pierwszym rzucie i za nimi I batalion. Obrona niemiecka z pułku zmotoryzowanego SS "Leibstandarte Adolf Hitler" i I batalionu 23 pułku czołgów, nie dała się zaskoczyć na atakujące bataliony 72 pp nieprzyjaciel położył silny ostrzał artyleryjski i wszelkiej broni piechoty oraz czołgów. II batalion nie mógł ruszyć z podstawy wyjściowej, do walki wprowadzono I batalion. Batalion III ze wsparciem I zdobyły palącą się wieś Chechło, dalsze natarcie pułku zostało wstrzymane. Na Chechło niemiecka piechota i czołgi wykonały kontrataki, odparte przy obopólnych stratach. Częściowo został rozbity I batalion. Na rozkaz ppłk. Karola Chrobaczyńskiego po zmroku pułk przerwał walkę i wycofał się z Chechła i innych pozycji do lasu w pobliżu miejscowości Róża. W ciężkich walkach poległo 9 oficerów, w tym dowódcy 7 i 8 kompanii por. Wacław Wiatr i Walenty Makulski, 12 podoficerów i 161 strzelców, wielu zostało rannych i duża grupa dostała się do niewoli. W trakcie walk i po nich doszło do rozdzielenia się sił pułku. Reszta I batalionu i luźne grupy z II i III batalionów pomaszerowały w kierunku Łodzi, 8 września pod Brzezinami starły się ze zmotoryzowanym oddziałem niemieckim. W wyniku walki zostały rozbite, duża grupa wraz z dowódca I/72 pp mjr Janem Brydą dostała się do niewoli. Jedna z grup I batalionu st. sierż. Stefana Barcikowskiego i 75 żołnierzy przez Skierniewice, Żyrardów, Grodzisk i Błonie przebiła się do Warszawy. 14 września została przydzielona do 360 pułku piechoty. Zebrane w nocy 7/8 września pozostałości pułku pomaszerowały do Brzezin, rannych odesłano do szpitala w Pabianicach. Z żołnierzy 72 pułku, 9 września dowódca pułku utworzył zbiorczy batalion 
Walki odwrotowe 
Od świtu 9 września batalion 72 pp pomaszerował drogą Kamień-Pamiętno na zachód od Skierniewic do rejonu Mokra-Lewa, tam batalion bronił linii rzeki Rawka. W tym czasie pozostałości III batalionu por. Rzepki w sile ok. 200 żołnierzy dotarły w rejon Rudy Pabianickiej, a następnie Skoszewy i 8 września wzięły udział w walkach 36 pp LA w rejonie Skoszewy i Poćwiardówki. W nocy 10 września batalion zbiorczy ppłk Karol Chrobaczyński podzielił na dwie kompanie i przydzielił jedną do kolumny 2 Dywizji Piechoty Legionów, wraz z którą osiągnął 11 września Wiskitki i Gole. Druga kompania dotarła wraz z kolumną 28 DP do lasu pod Żyrardowem. Po odpoczynku kolejnej nocy pododdziały 72 pp podjęły dalszy marsz przez Baranów do Błonia. Z Błonia zgodnie z rozkazem dowódcy Grupy Operacyjnej gen. bryg. Wiktora Thommée ppłk Karol Chrobaczyński poprowadził batalion por. Rzepki i kompanię z batalionu zbiorczego w kierunku kolumny głównej 28 DP poprzez Rokitno, Milanówek, Brwinów. Pod Rokitnem stoczono potyczkę z niemieckimi czołgami. Po zajęciu przez oddziały 28 DP Brwinowa, cała piechota dywizji, a wśród nich batalion 72 pp por. Stanisława Rzepki, wykonała natarcie na Kotowice, w walce poległ por. Rzepka i 14 szeregowych z batalionu 72 pp. Po tej walce pozostałość batalionu 72 pp pod dowództwem por. Utnickiego przydzielono do 36 pp LA. Pozostałości 28 DP prowadziły dalej walki poprzez Pruszków i Włochy usiłowały przebić się 12 września do Warszawy. W opanowanym Milanówku w trakcie niszczenia dokumentacji pułkowej i ukrywania sztandaru pułku do niewoli niemieckiej, dostał się ppłk K. Chrobaczyński z grupą żołnierzy ze swojego pocztu. Resztki 72 pp wraz z innymi oddziałami 28 DP, wycofały się do Błonia i nocą 12/13 września pomaszerowały do Puszczy Kampinoskiej, przez Zaborówek, Czeczotki, Kazuń dotarły do Modlina. Do Warszawy z rejonu Brwinowa nocą 12/13 września przebiło się ok. 100 żołnierzy w sile dwóch plutonów i drużyny ckm, którzy zostali włączeni w szeregi 360 pp i wzięli udział w obronie stolicy. 
W obronie Modlina 
Z zebranych w Modlinie żołnierzy 72 pp utworzono zbiorczy batalion, a dowództwo 72 pp (odtworzonego) objął ppłk Ignacy Gayda. 1 kompania 72 pp wspólnie z 36 pp LA obsadziła Fort nr III i rejon Pomiechówka. Pozostałe pododdziały 72 pp, wraz z resztą 15 pp pozostały w odwodzie, za 36 pp LA okopując się na stanowiskach polowych. Od 19 września stanowiska oddziałów 28 DP były ostrzeliwane przez artylerię niemiecką i bombardowane przez lotnictwo. 20 września nastąpiło natarcie piechoty niemieckiej. W trakcie walk pozostałość batalionu 72 pp została włączona do obrony, w ich trakcie został ciężko ranny ppłk Gayda. 22 września po sforsowaniu Wkry i zajęciu bronionego przez pododdziały 36 pp LA i 72 pp Pomiechówka, linia obrony 28 DP była zagrożona przełamaniem. Od rana 27 września prowadzono bombardowanie i ostrzał artyleryjski Fortu III, a następnie do natarcia przystąpiła niemiecka piechota. Z uwagi na brak amunicji sytuacja obrony stała się krytyczna i natarcie odparto z wielkim trudem. 28 września po ostrzale artyleryjskim niemiecka piechota podjęła ponowne natarcie na fort, lecz o godz. 7.40 pododdziały 28 DP dostały rozkaz przerwania ognia, ze względu na rozmowy kapitulacyjne. 29 września nastąpiła kapitulacja twierdzy Modlin. Podczas walk we wrześniu 1939 r. poległo 19 oficerów i ok. 420 szeregowych, a rannych zostało 5 oficerów i kilkuset szeregowych 72 pułku piechoty. 
Symbole pułku.
19 sierpnia 1923 prezydent Stanisław Wojciechowski wręczył pułkowi przepisową, trzecią z rzędu chorągiew pułkową, ufundowaną przez Komitet miasta Radom i powiatu radomskiego (pierwszą chorągiew ufundowało włoskie miasto Chivasso, natomiast drugą Koło Ziemianek w Łowiczu). Podczas uroczystej mszy św. na dziedzińcu koszarowym ks. biskup polowy Stanisław Gall poświęcił chorągiew. Na sztandarze tym widniały nazwy miejscowości związanych z historią oddziału, odznaka Armii Hallera oraz herby miast Chivasso i Radom.
28 grudnia 1927 roku kadra zawodowa pułku podjęła uchwałę o wprowadzeniu odznaki pamiątkowej. Autorem projektu odznaki był oficer pułku, kpt. Jan Grochot. 18 lipca 1931 roku Minister Spraw Wojskowych zatwierdził wzór i regulamin odznaki pamiątkowej 72 pp. Odznaka ma kształt stylizowanej tarczy bojowej podzielonej na osiem segmentów w których wpisano numery i inicjały: 18 DP 1920 6, 21, 145 oraz tarcze herbowe miast: Chivasso, Lure, Łowicz, Radom. Środek odznaki zajmuje nałożona emaliowana tarcza herbowa z numerem i inicjałami 72 PP. Oficerska - jednoczęściowa, wykonana w tombaku srebrzonym, emaliowana. Wymiary: 41x32 mm. Wykonanie: Wiktor Gontarczyk - Warszawa.
Żołnierze pułku.
Żołnierze 72 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Odtworzenie pułku w ramach Armii Krajowej.
Tradycje radomskiego 72 pp kontynuowały: 72 pułk piechoty AK Ziemi Radomskiej w Okręgu Radomsko-Kieleckim Armii Krajowej, oraz 72 pułk piechoty AK w Warszawie, który wchodził w skład 28 Dywizji Piechoty AK im. Stefana Okrzei w czasie powstania warszawskiego.

</doc>
<doc id="956093" url="https://pl.wikipedia.org/wiki?curid=956093" title="Dybrzyk">
Dybrzyk

Dybrzyk (Dybrzk) (kaszb. "Jezoro Debrzk") – przepływowe jezioro rynnowe na Równinie Charzykowskiej w kompleksie leśnym Borów Tucholskich, w powiecie chojnickim województwa pomorskiego na wysokości 119,2 m n.p.m. Akwen jeziora jest połączony rynną Brdy z jeziorami Kosobudno i Łąckim. Charakteryzuje się wysokimi brzegami porośniętymi lasem sosnowym. Południowo-zachodni brzeg jeziora stanowi granicę Parku Narodowego Bory Tucholskie. Prowadzi tędy również "Szlak kajakowy rzeki Brdy".
Powierzchnia całkowita: 216,5 ha, maksymalna głębokość: 19 m.

</doc>
<doc id="956095" url="https://pl.wikipedia.org/wiki?curid=956095" title="León AC">
León AC



</doc>
<doc id="956096" url="https://pl.wikipedia.org/wiki?curid=956096" title="Anorak in the UK Live">
Anorak in the UK Live

Anorak in the UK Live – album koncertowy zespołu Marillion, nagrany podczas trasy koncertowej w roku 2001. W Europie był dostępny w wersji jednopłytowej.

</doc>
<doc id="956097" url="https://pl.wikipedia.org/wiki?curid=956097" title="CSD León">
CSD León



</doc>
<doc id="956099" url="https://pl.wikipedia.org/wiki?curid=956099" title="FC León">
FC León



</doc>
<doc id="956101" url="https://pl.wikipedia.org/wiki?curid=956101" title="Paluzzo Paluzzi Altieri degli Albertoni">
Paluzzo Paluzzi Altieri degli Albertoni



</doc>
<doc id="956102" url="https://pl.wikipedia.org/wiki?curid=956102" title="Jezioro Łąckie">
Jezioro Łąckie

Jezioro Łąckie (kaszb. "Łącczé Jezoro") – przepływowe jezioro rynnowe na Równinie Charzykowskiej w kompleksie leśnym Borów Tucholskich, w powiecie chojnickim województwa pomorskiego na wysokości 119,3 m n.p.m. 
Akwen jeziora jest połączony rynną Brdy z jeziorem Dybrzyk i systemem dorzecza Brdy. Charakteryzuje się wysokimi brzegami porośniętymi lasem sosnowym. Południowy brzeg jeziora stanowi granicę Parku Narodowego Bory Tucholskie. Prowadzi tędy również "Szlak kajakowy rzeki Brdy". 
Powierzchnia całkowita: 126,7 ha, maksymalna głębokość: 19 m.

</doc>
<doc id="956107" url="https://pl.wikipedia.org/wiki?curid=956107" title="Tiberian Dawn">
Tiberian Dawn



</doc>
<doc id="956108" url="https://pl.wikipedia.org/wiki?curid=956108" title="Sito kominowe">
Sito kominowe

Sito kominowe – sprzęt pożarniczy, zaliczony do grupy podręcznego sprzętu gaśniczego, służący do gaszenia pożarów sadzy w przewodach kominowych. Ma ono za zadanie ograniczyć intensywność palenia się sadzy w kominie poprzez przyduszenie pożaru, a także zapobiegać wydostawaniu z komina palącej się sadzy, a w konsekwencji chronić dachy oraz pobliskie zabudowania przed zapaleniem. Wykonane jest z ramy stalowej o wymiarach ok. 60 x 60 cm, wypełnionej siatką o średnicy otworów 3 x 3 mm.

</doc>
<doc id="956113" url="https://pl.wikipedia.org/wiki?curid=956113" title="Giovanni Conti">
Giovanni Conti

Giovanni de'Conti (ur. 1414 – zm. 20 października 1493 w Rzymie) – włoski duchowny. Arcybiskup Conza 1455-84. Kreowany kardynałem przez Sykstusa IV w 1483. Na konklawe 1484 był wysuwany przez stronnictwo rodu Orsini jako kandydat na papieża. Pomimo że sam był człowiekiem nieprzekupnym i prowadzącym nienaganny tryb życia, na konklawe 1492 bez większych oporów poparł Rodrigo Borgię. Szybko jednak przeszedł do opozycji wobec niego. Zmarł w wyniku epidemii dżumy.

</doc>
<doc id="956116" url="https://pl.wikipedia.org/wiki?curid=956116" title="Royal Unibrew">
Royal Unibrew

Royal Unibrew − duńska firma piwowarska, druga pod względem wielkości w Skandynawii, jeden z największych koncernów na europejskim rynku piwa, obecny na nim od 1856. 
Royal Unibrew jest międzynarodową firmą z duńskim rodowodem. Notowany na giełdzie w Kopenhadze od 1998. Druga co do wielkości firma piwowarska w Skandynawii, oraz drugi co do wielkości producent napojów bezalkoholowych (napój Cido) w krajach bałtyckich. Największy w Skandynawii eksporter piwa. Główna siedziba i największa linia produkcyjna zlokalizowana jest w Faxe Dania (na południe od Kopenhagi). W skład firmy wchodzą cztery browary zlokalizowane w Danii, dwa na Litwie, 24% udziałów w Perła - Browary Lubelskie oraz jeden browar i jeden zakład produkcji napojów bezalkoholowych na Łotwie. Grupa Royal Unibrew zatrudnia na całym świecie ok. 2200 pracowników i eksportuje swoje wyroby do 65 krajów. Produkty Royal Unibrew wytwarzane są również na licencji na Karaibach i w Afryce. W 2005 roku Royal Unibrew osiągnęła przychód w wysokości prawie 428 mln euro przy wielkości sprzedaży 5,8 mln hl.

</doc>
<doc id="956117" url="https://pl.wikipedia.org/wiki?curid=956117" title="Plac 72 Pułku Piechoty w Radomiu">
Plac 72 Pułku Piechoty w Radomiu

Plac 72 Pułku Piechoty w Radomiu – jeden z głównych placów miejskich w Radomiu, w kwartale ul. Jacka Malczewskiego (od wsch.), ul. Stanisława Wernera (od pn.), ul. Koszarowej i uli. Warzywnej (od płd.-zach.).
Dawny teren koszar zaborczych wojsk rosyjskich, po odzyskaniu niepodległości w 1918 teren koszar 72 Pułk Piechoty im. Dionizego Czachowskiego.
Pośrodku placu stoi Mauzoleum płk. Dionizego Czachowskiego, którego pierwotną lokalizacją był skwer przed kościołem O.O. Bernardynów. Na czterech ścianach pomnika umieszczono nazwy miejscowości związanych z przeprowadzonymi przez pułkownika bitwami. Miejsce rocznicowych uroczystości organizowanych przez władze miejskie.
Na odcinku ul. Malczewskiego, bezpośrednio przylegającym do Placu 72 Pułku Piechoty znajduje się przystanek komunikacji miejskiej, m.in. linii autobusowej nr 9.
Część placu zajmuje również skwer zieleni.
W bezpośrednim sąsiedztwie placu znajdują się Hala Targowa "Korej" oraz dawna rogatka miejska, w której wystawiane są prace artystyczne studentów Uniwersytetu Technologiczno-Humanistycznego im. Kazimierza Pułaskiego w Radomiu.

</doc>
<doc id="956154" url="https://pl.wikipedia.org/wiki?curid=956154" title="ESATA">
ESATA



</doc>
<doc id="956160" url="https://pl.wikipedia.org/wiki?curid=956160" title="Witoczno">
Witoczno

Witoczno (kaszb. "Jezoro Wëtoczno") – przepływowe jezioro rynnowe na Równinie Charzykowskiej w kompleksie leśnym Borów Tucholskich Zaborskiego Parku Krajobrazowego, w powiecie chojnickim województwa pomorskiego na wysokości 120 m n.p.m.
Akwen jeziora jest połączony rynną Brdy z jeziorami Karsińskim i Łąckim. Charakteryzuje się niskimi piaszczystymi brzegami. Prowadzi tędy również „Szlak kajakowy rzeki Brdy”. 
Powierzchnia całkowita: 101 ha, maksymalna głębokość: 10 m.

</doc>
<doc id="956172" url="https://pl.wikipedia.org/wiki?curid=956172" title="Zasady rachunkowości">
Zasady rachunkowości

Zasady rachunkowości – zbiór obowiązujących reguł, procedur i norm, które są stosowane w praktyce, aby dostarczane informacje o sytuacji majątkowej przedsiębiorstwa, jego działalności gospodarczej i osiąganych wynikach finansowych były pełne, jasne, rzetelne i użyteczne. Część z tych zasad polski prawodawca zawarł w I rozdziale ustawy o rachunkowości z dnia 29 września 1994 roku.
Zasady rachunkowości to reguły (wytyczne) dotyczące prowadzenia ksiąg rachunkowych oraz sporządzania i prezentacji sprawozdań finansowych. Ich uniwersalność wynika z teorii i metodologii rachunkowości oraz pożądanych cech jakościowych sprawozdań finansowych. Zasady rachunkowości nie mają jednak charakteru normatywnego, chyba że zostały włączone do odpowiednich aktów prawnych.
Wszystkie zasady rachunkowości mogą zostać podzielone na trzy zasadnicze grupy: uniwersalne, podstawowe (nadrzędne) i szczegółowe (podrzędne). Zasady uniwersalne to takie reguły, które są powszechnie stosowane w rachunkowości we wszystkich krajach bez względu na ich ustrój polityczny czy system gospodarczy. Natomiast zasady podstawowe i szczegółowe są określane i wprowadzane do praktyki w zależności od przyjętych rozwiązań w regulacjach prawnych danego kraju lub poprzez stosowanie międzynarodowych rozwiązań (np. Międzynarodowych Standardów Rachunkowości).
Do zasad rachunkowości zalicza się:

</doc>
<doc id="956176" url="https://pl.wikipedia.org/wiki?curid=956176" title="Popice (Zalesie Śląskie)">
Popice (Zalesie Śląskie)

Popice – przysiółek w Polsce położony w województwie opolskim, w powiecie strzeleckim, w gminie Leśnica. Miejscowość wchodzi w skład sołectwa Zalesie Śląskie.
W latach 1975–1998 miejscowość położona była w województwie opolskim.

</doc>
<doc id="956177" url="https://pl.wikipedia.org/wiki?curid=956177" title="Spółgłoska zwarto-szczelinowa zębowa bezdźwięczna">
Spółgłoska zwarto-szczelinowa zębowa bezdźwięczna



</doc>
<doc id="956179" url="https://pl.wikipedia.org/wiki?curid=956179" title="Spółgłoska zwarto-szczelinowa zębowa dźwięczna">
Spółgłoska zwarto-szczelinowa zębowa dźwięczna



</doc>
<doc id="956183" url="https://pl.wikipedia.org/wiki?curid=956183" title="Kuszówka">
Kuszówka



</doc>
<doc id="956186" url="https://pl.wikipedia.org/wiki?curid=956186" title="Menodot">
Menodot



</doc>
<doc id="956187" url="https://pl.wikipedia.org/wiki?curid=956187" title="Granica (Lichynia)">
Granica (Lichynia)

Granica – przysiółek w Polsce położony w województwie opolskim, w powiecie strzeleckim, w gminie Leśnica. Miejscowość wchodzi w skład sołectwa Lichynia.
W latach 1975–1998 miejscowość położona była w województwie opolskim.
W okolicy przysiółka znajdują się dwa rezerwaty przyrody ("Grafik" oraz "Boże Oko").

</doc>
<doc id="956188" url="https://pl.wikipedia.org/wiki?curid=956188" title="Menodotos z Nikomedii">
Menodotos z Nikomedii



</doc>
<doc id="956192" url="https://pl.wikipedia.org/wiki?curid=956192" title="Zasada periodyzacji">
Zasada periodyzacji

Zasada periodyzacji – jedna z zasad rachunkowości, która zakłada podział zdarzeń gospodarczych na przedziały czasowe, których dotyczą (oznacza ona ujmowanie działalności jednostek w wyznaczonych jednostkach czasu, np. rok obrotowy czy okres sprawozdawczy).

</doc>
<doc id="956197" url="https://pl.wikipedia.org/wiki?curid=956197" title="Jim Beglin">
Jim Beglin

James „Jim” Martin Beglin (ur. 29 lipca 1963 w Waterford, Irlandia) były irlandzki piłkarz, grający na pozycji lewego obrońcy. Występował między innymi w Liverpool F.C.
Wspaniale zapowiadającą się karierę przerwała kontuzja, jakiej doznał w meczu ćwierćfinałowym Pucharu Ligi Angielskiej przeciwko Evertonowi w styczniu 1987 roku (złamanie nogi po faulu Gary’ego Stevensa).
Po powrocie był tylko cieniem piłkarza sprzed kontuzji. Zakończył przedwcześnie karierę z powodu chronicznego urazu kolana w 1992 roku.
W reprezentacji Irlandii rozegrał 15 spotkań.

</doc>
<doc id="956199" url="https://pl.wikipedia.org/wiki?curid=956199" title="Piotr Kępiński">
Piotr Kępiński

Piotr Kępiński (ur. 23 czerwca 1964 w Poznaniu) – polski poeta i krytyk literacki.
Życiorys.
Uczęszczał do poznańskiego IV LO. Następnie studiował filologię polską na Uniwersytecie im. Adama Mickiewicza w Poznaniu. W latach 1997–1999 był zastępcą redaktora naczelnego „Czasu Kultury” oraz redaktorem naczelnym „Megaronu”. W latach 2006–2008 kierował działem kultura w „Dzienniku”. Od 2008 do 2011 był szefem działu Kultura w polskiej edycji „Newsweeka”. W tym samym czasopiśmie przez pięć lat był zastępcą szefa działu zagranicznego. Publikował m.in. w „Rzeczpospolitej”, „Życiu”, „Tygodniku Powszechnym” oraz w „Twórczości”. Od 2007 roku do 2016 juror Literackiej Nagrody Europy Środkowej – Angelus. Od roku 2017 do 2019 w jury Wrocławskiej Nagrody Poetyckiej - Silesius.
Debiutował w roku 1989 tomem „Most przed źródłem" (Ruch Artystyczny). Mieszkał w Warszawie, w latach 2010 - 2015 w Wilnie, a obecnie w Rzymie. W latach 2012 - 2018 współpracował z „Nową Europą Wschodnią”. Obecnie współpracuje z miesięcznikiem "Twórczość" (w roku 2021 ukazywał się tam jego cykl felietonów pt. „Rzymskie strony") i "Plusem Minusem", sobotnim wydaniem dziennika "Rzeczpospolita".
W roku 2015 ukazała się jego książka, napisana wspólnie ze znanym litewskim pisarzem Herkusem Kunčiusem "Rozmowa Litwina z Polakiem" (wydawnictwo Kolegium Europy Wschodniej) do której przedmowę napisał Adam Michnik, zaś posłowie Leonidas Donskis. W 2016 roku "Rozmowa..." została przełożona na język litewski. Książka ukazała się w wydawnictwie Versus Aureus pod tytułem "Lietuvio ir Lenko pokalbis", a jej pierwsza prezentacja miała miejsce na targach książki w Wilnie.
W 2017 roku w wydawnictwie Kolegium Europy Wschodniej ukazał się zbiór jego esejów o współczesnej kulturze litewskiej pt. "Litewski spleen". Wśród bohaterów książki znaleźli się m.in. historyk Alfredas Bumblauskas, powieściopisarki: Kristina Sabaliauskaitė i Renata Šerelytė, pisarze: Sigitas Parulskis, Marius Ivaškevičius i Herkus Kunčius, filozof Leonidas Donskis, filmowiec Jonas Mekas oraz fotograficy: Vytautas Balčytis i Algirdas Šeškus. 
W tym samym roku Instytut Mikołowski opublikował jego tom poetycki "Ludzkie nieludzkie". Według Krzysztofa Siwczyka: „Waga tych wierszy polega na ciągłym ruchu ku poetyckiej summie wrażeń ze świata pogranicza – tej jedynej krainy, która obywa się bez konstytucji, ideologii i polityki".
W roku 2020 o najnowszej książce Kępińskiego „Nieoczy" pisał Jakub Kornhauser: „Wiersze Kępińskiego, niczym najlepsze dzienniki czasów zarazy, punktują złudne cele, w tym chęć porozumienia z innymi i z sobą samym. Biorą się z obserwacji czynionej na opak: z zamkniętymi oczami, aby zbudzić do życia krajobrazy wewnętrzne, które, jak wiadomo, są bardziej realne od rzeczywistości. „Nieoczy" to świetna, gorzka i mocna książka - w sam raz dla tych, co próbują wyobrazić sobie jakiś lepszy świat, który prędko nie nadejdzie."

</doc>
<doc id="956200" url="https://pl.wikipedia.org/wiki?curid=956200" title="Płęsno (jezioro w gminie Brusy)">
Płęsno (jezioro w gminie Brusy)

Płęsno (kaszb. "Jezoro Płãsno") – przepływowe jezioro rynnowe na Równinie Charzykowskiej w kompleksie leśnym Borów Tucholskich Zaborskiego Parku Krajobrazowego, w powiecie chojnickim województwa pomorskiego na wysokości 119,5 m n.p.m. Charakteryzuje się wysokimi i całkowicie zarośniętymi brzegami. Północny brzeg jeziora sąsiaduje bezpośrednio z rezerwatem „Bagno Stawek”, zaś dalej na północ znajdują się rezerwaty „Jezioro Nawionek”, „Jezioro Laska” i „Piecki”.
Powierzchnia całkowita: 94,6 ha, maksymalna głębokość: 37 m.

</doc>
<doc id="956202" url="https://pl.wikipedia.org/wiki?curid=956202" title="Scharnhorst (krążownik pancerny)">
Scharnhorst (krążownik pancerny)



</doc>
<doc id="956204" url="https://pl.wikipedia.org/wiki?curid=956204" title="Ronnie Whelan">
Ronnie Whelan

Ronald „Ronnie” Andrew Whelan (ur. 25 września 1961 w Dublinie) – irlandzki piłkarz, grający na pozycji pomocnika. Występował w Liverpool F.C. oraz Southend United.
Był synem Ronniego Whelana seniora, piłkarza m.in. St. Patrick’s Athletic.

</doc>
<doc id="956205" url="https://pl.wikipedia.org/wiki?curid=956205" title="Hannon">
Hannon



</doc>
<doc id="956206" url="https://pl.wikipedia.org/wiki?curid=956206" title="Radio Pogoda (Łódź)">
Radio Pogoda (Łódź)

Radio Pogoda – rozgłośnia radiowa z Łodzi działająca w latach 2005–2008. Nadawanie rozpoczęła 1 kwietnia 2005. Powstała w wyniku przekształcenia Radia Classic, które zmieniło nazwę w związku z planowanym wejściem na łódzki rynek stacji o podobnie brzmiącej nazwie – RMF Classic.
Prezesem Radia Pogoda był Mirosław Korkosz. Od 25 lipca 2006 właścicielem rozgłośni był holding mediowy Eurozet.
6 grudnia 2008 stacja została przyłączona do sieci radiowej Planeta FM, zmieniając częstotliwość na 104,5 MHz oraz nazwę na Planeta Łódź, emitując w dni powszednie pasmo łódzkie oraz część programów warszawskich. Siedziba radia znajduje się przy ulicy Traugutta 25.

</doc>
<doc id="956210" url="https://pl.wikipedia.org/wiki?curid=956210" title="Gołąbek śledziowy">
Gołąbek śledziowy

Gołąbek śledziowy ("Russula xerampelina" (Schaeff.) Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1774 r. Jacob Christian von Schaeffer nadając mu nazwę "Agaricus xerampelinus". Obecną, uznaną przez Index Fungorum nazwę nadał mu w 1838 r. Elias Fries, przenosząc go do rodzaju "Russula". 
Niektóre synonimy łacińskie:
Nazwę polską zaproponował Władysław Wojewoda w 2003 r., Alina Skirgiełło w 1991 r. opisała ten gatunek pod nazwą gołąbek winny.
Morfologia.
Średnicy 5–10 cm, za młodu półkolisty z czasem staje się płaski, wgnieciony pośrodku. Może mieć różny kolor, w zależności od tego, pod jakim drzewem rośnie, w lasach iglastych- purpurowy, w lasach dębowych- różowy, brązowoczerwony, pod brzozami żółty, żółtozielony. Powierzchnia najpierw śluzowata, potem sucha i zamszowata.
U młodych osobników kremowobiałe, potem stają się żółtawokremowe. Po naciśnięciu brązowieją.
Wysokość: 4–8 cm, grubość: 15–30 mm. Gładki lub lekko pomarszczony, czerwony albo biały z czerwonym odcieniem.
Kremowy, miejscami brązowożółty. Smak za młodu trochę ostry, później prawie nieodczuwalny. Zapach u dojrzałego osobnika przypomina zapach śledzi.
Ochrowy, zarodniki wielkości 8–11 × 7,5–8,5 μm, śmietankowo-żółtawe.
Występowanie i siedlisko.
W lasach liściastych, iglastych i mieszanych, w parkach, na ziemi i ściółce leśnej. Wytwarza owocniki od sierpnia do końca listopada.
Zastosowanie.
Grzyb jadalny, podczas przyrządzania woń śledzi znika.

</doc>
<doc id="956213" url="https://pl.wikipedia.org/wiki?curid=956213" title="Phil Neal">
Phil Neal

Philip "Phil" George Neal (ur. 20 lutego 1951 w Irchester) były angielski piłkarz, grający na pozycji obrońcy. Występował między innymi w Liverpool F.C., z którym to wystąpił w pięciu finałach Puchar Europy, wygrywając go czterokrotnie.

</doc>
<doc id="956215" url="https://pl.wikipedia.org/wiki?curid=956215" title="Sprzęt ratowniczy i pomocniczy">
Sprzęt ratowniczy i pomocniczy

Sprzęt ratowniczy i pomocniczy – to grupa sprzętu wykorzystywanego przez straż pożarną, służącego do uwalniania osób poszkodowanych z miejsc trudno dostępnych lub miejsc do których dotarcie byłoby niemożliwe bez jego użycia. Główny podział sprzętu przedstawia się następująco:

</doc>
<doc id="956218" url="https://pl.wikipedia.org/wiki?curid=956218" title="Konrad Kęder">
Konrad Kęder

Konrad Cezary Kęder (ur. 1965 w Bytomiu) – polski poeta, tekściarz, krytyk literacki, dziennikarz, redaktor naczelny kwartalnika literackiego "FA-art" oraz wortalu poświęconego czasopismom kulturalnym Witryna.Czasopism.pl wydawanego przez Fundację Otwarty Kod Kultury. Twórca i do 2001 r. redaktor naczelny dwumiesięcznika kulturalnego "Opcje".

</doc>
<doc id="956221" url="https://pl.wikipedia.org/wiki?curid=956221" title="Stanisławów (Wysocko)">
Stanisławów (Wysocko)

Stanisławów – przysiółek wsi Wysocko w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii św. Mikołaja w Wysokiej.

</doc>
<doc id="956224" url="https://pl.wikipedia.org/wiki?curid=956224" title="Stopa referencyjna NBP">
Stopa referencyjna NBP

Stopa referencyjna – rentowność bonów pieniężnych emitowanych przez Narodowy Bank Polski w trakcie podstawowych operacji otwartego rynku. Operacje te polegają na zakupie lub sprzedaży krótkoterminowych, z reguły 7-dniowych, bonów pieniężnych na rynku międzybankowym w celu przywrócenia równowagi płynnościowej w sektorze bankowym. Wysokość stopy referencyjnej wpływa na poziom WIBOR-u, który z kolei stanowi podstawę oprocentowania kapitału obcego.
W Polsce stopa referencyjna NBP należy do podstawowych stóp procentowych ustalanych od 6 lutego 1998 przez Radę Polityki Pieniężnej.
Od 9 kwietnia do 28 maja 2020 r. stopa referencyjna NBP wynosiła 0,50%, później zaś została obniżona do 0,10% co jest najniższą wartością w historii. Zmiany te związane były z kryzysem wywołanym pandemią COVID-19. W październiku 2021 roku stopa referencyjna została podniesiona do 0.50%, a 3 listopada do 1.25%. Rada Polityki Pieniężnej uzasadniała decyzję chęcią przeciwdziałania dalszemu wzrostowi inflacji.

</doc>
<doc id="956226" url="https://pl.wikipedia.org/wiki?curid=956226" title="Dekanat nowski">
Dekanat nowski

Dekanat Nowe nad Wisłą – jeden z 30 dekanatów w rzymskokatolickiej diecezji pelplińskiej.
Parafie.
W skład dekanatu wchodzi 12 parafii:
Sąsiednie dekanaty.
Gniew, Grudziądz I "(diec. toruńska)", Grudziądz II "(diec. toruńska)", Jeżewo, Kwidzyn – Śródmieście "(diec. elbląska)", Skórcz, Świecie nad Wisłą

</doc>
<doc id="956227" url="https://pl.wikipedia.org/wiki?curid=956227" title="John French">
John French

John Denton Pinkstone French (ur. 28 września 1852 w Ripple, zm. 22 maja 1925 na Zamku Deal w hr. Kent) – brytyjski marszałek polny, pierwszy naczelny dowódca Brytyjskiego Korpusu Ekspedycyjnego w I wojnie światowej.
Syn Johna Frencha, komandora Royal Navy. W 1866 rozpoczął służbę, początkowo również w marynarce, w 1870 przeszedł do policji, a w 1874 przeniósł się do wojsk lądowych. Służył w 19 pułku huzarów w Sudanie w latach 1884 – 1885 (ekspedycja po Nilu) uzyskując stopień podpułkownika. W latach 1885-1889 przez dwa lata dowodził pułkiem kawalerii i dwa lata brygadą. W czasie mobilizacji kierowanych do południowej Afryki sił w 1899 roku dowódca kawalerii dywizji. Brał udział w drugiej wojnie burskiej w latach 1899-1902, po której został awansowany na stopień generała broni (bryt.: Lieutenant General, Lt Gen). W latach 1902-1907 szef obozów szkoleniowych. W 1907 otrzymał awans na najwyższy stopień generalski (General). W latach 1907-1911 generalny inspektor Sił Zbrojnych. W 1911 został szefem sztabu Armii Brytyjskiej, a w 1912 szefem Sztabu Generalnego Imperium, otrzymując awans na feldmarszałka (Field Marshal) w 1913. W kwietniu 1914 w związku z niechęcią podporządkowania się decyzjom rządu dotyczącym Ulsteru zmuszony był odejść ze stanowiska.
W 1914 wyznaczony na stanowisko naczelnego dowódcy Brytyjskiego Korpusu Ekspedycyjnego we Francji. Na tym stanowisku miał konflikty z ministrem wojny Lordem Kitchenerem na tle miejsca skierowania korpusu ekspedycyjnego, wyznaczania na stanowiska służbowe, działań bojowych, strat na polu walki. Siły Ekspedycyjne nie zostały podporządkowane dowództwu francuskiemu, French posiadał pełnomocnictwa rządu Francji do samodzielnych działań. Mobilizację Armii rozpoczął 4 sierpnia. Pierwsze rzuty rozpoczęły wyładowanie w portach Francji 9 sierpnia. W skład sił wchodziły: 1 i 2 Korpus Armijny (po dwie dywizje w każdym), Dywizja Kawalerii i Brygada Piechoty i Brygada Kawalerii. W związku z nieprzygotowaniem przewozu morskiego siły Armii (87 tys. żołnierzy i 328 dział) osiągnęły rejon koncentracji Maubeuge dopiero 20 sierpnia. Gen. French dowodził Armią przez 17 miesięcy, przy czym siły osiągnęły stan 31 dywizji i zostały podzielone na trzy armie.
Zgodnie z dyrektywą z 20 sierpnia gen. French miał razem z 5 Armią Francuską działać przeciw północnemu zgrupowaniu niemieckiemu i zabezpieczyć operację zaczepną 3 i 4 Armii Francuskiej. Rankiem 23 sierpnia 1914 wojska angielskie osiągnęły kanał w rejonie Mons, osiągając sukces taktyczny, jednocześnie wojska niemieckie po sforsowaniu kanału zajęły Mons. 24 sierpnia gen. French, nie wyczerpując możliwości obrony, rozpoczął odwrót. Wszystkie próby dowództwa francuskiego związane z organizacją współdziałania nie osiągnęły rezultatu. French prowadził działania według własnego planu. 31 sierpnia gen. Joffre wymusił na rządzie angielskim podpisanie dyrektywy zobowiązującej gen. Frencha do koordynacji działań z sojusznikami.
Dowodził brytyjskimi siłami w zwycięskiej dla aliantów bitwie nad Marną, zaliczanej do najważniejszych bitew w historii świata, jednak w czasie bitwy nie przejawił inicjatywy i zdecydowania. Nie wykorzystał w pełni możliwości, jaką stworzyła luka 30–40 km, powstała między 5 - 9 września pomiędzy 1 i 2 Armia Niemiecką. Dopiero 8 września wojska angielskie osiągnęły brzeg Marny, biorąc udział w bitwie w końcowym etapie.
W końcu września 1914 Armia Brytyjska, na żądanie Frencha, w związku z obawą o bazy portowe, została przegrupowana do Flandrii, w celu zbliżenia do tych baz. W październiku 1914 French zajął obronę na odcinku 35–40 km we Flandrii. Wojska niemieckie 20 października rozpoczęły natarcie we Flandrii, jednak na odcinku obrony brytyjskiej sukcesu nie odniosły.
Na początku 1915 Armia Brytyjska gen. Frencha została podzielona na 1 i 2 Armię. Obydwie armie weszły w skład Centralnej Grupy Armii Sojuszniczych dowodzonej przez gen. Joffre. W czasie kampanii wiosennej 1 Armia Brytyjska uczestniczyła w operacji zaczepnej (16.02 - 17.03) w Szampanii. Jednak kiedy straty wyniosły 13 tys. żołnierzy, gen. French przerwał natarcie.
W kwietniu 1915 Niemcy rozpoczęli natarcie na 2 Armię Brytyjską w rejonie Ypres. Armia poniosła duże straty. W lipcu z sił brytyjskich została sformowana 3 Armia. W czasie operacji wrześniowej 1915 Armia Brytyjska w Szampanii 21 września wdarła się w ugrupowanie niemieckie na głębokość 3 km i szerokość 7 km, jednak dalszego powodzenia nie osiągnęła. Gen. French rozpoczął spór z dowództwem francuskim, dotyczący koordynacji działań. To doprowadziło do zdjęcia go ze stanowiska. W grudniu 1915 został zastąpiony na stanowisku przez Douglasa Haiga. Powrócił do Anglii i objął stanowisko naczelnego dowódcy Wojsk Brytyjskich (dowództwo obrony terytorialnej).
W styczniu 1916 otrzymał tytuł wicehrabiego French of Ypres. Po powstaniu wielkanocnym w 1916 skierowany do Irlandii, gdzie objął w 1918 stanowisko lorda namiestnika. Po wojnie 1919, w której Irlandia otrzymała statut dominium, przeszedł w stan spoczynku.
Po przejściu w 1921 w stan spoczynku został uhonorowany nadaniem w 1922 tytułu hrabiego Ypres ("Earl of Ypres"). Był kawalerem Orderu Św.Patryka, komandorem orderów Łaźni, Zasługi i Wiktoriańskiego.
John Denton French nazywany był przez podległych mu żołnierzy brytyjskich "Świętym Mikołajem", co związane było głównie z jego wyglądem zewnętrznym i specyficznym sposobem bycia. Żartowano także, że został dowódcą Brytyjskiego Korpusu Ekspedycyjnego tylko ze względu na swoje nazwisko, znaczące po ang. "Francuz".
Był autorem wspomnień i książek z zakresu wojskowości, m.in.
Tytuł odziedziczył jego syn John Richard Lowndes French (1881-1958), jako 2. hrabia Ypres. Kolejny, 3. hrabia, John Richard Charles Lambart French, (1921-1988), syn poprzedniego, zmarł bezpotomnie, w związku z czym tytuł wygasł.

</doc>
<doc id="956229" url="https://pl.wikipedia.org/wiki?curid=956229" title="Piłka ręczna na Letnich Igrzyskach Olimpijskich 2008">
Piłka ręczna na Letnich Igrzyskach Olimpijskich 2008

Piłka ręczna na XXIX Letnich Igrzysk Olimpijskich w Pekinie rozgrywana była od 9 do 24 sierpnia. Mecze odbywały się w Beijing Olympic Sports Center Gymnasium oraz na Krytym Stadionie Narodowym.
W Pekinie wystąpiło 12 drużyn kobiecych i 12 męskich.
Uczestnicy.
Uczestnicy Światowych Turniejów Kwalifikacyjnych:
Linki zewnętrzne.
Informacje na oficjalnej stronie Igrzysk
International Handball Federation - Międzynarodowa Federacja Piłki Ręcznej

</doc>
<doc id="956230" url="https://pl.wikipedia.org/wiki?curid=956230" title="Jacek Łukasiewicz">
Jacek Łukasiewicz

Jacek Jan Petelenz-Łukasiewicz (ur. 21 czerwca 1934 we Lwowie, zm. 7 marca 2021 we Wrocławiu) – polski poeta, krytyk literacki, historyk literatury, profesor Uniwersytetu Wrocławskiego. Autor dziewięciu tomów poezji oraz licznych publikacji krytyczno- i historycznoliterackich.
Życiorys.
Urodził się 21 czerwca 1934 we Lwowie w rodzinie Romana (1900-1949) i Marii z domu Koczorowskiej (1909-1953). Szkołę powszechną i średnią ukończył w Lesznie, a studia polonistyczne we Wrocławiu (1951–1955), gdzie mieszkał od 1950. Pracę magisterską na temat recepcji poezji J. Kochanowskiego przygotował na seminarium prof. Tadeusza Mikulskiego. W roku 1972 obronił rozprawę doktorską o polskiej tradycji poetyckiej w liryce współczesnej. Habilitował się w 1980 na podstawie pracy "Mieczysława Jastruna spotkania w czasie".
Debiutował w prasie w roku 1952, zaś jego pierwsza książka – tomik poetycki "Twoje i moje" ukazała się siedem lat później. Przedmiotem zainteresowania Łukasiewicza jako krytyka jest powojenna poezja polska. Jacek Łukasiewicz jest autorem prac naukowych, zbiorów analiz i esejów takich jak przełomowa dla pokolenia Współczesności, wydana przez Bibliotekę "Więzi" książka "Szmaciarze i bohaterowie" (1963). Potem powstały tomy "Zagłoba w piekle" (1965) – rozważania o tradycji literackiej w twórczości współczesnej, "Republika mieszańców" (1974) oraz "Rytm, czyli powinność. Szkice o książkach i ludziach po roku 1980" (1993), jak również inne, trwale znaczące tytuły na temat współczesnej literatury polskiej: "Laur i ciało" (1971), "Ruchome cele" (2003), "Jeden dzień w socrealizmie i inne szkice" (2006) oraz "TR – Tadeusz Różewicz" (2013). Autor stworzył w nich intrygujące interpretacje utworów m.in. Miłosza, Różewicza, ks. Twardowskiego, Karpowicza, Szymborskiej, Herberta, Terleckiego, Kozioł, Barańczaka, Rymkiewicza, Szubera, Sobkowiaka.
Współpracował z wieloma pismami, m.in. z „Akcentem”, „Odrą”, „Tygodnikiem Powszechnym”, „Arkuszem”. Jego liryka swój wyraz znalazła m.in. w zbiorach: "Moje i twoje" (1959), "Zabawy zimowe" (1968), "Podróże" (1976), "Czas nie dopełniony" (1998), "Stojąca na ruinie" (2011). Jacek Łukasiewicz jest również autorem licznych monografii: "Mieczysława Jastruna spotkania w czasie" (1981), "Mickiewicz" (1996), "Herbert" (2001), "Grochowiak i obrazy" (2002). Za książkę "Herbert" nominowany był do Nagrody Literackiej Nike 2002. Jest laureatem Nagrody Literackiej PEN Clubu i Nagrody im. Kazimierza Wyki za całokształt twórczości krytycznej i eseistycznej oraz finalistą Nagrody Poetyckiej Orfeusz 2012 za tom "Stojąca na ruinie" (nominacja do tej nagrody w 2015 za tom "Rytmy jesienne") i laureatem Nagrody Osobnej Miasta Gdynia 2013 za książkę "TR – Tadeusz Różewicz". Otrzymał także nagrodę Fundacji Władysława i Nelli Turzańskich z Toronto w dziedzinie literatury. Nominowany do Wrocławskiej Nagrody Poetyckiej „Silesius” 2019 za tom "Wiązania".
Zmarł 7 marca 2021 we Wrocławiu i został pochowany na wrocławskim cmentarzu Grabiszyńskim.

</doc>
<doc id="956231" url="https://pl.wikipedia.org/wiki?curid=956231" title="Gary Gillespie">
Gary Gillespie

Gary Thompson Gillespie (ur. 5 lipca 1960 w Bonnybridge) – szkocki piłkarz, grający na pozycji obrońcy. Swoje największe sukcesy sportowe odnosił z klubem Liverpool F.C.

</doc>
<doc id="956234" url="https://pl.wikipedia.org/wiki?curid=956234" title="Ród Beora">
Ród Beora



</doc>
<doc id="956235" url="https://pl.wikipedia.org/wiki?curid=956235" title="Hannon (żeglarz)">
Hannon (żeglarz)

Hannon () – dowódca wyprawy morskiej wzdłuż wybrzeży Afryki Zachodniej żyjący prawdopodobnie w V wieku p.n.e., król Kartagińczyków.
Wyruszył na czele floty przez Cieśninę Gibraltarską i poruszał się wzdłuż wybrzeża, zabierając po drodze przewodników i tłumaczy. Według niektórych interpretacji dotarł do terenów dzisiejszego Gabonu lub Kamerunu, inne interpretacje wskazują raczej na Gwineę lub Sierra Leone.
Wyczyn Hannona chciał powtórzyć w II wieku p.n.e. Eudoksos z Kyzikos, lecz musiał zawrócić z powodu buntu załogi.
"Periplus" Hannona.
Tekst wyryty na brązowej tablicy w Kartaginie, zachowany dzięki greckiej kopii.

</doc>
<doc id="956240" url="https://pl.wikipedia.org/wiki?curid=956240" title="Zasada ciągłości działania">
Zasada ciągłości działania



</doc>
<doc id="956241" url="https://pl.wikipedia.org/wiki?curid=956241" title="Jezioro Licheńskie">
Jezioro Licheńskie

Jezioro Licheńskie – niewielkie jezioro znajdujące się w powiecie konińskim, w gminie Ślesin, w pobliżu miejscowości Licheń Stary. Jest klasycznym jeziorem rynnowym o silnie rozwiniętej linii brzegowej. Brzegi jeziora, przeważnie wysokie, są w dużej części otoczone lasami. Wysokim brzegom towarzyszy strome dno.
Znaczenie gospodarcze.
Wody jeziora są włączone w obieg wody chłodzącej elektrowni Konin i Pątnów Zespołu Elektrowni PAK. Kanał zrzutowy wody ciepłej wpada do jeziora od strony południowej w centralnej części jeziora w miejscowości Licheń Stary. W części południowo-zachodniej jeziora jest zlokalizowany kanał łączący Jez. Licheńskie z Jez. Pątnowskim. Kanał ten umożliwia powrót wody do elektrowni. Jest to tzw. "mały obieg". W okresie letnim uruchamiany jest tzw. "duży obieg". W północnej części jeziora wybudowano kanał oraz przepompownię. Kanałem tym pompowana jest woda z Jez. Licheńskiego do Jez. Ślesińskiego. Zakończenie kanału po stronie Jez. Ślesińskiego stanowi efektowna kaskada, zwana potocznie "wodospadem".
Turystyka i rekreacja.
Blisko jeziora znajduje się największe centrum konferencyjne w Wielkopolsce, Hotel Atut***. Hotel stanowi idealną bazę noclegową podczas pieszych wędrówek, wycieczek rowerowych. Największy ruch turystyczny związany jest z ośrodkiem kultu religijnego w Licheniu Starym. Na zachodnim brzegu jeziora, we wsiach Niedźwiady Małe oraz Kępa znajdują się liczne działki rekreacyjne. 
Jaz na kanale pomiędzy Jez. Licheńskim i Jez. Pątnowskim w znacznym stopniu ogranicza turystykę wodną. Natomiast amatorzy kąpieli chętnie korzystają z podgrzewanej przez konińskie elektrownie wody. Również wędkarze mają swoje ulubione miejsca nad wodami Jeziora Licheńskiego.
Flora i fauna.
Zanieczyszczenie termiczne wody Jeziora Licheńskiego i innych jezior zespołu sprawia, że w ich wodach występują gatunki ciepłolubne, które w innych zbiornikach Polski są rzadkie (np. jezierza morska) lub w ogóle nie występują i są uważane za gatunki obce, inwazyjne. Jezioro Licheńskie jest najcieplejszym akwenem zespołu. W połowie lat 90. XX w, Jezioro Licheńskie zasiedlił nurzaniec śrubowy ("Vallisneria spiralis") – dotychczas w Polsce roślina akwariowa, która intensywnie rozwija się jesienią, kiedy w normalnych warunkach w środkowoeuropejskich jeziorach kończy się sezon wegetacyjny. W ciągu kilku lat zdominował on roślinność zanurzoną jeziora, a tworzone przez niego zbiorowisko ("Potamo perfoliati-Vallisnerietum spiralis") zajęło 92% powierzchni płytkiego litoralu (ponad 12 ha). Pozostałe zespoły roślinne stwierdzone w Jeziorze Licheńskim to: "Potamo-Najadetum marinae", "Nupharo-Nymphaeetum albae", "Typhetum angustifoliae", "Phragmitetum australis" i "Glycerietum maximae". Innym inwazyjnym gatunkiem, który występuje od niedawna w polskich jeziorach, w tym Jeziorze Licheńskim, jest czebaczek amurski ("Pseudorasbora parva"). W ramach połowów badawczych przeprowadzonych w litoralu Jeziora Licheńskim w roku 2004 jego udział wynosił 32,6% wśród złowionych ryb, znajdując się w 60% połowów. Poza nim stwierdzono występowanie 13 gatunków ryb w następującej liczebności w stosunku do całej ichtiofauny:
Kolejnym inwazyjnym gatunkiem występującym m.in. w Jeziorze Licheńskim jest kiełż "Chaetogammarus ischnus".
Stan jakości wód.
Zgodnie z danymi Wojewódzkiego Inspektoratu Ochrony Środowiska w Poznaniu na podstawie badań wykonanych między rokiem 1999 a 2006, w Jeziorze Licheńskim woda miała III klasę jakości, tj. umiarkowany stan ekologiczny.

</doc>
<doc id="956244" url="https://pl.wikipedia.org/wiki?curid=956244" title="Jan Mølby">
Jan Mølby

Jan Mølby (ur. 4 lipca 1963 w Kolding), były duński piłkarz grający na pozycji pomocnika. Występował między innymi w Liverpool F.C.
Profesjonalną karierę rozpoczął w największym klubie w swoim rodzinnym mieście Kolding IF. W wieku 19 lat był już kapitanem zespołu. W 1982 roku przeszedł do Ajaxu Amsterdam, by 22 sierpnia 1984 roku zostać sprzedanym do Liverpool F.C. W nowym klubie zadebiutował trzy dni później w zremisowanym 3:3 meczu z Norwich City. Grał także w Barnsley F.C., Norwich City i Swansea City.

</doc>
<doc id="956246" url="https://pl.wikipedia.org/wiki?curid=956246" title="Dzień bilansowy">
Dzień bilansowy

Dzień bilansowy – zgodnie z ustawą o rachunkowości z dnia 29 września 1994 r. dzień, na który jednostka sporządza sprawozdanie finansowe (najczęściej dniem tym jest 31 grudnia, gdy rok obrotowy pokrywa się z rokiem kalendarzowym).

</doc>
<doc id="956247" url="https://pl.wikipedia.org/wiki?curid=956247" title="Sammy Lee (piłkarz)">
Sammy Lee (piłkarz)

 
Sammy Lee (ur. 7 lutego 1959 w Liverpoolu) – angielski piłkarz, grający na pozycji pomocnika. Występował między innymi w Liverpoolu. W 2007 roku był trenerem drużyny Bolton Wanderers. Od maja 2008 roku do czerwca 2011 roku był asystentem trenera Liverpoolu FC, najpierw Rafaela Beníteza, a potem Kenny’ego Dalglisha.

</doc>
<doc id="956248" url="https://pl.wikipedia.org/wiki?curid=956248" title="Jądro nerwu">
Jądro nerwu



</doc>
<doc id="956249" url="https://pl.wikipedia.org/wiki?curid=956249" title="Pierwszy Ród Edainów">
Pierwszy Ród Edainów



</doc>
<doc id="956252" url="https://pl.wikipedia.org/wiki?curid=956252" title="Ludwik III de Bourbon-Condé">
Ludwik III de Bourbon-Condé

Ludwik III de Bourbon-Condé (ur. 10 listopada 1668, zm. 4 marca 1710) – szósty książę de Condé przez krótki okres, po śmierci jego ojca - Henryka Juliusza, księcia de Condé w 1709. Przez większą część swojego życia nazywany był księciem de Bourbon.
W 1685, Ludwik poślubił Ludwikę Franciszkę, pannę de Nantes (1673-1743), córkę króla Francji - Ludwika XIV i jego metresy - Markizy de Montespan. Pan młody miał 17 lat i wtedy znany był jako "Monsieur le Duc" - jego żona została "Madame la Duchesse". Ludwik i Ludwika Franciszka mieli 8 dzieci:
W wieku 5 lat był niezwykle niski, a jego siostry były tak bardzo szczupłe, że nazywano je zamiast "księżniczkami krwi" - "laleczkami krwi". Sam Ludwik miał podobno nienormalnie dużą głowę, a jego cera miała niezdrowy kolor żółto-pomarańczowy. Jego zaletą było staranne, jak na tamte czasy, wykształcenie Ludwik był również człowiekiem bardzo inteligentnym.
Ludwik III był księciem de Condé krócej niż rok i zmarł w 1710, w wieku 42 lat.

</doc>
<doc id="956254" url="https://pl.wikipedia.org/wiki?curid=956254" title="Jądro (neuroanatomia)">
Jądro (neuroanatomia)

Jądro () – część ośrodkowego układu nerwowego, będąca skupiskiem ciał komórek nerwowych o podobnej budowie, dającym się oddzielić od komórek sąsiednich.

</doc>
<doc id="956256" url="https://pl.wikipedia.org/wiki?curid=956256" title="Craig Johnston">
Craig Johnston

Craig Johnston (ur. 25 czerwca 1960 w Johannesburgu, RPA) – australijski piłkarz, grający na pozycji napastnika. Występował między innymi w Liverpool F.C.

</doc>
<doc id="956257" url="https://pl.wikipedia.org/wiki?curid=956257" title="Olga Sawicka (tancerka)">
Olga Sawicka (tancerka)

Olga Sawicka (ur. 7 lutego 1932 w Poznaniu, zm. 2 kwietnia 2015 w Skolimowie-Konstancinie) – polska tancerka i choreograf, primabalerina Opery im. St. Moniuszki w Poznaniu (1963-1974), kierownik baletu w Teatrze Muzycznym w Poznaniu (1974-1976).
Życiorys.
Córka Stanisława i Gertrudy z d. Walkowiak. Czas II wojny światowej spędziła w Poznaniu. W 1945 – po wyzwoleniu miasta – uczęszczała do szkoły podstawowej w której pobierała lekcje rytmiki. Przeniosła się do Szkoły Baletowej. Tam przez 2 lata uczyła się pod kierunkiem Stanisława Miszczyka i Jerzego Kaplińskiego.
Absolwentka studia baletowego przy Teatrze Wielkim w Poznaniu. Występowała w Operze Poznańskiej (1947-49), Operze Śląskiej w Bytomiu (1949-53) i Operze Warszawskiej (1953-61).
Studiowała balet w Paryżu u Lubov Jegorowej, Preobrażeńskiej i Wiktora Gzowskiego. Odbyła tournée po Niemczech, Szwajcarii, Francji, Monte Carlo. Występowała także w Teatrze Wielkim w Moskwie, w Norwegii, Szwecji, na Kubie, Genui (1968), Liége (1969), Trieście (1968), Turynie (1968), Strasburgu (1969), we Włoszech (1970, 1972), Oslo (1971), Göteborgu (1971). Po małżeństwie z Hugues Steinerem zamieszkała we Francji. Powróciła do Polski w 1963.
W latach 1963–1974 primabalerina Opery im. Stanisława Moniuszki w Poznaniu. 24 czerwca 1975 odbył się wieczór pożegnalny artystki, w którym wystąpiła jako gospodyni-konferansjerka. W Operze Poznańskiej wystąpili wtedy: Barbara Bittnerówna, Witold Gruca, Stanisław Szymański, Ewa Głowacka, Miłosz Andrzejczak, Joanna Górska, Jolanta Rybarska, Małgorzata Potyńczuk, Izabela Kwiecień. Od 1 września 1974 do 31 stycznia 1976 była kierownikiem baletu w poznańskim Teatrze Muzycznym, rezygnując z tej funkcji, wycofała się z czynnego życia artystycznego.
O jej występach wypowiadano się:
Francuski aktor Gérard Philipe zapytany w Warszawie, co zrobiło na nim największe wrażenie, odpowiedział: „Dwie rzeczy: Stare Miasto i Olga Sawicka jako Julia”.
W 2009 ukazała się poświęcona jej książka Stefana Drajewskiego "Życie z tańcem" (Wydawnictwo Poznańskie) . 
Jej pogrzeb odbył się w Alei Zasłużonych na cmentarzu Junikowie w Poznaniu (AZ-2-P-20D)17 kwietnia 2015.

</doc>
<doc id="956258" url="https://pl.wikipedia.org/wiki?curid=956258" title="Club Social y Deportivo León Asociación Civil">
Club Social y Deportivo León Asociación Civil



</doc>
<doc id="956263" url="https://pl.wikipedia.org/wiki?curid=956263" title="Joe Fagan">
Joe Fagan

Joe Fagan (ur. 12 marca 1921 w Liverpoolu, zm. 30 czerwca 2001 tamże) – angielski piłkarz i trener. Prowadząc Liverpool F.C. w latach 1983-1985 zdobył z nim Puchar Europy w 1984 roku. Był świadkiem tragedii na Heysel. Po tych wydarzeniach podał się do dymisji. Jego następcą został Kenny Dalglish.
Linki zewnętrzne.
Statystyki w bazie playerhistory.com

</doc>
<doc id="956264" url="https://pl.wikipedia.org/wiki?curid=956264" title="HEPA">
HEPA

HEPA () – jedna z grup wysokoskutecznych filtrów powietrza. Ich badanie i klasyfikację opisuje norma EN 1822-1:2009. 
Filtry HEPA w instalacjach wentylacyjnych stosowane są przede wszystkim jako filtry końcowe pomieszczeń o wysokich i bardzo wysokich wymaganiach dotyczących czystości powietrza, jak np.:
Filtry tego typu są stosowane również jako wstępne filtry instalacji wyciągowych powietrza – w przypadku, gdy w wyciąganym powietrzu mogą znaleźć się zanieczyszczenia mogące być potencjalnie szkodliwymi dla środowiska. Przykładem takiego zastosowania jest usuwanie powietrza z obiektów nuklearnych. 
Ponadto filtry HEPA stosowane są również w indywidualnych urządzeniach, jak:
Filtry HEPA wykonywane są z włókien szklanych. Są skuteczne dla cząsteczek ≥ 0,01 µm. Zatrzymują większość (zależnie od klasy co najmniej 99,95% lub 99,995%) zanieczyszczeń mechanicznych o rozmiarze 0,3 µm. Sprawność określana jest dla tej wielkości cząstki, ponieważ właśnie dla takich cząstek sprawność filtrów HEPA jest najniższa. Dla innych cząstek – zarówno większych jak i mniejszych sprawność filtracji będzie jeszcze wyższa. Tak wysoka skuteczność filtracji pozwala usunąć z powietrza między innymi: komórki grzybów, pierwotniaki, bakterie oraz wiele wirusów. 
Klasyfikacja filtrów HEPA według normy N1822-1: 2009: 
Dla prawidłowego działania filtra HEPA i utrzymania jego sprawności konieczne jest jego właściwe osadzenie.

</doc>
<doc id="956266" url="https://pl.wikipedia.org/wiki?curid=956266" title="Leon AC">
Leon AC



</doc>
<doc id="956269" url="https://pl.wikipedia.org/wiki?curid=956269" title="CSD Leon">
CSD Leon



</doc>
<doc id="956271" url="https://pl.wikipedia.org/wiki?curid=956271" title="SMS Gneisenau (1906)">
SMS Gneisenau (1906)

SMS Gneisenau – niemiecki krążownik pancerny z okresu I wojny światowej. W Niemczech okręt był klasyfikowany jako wielki krążownik. Bliźniaczą jednostką był SMS "Scharnhorst". Oba okręty zostały zatopione w bitwie koło Falklandów 8 grudnia 1914. Okręt został nazwany imieniem niemieckiego marszałka z okresu wojen napoleońskich Augusta von Gneisenau.
Historia.
Stępkę pod „Gneisenau” położono w grudniu 1904 w bremeńskiej stoczni Waserwerft. Wodowanie okrętu miało miejsce 14 czerwca 1906, a oddanie do służby 6 marca 1908. Po wejściu do służby wraz z bliźniaczym „Scharnhorstem” stanowił trzon Wschodnioazjatyckiej Eskadry Krążowników stacjonującej w chińskim porcie Qingdao.
Wraz z wybuchem I wojny światowej okręty eskadry pod dowództwem admirała von Spee rozpoczęły działania przeciwko alianckiej żegludze w rejonie Pacyfiku. 1 listopada 1914 okręty wzięły udział w zwycięskiej bitwie pod Coronelem, zatapiając dwa brytyjskie krążowniki pancerne HMS „Good Hope” i HMS „Monmouth”. Po przejściu cieśniny Magellana okręty dotarły 8 grudnia 1914 do Falklandów, gdzie napotkały silny zespół brytyjski składający się m.in. z krążowników liniowych HMS „Invincible” i HMS „Inflexible”. Doszło do bitwy koło Falklandów, w wyniku której zostały zatopione 4 niemieckie krążowniki w tym „Scharnhorst” i „Gneisenau”. Większość załogi „Gneisenau” zginęła, a nieliczni ocaleni zostali uratowani przez brytyjskie okręty.

</doc>
<doc id="956272" url="https://pl.wikipedia.org/wiki?curid=956272" title="FC Leon">
FC Leon



</doc>
<doc id="956273" url="https://pl.wikipedia.org/wiki?curid=956273" title="Jan Henryk Geysmer">
Jan Henryk Geysmer

Jan Henryk Geysmer, właśc. Johann Heinrich Geißmer (ur. 12 października 1780 w Hamburgu, zm. 16 grudnia 1835 w Warszawie) – polski przemysłowiec pochodzenia niemieckiego, ziemianin.
Był synem Gerharda i Kathariny Axen. Johann Heinrich i jego brat Andreas Gotthard (ur. 1781), luteranie, przybyli z Hamburga do Warszawy za panowania pruskiego (1795–1806). Zajmowali się przez wiele lat handlem, Andrzej Gothard zajmował się też rolnictwem, Jan Henryk posiadał od 1810 roku fabrykę cykorii. 4 marca 1809 roku nabył od Jana Bogumiła Peukera kamienicę pod numerem hipotecznym 2183 przy ulicy Konwiktorskiej. W roku 1812 Jan wydzierżawił od państwa klucz Wawrzyszew na 9 lat. Ze wspólnikiem Janem Henrykiem Christianem Velthusen w roku 1826 Jan Henryk wynajął a następnie w 1830 zakupił rządową manufakturę kobierców przy ulicy Czerniakowskiej w Warszawie. Fabryka funkcjonowała w miejscu późniejszej Gazowni, pod numerem hipotecznym 3041. Początkowo zatrudniała 140 pracowników. Geysmer wkrótce rozszerzył asortyment, produkując również tkaniny wełniane i flanele i dając pracę 250 osobom, głównie kobietom. W roku 1828 fabryka miała już 320 robotników i 27 warsztatów.
Po śmierci Geysmera, który, żonaty z Alojzą Papi, pozostawił 3-letniego syna Jana Fryderyka, fabrykę przejęli bratankowie Jan Gothard Henryk (ur. 1806) i Ernest Gerhard (ur. 1808) i przestawili ją z rękodzielnictwa na produkcję maszynową, wyrabiając także kołdry. W tych czasach fabryka Geysmerów uchodziła za jedną z czołowych w Imperium Rosyjskiem.
W roku 1830 został członkiem przybranym Warszawskiego Towarzystwa Przyjaciół Nauk.
Geysmer posiadał oprócz fabryki także majątek ziemski Pass w mieście Błonie (powiat warszawski zachodni). Wprowadził tam wiele ulepszeń w produkcji rolnej, z którymi zapoznał się w czasie wojaży zagranicznych, i wzniósł piękny, do dziś istniejący pałacyk w stylu klasycyzmu (ok. 1830). Pałac zachował się do dzisiaj, obecnie jest tam hotel i centrum konferencyjne. Obaj jego bratankowie byli absolwentami Liceum Warszawskiego, bliskimi kolegami Fryderyka Chopina i imiona ich pojawiają się często w korespondencji kompozytora. Po śmierci Geysmera pałac został sprzedany Ludwikowi Halpertowi.
Geysmer został pochowany na warszawskim cmentarzu ewangelickim (Al.1 nr 5).

</doc>
<doc id="956277" url="https://pl.wikipedia.org/wiki?curid=956277" title="Lech Sprawka">
Lech Sprawka

Lech Stanisław Sprawka (ur. 9 sierpnia 1955 w Radawczyku) – polski polityk, nauczyciel i urzędnik państwowy, były kurator oświaty i wiceminister edukacji, poseł na Sejm VI, VII i VIII kadencji, od 2019 wojewoda lubelski.
Życiorys.
W 1980 ukończył studia na Wydziale Mechanicznym Politechniki Lubelskiej. Następnie odbył zasadniczą służbę wojskową. W 1984 ukończył Studium Pedagogiczne w Instytucie Nauczycieli. W 2000 został absolwentem studiów podyplomowych z zarządzania i finansowania oświaty na Akademii Ekonomicznej w Katowicach.
Od 1 lipca 1981 pracował jako nauczyciel teoretycznych przedmiotów zawodowych w Zespole Szkół Samochodowych w Lublinie. W latach 1990–1998 był dyrektorem tej szkoły. 15 kwietnia 1998 został powołany na stanowisko lubelskiego kuratora oświaty. W latach 2000–2001 pełnił funkcję podsekretarza stanu w Ministerstwie Edukacji Narodowej w rządzie Jerzego Buzka. Odpowiedzialny był za koordynacje pracy trzech departamentów: ekonomicznego, kadr i doskonalenia nauczycieli. W wyborach do parlamentu w 2001 startował do Sejmu z listy AWSP jako bezpartyjny kandydat z rekomendacji Ruchu Społecznego AWS.
Od 2001 do 2006 był dyrektorem Zespołu Szkół Ekonomicznych w Lublinie. 21 marca 2006 został ponownie powołany na stanowisko kuratora oświaty. W związku z konfliktem z ministrem Romanem Giertychem podał się do dymisji w kwietniu 2007, zostając zastąpionym przez Marka Błaszczaka.
W wyborach do parlamentu w 2007 uzyskał mandat poselski na Sejm VI kadencji, startując z 9. miejsca listy Prawa i Sprawiedliwości w okręgu lubelskim i otrzymując 11 929 głosów. W wyborach samorządowych w 2010 z ramienia PiS ubiegał się o urząd prezydenta Lublina, przegrywając w drugiej turze z Krzysztofem Żukiem (PO) z wynikiem 45,35% głosów. W wyborach w 2011 z powodzeniem ubiegał się o reelekcję do Sejmu, dostał 23 848 głosów. W 2015 został ponownie wybrany do Sejmu, otrzymując 15 713 głosów. W wyborach w 2019 nie uzyskał poselskiej reelekcji.
25 listopada 2019 został przez premiera Mateusza Morawieckiego powołany na stanowisko wojewody lubelskiego.
Odznaczenia i wyróżnienia.
Wyróżniony m.in. Nagrodą Ministra Edukacji Narodowej I stopnia, Medalem Komisji Edukacji Narodowej oraz Medalem „Lumen Mundi”.

</doc>
<doc id="956278" url="https://pl.wikipedia.org/wiki?curid=956278" title="Epoche">
Epoche



</doc>
<doc id="956283" url="https://pl.wikipedia.org/wiki?curid=956283" title="Dolina Kamienna">
Dolina Kamienna

Dolina Kamienna (niem. "Steingrund") – dolina górska w Sudetach Środkowych w Górach Sowich w woj. dolnośląskim. 
Dolina położona jest na terenie Parku Krajobrazowego Gór Sowich, w północno-zachodnim fragmencie Gór Sowich, około 2,5 km na południowy zachód od centrum Bielawy, powyżej osiedla Kamieniczki.
Dolina Kamienna wcina się w północno-wschodnią krawędź środkowej części Gór Sowich, powyżej Kamieniczek, tworząc strome, głęboko wcięte obniżenie, którym płynie potok Brzęczek. Dolina wypreparowana jest w sowiogórskich gnejsach skałach metamorficznego pochodzenia. Rzeźba doliny jest wynikiem ruchów tektonicznych, związanych z powstawaniem brzeżnego uskoku sudeckiego. W miejscu przechodzenia uskoku, w pobliżu północno-wschodniej krawędzi Gór Sowich, nastąpiło rozerwanie ciągłości skał oraz rozluźnienie i zniszczenie skalnego podłoża. Największy wpływ na rzeźbę doliny miało zlodowacenie bałtyckie, a późniejsza erozja doprowadziła do powstania erozyjnego obniżenia w kształcie wąwozu, tworząc dolinę. Dolina w całości porośnięta jest lasem bukowo-świerkowym regla dolnego. Ciągnie się na długości około 2 km przy różnicy wzniesień około 280 m, od granicy parku krajobrazowego, po wzniesienia Żebraka i Kopistej, gdzie źródła ma potok Brzęczka. Zbocza Doliny Kamiennej miejscami przechodzą w urwiska skalne.

</doc>
<doc id="956286" url="https://pl.wikipedia.org/wiki?curid=956286" title="Blücher (krążownik pancerny)">
Blücher (krążownik pancerny)



</doc>
<doc id="956292" url="https://pl.wikipedia.org/wiki?curid=956292" title="Premierzy Jej Królewskiej Mości Elżbiety II">
Premierzy Jej Królewskiej Mości Elżbiety II

Premierzy Jej Królewskiej Mości Elżbiety II – premierzy sprawujący urząd podczas panowania królowej Elżbiety II
Królowa Elżbieta II od 1952 roku była głową 32 państw Wspólnoty Narodów.

</doc>
<doc id="956297" url="https://pl.wikipedia.org/wiki?curid=956297" title="Haplotyp">
Haplotyp

Haplotyp (z gr. ἁπλοῦς, "haploûs" − "prosty", "pojedynczy") − pojęcie z dziedziny genetyki, oznaczające grupę genów, którą organizm odziedziczył po jednym z rodziców. Innymi słowy, jest to zestaw polimorfizmów pojedynczych nukleotydów (SNP), położonych na jednej chromatydzie, który dziedziczy się jako zestaw sprzężonych ze sobą alleli.
W innym znaczeniu jest to także grupa alleli, położonych w różnych miejscach (locus) chromosomu, która jest wspólnie przekazywana.

</doc>
<doc id="956307" url="https://pl.wikipedia.org/wiki?curid=956307" title="Gustavs Celmiņš">
Gustavs Celmiņš



</doc>
<doc id="956311" url="https://pl.wikipedia.org/wiki?curid=956311" title="MKS Dąbrowa Górnicza">
MKS Dąbrowa Górnicza

MKS Dąbrowa Górnicza – klub zrzeszający różne sekcje sportowe, do których należą m.in.sekcje: siatkarska, koszykarska, triathlonowa, pływacka i zapaśnicza. Klub działa w Dąbrowie Górniczej.
Od sezonu 2007/2008 nazwa klubu zmieniła się na MKS (Miejski Klub Sportowy)
Historia.
MKS powstał z inicjatywy ówczesnych władz miasta i nauczycieli wychowania fizycznego. Na początku były tylko dwie sekcje: piłka nożna i koszykówka. W roku 1994 powstała sekcja siatkówki i lekkiej atletyki, dopiero w roku 1998 dołączyła sekcja pływacka, a w 1999 sekcja zapaśnicza.
Zawodnicy.
Zawodnicy i zawodniczki mają do wyboru siedem sekcji, tj. piłka nożna, koszykówka, siatkówka, lekka atletyka, pływanie, zapasy i triathlon.
Inne imprezy.
MKS współorganizuje z Centrum Sportu i Rekreacji szereg imprez o charakterze sportowo-rekreacyjnym:
Kobieca sekcja siatkarska.
MKS Dąbrowa Górnicza - polska kobieca drużyna siatkarska, będąca sekcją klubu sportowego MKS Dąbrowa Górnicza.
Sekcja koszykówki.
Sekcja koszykarska MKS Dąbrowa Górnicza powstała w 1992 roku. Do 2003 roku występowała w ligach lokalnych, w latach 2003–2008 w II lidze, w latach 2008–2014 w I lidze, a od sezonu 2014/2015 gra w najwyższej klasie rozgrywkowej.

</doc>
<doc id="956312" url="https://pl.wikipedia.org/wiki?curid=956312" title="Taczanów (przystanek kolejowy)">
Taczanów (przystanek kolejowy)

Taczanów – przystanek kolejowy, dawniej stacja kolejowa w Taczanowie Drugim, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 50–99 pasażerów na dobę.

</doc>
<doc id="956319" url="https://pl.wikipedia.org/wiki?curid=956319" title="Koleje górskie w Indiach">
Koleje górskie w Indiach

Koleje górskie w Indiach – linie kolejowe na górskich terenach Indii, zbudowane na przełomie XIX i XX wieku w ramach rozbudowy sieci kolejowej przez Brytyjczyków.
Do dnia dzisiejszego działają cztery z nich:
Ze względu na znaczną wartość historyczną i kulturową trzy z tych linii: Himalajska Kolej Dardżylińska (1999), Kolej w Górach Nilgiri (2005) oraz Kolej Kalka – Shimla (2008) zostały wpisane na Listę Światowego Dziedzictwa UNESCO. Linie kolejowe, będące w momencie powstania innowacjami, są obecnie atrakcjami turystycznymi (szczególnie koleje położone na terenie Himalajów – Himalajska Kolej Dardżylińska i Kolej Kalka – Shimla).
Himalajska Kolej Dardżylińska.
Kolej wąskotorowa (prześwit 610 mm – 2 stopy) łącząca miasta Siliguri i Dardżyling w Himalajach w stanie Bengal Zachodni w północno-wschodnich Indiach. Ze względu na miniaturowe rozmiary zwana czasem "Pociągiem-Zabawką" (ang. "Toy Train"). Długość linii wynosi 86 kilometrów. Trasa rozpoczyna się na wysokości około 100 m n.p.m. a kończy się na wysokości 2200 m n.p.m.
Linia kolejowa pomiędzy Kalkutą a Siliguri leżącym u podnóży Himalajów powstała w 1878. Projekt przedłużenia linii do Dardżylingu został przyjęty w 1879, a linia została otwarta w 1881. W późniejszym okresie trasa była kilkukrotnie przebudowywana, głównie ze względu na konieczność zmniejszenia nachylania podjazdów. W 1964 linia została przedłużona na południe, do miejscowości New Jalpaiguri, w celu połączenia z nowo budowaną linią kolejową do stanu Asam.
W 1999 r. Linia Himalajska Dardżyling została wpisana na Listę Światowego Dziedzictwa UNESCO.
Kolej Nilgiri Mountain.
Linia kolejowa Nilgiri Mountain (ang. "Nilgiri Mountain Railway" – NMR) znajduje się w stanie Tamilnadu w południowych Indiach i łączy miejscowości Mettupalayam i Utakamand. Trasa rozpoczyna się na wysokości 326 m n.p.m. a kończy na wysokości 2203 m n.p.m. Długość linii wynosi 48 kilometrów, na trasie znajduje się 16 tuneli i 250 mostów. Jest to jedyna działająca kolej zębata w Indiach.
Budowa NMR była proponowana już w 1854 r., jednak ze względu na problemy techniczne prace rozpoczęły się dopiero w 1891 i zostały zakończone w 1908. Pociągi na trasie kursują do dzisiaj (przejazd trwa obecnie około 290 minut w górę i 215 minut w dół).
W 2005 r. NMR została wpisana na listę Światowego Dziedzictwa UNESCO (rozszerzenie wpisu z 1999 dotyczącego Kolei Himalajskiej Dardżyling).
Kolej Himalajska Kalka – Shimla.
Wąskotorowa linia kolejowa (prześwit 762 mm – 2 stopy i 6 cali) położona w Himalajach w północno-zachodnich Indiach, w stanach Hariana i Himachal Pradesh.
Budowa linii kolejowej związana jest z pozycją, jaką pełniła Shimla w czasie rządów Brytyjczyków w Indiach. Ze względu na położenie na znacznej wysokości i chłodniejszy klimat, a także stosunkowo niewielką odległość od Delhi, wielu Brytyjczyków decydowało się na spędzanie gorącej pory roku właśnie w Shimli, a od 1864 Shimla odgrywała rolę letniej stolicy Indii. W 1898 rozpoczęto budowę linii kolejowej mającej połączyć Shimlę z systemem kolejowym Indii. Linia została otworzona w 1903 r.
Linia kolejowa Kalka – Shimla ma długość 97 kilometrów. Jej bieg rozpoczyna się w miejscowości Kalka na wysokości 656 m n.p.m., a kończy się w Shimli na wysokości 2076 m n.p.m. Trasa przebiega przez ponad 100 tuneli (najdłuższy – około 1150 m) i 864 mosty.
Kolej Matheran Hill.
Wąskotorowa linia kolejowa (prześwit 610 mm – 2 stopy) o długości około 20 kilometrów, położona w stanie Maharasztra w zachodnich Indiach, około 90 kilometrów od Mumbaju, wybudowana w latach 1901–1906. Linia łączy miejscowość Neral z Matheranem położonym na zboczach Ghatów Zachodnich, na wysokości około 800 m n.p.m. Kursy kolei Matheran Hill były zawieszone po powodzi w 2005 r., ze względu na podmycie torów. Od kwietnia 2007 r. kolej ponownie funkcjonuje.

</doc>
<doc id="956320" url="https://pl.wikipedia.org/wiki?curid=956320" title="Osiedle Józefa Tytki">
Osiedle Józefa Tytki

Osiedle Józefa Tytki – osiedle Pszowa. Na osiedlu mieszka około 450 mieszkańców. Osiedle Józefa Tytki znajdują się ok. 300 metrów od centrum miasta.
Zabudowanie.
Na terenie osiedla znajduje się siedem bloków mieszkalnych, Publiczne Przedszkole nr 2 w Pszowie, Biblioteka Publiczna nr 1 w Pszowie oraz Pawilon Pszów.

</doc>
<doc id="956321" url="https://pl.wikipedia.org/wiki?curid=956321" title="Wehikuł czasu '92">
Wehikuł czasu '92



</doc>
<doc id="956326" url="https://pl.wikipedia.org/wiki?curid=956326" title="Zwój nerwowy">
Zwój nerwowy

Zwój nerwowy – lokalne skupisko komórek nerwowych.
Połączenia między zwojami to spoidła.
Bezkręgowce.
U bezkręgowców zwoje, zwane też ganglionami, występują zwykle parami.
Kręgowce.
U kręgowców zwój nerwowy to skupisko komórek nerwowych zlokalizowane poza ośrodkowym układem nerwowym, w obrębie obwodowego układu nerwowego.
Zwoje nerwowe znajdują się między innymi:

</doc>
<doc id="956333" url="https://pl.wikipedia.org/wiki?curid=956333" title="Port lotniczy Gibraltar">
Port lotniczy Gibraltar

Port lotniczy Gibraltar ("Gibraltar Airport") – port lotniczy położony 0,5 km od centrum Gibraltaru, przy granicy z Hiszpanią. W poprzek pasa przebiega ulica (trasa prowadząca z centrum miasta do przejścia granicznego z Hiszpanią), która jest zamykana na około 10 minut podczas każdego startu i lądowania samolotu. Port lotniczy obsługuje Gibraltar oraz aglomerację wokół Zatoki Gibraltarskiej, czyli Campo de Gibraltar, m.in. hiszpańskie miasta Algeciras i La Línea (położoną po drugiej stronie lotniska). W 2017 roku obsłużył 571 184 pasażerów. Po drugiej stronie zatoki znajduje się Heliport Algeciras.

</doc>
<doc id="956340" url="https://pl.wikipedia.org/wiki?curid=956340" title="Politówka">
Politówka

Politówka – kolonia w Polsce położona w województwie lubelskim, w powiecie chełmskim, w gminie Leśniowice.
W latach 1975–1998 miejscowość administracyjnie należała do województwa chełmskiego.
Historia.
Według Słownika geograficznego Królestwa Polskiego z roku 1888, Politówka wchodziła w skład dóbr Rakołupy mając wówczas 11 osad z gruntem mórg 30. 
W 1916 r. wieś należała do gminy Rakołupy. Mieszkało tam 51 osób, w tym 5 Żydów.

</doc>
<doc id="956341" url="https://pl.wikipedia.org/wiki?curid=956341" title="Skrzynczanki">
Skrzynczanki

Zespół Pieśni Ludowej „Skrzynczanki” – amatorska grupa pieśni ludowej pochodząca ze wsi Skrzynka w Kotlinie Kłodzkiej.
Historia.
Zespół "Skrzynczanki" został powołany w 1978 roku z okazji turnieju wsi ziemi kłodzkiej przez ówczesnego akompaniatora na akordeon i organy, Stanisława Kuros oraz Wandę Kaletkę z pomocą Koła Gospodyń Wiejskich w Skrzynce. Początkowo miała to być jednorazowa akcja, niemniej po występach w Lądku-Zdroju, półfinałach w Złotym Stoku i finale w Kłodzku uczestniczki postanowiły śpiewać dalej. W 1998 roku rolę akompaniatora i faktycznego kierownika artystycznego przejął profesjonalny muzyk Mirosław Grenda, mający między innymi 20 letnie doświadczenie w kierowaniu Zespołem Pieśni i Tańca "Nowa Ruda". Grupa pozostała amatorska, jednak poziomem nie odbiega dziś od zespołów profesjonalnych.
"Skrzynczanki" dały ponad 80 występów na różnorodnych imprezach i koncertach w całym kraju. Śpiewały również w Czechach, Niemczech, Luksemburgu, oraz Belgii. Zdobyły szereg nagród i wyróżnień. W 2008 roku w skład zespołu wchodzili: Czesława Paszylka, Bronisława Szczyrk, Janina Kulińska, Anna Michorczyk, Jadwiga Suchoń, Maria Łaba, Maria Klucowicz, Danuta Markocka, Teresa Chłanda, Marianna Nasikajło, Marianna Stańco, Krystyna Szczepańska, Wanda Kaletka-Borcz, Janina Tomaszewicz, Janina Korab, Renata Ciupka, Bernadeta Bunkiewicz, Halina Wajda i Mirosław Grenda – akompaniator.
Repertuar.
"Skrzynczanki" wykonują pieśni ludowe z różnych regionów, w tym mało znane na Dolnym Śląsku pieśni ze wschodniej Polski. Większość repertuaru tworzą pieśni napisane przez zespół do popularnych melodii ludowych. Teksty są często okolicznościowe, związane ze Skrzynką i okolicami.

</doc>
<doc id="956343" url="https://pl.wikipedia.org/wiki?curid=956343" title="Edward Elric">
Edward Elric

 – postać fikcyjna, protagonista i tytułowy bohater mangi i anime Fullmetal Alchemist. Jest żołnierzem w stopniu majora i Państwowym Alchemikiem o przydomku „Stalowy”. W obu wersjach anime głosu użycza mu Romi Paku.
Opis postaci.
Edward urodził się w 1899 roku w Resembool, jako syn Van Hohenheima i Trishy Elric. Po odejściu Van Hoheheima, Trisha sama wychowywała synów, jednak w 1904 roku zmarła na chorobę zakaźną. Ed, podobnie jak Al od dziecka interesował się alchemią i wkrótce potem razem wyruszyli w podróż, w czasie której poznali Izumi Curtis. Kobieta, mieszkająca w Dublith na południu wraz z mężem Sigiem, zostaje ich nauczycielką alchemii. Jako element treningu, obaj musieli przeżyć miesiąc na bezludnej wyspie, bez możliwości używania alchemii. Po powrocie do Resembool, w 1910 bracia Elric przeprowadzają zakazaną transmutancję ludzkiego ciała, chcąc przywrócić matkę do życia. Przedsięwzięcie kończy się jednak niepowodzeniem – wskrzeszone ciało (niepodobne do człowieka) natychmiast umiera, natomiast bracia za złamanie tabu – stają przed „Prawdą”. W wyniku tego Ed, traci lewą nogę, natomiast Al – całe ciało. Wówczas Edward poświęca swoją prawą rękę, aby przywołać duszę brata, do stojącej nieopodal zbroi. Po tym zdarzeniu bracia udali się do zaprzyjaźnionej rodziny Rockbellów, gdzie Winry wykonała protezy dla Eda. W rok po tych wydarzeniach, 3 października 1911 bracia spalili swój dom i wyruszyli poszukiwać sposobu na odzyskanie dawnych ciał. W międzyczasie Edward zostaje zwerbowany przez Roya Mustanga i pomyślnie przechodzi egzamin na Państwowego Alchemika, otrzymując przydomek „Stalowy”. Ponieważ otworzył Bramę Prawdy, nie potrzebuje rysować kręgów transmutacyjnych – używa zdolności alchemicznych klaskając dłońmi.
Od tej chwili bracia szukają kamienia filozoficznego, dzięki któremu mogliby odzyskać ciała. Udaje mi się zdobyć informacje o nim, od doktora Marcoh, który kiedyś nad nim pracował. Niebawem trafiają na ślady homunkulusów, mając nadzieję, że dzięki ich nieśmiertelności zdołają także osiągnąć swój cel. Aby zbliżyć się do homunkulusów, Edward chce prowokuje Scara, zabijającego Państwowych Alchemików, do ataku i dzięki temu wkrótce pojawia się Gluttony. Z pomocą Linga, Lan Fan i Fu, a także Mustanga udaje się schwytać i uwięzić homunkulusa. W ataku gniewu Gluttony uwalnia się i przypadkowo pożera Eda, Linga oraz Envy'ego. Dzięki umiejętnościom alchemicznym Eda, udaje im się wydostać, po czym trafiają do siedziby Ojca. Aby przeciwstawić się homunkulusom, a także aby znaleźć May Chang (dziewczynkę posługującą się danchemią – leczniczą alchemią), Al i Ed wyruszają na północ i trafiają do fortecy Briggs, dowodzonej przez generał Olivier Mirę Armstrong. W trakcie pobytu w Briggs, przybywa tam Solf Kimblee, który nakazuje Elricowi znaleźć m.in. Scara. Wówczas Edward zostaje rozdzielony z bratem i przez pewien czas wędruje z chimerami Dariusem i Heinkelem, a następnie z homunkulusem-banitą, Greedem od którego dowiaduje się o Dniu Sądu. Wkrótce potem trafiają oni do Liore, gdzie walczą z Pride'm. Pomimo że homunkulus ma przewagę, Edward nie musi obawiać się śmierci, gdyż jest jednym z kandydatów na „ofiarę”. Podczas końcowej konfrontacji udaje mu się zabić Pride'a (osłabionego przeprowadzeniem ludzkiej transmutancji) dzięki pomocy duszy Kimblee'a, uwięzionej wewnątrz homunkulusa. W następnej walce z Ojcem, proteza ręki Edwarda zostaje zniszczona i jego życie jest zagrożone. Wówczas Alphonse, z pomocą May, przeprowadza transmutancję swojej duszy (niszcząc zbroję i powracając do prawdziwego ciała za Bramą Prawdy) i dzięki temu przywraca bratu jego prawdziwą rękę. Aby przywrócić Ala do życia, Ed poświęca własną Bramę, tym samym zrzekając się umiejętności alchemicznych. Po odzyskaniu ciała bracia wracają do Resembool, a po dwóch latach Ed wyznaje swoje uczucia Winry i wyjeżdża na zachód, aby dowiedzieć się więcej o alchemii.
Odbiór.
Edward Elric został uznany za najlepszą postać męską w cyklu Anime Grand Prix w 2003 roku. W dwóch kolejnych latach zajął odpowiednio trzecie i piąte miejsce. Opiniotwórczy serwis IGN w swojej liście 25 najważniejszych postaci z anime z 2009 roku, uplasował Edwarda na siódmym miejscu. Pięć lat później został zaklasyfikowany jako ósmy.
Dubbingująca go Romi Paku w 2003 zdobyła nagrodę Anime Grand Prix w kategorii najlepszy seiyū. W 2004 i 2005 zajęła trzecie miejsca. W tej samej kategorii zwyciężyła w 2004 roku wygrywając Tokyo Anime Award.

</doc>
<doc id="956344" url="https://pl.wikipedia.org/wiki?curid=956344" title="Nerwiak węchowy zarodkowy">
Nerwiak węchowy zarodkowy

Nerwiak węchowy zarodkowy (łac. "esthesioneuroblastoma", ang. "esthesioneuroblastoma", "olfactory neuroblastoma") – rzadki, pierwotny nowotwór złośliwy o zróżnicowaniu neuroendokrynnym, wywodzący się z nabłonka węchowego.
Historia.
Nowotwór został po raz pierwszy opisany przez francuskich lekarzy Bergera i Luca w 1924 roku pod nazwą "esthésioneuroépithéliome olfactif".
Etiologia.
Pochodzenie guza jest kontrowersyjne. Uznaje się, że punktem wyjścia komórek nowotworu są pierwotne komórki progenitorowe nabłonka węchowego. O neuronalnym pochodzeniu guza lub pochodzeniu z komórek grzebienia nerwowego świadczy przede wszystkim obecność neurofilamentów.
Inne teorie proponowały, że "esthesioneuroblastoma" pochodzi z komórek narządu Jacobsona, zwoju klinowo-podniebiennego, ektodermy plakody węchowej, zwoju Lociego i zwojów autonomicznych śluzówki jamy nosowej.
W połowie lat 90. wykazano, że nerwiak węchowy zarodkowy wykazuje ekspresję genu "HASH", ludzkiego homologu genu "MASH" muszki owocowej. Jak dotąd, ekspresję tego genu wykazano jedynie w raku rdzeniastym tarczycy i niektórych rakach drobnokomórkowych płuc.
U gryzoni udało się indukować rozwój guza typu ENB przez ekspozycję na nitrozoaminy. U kotów w spontanicznym nerwiaku węchowym zarodkowym i u transgenicznych myszy wykryto cząstki wirusów typu C, rozpoznanych jako, odpowiednio, wirus białaczki kotów (FLV) i wirus białaczki myszy (MLV). Jak dotąd, nie ma dowodów na udział retrowirusów w patogenezie ENB u człowieka.
Epidemiologia.
Nerwiaka węchowego zarodkowego spotyka się we wszystkich grupach wiekowych równie często u obu płci, dwa szczyty zachorowania przypadają na połowę 2. i 6. dekady życia. W pracy przeglądowej z 1966 roku podano, że do tego roku przedstawiono około 100 opisów tej choroby. W dużej pracy przeglądowej z 1997 roku podano liczbę około 1000 przypadków choroby (często jednak ten sam przypadek opisywany był kilkakrotnie), z tego 80% w ciągu ostatnich dwudziestu lat. Jest to spowodowane zwiększeniem rozpoznawalności guza w tym czasie. Brak dokładnych badań epidemiologicznych, ale zebrane dane sugerują zapadalność rzędu 1:1 000 000/rok. Tym samym "esthesioneuroblastoma" stanowi około 5% wszystkich nowotworów jamy nosowej.
Obraz kliniczny i przebieg.
Nerwiak węchowy zarodkowy zwykle ma postać polipowatego guza w szczytowej części jamy nosowej, często naciekającego zatokę sitową, jamę nosowo-gardłową, podniebienie, oczodół, a nawet jamę czaszki. Nowotwór makroskopowo przypomina polipa, jest czerwony i dobrze unaczyniony, pokrywa go niezmieniona lub ogniskowo owrzodziała błona śluzowa. Guz jest kruchy i łatwo krwawi podczas przeprowadzania procedur diagnostycznych. Często daje wznowy. Częstość odległych przerzutów szacowana jest na 12%. Według innych źródeł przerzuty do regionalnych węzłów chłonnych, płuc oraz kości stwierdza się u około 40% chorych.
W badaniu MRI guz może być hipodensyjny względem tkanki mózgowej na obrazach T1-zależnych i hiperdensyjny na obrazach T2-zależnych.
Obraz histologiczny.
Mikroskopowo guza zalicza się do grupy nowotworów drobnookrągłoniebieskokomórkowych, i wymaga różnicowania z innymi nowotworami należącymi do tej grupy. Komórki nowotworu są małe, o skąpej cytoplazmie, z hiperchromatycznymi jądrami komórkowymi i o drobnoziarnistej chromatynie. Niekiedy tworzą rozetki typu Homera Wrighta albo (rzadziej) Flexnera-Wintersteinera. Podścielisko guza tworzy pilśń neuronalna, utworzona przez wypustki neuronalne komórek nowotworowych. W źle rokujących przypadkach obecne są pola martwicy.
Profil immunohistochemiczny.
W badaniu immunohistochemicznym komórki barwią się dodatnio na obecność synaptofizyny, neurofilamentów i, nieco rzadziej, chromograniny. Z reguły komórki nowotworu nie wykazują obecności EMA ani CEA. Na obwodzie gniazd komórek nowotworowych spotyka się rozsiane komórki przypominające komórki Schwanna, wykazujące obecność markera S-100.
Grading.
Zaproponowano system oceny zaawansowania guza oparty na ocenie histopatologicznej (grading):
Różnicowanie.
W diagnostyce różnicowej ENB należy uwzględnić przede wszystkim:
Leczenie.
Leczenie nerwiaka węchowego zarodkowego polega na chirurgicznym usunięciu guza, następowej radioterapii i w zaawansowanych przypadkach, chemioterapii.
Sprawa Chantal Sébire.
W marcu 2008 roku głośnym echem w Europie Zachodniej odbiła się sprawa 52-letniej Chantal Sébire – francuskiej nauczycielki z Burgundii. Nerwiak węchowy zarodkowy w ciągu krótkiego czasu bardzo dotkliwie zdeformował jej twarz, ponadto kobieta utraciła wzrok oraz zmysł węchu i uskarżała się na silne bóle. Chantal Sébire skierowała do sądu wniosek o pozwolenie jej na eutanazję. Gdy decyzja sądu była odmowna, skierowała tę prośbę do prezydenta Francji – Nicolasa Sarkozy’ego, jednak i tu nie uzyskała akceptacji. Wskazała na możliwość wyjazdu za granicę, gdzie samobójstwo wspomagane jest zgodne z prawem.
19 marca (w dwa dni po odmowie sądu najwyższej instancji) Chantal Sébire została znaleziona martwa w swoim mieszkaniu. Od samego początku media spekulowały o możliwym samobójstwie, jednak na początkowym etapie postępowania biegli lekarze wskazywali za prawdopodobną śmierć naturalną spowodowaną wyczerpaniem i traumatycznym przeżyciem kobiety w ciągu ostatnich dni. Obecnie, po wstępnych oględzinach, sekcja zwłok wykazała obecność barbituranów we krwi Chantal Sébire, czym jednoznacznie wykluczyła śmierć z przyczyn naturalnych.
Sprawa Chantal Sébire, bardzo nagłośniona przez media, wywołała dyskusję o legalizacji eutanazji we Francji.

</doc>
<doc id="956346" url="https://pl.wikipedia.org/wiki?curid=956346" title="Gwardia Szkocka">
Gwardia Szkocka

Gwardia Szkocka (fr. "Garde Écossaise") – elitarna jednostka gwardii królów Francji. Sformowana w 1418 roku, a rozwiązana w 1830 po upadku Karola X (choć jej części istniały do 1874 roku).
Historia.
W roku 1295, kiedy zawarto Auld Alliance pomiędzy Francją i Szkocją, do Francji wysłane zostały pierwsze oddziały w ramach "wymiany". W 1418 w wirze wojny stuletniej, król Francji poprosił króla Szkocji o oddanie na stałe kilku oddziałów.
Najsłynniejszym dowódcą gwardii był Robert Stewart, Lord Aubigny. Po upadku Jakuba VII stanowiła ostoję jakobitów.

</doc>
<doc id="956349" url="https://pl.wikipedia.org/wiki?curid=956349" title="Arena Football League (2006)">
Arena Football League (2006)

Sezon Arena Football League 2006 Osiemnasty sezon Arena Football League

</doc>
<doc id="956354" url="https://pl.wikipedia.org/wiki?curid=956354" title="Arena Football League (2007)">
Arena Football League (2007)

Sezon Arena Football League 2007 - dziewiętnasty sezon Arena Football League
Zwyciężyła drużyna Dallas Desperados (wygranych 93,8%). Zwycięzcą ArenaBowl zostali San Jose SaberCats.
Play Off.
Dzika karta.
06/29/07
Orlando Predators 26:41 Philadelphia Soul 
06/30/07
Columbus Destroyers 56:55 Tampa Bay Storm
06/30/07
Colorado Crush 49:42 Kansas City Brigade
07/02/07
Utah Blaze 42:64 Los Angeles Avengers
Divisional Playoffs.
07/07/07
Colorado Crush 67:76 San Jose SaberCats
07/07/07
Columbus Destroyers 66:59 Dallas Desperados
07/08/07
Philadelphia Soul 39:65 Georgia Force
07/09/07
Los Angeles Avengers 20:52 Chicago Rush
Mistrzostwa Konferencji.
07/14/07
Columbus Destroyers 66:56 Georgia Force
07/14/07
Chicago Rush 49:61 San Jose SaberCats
ArenaBowl XXI.
07/29/07
Columbus Destroyers 33:55 San Jose SaberCats

</doc>
<doc id="956361" url="https://pl.wikipedia.org/wiki?curid=956361" title="Zasada indywidualnej wyceny">
Zasada indywidualnej wyceny

Zasada indywidualnej wyceny (zakaz kompensaty) - jedna z zasad rachunkowości określona przez ustawę o rachunkowości z dnia 29 września 1994 r. w art. 7 ust. 3:
"Wartość poszczególnych składników aktywów i pasywów, przychodów i związanych z nimi kosztów, jak też zysków i strat nadzwyczajnych ustala się oddzielnie. Nie można kompensować ze sobą wartości różnych co do rodzaju aktywów i pasywów, przychodów i kosztów związanych z nimi oraz zysków i strat nadzwyczajnych."

</doc>
<doc id="956362" url="https://pl.wikipedia.org/wiki?curid=956362" title="Kalka (Indie)">
Kalka (Indie)

Kalka () – miejscowość w stanie Hariana w Indiach, u podnóża Himalajów. W miejscowości ma stację początkową linia kolejowa do Shimli.

</doc>
<doc id="956365" url="https://pl.wikipedia.org/wiki?curid=956365" title="SUPERSTACJA">
SUPERSTACJA



</doc>
<doc id="956367" url="https://pl.wikipedia.org/wiki?curid=956367" title="Arkansas RimRockers">
Arkansas RimRockers

Arkansas RimRockers – amerykański klub koszykarski z siedzibą w mieście Little Rock w stanie Arkansas działający w latach 2004–2007. 
Historia.
Klub powstał w 2004 roku. W swoim pierwszym, a zarazem jedynym sezonie w ABA ("American Basketball Association"), zdobył mistrzostwo ligi, z bilansem 32-5. MVP sezonu oraz finałów został wtedy zawodnik RimRockers – Kareem Reid.
Od 2005 roku zespół rozpoczął występy w NBA Development League, jednak bez większych sukcesów. Po zakończeniu rozgrywek 2006/07 drużyna miała zostać przeniesiona do La Crosse, w stanie Wisconsin, aby rozegrać tam kolejne rozgrywki. Plan ten nie powiódł się, co zakończyło się w rezultacie rozwiązaniem klubu.
Nagrody i wyróżnienia.
D–League.
All–D–League Honorable Mention Team
Uczestnicy All–Star Game

</doc>
<doc id="956368" url="https://pl.wikipedia.org/wiki?curid=956368" title="Grzegorz Lekki">
Grzegorz Lekki

Grzegorz Lekki (ur. 5 marca 1974 w Miedźnej koło Pszczyny) – polski piłkarz, występujący na pozycji obrońcy.
Wychowanek Iskry Pszczyna (1988-89), potem kolejno Górnik Zabrze (1989-94), Ruch Radzionków (1994-96), Górnik Zabrze (1996–2000), Wisła Kraków (2000), Górnik Zabrze (2000–2003), SV Wilhelmshaven 92 (2003–2005), Bonner SC 01/04 (2005–2006), SV Wilhelmshaven 92 (2006–2008), SSV Jeddeloh (2008). 
Od 2010 występuje w klubie LZS Leśnica, rozgrywającym swoje mecze w sezonie 2009/2010 w III lidze w grupie opolsko-śląskiej. W sezonie 2010/2011 występuje w klubie, w którym się wychował MKS Iskra Pszczyna. Jest kapitanem pszczyńskiej Iskry.
W polskiej pierwszej lidze rozegrał 193 mecze i strzelił 9 bramek.

</doc>
<doc id="956369" url="https://pl.wikipedia.org/wiki?curid=956369" title="Shawn Carter">
Shawn Carter



</doc>
<doc id="956370" url="https://pl.wikipedia.org/wiki?curid=956370" title="Cabaret Voltaire (klub)">
Cabaret Voltaire (klub)

Cabaret Voltaire – klub nocny znajdujący się w Zurychu w Szwajcarii założony 5 lutego 1916 roku. Jego fundatorem był Hugo Ball i Emmy Hennings oraz Marcel Janco, Richard Huelsenbeck, Tristan Tzara i Hans Arp. Klub w niedługim czasie stał się zalążkiem ruchu Dada.
Historia.
W czasie I wojny światowej Szwajcaria pozostawała państwem neutralnym, przez co wielu artystów z ogarniętej konfliktem Europy znalazło w niej azyl. W Zurychu Hugo Ball wynajął pustą halę i wraz ze swoją towarzyszką Emmy Hennings utworzyli "Cabaret Voltaire". Klub stał się mekką bohemy artystycznej. Prezentował przedstawienia pełne odniesień politycznych i społecznych, radykalnie krytykował tradycję. Na całonocnych spotkaniach prezentowani byli artyści eksperymentujący i performerzy. Częstymi bywalcami klubu byli; Wassily Kandinsky, Paul Klee, Giorgio de Chirico i Max Ernst.
28 kwietnia 1916 Ball ogłosił . W czerwcu zaczął wydawać dziennik o tej samej nazwie, na łamach którego publikował między innymi Guillaume Apollinaire.

</doc>
<doc id="956371" url="https://pl.wikipedia.org/wiki?curid=956371" title="Kostium kąpielowy">
Kostium kąpielowy

Kostium kąpielowy, strój kąpielowy – ubiór służący do rekreacyjnego pływania i plażowania. Od końca XX wieku wykonywany z szybkoschnących tworzyw sztucznych. Strój męski to kąpielówki, kostiumy kobiece można podzielić na jednoczęściowe i dwuczęściowe (jak np. bikini), składające się ze stanika i majtek.
Kostium kąpielowy, specjalny strój służący początkowo do kąpieli w morzu, pojawił się w połowie XIX wieku w Europie. Jego wygląd kształtował się w zależności od trendów w modzie i możliwości technologicznych przemysłu włókienniczego, zależał też od stosunku społeczeństwa do odsłaniania ciała oraz aktywnego uprawiania sportów, szczególnie przez kobiety.
Historia kostiumu kąpielowego.
Przed pojawieniem się kostiumu kąpielowego.
Przez zdecydowaną część historii ludzkości pływano i kąpano się nago. Także w średniowiecznej Europie mężczyźni na ogół zażywali kąpieli bez ubrania, choć wiadomo, że w połowie XV wieku w wodach uzdrowiskowych Baden i Bath używali rodzaju kalesonów, zaś kobiety – długich kitlów.
W XVII wieku kąpiele w ciepłych źródłach zaczęły być szerzej zalecane jako zabieg leczniczy. Do ich zażywania w basenach uzdrowiskowych służyły lniane ubiory: koszule dla kobiet, kalesony i rodzaj kitlów z długimi rękawami dla mężczyzn. Ubiór taki miał na celu jedynie okrycie ciała przed wzrokiem postronnych, jego wyglądowi nie poświęcano wiele uwagi. Także później, gdy pod koniec XVIII wieku na popularności zyskiwał wypoczynek nad morzem i kąpiele morskie, nie używano specjalnych strojów kąpielowych. Kąpieliska były podzielone na część dla mężczyzn i dla kobiet (bądź tej samej części plaży używano w różnym czasie), sama kąpiel trwała dość krótko i miała cel raczej zdrowotny niż rekreacyjny, a ponadto korzystano z wciąganych w morze kabin kąpielowych, w których przebierano się, a następnie wchodzono wprost do wody. Kabina dodatkowo osłaniała ludzi zażywających kąpieli przed mogącymi patrzeć z brzegu osobami przeciwnej płci. Wszystko to czyniło zadość ówczesnemu poczuciu skromności i mężczyźni kąpali się po prostu nago lub w płóciennych kalesonach, a kobiety w koszulach, jednak wykonanych z materiału nieprzylegającego do ciała, a niekiedy obciążonych u dołu, by się nie podwinęły.
Od połowy XIX wieku do pierwszych dekad XX wieku.
Potrzeba kostiumu kąpielowego jako specjalnego ubioru pojawiła się w połowie XIX wieku, w miarę popularyzacji wypoczynku nad morzem i stopniowej akceptacji wspólnego korzystania z plaży przez kobiety i mężczyzn. W latach 40. XIX wieku, by umożliwić kobietom większą aktywność niż tylko zanurzanie się w wodzie, do stroju kobiecego wprowadzono zyskujące wówczas popularność pantalony, a część wierzchnia została zebrana w pasie i skrócona. Taki też kształt zyskały kobiece stroje kąpielowe: składały się z odcinanej w pasie sukni z rękawami, ze spódnicą sięgającą łydek, a później kolan, pantalonów, początkowo długich do kostek, potem do kolan oraz pończoch. Stopy były chronione przez specjalne obuwie, często ze wstążką zawiązywaną wokół łydki. Suknie były wykonywane z wełnianej flaneli lub serży w ciemnych kolorach, na których mniej było widać zamoczenie w wodzie. Ta jednostajna kolorystyka była ożywiana kontrastującymi wstawkami czy innymi elementami, jak np. marynarskie kołnierze. Krój kostiumu i dodatki do niego, takie jak chroniące włosy czepki, turbany i kapelusze, były pochodną aktualnej mody i zmieniały się z sezonu na sezon. Uzupełnieniem stroju plażowego był płaszcz kąpielowy, mogący przykryć mokry i nieatrakcyjnie wyglądający wełniany kostium podczas przejścia z wody do przebieralni. Pod kostiumem noszono gorset.
W miarę upływu czasu kostium kobiecy odsłaniał coraz więcej ciała: spódnica, pantalony i rękawy ulegały skróceniu, pojawił się też dekolt. W samym końcu XIX wieku, gdy coraz więcej kobiet zaczęło uprawiać sport, w tym pływanie, pojawiły się też kostiumy z odpinaną spódniczką. Zaznaczył się też inny trend – niektóre stroje plażowe przeznaczone były raczej do spacerów brzegiem morza niż do kąpieli, a ich zamoczenie zrujnowałoby całą kreację. Zapewne też część osób korzystających z plaży kontakt z wodą ograniczała do brodzenia w niej w codziennym stroju.
Gdy z plaży zaczęły korzystać jednocześnie osoby obojga płci, konieczny stał się także odpowiedni strój przeznaczony dla mężczyzn, przedtem mogących swobodnie pływać nago. W połowie wieku XIX ukształtował się męski kostium kąpielowy, wykonany z dzianiny jednoczęściowy ubiór, stanowiący połączenie podkoszulka z krótkimi rękawami z sięgającymi kolan kalesonami. Taki kostium, z niewielkimi zmianami polegającymi na eliminacji rękawów i skróceniu nogawek, był używany aż do lat 30. XX wieku.
Aby uniknąć skojarzenia z bielizną, męskie kostiumy często miały ciemne kolory, choć popularnym wzorem były także poziome pasy. Strój męski występował także w wersji dwuczęściowej; składał wówczas się z obcisłej, krótkiej tuniki oraz spodenek.
Na przełomie XIX i XX wieku, w miarę rozpowszechnienia się pływania jako sportu, pojawił się też kostium pływacki. Czarne, wełniane kostiumy męskie były zbliżone do tych kąpielowych. Ten krój został także zaadaptowany przez pływaczki, choć początkowo tego rodzaju ubiór, kojarzący się też z cyrkowym trykotem, nie był powszechnie akceptowany, mimo uzupełniania go o długie, czarne pończochy. Annette Kellerman, australijska pływaczka długodystansowa, znana także z pokazów fantazyjnego nurkowania, w 1907 roku została aresztowana za pokazanie się w takim kostiumie na bostońskiej publicznej plaży. Niemniej w roku 1912, podczas igrzysk olimpijskich w Sztokholmie, gdy po raz pierwszy przeprowadzono zawody w pływaniu kobiet, zawodniczki wystąpiły właśnie w obcisłych, dzianinowych kostiumach i od tej pory tego rodzaju strój sportowy zyskał społeczną akceptację, choć w niektórych miejscach walczono z nim nawet do lat 20. XX wieku.
Od lat 20. do 50. XX wieku.
Okres I wojny światowej był przełomem w modzie kobiecej, zmiany nie ominęły także strojów kąpielowych. W latach 20. XX wieku kostiumy zaczęły odsłaniać ramiona i uda, a ich wygląd nie odbiegł specjalnie od stroju męskiego. W takim kostiumie, wykonanym ze ścisłej, elastycznej dzianiny, kobieta mogła uprawiać sporty wodne równie swobodnie co mężczyzna, a pływanie stawało się coraz bardziej popularne, także dzięki wzrostowi liczby basenów i ogólnej promocji aktywnego trybu życia.
Wakacje w modnych kurortach nadmorskich wymagały też odpowiednich strojów. Paryscy kreatorzy mody, jak np. Jean Patou, Jeanne Lanvin czy Elsa Schiaparelli, projektowali kostiumy jedno- i dwuczęściowe, składające się z obcisłej góry i spodenek i mające śmiałe, geometryczne wzory w kontrastujących kolorach. Wyposażenie uzupełniały plażowe sukienki i piżamy, czepki kąpielowe i kapelusze do ochrony przed słońcem, plażowe obuwie i sandały, parasole i duże płócienne torby.
Na początku lat 30. XX wieku przemysł odzieżowy, zwłaszcza bieliźniarski, zyskał nowe możliwości dzięki wynalezieniu elastycznego włókna nazwanego lasteksem. Wykorzystano je także w produkcji kostiumów kąpielowych, które mogły jeszcze ściślej przylegać do ciała, podkreślając kobiece kształty i jednocześnie je modelując.
Modne stały się jednoczęściowe kostiumy kąpielowe z głębokimi dekoltami na plecach, inspirowane podobnymi wycięciami sukien wieczorowych. Ciągle popularne były jednoczęściowe modele z króciutką, szczątkową spódnicą (albo przednim panelem ją imitującym), ale pojawiły się też podobne stroje dwuczęściowe, z majtkami o wysokim stanie przykrytymi spódniczką i ze stanikiem lub topem. Odsłanianiu większej ilości ciała sprzyjała też moda na opalanie. Źródłem inspiracji dla producentów kostiumów był także film – po ukazaniu się obrazu "The Jungle Princess" z Dorothy Lamour modne stały się stroje wzorowane na sarongach.
Zmiany objęły także męski strój kąpielowy. W latach 20. wciąż jeszcze w wielu miejscach poczucie przyzwoitości wymagało zakrywania męskiej piersi, jednak stroje stały się bardziej wycięte, wzorując się na kostiumach pływaków, dla których większa odkryta powierzchnia ciała oznaczała mniejsze tarcie, a więc i większą szybkość. Gdy australijska firma Speedo w 1928 roku opracowała kostium wykonany z jedwabnej dzianiny, z dużymi wycięciami z boków, z tyłu mający tylko elastyczny pasek, wzór ten został bardzo szybko rozpowszechniony w kostiumach kąpielowych. Lata 30. przyniosły dalsze zmiany. Widok nagiego męskiego torsu przestał szokować i kostium kąpielowy przybrał kształt dość obcisłych spodenek z króciutkimi nogawkami, choć jeszcze do ok. roku 1935 niektórzy amerykańscy producenci oferowali kostiumy z odpinanym przednim panelem zakrywającym piersi lub z dodatkową koszulką, by umożliwić korzystanie z plaży czy basenu w miejscach, gdzie obowiązywały bardziej restrykcyjne przepisy dotyczące ubioru.
Kąpielówki miały paski, kieszenie czy kontrastujące wstawki, które miały odróżniać je od bielizny. W latach 40. XX wieku w USA popularne stały się też luźniejsze, wzorowane na spodenkach bokserskich szorty, często wzorzyste. Ich plażowym uzupełnieniem była sportowa koszulka.
W Japonii pływano niekiedy w tradycyjnej bieliźnie zwanej "rokushaku fundoshi", będącej odpowiednio zawiniętym na biodrach i w kroku długim pasem materiału.
W początku lat 40. XX wieku w kobiecych kostiumach zaznaczył się trend do podkreślania biustu. Stroje były wykonywane głównie z tkanin, gdyż wojna uniemożliwiła wykorzystywanie lasteksu, przez co nadawały się bardziej do opalania niż kąpieli.
Po wojnie moda na podkreślanie kobiecych kształtów poszła jeszcze dalej, zgodnie z duchem kolekcji "New Look" Christiana Diora z 1947 roku. Kostiumy, dzięki fiszbinom, usztywnieniom i wkładkom, unosiły wysoko piersi nadając im pożądany, szpiczasty kształt i wysmuklając talię. Możliwe stało się znowu wykorzystanie lasteksu, szybko zaczęto stosować także nowe włókna syntetyczne, jak nylon. Modele i wzory w końcu lat 40. i w latach 50. były bardzo różnorodne, inspiracji szukano w Polinezji, Meksyku i Indonezji (batiki), modne były też rustykalne dodatki (drewno i rafia), motywy zwierzęcych skór (szczególnie futer wielkich kotów), ale także wyszywane cekinami kostiumy z wodoodpornej tafty i lamy. Mniej zaznaczającym się, choć obecnym trendem były wykonane z dzianin miękkie stroje, umożliwiające swobodne ruchy.
Ale lata tużpowojenne to przede wszystkim premiera bikini – dwuczęściowego kostiumu, który zakrywał mniej niż jakikolwiek inny strój. W lecie 1946 roku w Paryżu projektant Jacques Heim i inżynier Louis Réard zaprezentowali kostium składający się ze stanika w formie dwóch trójkątów związanych sznurkiem z tyłu i wokół szyi oraz majtek, będących także dwoma zszytymi w kroku trójkątami i związanymi sznurkami na biodrach.
Choć publicyści zajmujący się modą, jak np. pracująca dla amerykańskiego „Harper’s Bazaar” Diana Vreeland, uznali bikini za przełom, początkowo nie stało się ono zbyt popularne. Problemem było to, że odsłaniało zbyt dużo ciała (widoczna była większość brzucha wraz z pępkiem, praktycznie całe plecy, uda aż do bioder), zostało więc uznane za zbyt odważne przez wciąż dość pruderyjnie podchodzące do pokazywania nagiego ciała społeczeństwo, w tym także przez wiele kobiet. Na wielu publicznych plażach i kąpieliskach wprost zakazano noszenia bikini, ale kobiety w nie ubrane spotykały się z dezaprobatą także na prywatnych basenach czy w zamkniętych klubach. Taka sytuacja trwała przez całe lata 50., choć w bikini pokazywały się na plażach Lazurowego Wybrzeża ówczesne seksbomby, jak Brigitte Bardot, Jayne Mansfield i Diana Dors czy też dziewczyny biorące udział w wakacyjnych konkursach piękności na Florydzie czy w Kalifornii.
Od lat 60. XX wieku do współczesności.
Lata 60. XX wieku przyniosły zmianę podejścia do odsłaniania ciała. Wzrost wpływu młodzieży na rynek odzieżowy sprawił, że ideałem stała się zdrowa, młodzieńcza sylwetka i opalona skóra. Bikini zaczęło być modne, choć początkowo było sprzedawane głównie w wersji nieco zmodyfikowanej, z bardziej rozbudowanymi figami. W tym okresie pojawiło się jedno z najsłynniejszych bikini w historii – to, w które była ubrana wynurzająca się z wody Ursula Andress w "Doktorze No".
Istotną nowością w początku lat 60. było zastosowanie niedawno wynalezionego spandeksu, dzięki któremu kostiumy kąpielowe mogły być bardziej przylegające, a zarazem lekkie i cienkie.
W miarę upływu czasu kostiumy kąpielowe stawały się coraz bardziej śmiałe. W 1964 roku amerykański projektant mody Rudi Gernreich zaszokował publiczność, przedstawiając "monokini" – kobiecy kostium kąpielowy składający się tylko z czarnych majtek z wysokim stanem i przechodzących między nagimi piersiami, zawiązywanych na szyi szelek.
Dziesięć lat później także Gernreich zaproponował – dla obu płci – kostiumy kąpielowe z odsłaniającymi pośladki stringami. Takie bikini stało się szczególnie popularne w Brazylii, gdzie pod koniec lat 70. pojawiły się jeszcze bardziej skąpe stringi, podtrzymywane tylko przez cienkie sznureczki i nazwane "fio denta" (nić dentystyczna). Strój ten eksponował pośladki, będące w kulturze latynoskiej silnym wabikiem erotycznym.
Lata 70. to także pojawienie się stroju "topless" – damskiego kostiumu składającego się tylko z majtek. Początkowo ubrane tak kobiety pojawiały się tylko na znanych z większej swobody plażach Rio de Janeiro czy Saint-Tropez, ale z czasem strój taki stał się popularny i akceptowany także gdzie indziej.
W latach 70. i 80. modna stała się wysportowana sylwetka, z widocznym zarysem mięśni. Podkreślały ją kostiumy kąpielowe odsłaniające pośladki i biodra. Znowu modne stały się kostiumy jednoczęściowe, ale z dużymi wycięciami lub składające się z niedużych części tkaniny utrzymywanych w odpowiednim miejscu przez liczne paski.
Na początku lat 80. w kostiumach kobiecych zaznaczył się też trend retro, pojawiły się stroje w stylu "glamour", nawiązujące do tych z lat 40. W latach 90. pojawiło się tankini, kostium składający się z fig oraz obcisłego topu.
Od lat 90. XX wieku brak jest wyraźnych trendów w modzie plażowej – wielość modeli umożliwia kobietom prawie nieograniczony wybór, zwłaszcza że dozwolone stało się także łączenie różnych kolorów i wzorów obu części kostiumu. Także mężczyźni mają do dyspozycji szeroką gamę modeli kąpielówek: od skąpych slipów po workowate spodenki w stylu surferów.
W początku XXI wieku popularne stały się też stroje odkrywające więcej ciała niż klasyczne bikini czy nawet stringi. Do takich należą między innymi osłaniające tylko wzgórek łonowy C-stringi, które pozwalają na uniknięcie białych śladów po opalaniu.
Początek XXI wieku to także pojawienie się burkini, zaprojektowanego przez Ahedę Zanetti dla muzułmanek, którym religia zabrania pokazywania ciała i włosów w miejscach publicznych. Burkini zakrywa całe ciało z wyjątkiem stóp, dłoni i twarzy, ale dzięki zastosowaniu elastycznych materiałów umożliwia pływanie.
Inne zastosowania kostiumu kąpielowego.
W drugiej dekadzie XX wieku w Stanach Zjednoczonych popularne stały się konkursy plażowych piękności, których uczestniczki prezentowały się w strojach kąpielowych. Organizowano je w wypoczynkowych miejscowościach, takich jak Venice Beach w Kalifornii czy Galveston w Teksasie. Z tych imprez wywodzą się wybory Miss America i inne wzorowane na nich konkursy, w których jeden z pokazów odbywa się w kostiumach kąpielowych.
Bikini ze stringami jest strojem na pokazach i w zawodach kulturystycznych. Z dwuczęściowego kostiumu kąpielowego wywodzi się też strój sportowy używany w siatkówce plażowej kobiet.

</doc>
<doc id="956372" url="https://pl.wikipedia.org/wiki?curid=956372" title="Stoisz obok mnie (singel)">
Stoisz obok mnie (singel)

Stoisz obok mnie – pierwszy singel promujący drugą solową płytę wokalisty zespołu IRA, Artura Gadowskiego "G.A.D.". Singel ukazał się w styczniu 2000 roku, nakładem wytwórni Zic Zac/BMG. Producentem został szwedzki muzyk Mark Tysper, z którym Gadowski nawiązał współpracę.
Tekst utworu opowiada o człowieku który jest samotny, ma mało przyjaciół, czuje się opuszczony. Nie chce także zaufać żadnej kobiecie. Autorem tekstu jest były wokalista Oddziału Zamkniętego, Krzysztof Jaryczewski. Kompozytorem utworu jest szwedzki muzyk Mark Tysper oraz Mark Hadstrom.
Utwór ten wykorzystano także w prezentacji multimedialnej, która znalazła się dodatkowo w formie bonusu na krążku "G.A.D.". Utwór "Stoisz obok mnie" został także wykonany w wersji akustycznej, oraz trafił na limitowaną edycję płyty "G.A.D.", która zawierała dodatkowo 2 inne utwory z płyty, oraz 2 covery. Utwór "Stoisz obok mnie" bardzo często pojawiał się na solowych koncertach Gadowskiego, został także zagrany podczas koncertów wokalisty wraz z grupą IRA w USA i Kanadzie. Od momentu reaktywacji grupy utwór w ogóle nie jest grany na koncertach.
Lista utworów na singlu.
CD
Twórcy.
Muzycy sesyjni
Produkcja

</doc>
<doc id="956373" url="https://pl.wikipedia.org/wiki?curid=956373" title="Nagi lunch">
Nagi lunch

Nagi lunch (ang. "Naked Lunch") – powieść amerykańskiego pisarza Williama S. Burroughsa, opublikowana w 1959 we Francji.
Książka powstawała głównie w Tangerze, gdzie w latach 1954–1958 przebywał Burroughs. "Nagi lunch" składa się z przemieszanych urywków, z reguły przypominających zapis snów, halucynacji czy wręcz urojeń. Niektóre fragmenty są jaskrawo obsceniczne, ważną rolę w konstrukcji utworu odgrywają eksperymenty z narkotykami. Burroughs nie stroni od realistycznego opisu praktyk seksualnych, często gejowskich. Z tych powodów wydanie powieści w Stanach Zjednoczonych wywołało skandal.
"Nagi lunch" został przeniesiony na ekran kinowy przez Davida Cronenberga. W nakręconym w 1991 filmie pod tym samym tytułem główną rolę zagrał Peter Weller. Cronenberg w scenariuszu wykorzystał też wątki z innych utworów pisarza.

</doc>
<doc id="956378" url="https://pl.wikipedia.org/wiki?curid=956378" title="Niwy (Borkowice)">
Niwy (Borkowice)

Niwy – przysiółek wsi Borkowice, położony w Polsce, w województwie opolskim, w powiecie brzeskim, w gminie Lewin Brzeski. Wchodzi w skład sołectwa Borkowice.
W latach 1975–1998 przysiółek należał administracyjnie do województwa opolskiego.

</doc>
<doc id="956382" url="https://pl.wikipedia.org/wiki?curid=956382" title="Kosobudno">
Kosobudno

Kosobudno – przepływowe jezioro rynnowe na Równinie Charzykowskiej w kompleksie leśnym Borów Tucholskich, w powiecie chojnickim województwa pomorskiego na wysokości 119 m n.p.m. Akwen jeziora jest połączony rynną Brdy z jeziorem Dybrzyk i poprzez wąską strugę z jeziorem Trzemeszno. Prowadzi tędy również "Szlak kajakowy rzeki Brdy".
Powierzchnia całkowita: 56,07 ha, maksymalna głębokość: 8 m.

</doc>
<doc id="956385" url="https://pl.wikipedia.org/wiki?curid=956385" title="Stomatologia zachowawcza">
Stomatologia zachowawcza



</doc>
<doc id="956391" url="https://pl.wikipedia.org/wiki?curid=956391" title="Piaski (Mikolin)">
Piaski (Mikolin)

Piaski – przysiółek wsi Mikolin w Polsce, położony w województwie opolskim, w powiecie brzeskim, w gminie Lewin Brzeski. Wchodzi w skład sołectwa Mikolin.
W latach 1975–1998 przysiółek należał administracyjnie do województwa opolskiego.

</doc>
<doc id="956393" url="https://pl.wikipedia.org/wiki?curid=956393" title="Raski">
Raski

Raski – przysiółek wsi Przecza w Polsce, położony w województwie opolskim, w powiecie brzeskim, w gminie Lewin Brzeski. Wchodzi w skład sołectwa Przecza.
W latach 1975–1998 przysiółek należał administracyjnie do województwa opolskiego.

</doc>
<doc id="956398" url="https://pl.wikipedia.org/wiki?curid=956398" title="Emmaüs">
Emmaüs



</doc>
<doc id="956400" url="https://pl.wikipedia.org/wiki?curid=956400" title="Wojna cybernetyczna">
Wojna cybernetyczna

Wojna cybernetyczna () – wykorzystanie komputerów, internetu i innych środków przechowywania lub rozprzestrzeniania informacji w celu przeprowadzania ataków na systemy informatyczne przeciwnika.
Wojnę cybernetyczną (której nie należy mylić z wojną informacyjną) od klasycznych wojen odróżnia środowisko pola walki – mają być nim systemy i sieci teleinformatyczne. Postuluje się, że w takiej wojnie strona atakująca przy minimalnych nakładach materialnych zdolna byłaby w znacznym stopniu sparaliżować kluczową infrastrukturę lub gospodarkę państwa przeciwnika – o ile ta oparta byłaby w wystarczająco wysokim stopniu na systemach komputerowych. Wojna cybernetyczna byłaby więc atakiem w dużym stopniu asymetrycznym, co pozwoliłoby na prowadzenie tego rodzaju wojen państwom słabszym przeciwko silniejszym (zobacz też: cyberterroryzm).
Cele i metody prowadzenia ataków.
W ramach wojny cybernetycznej, napastnik może dążyć do realizacji rozmaitych celów strategicznych, od rozpowszechniania propagandy lub wywoływania paniki pośród ludności cywilnej, po trwałe uszkodzenie kluczowych elementów infrastruktury technologicznej (elektrownie, systemy komunikacyjne, itp). Ataki mogą też być narzędziem wywiadu technologicznego i pozyskiwania informacji.
W zależności od celu, ataki mogą wykorzystywać pełną gamę narzędzi: komputery zombie używane do ataków DDoS, exploity pozwalające na przejęcie kontroli nad systemami, metody socjotechniczne zmierzające do manipulacji ludźmi, itp. Ataki tego typu mogłyby osłabić lub uszkodzić systemy wykorzystywane przez siły zbrojne przeciwnika, co mogłoby doprowadzić do ich całkowitego odsłonięcia na polu walki w czasie wojny elektronicznej.
Domniemane ataki.
W historii udokumentowano kilka przypadków prób destabilizacji systemów teleinformatycznych o dużej złożoności.

</doc>
<doc id="956401" url="https://pl.wikipedia.org/wiki?curid=956401" title="Inny wymiar (singel)">
Inny wymiar (singel)

Inny wymiar – drugi singel promujący solową płytę wokalisty zespołu IRA, Artura Gadowskiego, pt. "G.A.D.". Singel ukazał się w kwietniu 2000 roku nakładem wytwórni Zic Zac/BMG. Utwór trwa 4 minuty i 24 sekundy i jest szóstym utworem co do najdłuższych na płycie.
Tekst utworu opowiada o innym wymiarze. Autorem tekstu jest eks wokalista grupy Oddział Zamknięty, Krzysztof Jaryczewski. Muzykę skomponowali wspólnie Artur Gadowski oraz Mark Tysper. Jest to jedyny utwór z płyty, którego współkompozytorem jest Gadowski. Utwór utrzymany jest w mocnym rockowym brzmieniu, które otwiera krótka solówka gitarowa.
Do utworu nakręcono również teledysk. Autorem zdjęć do clipu jest Dawid Olczak (fotograf zdjęć do gazetki Hołdysa-"Ultra Szmaty"). W clipie wykorzystano również samochód Gadowskiego Olds Mobil '96. Scenarzystą oraz reżyserem był Jerzy Grabowski. Był on również autorem zdjęć i montażu teledysku. Produkcją zajęła się firma "Grabfilm". W roli operatora wystąpił Krzysztof Jaryczewski, gościnnie Zbigniew Hołdys, który zagrał krótki epizod. Utwór ten stał się największym hitem wokalisty z albumu "G.A.D.".
W kwietniu, przy okazji akustycznego koncertu Gadowskiego w studiu RMF FM została zagrana akustyczna wersja tego utworu. W tej wersji utwór trwa 3 minuty i 57 sekund. Trafił także na specjalny maxi singel, który został dołączony w formie bonusu do limitowanej edycji płyty "G.A.D.".
Utwór regularnie pojawiał się podczas koncertów solowych Gadowskiego, oraz wspólnych występów z grupą IRA. "Inny wymiar" został także zagrany podczas jubileuszowego koncertu zespołu z okazji 15-lecia we wrześniu 2003 roku. Utwór został zagrany nieco szybciej i trwa równe 4 minuty. Od 2006 roku utwór na stałe został włączony do koncertowej setlisty i do dziś regularnie jest grany na koncertach, gdzie cieszy się dużą popularnością wśród fanów.
Lista utworów na singlu.
CD
Twórcy.
Muzycy sesyjni
Produkcja

</doc>
<doc id="956403" url="https://pl.wikipedia.org/wiki?curid=956403" title="Apteka (album)">
Apteka (album)

Apteka – album trójmiejskiej grupy muzycznej Apteka wydany w 2007 roku. Jest on powrotem zespołu po 11 letniej przerwie w działalności. Niespełna miesiąc po nagraniu i wydaniu płyty członkowie zespołu zaprzestali współpracy.
Lista utworów.
źródło:
Skład.
źródło:

</doc>
<doc id="956404" url="https://pl.wikipedia.org/wiki?curid=956404" title="Przemysł wysokiej technologii">
Przemysł wysokiej technologii

Przemysł wysokiej technologii (ang. "high-tech industry)" – gałąź przemysłu wykorzystująca najnowsze osiągnięcia naukowe, techniczne i technologiczne, zarówno w procesie produkcyjnym, jak w samym produkcie. Takimi gałęziami są, m.in.: przemysł elektroniczny, lotniczy, kosmiczny, motoryzacyjny, optyczny, farmaceutyczny i biotechnologiczny.
W latach 70. XX wieku rozpoczęła się trzecia rewolucja przemysłowa wykorzystująca najnowsze osiągnięcia naukowo-techniczne: tranzystory, półprzewodniki, energię atomową, światłowody, biotechnologie. Rozwinął się przemysł wysokich technologii, charakteryzujący się wysokim stopniem przetwarzania surowców, dużym udziałem wydatków na badania naukowe. Oparty jest na automatyzacji i komputeryzacji produkcji. Jest to przemysł elektroniczny, precyzyjny (roboty), lotniczy i rakietowy, zbrojeniowy, farmaceutyczny, chemiczny. Przemysł ten rozwija się w państwach wysoko rozwiniętych: w Stanach Zjednoczonych, krajach Europy Zachodniej, Japonii oraz w Azji Południowo-Wschodniej (Korea Południowa, Tajlandia, Indonezja).
Powstają technopolie – obszary innowacji technologicznych, zalążki nowoczesnych okręgów przemysłowych, np. Dolina Krzemowa w USA.

</doc>
<doc id="956411" url="https://pl.wikipedia.org/wiki?curid=956411" title="In My Lifetime. Vol.1">
In My Lifetime. Vol.1



</doc>
<doc id="956412" url="https://pl.wikipedia.org/wiki?curid=956412" title="Nina Mercedez">
Nina Mercedez

Nina Mercedez (ur. 10 listopada 1977) – amerykańska aktorka, reżyserka i producentka filmów pornograficznych i fotomodelka pochodzenia włoskiego.
Życiorys.
Wczesne lata.
Urodziła się w Corpus Christi w Teksasie. Jej matka była pochodzenia włoskiego, a ojciec miał pochodzenie meksykańskie z Azteków. W latach 1992-1997 uczyła się w Ray HS w Corpus Christi. Podjęła pracę w restauracji Denny’s, firmie zajmującej się handlem artykułami biurowymi OfficeMax i księgarni Barnes &amp; Noble. Następnie pracowała jako barmanka. Mając piętnaście lat była modelką w Budweiser w kostiumie kąpielowym i Walmart.
Kariera.
Brała udział w konkursach piękności, w 2001 roku wygrała tytuł Miss Nude North Americ i Miss Nude International, w roku 2002 Exotic Dancer/Entertainer of the Year, a została w 2003 roku Miss Nude Universe. 7 maja 2002 pojawiła się w jednym z odcinków programu "The Jenny Jones Show", zatytułowanym „From Geek To Chic”, gdzie skontrastowano jej wcześniejszy image ze współczesnym.
Po odpowiedzi na ogłoszenie w gazecie, została przyjęta do pracy jako striptizerka w klubie Heartbreakers. Pozowała do kalendarza Target Corporation, a także do magazynów: „Muscular Development”, „Penthouse” (czerwiec 2000), „Adult Video News” (maj 2003), „Fox” (wydanie wakacyjne 2003, okładka i rozkładówka), „Club” (listopad 2003, rozkładówka), „Club International” (okładka z grudnia 2003), „Hustler” (sierpień 2004 i w wakacyjnym wydaniu z 2003 roku, rozkładówka).
Od początku swojej kariery pracowała wyłącznie dla Vivid. W 2006 roku opuściła i założyła własną firmę produkcyjną Heartbreaker Films dystrybuowaną przez LFP Video Group. Nagrała ponad 240 filmów dla dorosłych i 3 filmy reżyserowała. Jej nazwisko firmowało wytwórnię gadżetów erotycznych, zajmującą się między innymi produkcją modelu jej pochwy i pośladków, a także linię sztucznych członków. Pojawiła się w komiksach Vivid, 4 sierpnia 2005 ukazała się książka z jej wypowiedziami "How to Have a XXX Sex Life", a 29 sierpnia 2005 wydała swoją autorską książkę "Day of the Dead: A Vivid Girls Book".
Była nominowana do dwóch nagród F.A.M.E. (Fans of Adult Media and Entertainment) Award w kategoriach „Najlepsze piersi” i „Najlepsze ciało”.
W czerwcu 2007 poznała kierownika Vivid Raymonda Balboi, za którego wyszła za mąż w czerwcu 2008 roku.

</doc>
<doc id="956415" url="https://pl.wikipedia.org/wiki?curid=956415" title="Vol.2 Hard Knock Life">
Vol.2 Hard Knock Life



</doc>
<doc id="956416" url="https://pl.wikipedia.org/wiki?curid=956416" title="Şebinkarahisar">
Şebinkarahisar

 
Şebinkarahisar – miasto w Turcji w prowincji Giresun. 
Według danych z 2000 miasto zamieszkiwało 36800 osób.

</doc>
<doc id="956427" url="https://pl.wikipedia.org/wiki?curid=956427" title="Mercedez">
Mercedez



</doc>
<doc id="956430" url="https://pl.wikipedia.org/wiki?curid=956430" title="Atak cybernetyczny na Estonię">
Atak cybernetyczny na Estonię

Atak cybernetyczny na Estonię – zmasowany atak prowadzony przez hakerów przeciwko Estonii od 27 kwietnia 2007. 
Według niektórych źródeł hakerzy powiązani byli z władzami Federacji Rosyjskiej, nie zostały jednak przedstawione żadne dowody potwierdzające tę tezę.
W wyniku ataku zostały zablokowane serwery i strony Zgromadzenia Państwowego, agend rządowych, banków i mediów.

</doc>
<doc id="956433" url="https://pl.wikipedia.org/wiki?curid=956433" title="Kochanki władców Francji">
Kochanki władców Francji

Burbonowie.
Kochanki Ludwika XV.
Ludwik XV Burbon miał piętnaście kochanek:

</doc>
<doc id="956440" url="https://pl.wikipedia.org/wiki?curid=956440" title="Stadion Wembley (1923)">
Stadion Wembley (1923)

Stadion Wembley ("Stary Wembley") – stadion piłkarski w dzielnicy Wembley w Londynie. Oficjalnie otwarty 28 kwietnia 1923 przez króla Jerzego V. W 2003 został wyburzony, a w jego miejsce zbudowano nowy stadion na 90 tys. miejsc. Stary stadion Wembley był jednym z najsłynniejszych i najbardziej znanych stadionów piłkarskich na świecie.
Igrzyska Olimpijskie.
W trakcie Igrzysk Olimpijskich w Londynie w 1948 na stadionie Wembley odbyła się większość konkurencji lekkoatletycznych. Stadion był również miejscem rozegrania meczów półfinałowych i finałowych turniejów hokeja na trawie i piłki nożnej, a także drużynowego konkursu jeździeckiego w skokach przez przeszkody i pokazowego meczu w lacrosse.
Koncerty.
5 sierpnia 1972, na stadionie, po raz pierwszy zorganizowano koncert rockowy. Od tego momentu stał się on miejscem wielu słynnych koncertów (np. występów zespołu The Rolling Stones w 1982 i 1990).
Wembley był jednym z dwóch stadionów na świecie, na którym, 13 lipca 1985, odbył się koncert Live Aid.
11 i 12 lipca 1986, na Wembley, odbyły się dwa koncerty zespołu Queen, określane dziś mianem najlepszych w historii tej grupy muzycznej.
20 kwietnia 1992 na obiekcie odbył się "The Freddie Mercury Tribute Concert", z którego całkowity dochód został przeznaczony na walkę z AIDS.
25 czerwca 1995 rekordowy (70 tys. widzów) koncert zagrał tam zespół Bon Jovi.
Piętnaście razy występował tam Michael Jackson (w sumie sprzedano 1,1 miliona biletów), a dziewięciokrotnie Madonna.
Piłka nożna.
Pierwszy mecz piłkarski na Wembley, finał FA Cup, odbył się w 28 kwietnia 1923 pomiędzy drużynami Bolton Wanderers i West Ham United. Na tym stadionie rozegrano wszystkie finały Pucharu Anglii do roku 2000.
17 października 1973 w meczu eliminacyjnym mistrzostw świata Polska-Anglia, rozegranym na stadionie Wembley, padł remis 1:1. Dzięki bramce zdobytej przez Jana Domarskiego drużyna Polski awansowała do finałów.
Ostatni mecz na starym Wembley rozegrany został 7 października 2000; reprezentacja Anglii w eliminacjach mistrzostw świata zmierzyła się z reprezentacją Niemiec i przegrała 0:1.
Stadion był areną mistrzostw świata w 1966 i mistrzostw Europy w 1996.
Sport żużlowy.
W roku 1936 odbył się na Wembley pierwszy finał indywidualnych mistrzostw świata. Wembley był corocznym miejscem finałów aż do roku 1960. Ostatni finał IMŚ odbył się na Wembley w 1981. Łącznie odbyły się tam 24 finały.

</doc>
<doc id="956445" url="https://pl.wikipedia.org/wiki?curid=956445" title="Ostaszewo-Wielkie">
Ostaszewo-Wielkie



</doc>
<doc id="956447" url="https://pl.wikipedia.org/wiki?curid=956447" title="Mała Wierzyca">
Mała Wierzyca

Mała Wierzyca (w górnym biegu "Kamionka", w środkowym biegu "Kacinka", ) – rzeka, lewostronny dopływ Wierzycy o długości 34,6 km. Płynie przez Pojezierze Kaszubskie. 
Przepływa przez Jezioro Polaszkowskie ("Polaszkowski Obszar Chronionego Krajobrazu"), południkowo przez Stare Polaszki i Pałubin, następnie pod trasą drogi wojewódzkiej nr 214 i uchodzi do Wierzycy na wschód od Zamku Kiszewskiego.

</doc>
<doc id="956450" url="https://pl.wikipedia.org/wiki?curid=956450" title="Villarrubia de Santiago">
Villarrubia de Santiago

Villarrubia de Santiago – miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha.
W 2009 roku zamieszkiwało ją 2936 osób, w tym 1497 mężczyzn i 1439 kobiet.

</doc>
<doc id="956452" url="https://pl.wikipedia.org/wiki?curid=956452" title="Alzacja-Lotaryngia">
Alzacja-Lotaryngia

Alzacja-Lotaryngia (niem. "Reichsland Elsaß-Lothringen") – prowincja Cesarstwa Niemieckiego, utworzona po wojnie francusko-pruskiej w 1871 roku, kiedy włączono do Niemiec większość terytorium Alzacji i część Lotaryngii.
Włączenie do Niemiec.
Po zakończeniu wojny francusko-pruskiej w 1871, na mocy traktatu we Frankfurcie, prawie cała Alzacja i północna Lotaryngia zostały włączone do Niemiec. Zgodnie z postanowieniami traktatu, francuska ludność prowincji musiała wybrać pomiędzy obywatelstwem niemieckim lub emigracją do Francji. Do 1876 terytorium Alzacji-Lotaryngii opuściło 100 000 Francuzów, co stanowiło 5% ogółu ludności.
Nowa prowincja, ze stolicą w Strasburgu stała się Terytorium Rzeszy, co oznaczało, że była zarządzana bezpośrednio z Berlina. Nie posiadała zatem własnego sejmu (Landtagu) ani nie była reprezentowana w Radzie Federalnej (Bundesracie), co było przyczyną niezadowolenia miejscowej ludności. Przyczyną takiego nietypowego umocowania ustrojowego był fakt, że prowincja została zdobyta na Francuzach nie tylko przez wojska pruskie, ale również południowoniemieckie, co powodowało, że nie wypadało jej wcielać wprost do Prus (Bismarck rozważał początkowo nawet oddanie jej Bawarii, co miało ją skłonić do przystąpienia do Rzeszy Niemieckiej). Dopiero w 1911 otrzymała autonomię oraz własny organ przedstawicielski. Udzielono jej również prawa głosu w Bundesracie, było to jednak uprawnienie iluzoryczne w związku z faktem, że głos ten należał do namiestnika powoływanego przez kanclerza Rzeszy.
Alzacka Republika Rad.
Podczas rewolucji listopadowej w Niemczech, 15 000 alzackich marynarzy, którzy przyłączyli się do buntu floty w Kilonii, powróciło do Alzacji-Lotaryngii. 9 listopada 1918 na głównym placu w Strasburgu powitał ich kilkutysięczny tłum. Utworzono radę robotniczo-żołnierską i proklamowano powstanie Alzackiej Republiki Rad.
22 listopada 1918 do Alzacji-Lotaryngii wkroczyły wojska francuskie.
Republika Alzacji-Lotaryngii.
Po podpisaniu pokoju w Compiègne 11 listopada 1918, parlament w Strasburgu ogłosił powstanie niepodległej Republiki Alzacji-Lotaryngii. Rozpoczęła się walka z siłami Alzackiej Republiki Rad. Walki wewnętrzne umożliwiły Francuzom szybkie zajęcie prowincji.
Na mocy traktatu wersalskiego w 1919 Alzacja-Lotaryngia powróciła w skład Francji.
II wojna światowa.
Po zajęciu Francji przez III Rzeszę w 1940, dawna Alzacja-Lotaryngia została "de facto" (nie zawarto w tej sprawie żadnego układu międzynarodowego ani nie wydano żadnego zarządzenia) ponownie włączona do Niemiec, jednakże powołana administracja cywilna była oddzielna dla Alzacji i dla Lotaryngii. Reżim okupacyjny na tym obszarze był łagodny; pierwszy wyrok śmierci wykonano dopiero w marcu 1942 za nieudaną próbę zamachu na szefa administracji cywilnej Alzacji Roberta Wagnera. Opór ludności przejawiał się na tym obszarze m.in. noszeniem beretu baskońskiego, dlatego też zarządzeniem Wagnera z 15 maja 1941 zakazano jego noszenia w Alzacji. W czasie okupacji zakazano używania języka francuskiego, usuwano także z prowincji pamiątki francuskiego panowania, np. 5 listopada 1940 zdemontowano w Strasburgu pomnik gen. Jean-Baptiste Klébera.
Od sierpnia 1942 mieszkańcy tych krain podlegali poborowi do Wehrmachtu. Po zakończeniu wojny w 1945 terytorium powróciło do Francji, w ramach której w latach 1982–2015 tworzyło dwa oddzielne regiony Alzację oraz Lotaryngię, ze szczególnym uznaniem obu kultur (niemieckiej oraz francuskiej). Od 2016 Alzacja i Lotaryngia są częścią regionu Grand Est ze stolicą w Strasburgu.

</doc>
<doc id="956457" url="https://pl.wikipedia.org/wiki?curid=956457" title="Blumentopf">
Blumentopf

Blumentopf – niemiecki zespół hip-hopowy z Monachium. Jego pierwszy album został wydany w 1997 roku przez Four Music, wytwórnię, z którą zespół ma do tej pory podpisany kontrakt. W 2001 i 2002 roku czytelnicy gazety hip-hopowej Juice przyznali mu tytuł najlepszego live-bandu. W hip-hopowych kręgach zespół ceniony jest przede wszystkim za wysoki poziom tekstów.
Story-telling, jeden z dwóch głównych składników rapu, pojawia się w większości tekstów Blumentopf. Członkowie zespołu próbują za pomocą humorystycznych, ironicznych tekstów o codzienności, kontaktach międzyludzkich, imprezach i fikcyjnych historii nawiązać do prawdziwych gospodarczych i politycznych tematów. Battle-rap, drugi element rapu, nie jest dla nich ważny. Jeżeli w ogóle się pojawia w ich utworach, częściej dotyczy chwalenia siebie niż krytykowania innych.
Bity, najczęściej produkowane przez DJ Sepalota, cały czas się rozwijają. Na pierwszych trzech albumach, szczególnie na debiutanckim, były wykorzystywane sample z płyt funkowych, jazzowych i soulowych. Na czwartym albumie, "Gern geschehen", obecne są również mocne "plastikowe" bity oraz nietypowe pomysły jak w „Jeder zweite linkt dich”, który składa się z krótkiego sampla z muzyki filmowej.
W ostatnich latach niektórzy członkowie zespołu nauczyli się grać na instrumentach, dlatego coraz częściej sami tworzą swoje piosenki; na Gern gesehen-DVD można zobaczyć ich live-track.
W 2005 grupa występowała na trasie Nah-Ost, której pomysłodawcą był instytut Goethego. Zespół współpracował z lokalnymi muzykami z Egiptu, Jordanii, Izraela, Syrii i Libanu.
Podczas mistrzostw świata piłki nożnej 2006 członkowie grupy rozpoczęli współpracę z pierwszym programem niemieckiej telewizji publicznej. Podczas relacji z meczu gra niemieckiego zespołu była komentowana przez zespół.
Zespół reprezentował Bawarię podczas konkursu muzycznego Bundesvision 2010, który był na czwartym miejscu z piosenką "So-La-La" (So So).
W 2016 roku zespół rozpadł się.
DVD.
Gern gesehen (wrzesień 2004)

</doc>
<doc id="956459" url="https://pl.wikipedia.org/wiki?curid=956459" title="Mesa de Ocaña">
Mesa de Ocaña

Mesa de Ocaña (hiszp. "Stół Okani") to płaskowyż w Hiszpanii w regionie Kastylia-La Mancha.
Podział administracyjny Hiszpanii.
Mesa de Ocaña to powiat prowincji Toledo w regionie Kastylia-La Mancha.
W skład powiatu wchodzi ogółem 15 miejscowości, do największych z nich należą Ocaña i Santa Cruz de la Zarza, następnie w kolejności według gestości zaludnienia są: Yepes, Noblejas, Villarrubia de Santiago, Villasequilla, Villatobas, Villamuelas, Lillo, La Guardia, Dosbarrios, Ontigola, Huerta de Valdecarabanos, Ciruelos, Cabañas de Yepes ogólnie powierzchnia powiatu wynosi ok. 1.500 km² i zamieszkuje go ok. 40.000 osób.
Źródło INE Instituto Nacional de Estadística (01-01-2006), Diputacion de Toledo

</doc>
<doc id="956460" url="https://pl.wikipedia.org/wiki?curid=956460" title="Upgrade u">
Upgrade u



</doc>
<doc id="956461" url="https://pl.wikipedia.org/wiki?curid=956461" title="Bank Anglii">
Bank Anglii

Bank Anglii () – bank centralny Wielkiej Brytanii.
Bank Anglii pełni rolę doradcy rządowego w sprawach polityki pieniężnej i, na ile to możliwe, stabilizuje walutę, ustalając odpowiednie stopy procentowe. Do jego klientów należą też banki komercyjne oraz banki centralne innych państw. W podziemnych skarbcach przechowywane są narodowe rezerwy złota. W innym bezpiecznym miejscu poza Londynem bank ten nadzoruje drukowanie banknotów. 
Bank został utworzony w 1689 roku. Na początku był podmiotem prywatnym. W 1946 roku został upaństwowiony przez rząd Clementa Attleego.
Historia.
XVII wiek.
W XVII wieku w Londynie większość operacji bankowych przeprowadzali złotnicy. System ten funkcjonował dość dobrze, dopóki monarchowie z dynastii Stuartów nie zaczęli „zapominać” o zaciągniętych pożyczkach. Najwięksi finansiści w końcu zbankrutowali, a kraj rozpaczliwie potrzebował środków na prowadzenie wojny z Francją.
Jeszcze zanim Wilhelm III Orański i Maria II Stuart wspólnie objęli tron w 1689 roku, pilnie apelowano o założenie banku narodowego, który dysponowałby kapitałem państwa i gromadził jego fundusze. Pomimo silnej konkurencji spośród różnych projektów przedłożonych w parlamencie przyjęto propozycję szkockiego kupca Williama Petersona. Londyńczyków poproszono o pożyczenie 1 200 000 funtów. W zamian za to rząd miał wypłacić udziałowcom ośmioprocentowe odsetki i stworzyć spółkę o nazwie The Governor and Company of the Bank of England. Pieniądze wpłynęły w ciągu dwóch tygodni i w roku 1694 Bank Anglii otworzył swe podwoje. Pierwszym gubernatorem banku został John Houblon, który został przedstawiony na banknocie 50-funtowym z roku 1990.
XVIII wiek.
Na początku klientom wpłacającym do banku funty, szylingi i pensy wydawano pokwitowania odręcznie napisane na papierze bankowym. Każdy posiadacz takich „banknotów” mógł je później wymienić na złoto albo monety. Oczywiście gdyby wszyscy zażądali swoich pieniędzy jednocześnie, bank by upadł. I kilka razy o mało do tego nie doszło. Na przykład w roku 1797 wojna z Francją doprowadziła kraj na krawędź ruiny finansowej. Kiedy inwestorzy w panice wycofali swe oszczędności, w banku wyczerpała się gotówka i przez następne 24 lata musiał on nominować pieniądze o niskim nominale zamiast pieniądza kruszcowego. Naprędce robione banknoty okazały się dużą pokusą dla fałszerzy. Ale w tamtych czasach prawo było surowe. Za fałszowanie pieniędzy powieszono przeszło 300 ludzi.
Bank borykał się jeszcze z innymi kłopotami. W roku 1780 podczas zamieszek ulicznych w Londynie (tzw. „Rozruchy Gordona”) próbowano szturmem zdobyć jej siedzibę. Od tamtej pory aż do roku 1973 każdej nocy oddział żołnierzy patrolował teren wokół budynku, żeby zagwarantować bezpieczeństwo skarbu państwa.
Gdy premier Robert Walpole rzucił hasło utworzenia funduszu amortyzacyjnego (sinking fund) i gdy wprowadzono ideę długu narodowego (National Debt) (też XVIII w.), Bank Anglii grał tu kluczową rolę. Na mocy reformy karty założycielskiej z roku 1781 bank odpowiadał też za parytet złota. W 1797 okazało się, że wojna tak zmniejszyła rezerwy złota, ze zabroniono dyrektorom banku wypłacać złoto według parytetu. Zakaz trwał w mocy do roku 1821.
Karta założycielska banku została odnowiona w roku 1742, a następnie w latach 1764 i 1781.
XIX i XX wiek.
W XIX wieku funt brytyjski oraz banknoty puszczane w obieg przez Bank Anglii stały się najmocniejszą walutą na świecie. Sytuację tę zmieniła jednak I wojna światowa. Olbrzymie koszty, jakie za sobą pociągnęła, zrujnowały gospodarkę kraju. Wielu inwestorów zaczęło gorączkowo wymieniać banknoty na złote monety, aż w końcu ich zabrakło. Wprowadzono więc banknoty o niskim nominale, a używane na co dzień złote monety raz na zawsze odeszły w zapomnienie. W 1931 roku Wielka Brytania całkowicie zarzuciła parytet złota, co oznacza, że wartość funta szterlinga nie odpowiadała już określonej ilości kruszcu.
Siedziba.
Bank został wybudowany na ruinach starożytnej rzymskiej świątyni Mitry (Temple of Mithras), w dzielnicy Walbrook. Mitra był bowiem uważany za boga i patrona umów handlowych. Czterdzieści lat później, w roku 1734 siedzibę banku przeniesiono na jej dzisiejsze miejsce na Threadneedle Street. Bank przebudował w XX wieku Herbert Baker, niszcząc większość fasady historycznej (XVIII-wiecznej) autorstwa Johna Soane’a.
Gmach, w którym bank mieści się od lat 30. XX wieku, ma siedem kondygnacji i ogromne skarbce leżące głęboko pod ziemią. Budynek zajmuje powierzchnię 12 000 metrów kwadratowych.
Inne informacje.
W skarbcach Banku Anglii było przechowywanych ponad 100 ton złota należących do Narodowego Banku Polskiego, które wchodzą w skład oficjalnych aktywów rezerwowych Polski. 25 listopada 2019 prezes NBP Adam Glapiński poinformował o zakończeniu procedury sprowadzenia złota z Banku Anglii do kraju. Wartość przetransportowanego kruszcu szacowana jest na 18 mld zł.

</doc>
<doc id="956462" url="https://pl.wikipedia.org/wiki?curid=956462" title="Villatobas">
Villatobas

Villatobas to miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha

</doc>
<doc id="956465" url="https://pl.wikipedia.org/wiki?curid=956465" title="Nagi lunch (film)">
Nagi lunch (film)

Nagi lunch (ang. "Naked Lunch") – kanadyjsko-brytyjsko-japoński film fabularny zrealizowany w 1991 przez Davida Cronenberga w oparciu o prozę Williama S. Burroughsa.
Fabuła.
Pisarz Bill Lee pracuje jako dezynfektor. Wraz z żoną eksperymentują z narkotykami i innymi środkami odurzającymi, w tym z proszkiem na owady. Podczas zabawy w Wilhelma Tella Bill – próbując z jej głowy zestrzelić szklankę – zabija Joan. W obawie przed odpowiedzialnością karną ucieka do tajemniczej Międzystrefy. W nowym miejscu granice między rzeczywistością i halucynacjami całkowicie się zatrą i pisarza będą nawiedzać koszmarne wizje, choćby pełzającej maszyny do pisania.
"Nagi lunch" jest swobodną adaptacją powieści o tym samym tytule. Cronenberg w scenariuszu wykorzystał również wątki z innych utworów pisarza.

</doc>
<doc id="956467" url="https://pl.wikipedia.org/wiki?curid=956467" title="Oreja">
Oreja

Oreja to ruiny miejscowości w Hiszpanii położonej na płaskowyżu Stół Okani (Mesa de Ocańa), w regionie Kastylia-La Mancha.

</doc>
<doc id="956468" url="https://pl.wikipedia.org/wiki?curid=956468" title="Simbu">
Simbu

Simbu ("Chimbu") – prowincja Papui-Nowej Gwinei, położona w centralnej części kraju, bez dostępu do morza. Ośrodkiem administracyjnym prowincji jest miasto Kundiawa.

</doc>
<doc id="956472" url="https://pl.wikipedia.org/wiki?curid=956472" title="Esperantyda">
Esperantyda

Esperantyda (esp. "Esperantido") – ogólny termin określający język-pochodną od esperanto. Pierwsza esperantyda to Mundolinco, stworzone przez J. Braakmana w 1888.
Tworzeniem "esperantyd" zajmują się nie tylko lingwiści, lecz także hobbyści, tzw. konlangerzy.

</doc>
<doc id="956481" url="https://pl.wikipedia.org/wiki?curid=956481" title="Piotr Mync">
Piotr Mync

Piotr Jerzy Mync (ur. 8 czerwca 1956 w Szczecinie) – polski architekt, polityk i samorządowiec, były wiceminister rozwoju regionalnego.
Życiorys.
W 1980 ukończył studia na Wydziale Budownictwa i Architektury Politechniki Szczecińskiej. Od 1981 członek Stowarzyszenia Architektów Polskich. Do 1989 pracował w Szczecińskim Oddziale Biura Studiów i Projektów Służby Zdrowia. W 1980 wstąpił do „Solidarności”, wszedł w skład Komitetu Założycielskiego w swoim zakładzie pracy. Po wprowadzeniu stanu wojennego zajmował się redagowaniem i dystrybucją pism drugiego obiegu, tj. „KOS” i „Feniks”.
Od 1990 do 1991 był zatrudniony w Egon Saat AB Architektkontor w Sztokholmie jako projektant architektury. Następnie do 1998 pełnił funkcję wiceprezydenta Szczecina, odpowiedzialnego za zadania z zakresu planowania przestrzennego, polityki mieszkaniowej, gospodarki nieruchomościami i geodezji. Później zajmował stanowisko prezesa Urzędu Mieszkalnictwa i Rozwoju Miast, a w latach 2000–2001 podsekretarza stanu w Ministerstwie Rozwoju Regionalnego i Budownictwa. Działał w tym okresie w Ruchu Społecznym AWS.
Po odejściu z administracji rządowej był wiceprezesem zarządu prywatnej spółki z o.o., a w 2003 został prezesem Stargardzkiego Towarzystwa Budownictwa Społecznego. W 2013 objął stanowisko zastępcy prezydenta Szczecina ds. gospodarczych i rozwoju. W kwietniu 2017 został wiceprezydentem Stargardu.
W 2006 odznaczony Krzyżem Oficerskim Orderu Odrodzenia Polski. W 2016 wyróżniony tytułem honorowego obywatela Stargardu.

</doc>
<doc id="956482" url="https://pl.wikipedia.org/wiki?curid=956482" title="Dysplazja (zaburzenie rozwojowe)">
Dysplazja (zaburzenie rozwojowe)

Dysplazja (dysembrioplazja, łac. "dysplasio") – grupa wad wrodzonych polegających na zaburzeniu organizacji lub czynności komórek w określonej tkance.
Do dysplazji zalicza się:

</doc>
<doc id="956484" url="https://pl.wikipedia.org/wiki?curid=956484" title="Hamartomata">
Hamartomata



</doc>
<doc id="956485" url="https://pl.wikipedia.org/wiki?curid=956485" title="US Open 1993">
US Open 1993

US Open 1993 – ostatni, czwarty w sezonie tenisowy turniej wielkoszlemowy, który odbywał się pomiędzy 30 sierpnia a 12 września, na twardych kortach nowojorskiego USTA Billie Jean King National Tennis Center. Była to 113. edycja rozgrywek.

</doc>
<doc id="956486" url="https://pl.wikipedia.org/wiki?curid=956486" title="Asgard II">
Asgard II



</doc>
<doc id="956487" url="https://pl.wikipedia.org/wiki?curid=956487" title="Tavolara">
Tavolara

Tavolara - niewielka wyspa u wybrzeży Sardynii, o długości 5 km i szerokości do 1,2 km.
Obecnie wyspę zamieszkuje kilka rodzin, znajduje się tu niewielki cmentarz i letnia restauracja. W 1962 zbudowano na wyspie bazę radarową NATO, co wiązało się z wysiedleniem części mieszkańców.

</doc>
<doc id="956488" url="https://pl.wikipedia.org/wiki?curid=956488" title="Dysplazja">
Dysplazja



</doc>
<doc id="956494" url="https://pl.wikipedia.org/wiki?curid=956494" title="Kora właściwa">
Kora właściwa



</doc>
<doc id="956496" url="https://pl.wikipedia.org/wiki?curid=956496" title="Year Zero">
Year Zero

Year Zero (znany także jako Halo 24) – studyjny album Nine Inch Nails, wydany w kwietniu 2007. Wyprodukowany przez frontmana NIN Trenta Reznora we współpracy z Atticusem Rossem, Alanem Moulderem (obaj pracowali także przy "With Teeth") oraz Brianem Gardnerem.
W wywiadzie dla "Kerrang!" z 2005 Reznor wyjawił, że zamierza napisać materiał na nowe wydawnictwo podczas trasy "With Teeth", zostało to potwierdzone we wrześniu 2006.
Faza miksowania "Year Zero" rozpoczęła się w styczniu 2007, album został ukończony 5 lutego 2007.
Promocja.
12 lutego 2007 fani odkryli, że na nowych koszulkach promujących trasę wyróżnione litery tworzą tekst "I am trying to believe". Okazało się, że istnieje strona iamtryingtobelieve.com, a wkrótce znaleziono kilka powiązanych stron (ze zbliżonymi IP) zawierających antyutopijną wizję świata za 15 lat. Wiele wydarzeń opisanych na tych stronach ma miejsce w roku "0000.". Wkrótce okazało się, że strony zostały stworzone przez 42 Entertainment w celu promocji płyty "Year Zero". Trent Reznor stwierdził: "Termin "marketing" jest dla mnie w tym momencie frustrujący. To czego teraz doświadczacie to JEST "rok zero". To nie jest sztuczka żebyście kupili płytę – to JEST forma sztuki.. i my dopiero zaczynamy. Mam nadzieję, że ta jazda wam się spodoba".
Pamięci USB.
12 lutego 2007 fani znaleźli pamięci USB w toaletach podczas koncertu NIN w Lizbonie. Znajdowały się na nich wysokiej jakości mp3 z utworem "My Violent Heart", który szybko rozprzestrzenił się w internecie. Kolejne USB z tym utworem zostały znalezione w Madrycie. 19 lutego w Barcelonie znaleziono USB z utworem "Me, I'm Not". 25 lutego w Manchesterze znaleziono USB z "In This Twilight" i zdjęcie zdemolowanego znaku "Hollywood".
Teaser trailer.
22 lutego 2007 na oficjalnej stronie "Year Zero" pojawił się trailer. Zawierał przelotne spojrzenie na niebieski znak drogowy z napisem "I AM TRYING TO BELIEVE" oraz zniekształcony widok "The Presence". Muzyką w trailerze był zwolniony mix "Another Version of the Truth" (14. utwór na płycie).
Radio.
3 marca 2007, pomiędzy 1:00 a 2:00 rano w radiu KROQ została puszczona piosenka "The Beginning of the End". Oficjalnie był to przeciek, jednak wkrótce utwór zaczął krążyć po internecie.
4 kwietnia 2007 w KROQ nastąpiła premiera "Capital G".
Transmisja strumieniowa.
4 kwietnia 2007 cały album został udostępniony do odsłuchania przez streama z oficjalnej strony NIN. 10 kwietnia 2007 pojawił się także na profilu NIN w serwisie MySpace.
Tematyka.
Trent Reznor uznał "Year Zero" za concept album który mógłby dotyczyć końca świata, stwierdził także że nie brzmi jak "With Teeth".
Na albumie miało się znaleźć 15 utworów, które Reznor uznał za "bardzo koncepcyjne, dosyć głośnie i cholernie czadowe". Napisał później że kończąc album musiał "walczyć z ludźmi których pracą jest wymyślenie jak sprzedać nagranie. Jedynie przy "With Teeth się to nie zdarzyło. Tym razem jednak spodziewana była dramatyczna walka. Nie jest to przyjazne nagranie i z pewnością nie brzmi jak cokolwiek innego obecnie". Reznor wyraził także swoje niezadowolenie z obecnych trendów w muzyce rockowej, zwłaszcza emo.
Termiczno-chromowana płyta.
Wierzch płyty jest terminczno-chromowany, wrażliwy na ciepło. W normalnych warunkach płyta jest prawie czarna (oprócz tytułu), po podgrzaniu dysk robi się prawie biały, znika tytuł, pojawiają się linie, bloki, informacja o prawach autorskich i serie zer i jedynek.
Sekwencja binarna tłumaczy się jako exterminal.net, prowadząc do strony pod tym adresem.
Reznor ostatnio skrytykował fakt że w Australii płyta kosztuje o 10 dolarów więcej z powodu tej termicznej powłoczki, twierdząc że powinno to kosztować jedynie 83 centy.
United States Bureau of Morality.
Do albumu dołączana jest mała wkładka, na której poza informacjami o prawach autorskich i ostrzeżeniami antypirackimi, znajduje się ostrzeżenie od fikcyjnego "United States Bureau of Morality" (USBM, pol. "Amerykańskie Biuro ds. Moralności") informujące:
USBM WARNING:Consuming or spreading this material may be deemed subversive by the United States Bureau Of Morality. If you or someone you know has engaged in subversive acts or thoughts, call:1-866-445-6580BE A PATRIOT – BE AN INFORMER!
Po wybraniu podanego numeru, nagranie głosu kobiety z USBM ostrzega dzwoniących że są "domyślnie uznani za winnych używania antyamerykańskich mediów i zostali oznaczeni jako potencjalni bojownicy".
W książeczce, po dokładniejszym przyjrzeniu się tytułowi "Another Version of the Truth" po jego lewej stronie widać blade "http://". Po dodaniu ".com" powstaje adres http://anotherversionofthetruth.com/ prowadzący do fikcyjnej strony USBM. Po kliknięciu myszką na obrazie i poruszeniu nią spod spodu wyłania się inny obraz. Po kliknięciu na "Another Version of the Truth" na odkrytym obrazie zostaniemy przeniesieni do nieprawdziwego forum z apokaliptycznymi tematami i wzmiance o "The Presence". Po kliknięciu na słowie "resistance" w temacie "Acts of Resistance" zostaniemy przeniesieni do strony bethehammer.net.
Przeciek.
1 kwietnia 2007 w kilku sieciach P2P pojawił się bootleg z imprezy w Chicago 18 marca, na której przedstawiono nagrania. Jakość dźwięku jest bardzo słaba, co pozwala uważać, że osoba nagrywająca korzystała prawdopodobnie z telefonu komórkowego.
4 kwietnia 2007 w sieciach P2P pojawił się przeciek w postaci wysokiej jakości promocyjnych płyt. Tego samego dnia po południu płyta pojawiła się na oficjalnej stronie w formie streamów do darmowego odsłuchu.
Projekt filmowy.
"Kerrang! Radio" ogłosiło, że "Reznor przyznał, że jest już w trakcie rozmów o filmowej wersji nadchodzącego albumu, jako części koncepcji z drugą częścią zaplanowaną na przyszły rok". Wcześniej Reznor informował, że "Year Zero" częścią większego przedsięwzięcia składającego się z kilku rzeczy nad którymi pracuje. Stwierdził też, że napisał soundtrack do nieistniejącego filmu.

</doc>
<doc id="956499" url="https://pl.wikipedia.org/wiki?curid=956499" title="Order Świętego Patryka">
Order Świętego Patryka

Order Świętego Patryka, właśc. Order Wielce Znakomity św. Patryka (ang. "The Most Illustrious Order of Saint Patrick") – najwyższe brytyjskie odznaczenie związane z Irlandią, jako częścią Zjednoczonego Królestwa.
Order ustanowiony został 5 lutego 1783 przez Jerzego III jako nagroda dla lojalnych członków zreorganizowanego rok wcześniej na angielską modłę irlandzkiego parlamentu. Suwerenem orderu był aktualnie panujący władca, a stanowisko wielkiego mistrza orderu piastował "ex officio" lord namiestnik Irlandii.
Order, bez podziału na klasy, nadawany był początkowo 15 kawalerom, wyłącznie mężczyznom, mogącym wylegitymować się szlachectwem od trzech pokoleń. Jerzy IV zezwolił na nadanie sześciu dodatkowym kawalerom, a w 1833 Wilhelm IV ustalił liczbę kawalerów na 22. Poza tą liczbą order mógł być nadawany członkom brytyjskiej rodziny panującej.
Podobnie jak pozostałe najwyższe ordery brytyjskie (Order Podwiązki i Order Ostu) order posiadał kapitułę złożoną z: 
W związku z odzyskaniem przez większość Irlandii niepodległości i wystąpieniem Wolnego Państwa Irlandzkiego ze Zjednoczonego Królestwa nadawanie orderu zostało ograniczone i w końcu wstrzymane. Od 1922 został on nadany tylko trzem osobom, członkom rodziny królewskiej. Jako ostatni Order św. Patryka otrzymał w 1936 Albert, książę Yorku, późniejszy król Jerzy VI.
Zmarły w 1974 Henryk, książę Gloucester był ostatnim żyjącym kawalerem tego orderu. 
Próby przywrócenia orderu podejmował Winston Churchill w 1943 zamierzając nadać go generałowi Haroldowi Alexandrowi. Współcześnie podejmowane są próby reaktywowania orderu, w postaci odznaczenia nadawanego wspólnie przez monarchę brytyjskiego i prezydenta Irlandii, szczególnie za zasługi na polu wzajemnych stosunków.

</doc>
<doc id="956502" url="https://pl.wikipedia.org/wiki?curid=956502" title="Wierchniedżwinsk">
Wierchniedżwinsk



</doc>
<doc id="956503" url="https://pl.wikipedia.org/wiki?curid=956503" title="Wierchniedźwińsk">
Wierchniedźwińsk

Wierchniedźwińsk (, "Wierchniadzwinsk"; , "Wierchniedwinsk"; do 1962 roku "Dryssa") – miasto na Białorusi, w obwodzie witebskim, nad rzeką Dryssą, siedziba administracyjna rejonu wierchniedźwińskiego. W 2010 roku liczyło ok. 7,3 tys. mieszkańców.
Miejscowość wzmiankowana była po raz pierwszy w 1386 roku. Zlokalizowana na gruntach należących do króla otrzymała w 1777 roku prawa miejskie.
Zygmunt II August zbudował w Dryssie zamek. 

</doc>
<doc id="956504" url="https://pl.wikipedia.org/wiki?curid=956504" title="Flagship Studios">
Flagship Studios

Flagship Studios – amerykańskie studio produkujące gry komputerowe. Zostało założone w 2003 roku przez byłych pracowników firmy Blizzard Entertainment (Erich i Max Schaefer oraz David Brevik), w której pracowali przy stworzeniu m.in. serii "Diablo", "Warcrafta", "StarCrafta" oraz "World of Warcraft". Pierwotnie Erich i Max Schaefer oraz David Brevik byli założycielami firmy Condor, w której od 1995 roku pracowali na stworzeniem pierwszej części serii "Diablo" na zlecenie Blizzarda – następnie w 1996 roku ich firma została oficjalnie przejęta przez Blizzard Entertainment i przemianowana na Blizzard North.
Flagship Studios współpracowało z firmami: Electronic Arts, Namco i HanbitSoft.
Firmę rozwiązano w 2008 roku.

</doc>
<doc id="956508" url="https://pl.wikipedia.org/wiki?curid=956508" title="Adam Cisowski">
Adam Cisowski

Adam Cisowski – główny bohater powieści dla młodzieży Kornela Makuszyńskiego „Szatan z siódmej klasy” z 1937 roku.
Opis.
W czasie trwania akcji powieści miał siedemnaście lat i był uczniem klasy siódmej warszawskiego gimnazjum dawnego typu (sprzed reformy Jędrzejewicza). Akcja obejmuje okres współczesny dacie powstania powieści (1937), a także okres wyprawy Napoleona na Rosję z 1812; według krytyków Adam należał więc do pokolenia roku 1920 — „pokolenia Kolumbów”.
Ojciec Adama był lekarzem, matka zajmowała się domem. Adam miał czworo znacznie młodszego rodzeństwa, dwie siostry i dwóch braci.
Autor opisał swego bohatera jako chłopca z wyglądu „nieforemnego” i „nieco pękatego”, lecz sprężystego i silnego, o śmiałym i przenikliwym spojrzeniu. Określił go jako „najbystrzejszego chłopca w całej szkole”, spostrzegawczego, umiejącego spokojnie i cierpliwie obserwować, myślącego zawsze rozważnie, o żywej i lotnej wyobraźni, spokojnego, pogodnego, koleżeńskiego, wesołego, uczynnego, współczującego, przodującego w nauce, pojętnego, o znakomitej pamięci. Wyposażył go więc w „znakomite cechy charakteru i umysłu”, dał mu „wszystko co najlepsze”. Adam miał być postacią wzorcową, nosicielem propagowanych przez autora idei dobroci, miłości i uśmiechu. Określany był jako „wcielony ideał wyobraźni chłopięcej z okresu uwielbiania sprytu i dzielności”, „bohater nie tylko sprytny (...), ale także szlachetny”.
W trakcie akcji powieści Adam występuje w roli młodego detektywa, rozwiązując kilka „spraw” (skradzionego wiecznego pióra, zaginionych stu złotych, i największą – ukrytego skarbu). Rozwiązując tę ostatnią zagadkę, staje się tzw. „bohaterem-poszukiwaczem” (według terminologii Władimira Proppa). Opuszcza rodzinny dom, by pomóc osobom w potrzebie, pokonuje przy tym przeciwności, przechodzi szereg prób-przygód, korzystając z własnych umiejętności i pomocy przyjaznych osób, i ostatecznie, wyjaśniając tajemnicę, odnosi zwycięstwo.
Postać Adama Cisowskiego w kulturze.
W filmowych adaptacjach powieści "Szatan z siódmej klasy" postać Adama Cisowskiego była odgrywana przez następujących aktorów:

</doc>
<doc id="956511" url="https://pl.wikipedia.org/wiki?curid=956511" title="James Collier">
James Collier

James Collier (zm. 2 czerwca 1751) – angielski ekonomista z XVIII wieku. Od 1739 do 1751 sprawował funkcję głównego kasjera Banku Anglii. Urząd sprawował wspólnie z Danielem Racem, który był głównym kasjerem do 1775.

</doc>
<doc id="956522" url="https://pl.wikipedia.org/wiki?curid=956522" title="Michael Stuart Brown">
Michael Stuart Brown

Michael Stuart Brown (ur. 13 kwietnia 1941 w Brooklynie) – amerykański genetyk, laureat Nagrody Nobla.
Życiorys.
Był najstarszym dzieckiem Harveya Browna (sprzedawcy tekstyliów) i jego żony Evelyn Brown. Kiedy miał 11 lat przeniósł się wraz z rodziną z Nowego Jorku do Elkins Park (przedmieścia Filadelfii) W dzieciństwie interesował się dziennikarstwem oraz krótkofalarstwem (licencję krótkofalarską uzyskał jako 13-latek). 
Studiował na Uniwersytecie Pensylwanii, w 1962 roku ukończył "College of Arts &amp; Sciences" z chemią jako głównym przedmiotem, a w 1966 zdobył tytuł magistra w "School of Medicine" tej samej uczelni. W czasie studiów dużo czasu poświęcał redagowaniu studenckiej gazety "Daily Pennsylvanian". Kolejne dwa lata spędził w należącym do Uniwersytetu Harvarda, Massachusetts General Hospital w Bostonie. Tam pierwszy raz współpracował oraz zaprzyjaźnił się z Josephem Goldsteinem . 
W latach 1968-1971 pracował w kierowanym przez Earla Stadtmana Laboratorium Biochemii w National Institutes of Health. Zajmował się tam technikami enzymologicznymi, a także regulacją metabolizmu . 
W 1971 przeniósł się do Dallas do University of Texas Southwestern Medical School, gdzie ponownie podjął współpracę z Goldsteinem. Badając metabolizm cholesterolu stwierdzili, że ludzkie komórki zawierają receptory lipoprotein o niskiej gęstości (LDL - "low-density lipoprotein"), które zapewniają pobieranie cholesterolu z osocza krwi. Brak receptorów LDL prowadzi do hipercholesterolemii i arteriosklerozy. 
W 1985 wraz z Josephem Goldsteinem otrzymał nagrodę Nobla w dziedzinie fizjologii i medycyny za ich odkrycie dotyczące regulacji metabolizmu cholesterolu .

</doc>
<doc id="956523" url="https://pl.wikipedia.org/wiki?curid=956523" title="Meronimia">
Meronimia

Meronimia (z = część i = nazwa) – asymetryczna relacja semantyczna używana w językoznawstwie. Mianem meronimu określa się część składową lub fragment większej całości, holonimu. Tak więc,
Na przykład "palec" jest meronimem "ręki", a "koło" jest meronimem "samochodu".
W wielu przypadkach, meronimia jest relacją przechodnią, co oznacza, że element A będący meronimem większego elementu B, jest jednocześnie meronimem większej całości C, jeśli w jej skład wchodzi B. Na przykład, jeśli Jan ma "bliznę" na "łokciu", wiadomo też, że Jan ma "bliznę" na "ramieniu". Jednak chociaż ta prawidłowość występuje w wielu podobnych sytuacjach, nie jest ona cechą uniwersalną meronimii, i tak na przykład, jeśli każde "drzwi" mają "klamkę", a "dom" ma czworo "drzwi", nie można powiedzieć, że "dom" ma cztery "klamki".

</doc>
<doc id="956525" url="https://pl.wikipedia.org/wiki?curid=956525" title="John Houblon">
John Houblon

Sir John Houblon (ur. 13 marca 1632, zm. 10 stycznia 1712) – pierwszy gubernator Banku Anglii. Piastował tę funkcję od 1694 do 1697.
Był trzecim synem Jamesa Houblona, londyńskiego kupca, i Mary De Quesne. Został szeryfem londyńskiego City ("Sheriff of the City of London") w 1689, był członkiem rady miejskiej ("Alderman") od 1689 do 1712 i szefem cechu sprzedawców artykułów spożywczych ("Master of the Grocer's Company") od 1690 do 1691. Pełnił funkcję lorda majora Londynu od 1695.
Wizerunek Johna Houblona widniał na banknotach pięćdziesięciofuntowych (największy nominał tej waluty) wyemitowanych przez Bank Anglii w 1994, z okazji 300-lecia tej instytucji. Przestały one być prawnym środkiem płatniczym 30 kwietnia 2014.

</doc>
<doc id="956526" url="https://pl.wikipedia.org/wiki?curid=956526" title="Wielka Synagoga w Tel Awiwie">
Wielka Synagoga w Tel Awiwie

Wielka Synagoga w Tel Awiwie (hebr. בית הכנסת הגדול) – czynna synagoga w Tel Awiwie, w Izraelu. Znajduje się przy ulicy Allenby 110, w osiedlu Lew ha-Ir, w zachodniej części miasta. Jest to największa synagoga w Izraelu.
Nabożeństwa odbywają się w niej codziennie.
Historia.
Rozwój Tel Awiwu jako nowoczesnego żydowskiego miasta, wiązał się z potrzebą zapewnienia obiektów sakralnych mogących zaspokoić potrzeby religijne mieszkańców. Z tego powodu, już w 1913 powstał projekt budowy dużej synagogi przy ulicy Jehuda Halevi. Z różnych powodów nie doszło jednak do realizacji tego projektu.
W 1914 rozpisano otwarty konkurs dla architektów na przygotowanie planu Wielkiej Synagogi, która miała powstać przy ulicy Allenby. Konkurs wygrał pochodzący z Niemiec architekt Richard Michal. Wraz z wybuchem I wojny światowej został on powołany do armii niemieckiej i musiał wyjechać z Palestyny nie ukończywszy projekt. Został on zastąpiony przez architektów Aleksandra Baerwaldów i Jehuda Mgydovica.
Uroczystość wmurowania kamienia węgielnego pod budowę Wielkiej Synagogi odbyła się w 1924. Prace budowlane przedłużały się głównie z powodu kłopotów finansowych. Dopiero pomoc udzielona przez barona Rothschilda umożliwiła dokończenie prac w 1925. Wykonawcą był Natan Wilson. Uroczystość poświęcenia synagogi odbyła się w 1926.
W latach 60. XX wieku pojawiła się potrzeba dostosowania synagogi do zmieniających się potrzeb otoczenia miejskiego. Z tego powodu w 1969 przeprowadzono rozbudowę budynku, według projektu architekta Arieh Elhanani. Podczas tych prac do modernistycznej budowli dobudowano zewnętrzne neoklasyczne betonowe kolumny. Ponadto przebudowano wnętrze i wymieniono wyposażenie wraz z oświetleniem.
Architektura.
Budynek synagogi charakteryzuje się dużą kopułą oraz wielkim sklepieniem. W oknach umieszczono witraże, będące repliką witraży pochodzących z europejskich synagog, zniszczonych podczas II wojny światowej.
Nabożeństwa.
W synagodze odbywają się regularne modlitwy, wykłady, ćwiczenia i różnorodne zajęcia edukacyjne.

</doc>
<doc id="956532" url="https://pl.wikipedia.org/wiki?curid=956532" title="Sebinkarahisar">
Sebinkarahisar



</doc>
<doc id="956535" url="https://pl.wikipedia.org/wiki?curid=956535" title="Herb Sycowa">
Herb Sycowa

Herb Sycowa – jeden z symboli miasta Syców i gminy Syców w postaci herbu, zatwierdzony uchwałą rady miejskiej Sycowa z 25 stycznia 2007.
Wygląd i symbolika.
Herb przedstawia na czarnej tarczy herbowej srebrnego jeźdźca na srebrnym, stąpającym w prawo koniu, dmącego w złoty róg, pomiędzy złotymi sześciopromiennymi gwiazdami w układzie w roztrój. Koń z czerwoną uprzężą i uzdą. Jeździec w czapce z wetkniętym piórem.
W herbie Sycowa srebro postaci konia i jeźdźca symbolizują czystość, prawdę i niewinność; czerwień strzemion – wspaniałomyślność, hart ducha; kolor złoty – wiarę, stałość, mądrość, chwałę; czerń pola – rozwagę, mądrość i stałość.
Historia.
Pierwszy wizerunek herbu sycowskiego znajduje się dokumencie burmistrza i rady miejskiej z 29 maja 1377. Pieczęć zachowała się w nie najlepszym stanie. Przedstawia zbrojnego rycerza dmącego w róg. Na otoku znajduje się łaciński napis "S[igillum] CIVITATIS WARTHINBERCH "(pol.: Pieczęć miasta Sycowa). W górnych rogach herbu znajdują się gwiazdy lub róże. Według historyków jeździec przedstawia księcia dmącego w róg myśliwski, a u nóg konia biegnie pies.
Mała pieczęć ławnicza datowana na XV wiek przedstawiała opancerzonego mężczyznę w pozycji stojącej z rogiem i dwiema różami. W otoku znajdował się niemiecki napis "S[iegel] der stat schappen czu wartheberg" (pieczęć ławników miejskich w Sycowie). Na przestrzeni wieków w różny sposób interpretowano znaczenie herbu, a jego dawny wygląd przywrócono w 1888 roku za sprawą J. Franzkowskiego.

</doc>
<doc id="956538" url="https://pl.wikipedia.org/wiki?curid=956538" title="Chloropromazyna">
Chloropromazyna

Chloropromazyna (łac. "chlorpromazinum") – organiczny związek chemiczny, pochodna fenotiazyny o budowie zbliżonej do chloroprotyksenu. W postaci chlorowodorku stosowana jako lek psychotropowy o działaniu przeciwpsychotycznym, przeciwautystycznym i uspokajającym. Lek zaliczany do leków typowych działających głównie na receptory dopaminergiczne.
Historia.
Chloropromazyna została pierwszy raz zsyntetyzowana pod koniec 1950 roku przez chemika Paula Charpentiera w laboratoriach firmy Rhône-Poulenc. W 1951 roku rozpoczęto badania kliniczne w Wojskowej Klinice Psychiatrycznej w Paryżu. W listopadzie 1952 roku lek wprowadzono do lecznictwa pod nazwą handlową "Largactyl". Pierwszym krajem w którym zaczęto stosować "Largactyl" była Francja.
Chloropromazyna była pierwszym na świecie lekiem przeciwpsychotycznym (neuroleptykiem) i jest stosowana do dzisiaj. Wprowadzenie tego preparatu i kolejnych do lecznictwa było przełomem w leczeniu schizofrenii i wielu innych chorób psychotycznych.
Własności farmakologiczne i mechanizm działania.
Chloropromazyna jest pochodną fenotiazyny, zawierającą dodatkowy atom chloru w jednym z pierścieni benzenowych i grupę dimetyloaminopropylową (Me2NCH2CH2CH2–) przy heterocyklicznym atomie azotu. Jest pierwszym skutecznym neuroleptykiem wprowadzonym do lecznictwa. Wykazuje działanie przeciwpsychotyczne i uspokajające oraz przeciwautystyczne, przeciwlękowe i umiarkowanie przeciwwymiotne.
Zastosowana zewnętrznie w postaci roztworu na skórę lub błony śluzowe wykazuje silne działanie miejscowo znieczulające, jednak działanie to nie jest wykorzystywane w lecznictwie.
Używana w postaci chlorowodorku. Biologiczny okres półtrwania wynosi 30 godzin. Metabolizowana w wątrobie, jest wydalana przez nerki i układ pokarmowy w postaci nieaktywnych metabolitów. Przenika przez barierę krew-mózg, łożysko oraz do pokarmu kobiecego. Oddziałuje na różne receptory w mózgu, wykazuje następujące działanie:
Działanie rozpoczyna się po 30 do 60 minut w przypadku podania doustnego i po 15 do 30 minut w przypadku podania domięśniowego.
Chloropromazyna, jak większość pochodnych fenotiazyny, jest metabolizowana przez cytochrom P450 2D6.
Wskazania.
Jest stosowana głównie w przypadkach schizofrenii połączonej z nadpobudliwością ruchową, w stanach manii, w psychozach nieschizofrenicznych, jako środek uspokajający w premedykacji przed operacjami oraz w zaburzeniach emocjonalnych u dzieci. Jako lek pomocniczy stosowana w objawach abstynencyjnych toksykomanii, m.in. heroiny. Dawkowanie u dorosłych w psychiatrii początkowo 25 mg 3 razy na dobę aż do dawki optymalnej (200–600 mg na dobę). Maksymalna dawka początkowa w warunkach szpitalnych wynosi 800 mg.
Obecnie chloropromazyna straciła na znaczeniu jako lek przeciwpsychotyczny i nie jest już wymieniana w standardach schematów leczenia. W leczeniu schizofrenii i innych chorób psychotycznych stosowana rzadko, z wyraźną tendencją spadkową. Sytuacja ta spowodowana jest wprowadzeniem do lecznictwa psychiatrycznego nowych neuroleptyków, tzw. II generacji o bardziej selektywnym działaniu i dużo mniejszych skutkach ubocznych.
Działania niepożądane.
Do najczęstszych działań niepożądanych zalicza się senność, zaburzenia snu, depresję, niemożność koncentracji, zahamowanie ruchowe, parkinsonowski zespół poneuroleptyczny, drgawki, zaburzenia czynności wątroby, hipotermię, ostry zespół dyskinetyczny, zaburzenia temperatury ciała, apatię, tachykardię.
Preparaty – Polska.
Dawniej w Polsce dostępne były preparaty doustne pod nazwą handlową "Fenactil" drażetki. Wytwórcą tych preparatów były Jeleniogórskie Zakłady Farmaceutyczne "Polfa" (obecna "Jelfa") oraz Kutnowskie Zakłady Farmaceutyczne "Polfa" (obecnie Teva Kutno). Obecnie jedyną zarejestrowaną i dostępną w obrocie postacią leku doustną jest:
oraz postacie leku do wstrzyknięć
Preparaty dostępne na świecie.
Preparaty dostępne w Polsce wyłącznie w trybie importu docelowego.

</doc>
<doc id="956542" url="https://pl.wikipedia.org/wiki?curid=956542" title="Michael S. Brown">
Michael S. Brown



</doc>
<doc id="956543" url="https://pl.wikipedia.org/wiki?curid=956543" title="András Simon">
András Simon

András Simon (ur. 19 marca 1990 w Salgotarjan) – węgierski piłkarz, grający na pozycji napastnika.
Jest wychowankiem Hungári Budapeszt. W 2007 wraz ze swoim kolegą z zespołu Krisztiánem Németh dołączył do Liverpool FC. W sezonie 2009/2010 został wypożyczony do Córdoba CF, grającego w drugiej lidze hiszpańskiej. W latach 2011-2014 występuje w Győri ETO FC, z którego był wypożyczany do takich klubów jak Lombard Pápa, Szombathelyi Haladás i Kecskeméti TE. W 2014 przeszedł do Paksi FC.
Wraz z drużyną Węgier U-17 występował w 2006 roku na młodzieżowych mistrzostwach Europy do lat 17, gdzie Węgry odpadły już w fazie grupowej. Z kadrą U-19 wziął udział w mistrzostwach Europy U-19. Drużyna Simona przegrała wówczas w półfinale z ekipą Włoch. Młody piłkarz, podobnie jak jego kolega klubowy Nemeth zdobył jedną bramkę w całym turnieju, w przegranym 1:2 meczu fazy grupowej z Niemcami.

</doc>
<doc id="956546" url="https://pl.wikipedia.org/wiki?curid=956546" title="Mesa de Ocana">
Mesa de Ocana



</doc>
<doc id="956547" url="https://pl.wikipedia.org/wiki?curid=956547" title="Kulawa">
Kulawa

Kulawa ("Kaława") - struga na Równinie Charzykowskiej na skraju Zaborskiego Parku Krajobrazowego, w regionie Kaszub zwanym Zaborami. Źródła rzeki znajdują się na południe od leśniczówki Bukówki w głębokiej rynnie polodowcowej. 
Obszar źródłowy rzeki charakteryzuje się śladami poeksploatacyjnymi wydobycia kredy jeziornej. Rzeka przepływa południkowo wartkim strumieniem przez łąki i terasy dolinne malowniczej doliny leśnego obszaru Borów Tucholskich. Przypływa przez jeziora Duże Głuche, Małe Głuche i Szczeczonek uchodząc do Zbrzycy w miejscowości Laska. Rzeka stanowi kajakowy szlak wodny (ze wskazaniem na kajaki typu jedynka). Dolina rzeki Kulawy w roku 2009 została objęta ochroną rezerwatu o nazwie "Dolina Kulawy". 

</doc>
<doc id="956548" url="https://pl.wikipedia.org/wiki?curid=956548" title="Cabaret Voltaire">
Cabaret Voltaire



</doc>
<doc id="956550" url="https://pl.wikipedia.org/wiki?curid=956550" title="Adi Sankara">
Adi Sankara



</doc>
<doc id="956555" url="https://pl.wikipedia.org/wiki?curid=956555" title="Lord major Londynu">
Lord major Londynu

Lord major Londynu, lord mer Londynu – odpowiednik mera w City of London, wybierany na roczną kadencję.
Od 2006 jego oficjalna postać to "Lord Mayor of the City of London" (dla lepszego odróżnienia od "Mayor of London", czyli burmistrza całego Londynu).
Historia.
Stanowisko to utworzono w roku 1189. Lord major Londynu był wybierany przez mieszczan, a nie wyznaczany przez władcę, co w 1215 zostało zagwarantowane edyktem króla Jana bez Ziemi. Tytuł "Lord Mayor of London" zaczął być używany w 1354, w odniesieniu do Thomasa Legge’a (wybranego wówczas na drugą kadencję).
Dodatkowe funkcje.
Jest on z urzędu ("ex-officio") rektorem Uniwersytetu Londyńskiego w City oraz admirałem portu w Londynie ("Admiral of the Port of London").

</doc>
<doc id="956556" url="https://pl.wikipedia.org/wiki?curid=956556" title="Andras Simon">
Andras Simon



</doc>
<doc id="956557" url="https://pl.wikipedia.org/wiki?curid=956557" title="Tyle słońca w całym mieście (album)">
Tyle słońca w całym mieście (album)

Tyle słońca w całym mieście – debiutancki album Anny Jantar, wydany w 1974 roku. Zawierał jeden z najbardziej pamiętnych hitów na polskim rynku muzycznym – "Tyle słońca w całym mieście". W 1976 roku doczekał się znaczącego odznaczenia – tytułu "Złotej Płyty". Reedycja z 2001 zawiera dodatkowo 4 utwory pochodzące z EPki "Na skrzydłach dni" wydanej pierwotnie w 1972.
Lista utworów.
CD 2001 r. (utwory z EP "Na skrzydłach dni").
nagrania bonusowe:

</doc>
<doc id="956558" url="https://pl.wikipedia.org/wiki?curid=956558" title="Adinkra">
Adinkra

Adinkra – grupa symboli wywodzących się z kultury ludu Akan z Ghany z Afryki Zachodniej. 
Opis.
Adinkra symbolizują popularne, miejscowe przysłowia lub aforyzmy. Przedstawiają stylizowane przedmioty, zwierzęta, rośliny, wytwory natury, budowle, także fryzury i figury geometryczne. Umieszczane są na tkaninach (głównym ośrodkiem tkackim jest wioska położona w pobliżu Kumasi – Ntonso), ścianach, ceramice, logach, a także występują jako malowidła na drzeworytach. Mieszkańcy Ghany używali/znali około czterystu takich symboli; obecnie w powszechnym użytku jest ich od pięćdziesięciu do stu.
Historia.
Rozwój i wzrost znaczenia Adinkra nastąpił w XIX wieku, w okresie rozkwitu tkactwa i rzemiosła w Ghanie oraz na Wybrzeżu Kości Słoniowej. Szczególną popularnością symbole adinkry cieszyły się podczas konfliktu zbrojnego pomiędzy królestwem Gyaaman (Ghana i część Wybrzeża Kości Słoniowej) a Aszanti. Ludzie z Gyaaman – pierwsi twórcy Adinkry, próbowali naśladować sąsiedni symbol narodowy, tak zwanego „złotego stołka”, należącego do Aszanti. Kiedy król Gyaaman został w końcu zabity, jego szaty z symbolami Adinkra zostały zabrane jako wojenne trofeum przez Asante Hene, czyli króla Aszantów – Nanę Osei Bonsu-Panyin.
Znaczenie.
Etymologia: słowo ‘adinkra’ wywodzi się z języka ludów Akan, pochodzi od słowa ‘dinkra’, oznaczającego „pożegnanie”, „pozostanie w rozdzieleniu”, „rozłąkę”. Innym znaczeniem ‘adinkra’ jest nazwa na króla Gyaaman.
Symbole Adinkra były i są nadal tłoczone na tkaninach używanych przede wszystkim podczas ceremonii pogrzebowych, ale również uroczystości weselnych, obrzędów inicjacyjnych.
Proces drukowania.
Po zdobyciu szat króla Gyaaman, Aszanti pogłębili swoją wiedzę na temat pozyskiwania i używania specjalnego atramentu o nazwie „aduru”. Jest on wykorzystywany w procesie drukowania wzorów na bawełnianych tkaninach. Uzyskuje się go przez gotowanie kory z drzewa badie wraz z żużlem żelaza. Nie jest on jednak chemicznie utrwalany na materiałach, toteż nie powinno się ich za bardzo moczyć. Tkaniny na których widnieją Adinkra to tzw. Adiry.
Wytwórcy i użytkownicy.
Procesem wytwarzania zajmują się jedynie osoby, które posiadły już umiejętność przygotowywania 
i drukowania wzorów, znające znaczenie poszczególnych symboli. Kiedyś odzież pokryta symbolami Adinkra była zarezerwowana wyłącznie dla królów Asante lub innych ważnych przywódców, także duchownych. Z biegiem lat zaczęli ich używać zwykli ludzie, którzy jednak zakładają te tkaniny na specjalne okazje, zwłaszcza pogrzeby.
Adinkra teraz.
W dzisiejszych czasach symbole te odgrywają bardzo ważną rolę w handlu turystycznym, ceramice, architekturze, rzeźbie, sztuce użytkowej i produktach komercyjnych (nawet w kształcie czekoladek!).

</doc>
<doc id="956559" url="https://pl.wikipedia.org/wiki?curid=956559" title="Mała klauzula rebus sic stantibus">
Mała klauzula rebus sic stantibus

Sądowa waloryzacja świadczeń pieniężnych zwana też małą klauzulą "rebus sic stantibus" – instytucja prawa cywilnego pozwalająca na sądową zmianę wysokości świadczenia w razie istotnej zmiany siły nabywczej pieniądza po powstaniu zobowiązania.
Przesłanki sądowej waloryzacji są następujące:
Przesłanką negatywną dochodzenia sądowej waloryzacji świadczeń pieniężnych jest prowadzenie przez stronę przedsiębiorstwa, jeżeli świadczenie pozostaje w związku z prowadzeniem przedsiębiorstwa.
W przypadku zaistnienia obu przesłanek pozytywnych i braku przesłanki negatywnej, sąd władny jest:
Mała klauzula "rebus sic stantibus" została uregulowana w art. 3581 § 3 i 4 kodeksu cywilnego.

</doc>
<doc id="956561" url="https://pl.wikipedia.org/wiki?curid=956561" title="Tadeusz Huk">
Tadeusz Huk

Tadeusz Huk (ur. 1 maja 1948 w Krakowie) – polski aktor teatralny, filmowy i telewizyjny.
Życiorys.
Jest absolwentem VIII Liceum Ogólnokształcącego im. Stanisława Wyspiańskiego w Krakowie. W 1970 ukończył z wyróżnieniem studia na Państwowej Wyższej Szkole Teatralnej w Krakowie.
Pracę rozpoczął w 1970 w Teatrze im. Juliusza Słowackiego. W 1974 przeszedł do Teatru Starego. W 2014 przeszedł na emeryturę.
Jako aktor filmowy debiutował w 1969 w "Dniu oczyszczenia". Wcielił się w około sto ról teatralnych, filmowych, telewizyjnych i kabaretowych.
W 2011 otrzymał Srebrny Medal „Zasłużony Kulturze Gloria Artis” (2011).

</doc>
<doc id="956564" url="https://pl.wikipedia.org/wiki?curid=956564" title="Lord Mayor">
Lord Mayor



</doc>
<doc id="956568" url="https://pl.wikipedia.org/wiki?curid=956568" title="Choroba Bourneville'a">
Choroba Bourneville'a



</doc>
<doc id="956573" url="https://pl.wikipedia.org/wiki?curid=956573" title="Herb gminy Mochowo">
Herb gminy Mochowo

Herb gminy Mochowo przedstawia patrona tutejszej parafii, św. Marcina, który oddaje biedakowi część swego płaszcza żołnierskiego.
Opis herbu.
W polu czerwonym jeździec w srebrnej zbroi na srebrnym koniu. Nad czarnowłosą głową jeźdźca złoty nimb, na plecach płaszcz takiejż barwy. Trzymanym w prawej ręce mieczem święty odcina kawał płaszcza przytrzymywanego lewą ręką. Poniżej siedzi nagi mężczyzna z wyciągniętymi do góry dłońmi.

</doc>
<doc id="956574" url="https://pl.wikipedia.org/wiki?curid=956574" title="Bożena Krzyżanowska">
Bożena Krzyżanowska

Bożena Barbara Krzyżanowska-Marcinkowska (ur. 6 września 1957 w Krakowie, zm. 11 sierpnia 2019 we Wrocławiu) – polska aktorka teatralna i filmowa, piosenkarka. Znana szczególnie z tytułowej roli Édith Piaf w spektaklu "Piaf" granym we Wrocławskim Teatrze Współczesnym. W 1989 zdobyła Grand Prix na wrocławskim X Przeglądzie Piosenki Aktorskiej.
Życiorys.
Urodziła się i wychowała w Krakowie, gdzie w 1976 ukończyła VIII Liceum Ogólnokształcącego im. Stanisława Wyspiańskiego. Studiowała na Wydziale Aktorskim w krakowskiej PWST. Na drugim roku studiów zadebiutowała na scenie Starego Teatru w zastępstwie za Monikę Niemczyk w roli Misi Chomińskiej w widowisku Joanny Olczak-Ronikier "Z biegiem lat, z biegiem dni..." (1978) w reżyserii Andrzeja Wajdy. W 1980 obroniła dyplom aktorski dzięki podwójnej roli Bianki i Wdowy w komedii Shakespeare’a "Poskromienie złośnicy" w reż. Anny Polony z Krzysztofem Globiszem, Krzysztofem Pieczyńskim i Anną Chitro. Jeszcze podczas studiów wystąpiła jako Nela w przedstawieniu Aleksieja Arbuzowa "Okrutne zabawy" w Teatrze Dramatycznym w Gdyni.
W latach 1980–1985 związana była zawodowo z Teatrem Ludowym, gdzie grała Basię w "Krakowiakach i góralach" (1981) Wojciecha Bogusławskiego w reż. Henryka Giżyckiego, Orsettę w "Awanturze w Chioggi" (1981) Carla Goldoniego w reż. Macieja Wojtyszki, Judytę w "Księdzu Marku" (1981) Juliusza Słowackiego, narzeczoną w "Krwawych godach" (1984) Federica Garcíi Lorci, Laurę w "Kordianie" (1984) Słowackiego. 
W psychologicznym filmie kostiumowym Macieja Wojtyszki "Ognisty anioł" (1985) z Jerzym Radziwiłowiczem wystąpiła jako Renata, która od dzieciństwa widzi wokół siebie ognistego anioła, którego nazwywa Madielem. Izabella Cywińska przyjęła ją do Teatru Nowego w Poznaniu, gdzie pracowała w latach 1985-1989, podróżowała po Europie z widowiskiem Janusza Wiśniewskiego "Modlitwa chorego przed nocą" (1987), gdzie grała postać Konia.
W 1989 zdobyła Nagrodę Główną na X Przeglądzie Piosenki Aktorskiej we Wrocławiu. Krzysztof Jasiński zaangażował ją do roli Kordulli w musicalu Janusza Grzywacza "Pan Twardowski" z Andrzejem Zauchą, prapremiera odbyła się 5 lutego 1990 w Krakowskim Teatrze STU. W 1991 w teatrze Schauspiel w Bonn w przedstawieniu Janusza Wiśniewskiego "Ankunft Quai 4" śpiewała niemiecką wersję piosenki Agnieszki Osieckiej. W 1992 otrzymała Medal Młodej Sztuki w Poznaniu. W 1994 Jan Szurmiej obsadził ją w roli Emilii w "Sztukmistrzu z Lublina" noblisty Isaaca Bashevisa Singera w Teatrze Muzycznym „Roma”. 
W 1993 w Operetce Warszawskiej zagrała tytułową rolę francuskiej gwiazdy piosenki Édith Piaf w musicalu Pam Gems "Piaf" w reż. Jana Szurmieja. Rok później (1994) inscenizacja został przeniesiony na scenę Wrocławskiego Teatru Współczesnego, z którym była związana w latach 1997–2002. 
W niemieckim miniserialu przygodowo-komediowym fantasy ZDF "Stella Stellaris" (1994) z Alexandrą Marią Larą, Karlem Michaelem Voglerem i Karoliną Rosińską pojawiła się jako Rosanna von Fall, matka dziecięcych bohaterów.
Występowała w widowisku poświęconym Agnieszce Osieckiej – pt. "Piosenki Osieckiej" (2003) w reż. Jana Szurmieja w jednej z głównych ról jako Stara A. w Teatrze im. Norwida w Jeleniej Górze, "Operze za 3 grosze" (2004) Bertolta Brechta w reż. Laca Adamíka jako zdeklasowana arystokratka Pani Celia Peachum w Teatrze Syrena oraz spektaklu muzycznym "Pamięci Edith Piaf" z akordeonistą Wiesławem Prządką. 
Na małym ekranie można ją było dostrzec w serialach: "M jak miłość" (2005), "Na dobre i na złe" (2006), "Bezmiar sprawiedliwości" (2006) i "Hotel 52" (2010).
Została pochowana na Cmentarzu Rakowickim w Krakowie. 

</doc>
<doc id="956576" url="https://pl.wikipedia.org/wiki?curid=956576" title="I LO w Krakowie">
I LO w Krakowie



</doc>
<doc id="956582" url="https://pl.wikipedia.org/wiki?curid=956582" title="Epiloia">
Epiloia



</doc>
<doc id="956586" url="https://pl.wikipedia.org/wiki?curid=956586" title="Anna Jantar (album)">
Anna Jantar (album)

Anna Jantar – czwarty album Anny Jantar wydany latem 1980 roku przez wytwórnie Pronit i Tonpress. W 2003 i 2010 roku album był reedytowany przez Agencję Artystyczną MTJ w formie płyt CD, a w 2018 w formie płyty gramofonowej. Jego nakład osiągnął status „Złotej Płyty”. 

</doc>
<doc id="956589" url="https://pl.wikipedia.org/wiki?curid=956589" title="Andrzej Pawlik (dziennikarz)">
Andrzej Pawlik (dziennikarz)

Andrzej Pawlik (ur. 20 listopada 1942, zm. 13 kwietnia 1995) – dziennikarz, publicysta.
Był uczniem VIII LO w Krakowie w latach 1956–1960. Potem studiował polonistykę na Uniwersytecie Jagiellońskim. W 1966 roku rozpoczął pracę w „Dzienniku Polskim". W latach 70. został przeniesiony do „Gazety Krakowskiej". W sierpniu 1980 roku powrócił do swojej pierwszej redakcji. Publikował również w „Polityce", „Przeglądzie Tygodniowym", „Nowej Europie". W 1994 roku otrzymał nagrodę firmy „Sedgwick" za podejmowanie problematyki finansów i ubezpieczeń. Był również laureatem nagród klubowych Stowarzyszenia Dziennikarzy Polskich.

</doc>
<doc id="956590" url="https://pl.wikipedia.org/wiki?curid=956590" title="Leszek Piskorz">
Leszek Piskorz

Leszek Piskorz (ur. 14 maja 1947 w Krakowie) – polski aktor teatralny, filmowy i telewizyjny, pedagog.
Życiorys.
Absolwent VIII Liceum Ogólnokształcącego im. Stanisława Wyspiańskiego w Krakowie z 1965. W 1970 ukończył Państwową Wyższą Szkołę Teatralną im. Ludwika Solskiego w Krakowie. Związał się ze Starym Teatrem im. Heleny Modrzejewskiej, w którym w ciągu 25 lat pracy zawodowej zagrał ok. 70 ról. Występował również w Teatrze Telewizji, serialach i filmach. Ma także osiągnięcia reżyserskie. Jest profesorem PWST w Krakowie oraz Szkoły Teatralnej przy Uniwersytecie Wisconsin of Milwaukee w Stanach Zjednoczonych.
Ojciec aktorki Małgorzaty Piskorz.

</doc>
<doc id="956593" url="https://pl.wikipedia.org/wiki?curid=956593" title="Horodek (obwód witebski)">
Horodek (obwód witebski)

Horodek (biał. Гарадок, "Haradok") – miasto na Białorusi, stolica rejonu horodeckiego obwodu witebskiego, 30 km od Witebska. Liczy 12,9 tys. mieszkańców (2010).
Znajduje tu się stacja kolejowa Horodek, położona na linii Jeziaryszcza - Witebsk.
Historia.
W średniowieczu znajdował się tu gród obronny. W późniejszym okresie w północno-zachodniej części dawnego miasta wznosił się zamek. Znajdował się w składzie starostwa jezierzywskiego.
Po I rozbiorze Rzeczypospolitej w 1772 roku włączony do Rosji.
Pod koniec XIX wieku większość ludności stanowiła ludność żydowska.
Herb.
Herb Horodka został ustanowiony 20 stycznia 2006 roku rozporządzeniem prezydenta Białorusi nr 36.

</doc>
<doc id="956598" url="https://pl.wikipedia.org/wiki?curid=956598" title="Tadeusz Gierymski">
Tadeusz Gierymski

Tadeusz Gierymski (ur. 9 czerwca 1928 w Płońsku, zm. 22 listopada 2009 w Częstochowie) – polski poeta i prozaik, odkrywca talentu Haliny Poświatowskiej.
Debiutował w 1955 roku, publikując swoje wiersze w „Tygodniku Powszechnym”. W 1976 roku napisał i wydał pierwszy zbiór utworów poetyckich "Mała oda do lampy". W 1982 roku wyszedł kolejny tomik "Rosa i rdza", wydany przez warszawską Ludową Spółdzielnię Wydawniczą. Następna książka to "Wiersze", które ukazały się w 1999 roku. W 2001 wydał zbiór osobistych zapisków, czyli "Notatki z czasu". W listopadzie 2002 roku częstochowskie Wydawnictwo "e media" wydało jego wybór wierszy "Wyścig z Czasem. Wybór wierszy". W ostatnich utworach często nawiązywał do swoich podróży do Norwegii.
Przez wiele lat prowadził kąciki poetyckie w lokalnej prasie, m.in. w „Dzienniku Częstochowskim 24 Godziny” i w tygodniku „Gazeta Częstochowska”, gdzie w 1956 roku opublikował debiutanckie wiersze częstochowskiej poetki Haliny Poświatowskiej. Jak przyznał po latach, początkowo nie docenił jakości tych utworów, ale chciał sprawić przyjemność ciężko chorej, młodej dziewczynie.

</doc>
<doc id="956601" url="https://pl.wikipedia.org/wiki?curid=956601" title="Warunek">
Warunek

Warunek – zawarte w treści czynności prawnej zastrzeżenie, które uzależnia powstanie lub ustanie skutku prawnego od zdarzenia przyszłego i niepewnego.
Zdarzenie przyszłe jest niepewne wtedy, gdy:
Warunek należy odróżnić od zastrzeżenia, uzależniającego skutek czynności prawnej od tego, czy strona zechce zobowiązanie wykonać – w takim przypadku czynność prawna nie została w ogóle dokonana ze względu na brak stanowczej decyzji wywołania skutków prawnych. Warunkiem nie jest także zastrzeżenie, które uzależnia skuteczność czynności prawnej od zdarzenia, które na pewno nastąpi, lub które nastąpiło przez dokonaniem czynności prawnej, a strony o tym nie wiedziały.
Warunkowo uprawniony ma prawo wykonywać wszelkie czynności zmierzające do zachowania jego prawa. Prawa drugiej strony są odpowiednio ograniczone – nie może ani w drodze czynności faktycznych ani prawnych doprowadzić do tego, że uprawniony warunkowo nie mógłby skorzystać ze swego prawa w razie ziszczenia się warunku.
Polskie prawo pozwala na umieszczanie warunków w każdej czynności prawnej z zastrzeżeniem wyjątków przewidzianych w ustawie, lub wynikających z właściwości czynności prawnej.
Rodzaje warunków.
a) "zawieszający" – skuteczność czynności prawnej zostaje odsunięta w czasie; warunek niemożliwy oraz warunek przeciwny ustawie lub zasadom współżycia społecznego pociąga za sobą nieważność czynności prawnej;
b) "rozwiązujący" – zaistnienie zdarzenia prawnego niepewnego kończy skuteczność prawną czynności prawnej; warunek niemożliwy oraz warunek przeciwny ustawie lub zasadom współżycia społecznego uważa się za nieistniejący.
Ziszczenie się warunku.
Jeśli warunek się ziści, a czego innego nie zastrzeżono – od tego momentu (ex nunc):
Jeżeli warunek się nie ziści – stan prawny z chwili zawarcia czynności prawnej stabilizuje się; po jednej stronie wygasa uprawnienie warunkowe, po drugiej stronie wygasa ograniczenie praw podmiotowych związanych z tym warunkiem.
Fikcja skuteczności warunku.
Prawo wprowadza dwie fikcje skuteczności warunków:
Warunek potestatywny.
Warunek potestatywny – warunek, którego ziszczenie się zależy od woli stron (zależy, ale nie zależy wyłącznie – porównaj z zastrzeżeniem umownym).

</doc>
<doc id="956604" url="https://pl.wikipedia.org/wiki?curid=956604" title="Misericordia Domini">
Misericordia Domini

Misericordia Domini – w ikonografii chrześcijańskiej przedstawienie Chrystusa ze śladami męki, stojącego w grobie. Czasem towarzyszy mu Maryja.

</doc>
<doc id="956606" url="https://pl.wikipedia.org/wiki?curid=956606" title="’O sole mio">
’O sole mio

’O sole mio (pol. „Moje słońce”) – pieśń neapolitańska napisana w 1898 roku. Autorem słów jest Giovanni Capurro, a muzyki – Eduardo Di Capua.
Kwestia autorstwa Eduardo di Capui została zakwestionowana w 2004, gdy sędzia z Turynu orzekł, że współautorem tej piosenki (oraz 18 innych piosenek di Capui) jest Alfredo Mazzucchi (1878–1972); tym samym piosenka „’O sole mio” została usunięta z publicznej domeny i objęta ochroną praw autorskich do 2042.
Nagrywana zarówno przez śpiewaków operowych jak Jan Kiepura, Enrico Caruso, Mario Lanza czy Luciano Pavarotti (w tym wypadku zwykle jest śpiewana po neapolitańsku), jak i też przez wykonawców spod znaku muzyki pop, np. Bryana Adamsa, a zwłaszcza Elvisa Presleya pod tytułem „It’s Now or Never” (1960). W wersji rozrywkowej piosenka ta jest śpiewana w różnych językach.

</doc>
<doc id="956607" url="https://pl.wikipedia.org/wiki?curid=956607" title="Garde Ecossaise">
Garde Ecossaise



</doc>
<doc id="956610" url="https://pl.wikipedia.org/wiki?curid=956610" title="Straż Szkocka">
Straż Szkocka



</doc>
<doc id="956611" url="https://pl.wikipedia.org/wiki?curid=956611" title="Zasada ostrożnej wyceny">
Zasada ostrożnej wyceny

Zasada ostrożnej wyceny (zasada ostrożności) – jedna z nadrzędnych zasad rachunkowości, która nakazuje wyceniać zasoby majątkowe jednostki i źródła ich pochodzenia, tak aby nie spowodować zniekształcenia wyniku finansowego.
Ustawa o rachunkowości z dnia 29 września 1994 r. formułuje tę zasadę w art. 7 ust. 1:
"Poszczególne składniki aktywów i pasywów wycenia się stosując rzeczywiście poniesione na ich nabycie (wytworzenie) ceny (koszty), z zachowaniem zasady ostrożności. W szczególności należy w tym celu w wyniku finansowym, bez względu na jego wysokość, uwzględnić:"

</doc>
<doc id="956612" url="https://pl.wikipedia.org/wiki?curid=956612" title="Gustavs Celmins">
Gustavs Celmins



</doc>
<doc id="956617" url="https://pl.wikipedia.org/wiki?curid=956617" title="Lech Boguszewicz">
Lech Boguszewicz

Lech Felicjan Boguszewicz (ur. 27 sierpnia 1938 w Wilnie, zm. 9 sierpnia 2010 w Gdańsku) – polski lekkoatleta, długodystansowiec.
Życiorys.
Syn Jana i Konstancji Jarmuszewicz. Absolwent V Liceum Ogólnokształcącego w Gdańsku (1956) oraz Wydziału Budownictwa Wodnego Politechniki Gdańskiej (1965). W latach 1968-82 pełnił funkcję wiceprezesa zarządu do spraw inwestycji i budownictwa oraz prezesa sekcji lekkoatletycznej Spójni Gdańsk, później był prezesem Pomorskiej Rady Olimpijskiej w Gdańsku. Przez wiele lat był dyrektorem w Gdańskiej Dyrekcji Rozbudowy Miast i Osiedli Wiejskich oraz Miejskiego Ośrodka Sportu i Rekreacji w Gdańsku. Realizator i inicjator modernizacji Stadionu Leśnego w Sopocie.
Kariera sportowa.
Startował w biegach średnio- i długodystansowych. Siódmy zawodnik uniwersjady w Sofii (1961) w biegu na 1500 metrów. Największe sukcesy odniósł startując w biegu na 5000 metrów, który czternastokrotnie przebiegł w czasie poniżej 14 minut. Zajął na tym dystansie czwarte miejsce na mistrzostwach Europy w Belgradzie w 1962, przegrywając ze złotym medalistą (Brytyjczykiem Tullohem) o 3 sekundy. Startował także na 5000 m na igrzyskach olimpijskich w Tokio w 1964. W drugim biegu eliminacyjnym Boguszewicz zajął 4. miejsce w stawce 13 zawodników, jego wynik (13:52,8) był 7. rezultatem całych eliminacji, jednak awans uzyskiwało jedynie trzech pierwszych biegaczy z każdego biegu i Polak nie awansował do finału.
W 1964 został mistrzem Wielkiej Brytanii (Amateur Athletics Association) w biegu na 3 mile. W rozegranym w Londynie biegu Boguszewicz zwyciężył z czasem 13:24,42, wyprzedzając Witolda Barana i mistrza Europy z 1962 Bruce’a Tulloha.
Czterokrotnie zdobył złote medale mistrzostw Polski:
3 czerwca 1966 zajął 3. miejsce w rozgrywanym we francuskim Lorient biegu na 5000 metrów ustanawiając rekord Polski na tym dystansie – 13:44,4. Ten rezultat jest aktualnym rekordem klubu SKLA Sopot.
W latach 1961–1968 24-krotnie reprezentował Polskę w meczach międzypaństwowych (6 zwycięstw indywidualnych w 25 występach).
Dwukrotnie sklasyfikowany w czołowej dziesiątce corocznego światowego rankingu Track &amp; Field News (w obu przypadkach w biegu na 5000 metrów) (1962 – 8. miejsce &amp; 1963 – 5. miejsce).
Zaliczany do Wunderteamu.
Został pochowany na Cmentarzu Oliwskim w Gdańsku (kwatera 17-8-1).

</doc>
<doc id="956619" url="https://pl.wikipedia.org/wiki?curid=956619" title="Miory">
Miory

Miory (biał. "Мёры", "Miory") – miasto na Białorusi, centrum administracyjne rejonu miorskiego obwodu witebskiego, 210 km od Witebska, 8,1 tys. mieszkańców (2010).
Prywatne miasto szlacheckie położone było w końcu XVIII wieku w powiecie brasławskim województwa wileńskiego.
Historia.
Miory to dawny ośrodek dóbr Ryłłów. W roku 1640 kupione zostały przez sędziego brasławskiego Sebastiana Światopełka Mirskiego. Światopełk Mirski w 1641 zbudował drewniany kościół katolicki. W wyniku II rozbioru Polski miejscowość została przyłączona do Rosji w składzie powiatu dziśnieńskiego guberni mińskiej (od 1842 roku w guberni wileńskiej). W XIX w. dobra podzielone zostały między Doboszyńskich, Puciatów, Reuttów i Klottów. Część Mirskich pozostawała w ich rękach do 1939 r. W okresie II Rzeczypospolitej Polskiej miejscowość była siedzibą gminy.
Miasto jest stolicą rejonu miorskiego, do 1954 należało do obwodu połockiego, w latach 1954–1960 do obw. mołodeczańskiego, a od 1960 do obw. witebskiego. W 1972 roku Miory otrzymały prawa miejskie.
Demografia.
Według Powszechnego Spisu Ludności z 1921 roku zamieszkiwały tu 422 osoby, 46 było wyznania rzymskokatolickiego, 5 prawosławnego a 371 mojżeszowego. Jednocześnie 47 mieszkańców zadeklarowało polską, 371 żydowską a 4 inną przynależność narodową. Było tu 70 budynków mieszkalnych. W 1931 w 144 domach zamieszkiwało 730 osób.
Religia.
Cerkiew prawosławna.
Miasto jest siedzibą dekanatu miorskiego (w eparchii połockiej i głębockiej) oraz należącej do niego parafii pw. Położenia Ryzy Matki Bożej. Cerkiew parafialną zbudowano w 1991 r.
Kościół rzymskokatolicki.
Parafia.
W latach 1905–1907 wybudowano nowy kościół Wniebowzięcia NMP z inicjatywy ks. Józefa Borodzicza. Kościół wybudowano z czerwonej cegły w stylu neogotyckim.
Od 1937 roku proboszczem w Miorach był ks. Franciszek Kuksewicz. 22 czerwca 1941 roku po aresztowaniu przez NKWD, został przewieziony do Berezwecza. Pod koniec czerwca 1941 został rozstrzelany za Dźwiną, w czasie ewakuacji więźniów z Berezwecza.
Kościół w Miorach od 1956 roku jest nieprzerwanie czynny.
Herb.
Herb Mior został ustanowiony 20 stycznia 2006 roku rozporządzeniem prezydenta Białorusi nr 36.

</doc>
<doc id="956620" url="https://pl.wikipedia.org/wiki?curid=956620" title="Fundusz amortyzacyjny">
Fundusz amortyzacyjny



</doc>
<doc id="956621" url="https://pl.wikipedia.org/wiki?curid=956621" title="Rak szyjki macicy">
Rak szyjki macicy

Rak szyjki macicy (łac. "carcinoma cervicis uteri", ang. cervical cancer) – pierwotny nowotwór złośliwy szyjki macicy. Inwazyjnego raka szyjki macicy poprzedza stan zwany wewnątrznabłonkową neoplazją szyjki macicy (ang. cervical intraepithelial neoplasia, CIN, dawniej określany jako dysplazja szyjki macicy albo rak przedinwazyjny). CIN może ulegać progresji do raka inwazyjnego, sama nie stanowiąc zagrożenia dla zdrowia kobiety; stąd tak istotne jest wczesne wykrycie tych zmian w badaniu cytologicznym rozmazu z pochwowej części szyjki macicy. Zakażenie ludzkim wirusem brodawczaka (HPV) jest koniecznie do rozwinięcia się raka szyjki macicy prawie we wszystkich przypadkach. Dwa typy wirusa: 16 i 18 są odpowiedzialne za około 70% przypadków raka szyjki macicy.
Epidemiologia.
Na rozwój raka szyjki macicy wpływa wiele różnych czynników. Istnieje wyraźny związek między aktywnością seksualną kobiety a ryzykiem powstania stanu przedrakowego lub raka szyjki macicy.
Wcześnie rozpoczęte współżycie seksualne i zmiany partnerów ułatwiają infekcje wirusem karcinogennym, przenoszonym drogą płciową. W wielu przypadkach jest on właśnie odpowiedzialny za raka szyjki macicy. Seks z wieloma partnerami zwiększa zagrożenie tą chorobą. Z reguły ujawnia się w odległym czasie od stosunku seksualnego, podczas którego kobieta została zarażona (średnio 10-15 lat).
Etiologia i patogeneza.
Zidentyfikowano następujące czynniki ryzyka raka szyjki macicy:
Objawy i przebieg.
Większość kobiet ze zmianami przedrakowymi – CIN/SIL nie ma charakterystycznych objawów; jedyne występujące objawy mogą być związane z zapaleniem szyjki macicy ("cervicitis"). Rak szyjki na podłożu zmian przedrakowych rozwija się przeciętnie od 3 do 10 lat
Objawy zgłaszane przez chore są niespecyficzne:
Nowotwór szerzy się lokalnie przez naciekanie sąsiadujących tkanek i narządów. Nacieka przymacicze i ścianę miednicy małej; bezpośredni ucisk guza na moczowody może prowadzić do ich niedrożności skutkującej wodonerczem, roponerczem, odmiedniczkowym zapaleniem nerek i mocznicą. Naciekanie odbytnicy prowadzi do wytworzenia przetoki. Rak może też naciekać ścianę pęcherza moczowego oraz pochwę, rzadziej trzon macicy. Często przerzutuje drogą naczyń chłonnych do węzłów chłonnych: okołoszyjkowych, biodrowych zewnętrznych, biodrowych wspólnych, okołoaortalnych, pachwinowych, ale także do szyjnych; przerzuty drogą chłonną następują stosunkowo wcześnie. Rzadziej i później nowotwór przerzutuje drogą naczyń krwionośnych, przede wszystkim do płuc i kości.
Obraz histologiczny.
Najczęstszym typem histologicznym raka szyjki macicy jest rak płaskonabłonkowy ("carcinoma planoepitheliale cervicis uteri"). Drugim co do częstości występowania jest gruczolakorak szyjki macicy ("adenocarcinoma cervicis uteri"), występujący w kilku odmianach ("adenocarcinoma mucisnosum endocervicale", "adenocarcinoma endometrioides", "adenocarcinoma clarocellulare", "carcinoma adenosquamosum").
Niewielką część raków szyjki stanowią guzy o zróżnicowaniu neuroendokrynnym (rak drobnokomórkowy). Nowotwory złośliwe pochodzenia nienabłonkowego (nie będące rakami) są bardzo rzadkie w szyjce. Spośród nich spotyka się przede wszystkim mięśniakomięsaka prążkowanokomórkowego zarodkowego ("rhabdomyosarcoma embryonale", "sarcoma botryoides"), gruczolak wielopostaciowy złośliwy ("tumor mixtus malignus") i chłoniaki złośliwe z komórek B.
Histologicznie CIN manifestuje się zaburzeniem różnicowania komórek nabłonka wielowarstwowego płaskiego, zmianą morfologii pojedynczych komórek i zaburzeniem budowy architektonicznej całego nabłonka. Komórki prawidłowego nabłonka mają okrągłe, równe jądra o drobnoziarnistej chromatynie rozproszonej regularnie. W nabłonku z cechami neoplazji śródnabłonkowej (CIN) stwierdza się cechy atypii: powiększenie jąder komórkowych, ich hiperchromazję, polimorfizm kształtu, wielkości oraz zabarwienia. Częste są komórki dwu- i wielojądrowe. Organizacja nabłonka jest zaburzona. W miarę nasilenia zmian morfologicznych wzrasta stopień CIN jaki przypisuje się tym zmianom. Ponadto, w komórkach nabłonka zainfekowanego wirusem brodawczaka stwierdza się koilocyty – komórki z dużą jasną wodniczką, silnie zaznaczoną hiperchromazją i charakterystycznym, "pomarszczonym" obrysem. W zainfekowanym HPV nabłonku występuje parakeratoza, a granice międzykomórkowe są wyraźnie widoczne i pogrubiałe. Komórki nabłonka z cechami CIN często "tapetują" cewki gruczołowe, co należy w ocenie histologicznej różnicować z naciekaniem podścieliska.
CIN pojawia się najczęściej w tak zwanej strefie transformacji na przedniej wardze szyjki macicy, szerząc się następnie w dwóch kierunkach: w głąb kanału szyjki macicy i na boki, podminowując nabłonek gruczołowy szyjki.
Rozpoznanie.
Żeby skutecznie leczyć pacjentkę z rakiem szyjki macicy, powinna ona trafić do lekarza we wczesnym stadium rozwoju choroby. Objawy nowotworu występują jednak późno, a jeśli nawet pojawią się wcześnie, zwykle są skąpe. Dlatego Unia Europejska proponuje, aby u wszystkich kobiet od 30 roku życia wykonywane były przesiewowe badania cytologiczne przynajmniej raz w roku. Zaleca się, by lekarz pierwszego kontaktu pytał pacjentkę podczas wywiadu chorobowego o ostatnią wizytę u ginekologa oraz wynik badania cytologicznego.
Drugi istotny element rozpoznania to szybkie ustalenie ostatecznego rozpoznania u osoby podejrzanej o nowotwór szyjki macicy (z oceną stopnia jego zaawansowania) i umożliwienie jej optymalnego leczenia. Podstawą diagnostyki jest pełne badanie lekarskie oraz badanie ginekologiczne "per vaginam" i "per rectum", badanie cytologiczne, kolposkopowe, a także pobranie wycinka do badania histopatologicznego, dającego podstawę do ostatecznego rozpoznania i rozpoczęcia leczenia. Do ustalenia stopnia zaawansowania choroby, według klasyfikacji opracowanej przez Międzynarodową Federację Położników i Ginekologów (FIGO) w Montrealu w 1994 roku, służą dodatkowo podstawowe badania morfologii krwi i moczu, USG przezpochwowe i jamy brzusznej, cystoskopia, proktoskopia lub rektosigmoidoskopia, RTG klatki piersiowej, RTG kości oraz badanie materiałów ze zmian w odbytnicy i pęcherzu moczowym. Pozostałe metody, w tym tomografia komputerowa oraz rezonans magnetyczny, według zaleceń Polskiej Unii Onkologii nie stanowią podstawy dla zmiany stopnia zaawansowania klinicznego raka szyjki macicy.
Rokowanie.
W ocenie szans wyleczenia istnieją czynniki rokownicze szczególnie użyteczne w identyfikowaniu i wyodrębnianiu chorych z tzw. niskim i wysokim ryzykiem zagrożenia.
Do takich parametrów mających wpływ na rokowanie i na wybór metody leczenia można zaliczyć:
Leczenie.
Wybór metody leczenia zależy od klinicznego stopnia zaawansowania raka. Spośród możliwości leczenia należy wymienić leczenie chirurgiczne (oszczędzające bądź zabiegi radykalne), radioterapię (brachy- lub teleterapię), chemioterapię oraz leczenie skojarzone - chirurgiczne z radioterapią, radiochemioterapia, chirurgia i chemioterapia.
Leczeniem z wyboru w stopniu 0 i Ia1 jest konizacja lub amputacja szyjki macicy. Od stopnia Ia2 do IIa (włącznie) leczeniem z wyboru jest radykalna histerektomia według Wertheima z selektywną limfadenektomią uzupełniona o radioterapię i następczą radiochemioterapię. Leczeniem z wyboru w stopniach IIb i wyższych, ze względu na trudności z zachowaniem odpowiedniego marginesu zdrowej tkanki podczas histerektomii (nowotwór nacieka przymacicza), leczeniem z wyboru jest radiochemioterapia.
Od wielkości zmiany zależy wybór metody napromieniania. Gdy zmiana nie przekracza 40 mm, leczenie rozpoczyna się od brachyterapii, gdy zmiana przekracza 40 mm, początek leczenia stanowi teleterapia. W radioterapii przedoperacyjnej stosuje się przede wszystkim brachyterapię.
Radioterapia uzupełniająca po zabiegu operacyjnym stosowana jest z następujących wskazań:
Historia.
Twórcą cytodiagnostyki ginekologicznej jest Georgios Papanikolaou, który już w 1928 roku na konferencji w Battle Creek w Michigan ogłosił, że można stwierdzić komórki nowotworu w wymazie cytologicznym z pochwy. Odkrycie Papanicolau pozostało niedocenione do 1943 roku, gdy Papanicolau razem z Herbertem Trautem opublikował klasyczną monografię "Diagnosis of uterine cancer by the vaginal smear". Określenie cervical intraepithelial neoplasia wprowadził Richart w 1972 roku. Pod koniec lat 80. upowszechnił się system Bethesda oceny rozmazów cytologicznych, opublikowany po raz pierwszy w 1988, modyfikowany w 1991 i 2001 roku. W 2006 roku dopuszczono do użycia czterowalentną szczepionkę przeciwko wirusowi brodawczaka ludzkiego (Gardasil).

</doc>
<doc id="956625" url="https://pl.wikipedia.org/wiki?curid=956625" title="Bonżurka">
Bonżurka

Bonżurka (fr. "bonjour" - dzień dobry) - poranny ubiór męski z miękkiej tkaniny wełnianej, krótki, luźny, o kroju zbliżonym do marynarki, z kołnierzem i mankietami.
Używany od drugiej połowy XIX wieku.

</doc>
<doc id="956629" url="https://pl.wikipedia.org/wiki?curid=956629" title="Aleksander Narbutt-Łuczyński">
Aleksander Narbutt-Łuczyński

Aleksander Jerzy Narbut-Łuczyński (ur. 28 lutego 1890 w Skierniewicach, zm. 25 lipca 1977 w New Britain) – generał brygady Wojska Polskiego i Polskich Sił Zbrojnych. Odpowiedzialny za masakrę w Pińsku.
Życiorys.
Urodził się w Skierniewicach, w ówczesnym mieście powiatowym guberni warszawskiej, w rodzinie Michała i Marii z Gajkowskich. W latach 1906–1911 uczył się w siedmioklasowej Szkole Realnej w Skierniewicach. Studiował filozofię na Uniwersytecie Jana Kazimierza we Lwowie skąd przeniósł się na wydział prawa w Liège. Działał w Polskich Drużynach Strzeleckich, od 1913 był komendantem II okręgu w Krakowie. Od sierpnia 1914 do lipca 1917 w Legionach Polskich, dowódca kompanii i batalionu w 5 i 6 pułku piechoty Legionów. 29 września 1914 został mianowany na stopień porucznika i 15 czerwca 1915 na stopień kapitana piechoty. Po kryzysie przysięgowym internowany w Beniaminowie. Sierpień – październik 1918 zastępca komendanta kursów oficerskich Polskiej Siły Zbrojnej. 1 listopada tego roku na czele oddziału 2 pułku piechoty przejął od Austriaków Twierdzę Dęblińską.
Grudzień 1918 – lipiec 1920 organizator i dowódca 34 pułku piechoty. 22 maja 1920 został zatwierdzony z dniem 1 kwietnia 1920 w stopniu pułkownika piechoty, w grupie oficerów byłych Legionów Polskich.
5 kwietnia 1919 roku, w Pińsku, z jego rozkazu podlegli mu żołnierze rozstrzelali 35 osób narodowości żydowskiej.
W okresie lipiec – sierpień 1920 dowódca XVIII Brygady Piechoty, sierpień 1920 – listopad 1921 dowódca Grupy Operacyjnej, a potem 9 Dywizji Piechoty. We wrześniu 1921 został dowódcą 2 Dywizji Piechoty Legionów w Kielcach. 3 maja 1922 został zweryfikowany w stopniu pułkownika ze starszeństwem z 1 czerwca 1919 i 73. lokatą w korpusie oficerów piechoty. 1 grudnia 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na generała brygady ze starszeństwem z dniem 15 sierpnia 1924 i 32. lokatą w korpusie generałów. 20 maja 1930 zwolniony został ze stanowiska dowódcy 2 DP Leg. i mianowany dowódcą Okręgu Korpusu Nr V w Krakowie.
Został osadnikiem wojskowym w kolonii Mikłaszowce, w powiecie grodzieńskim.
W kampanii wrześniowej był dowódcą etapów Armii „Kraków”. Po kampanii wrześniowej internowany w Rumunii w obozie w Băile Herculane. Przedostał się do Francji. Styczeń – marzec 1940 generał do specjalnych poruczeń Ministra Spraw Wojskowych w Paryżu, marzec – czerwiec 1940 w rezerwie oficerskiej Naczelnego Wodza. W lipcu 1940, po ewakuacji do Anglii, został przydzielony do Stacji Zbornej Oficerów Rothesay. W lutym 1941 został członkiem Wojskowego Trybunału Orzekającego. Od czerwca 1942 do 1946 był przewodniczącym Centralnej Komisji Regulaminowej Polskich Sił Zbrojnych.
Po demobilizacji osiadł w USA. Zmarł 25 lipca 1977 w New Britain, w stanie Connecticut. Został pochowany na cmentarzu przy Narodowym Sanktuarium Matki Bożej Częstochowskiej w Doylestown.
W okresie międzywojennym publikował na temat sztuki operacyjnej w „Bellonie”. Autor autobiograficznej książki wydanej w 1966 r. w Londynie "U kresu wędrówki. Wspomnienia".
Od 1918 był mężem Natalii z Leskich h. Gończy (zm. 1982), z którą miał córkę Marię z męża Myszkowską (1921–2008) i syna Wojciecha (ur. 1924).

</doc>
<doc id="956640" url="https://pl.wikipedia.org/wiki?curid=956640" title="Sienno (obwód witebski)">
Sienno (obwód witebski)

Sienno (biał. Сянно, "Sianno"; ros. Сенно, "Sienno") – miasto na Białorusi, w obwodzie witebskim, siedziba administracyjna rejonu sieneńskiego. W 2010 roku liczyło ok. 8 tys. mieszkańców.
Historia.
W 1535 roku miasteczko zostało zniszczone przez wojska moskiewskie. W 1609 roku Eustachy Kurcz i jego żona Regina z Wołłowiczów ufundowali tu katolicki kościół św. Trójcy, który został przebudowany w stylu barokowym w 1772 roku z funduszy wojewodziny trockiej Jadwigi ks. Ogińskiej. W 1780 roku wzmiankowano tu istnienie klasztoru franciszkanów. W końcu XVIII wieku Sienno było miastem szlacheckim i należało do powiatu witebskiego w województwie witebskim.
W XIX wieku istniał tu dwór rodziny Sierakowskich. Około 1906 roku w Siennie działało polskie Towarzystwo Dobroczynności i Oświaty, założone z inicjatywy Marii Świackiej. Zajmowało się otwieraniem tajnych polskich szkółek w pobliskich wsiach i miasteczkach, a finansowane było darowizn okolicznych ziemiach.
Około 1962 roku wysadzono w powietrze barokowy kościół z 1772 roku.
Herb.
Herb został nadany miastu 16 sierpnia 1781 roku przez Katarzynę II. Jako że miasto weszło w 1772 roku w skład Imperium Rosyjskiego, w górnej części herbu Sienna znajdował się wizerunek dwugłowego orła - herbu rosyjskiego. W dolnej części na zielonym tle znajdowały się dwie złote kosy, oznaka tego, że miasto było bogate w siano (od którego też pochodzi jego nazwa).
Współczesny herb Sienna został ustanowiony 20 stycznia 2006 roku rozporządzeniem prezydenta Białorusi nr 36.

</doc>
<doc id="956641" url="https://pl.wikipedia.org/wiki?curid=956641" title="Spółgłoska szczelinowa krtaniowa dźwięczna">
Spółgłoska szczelinowa krtaniowa dźwięczna

Spółgłoska szczelinowa krtaniowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: []. W niektórych językach słowiańskich zastępuje ona spółgłoskę []. Również niektórzy użytkownicy języka polskiego, zwłaszcza z pogranicza białoruskiego, ukraińskiego i czeskiego, wymawiają nadal &lt;h&gt; jako //, w przeciwieństwie do &lt;ch&gt; wymawianego //. 
Artykulacja.
W czasie artykulacji podstawowego wariantu []:

</doc>
<doc id="956644" url="https://pl.wikipedia.org/wiki?curid=956644" title="Zasada wiernego obrazu">
Zasada wiernego obrazu

Zasada wyższości treści nad formą (wiernego obrazu) – jedna z zasad rachunkowości zobowiązująca jednostki gospodarcze do wykazywania w księgach rachunkowych operacji gospodarczych zgodnie z ich treścią i rzeczywistością ekonomiczną tak, aby sprawozdanie finansowe zapewniało rzetelne i realistyczne przedstawienie sytuacji majątkowej i finansowej oraz wyniku finansowego jednostki.
Do zasady wiernego obrazu odnosi się art. 7 ust. 2 ustawy o rachunkowości:&lt;br&gt;
"Zdarzenia, o których mowa w ust. 1, należy uwzględnić także wtedy, gdy zostaną one ujawnione między dniem bilansowym a dniem, w którym rzeczywiście następuje zamknięcie ksiąg rachunkowych."

</doc>
<doc id="956645" url="https://pl.wikipedia.org/wiki?curid=956645" title="Nonteizm">
Nonteizm

Nonteizm, nieteizm – doktryna religijna, która nie afirmuje ani nie neguje istnienia boga. Za religie nonteistyczne najczęściej uważa się: buddyzm i dźinizm, a także taoizm i konfucjanizm. W buddyzmie i dżinizmie istnieje doktryna oświecenia; porównania buddyjskiej i dżinijskiej doktryny nirwany z bogiem biorą się głównie z podobieństwa do hinduistycznej doktryny mokszy, która jest zdecydowanie teistyczna. Z kolei w taoizmie i konfucjanizmie istnieje pojęcie dao, które oznacza siłę rządzącą światem.
Religie i filozofie nonteistyczne charakteryzują się przede wszystkim skupianiem dużej uwagi na właściwym życiu moralnym.
Nonteizm jest podobny do agnostycyzmu, ponieważ obie doktryny polegają głównie na tym, że się ani nie potwierdza, ani nie zaprzecza istnieniu jakichkolwiek bóstw. Różnicą jest przede wszystkim to, że o ile agnostycyzm nieodzownie łączy się z wiarą w kompletną niemożliwość poznania poprawnej odpowiedzi na pytanie, czy Bóg lub bogowie istnieją, to nonteista może już być zdania, że da się poznać w tej kwestii prawdę.

</doc>
<doc id="956650" url="https://pl.wikipedia.org/wiki?curid=956650" title="Tango Argentino">
Tango Argentino

Tango Argentino – muzyczny spektakl tanga argentyńskiego, który zapoczątkował gwałtowny wzrost zainteresowania tangiem na świecie w latach 80. XX wieku.
Tango Argentino, którego twórcami było dwóch Argentyńczyków Claudio Segovia i Héctor Orezzoli, a głównym choreografem Juan Carlos Copes był z początku pokazywany przez sześć dni w teatrze Theatre Chatelet w Paryżu na festiwalu "Festival d'Automne" w 10 listopada 1983, trzydziestu trzech tancerzy z Argentyny przyleciało na ten spektakl do Paryża samolotem wojskowym wraz z rakietą Exocet, która była wieziona do naprawy. Po sukcesie w Paryżu artyści wrócili już Air France, chociaż sukces w Paryżu nie zrobił żadnego wrażenia w Argentynie. Następnie spektakl był pokazywany na "Biennial of Venice". W 25 czerwca 1985 spektakl został pokazany na Broadwayu przez tydzień w City Center Theater on West 56th Street. W październiku 1985 wrócił na Broadway do teatru "Mark Hellinger Theatre" gdzie był pokazywany do stycznia 1986. Spektakl dostał nagrodę Tony. W 1992 odbyła się premiera w Argentynie. Przez dziesięć lat był pokazywany w 57 miastach w USA, Europie, Japonii, i Ameryce Łacińskiej. W 1993 został zamknięty. Spektakl przyczynił się do ponownego rozwoju tanga argentyńskiego na świecie i w Argentynie po 1983 roku i do powstania podobnych spektakli – Forever Tango, Tango X 2, Hooked on Tango, Tango Vivo!. Spowodował też powstanie szkół tanga i odrodzenie nauczania tego tańca. Choreografię opracowali Juan Carlos Copes i Maria Nieves. W spektaklu grał zespół Sexteto Mayor z bandeonistami Jose Libertella i Luisem Statzo oraz pianistą Osvaldo Berlingieri. W spektaklu śpiewali m.in. Roberto Goyeneche, Taul Lavie, Alba Solis, Jovita Luna. 

</doc>
<doc id="956651" url="https://pl.wikipedia.org/wiki?curid=956651" title="Słowacki">
Słowacki



</doc>
<doc id="956653" url="https://pl.wikipedia.org/wiki?curid=956653" title="Romans w miejscu pracy">
Romans w miejscu pracy

Romans w miejscu pracy - romans, związek miłosny lub o charakterze erotycznym między dwiema osobami pracującymi w jednym miejscu pracy. W socjologii wyjaśniany jest teorią przesunięcia pobudzenia.
Stanowi on często naruszenie zakładowych przepisów przeciw spoufalaniu się i może narazić firmę na straty. W Stanach Zjednoczonych dzięki badaniom American Management Association (AMA) i nowojorskiej kancelarii Jackson Lewis, ustalono, iż w 2004 roku, w jednej piątej wszystkich przedsiębiorstw w USA obowiązywał wewnętrzny regulamin zakazujący romansów pomiędzy pracownikami.
Polskie prawo pracy nie definiuje zjawiska romansu w miejscu pracy. Pracodawca może zatem egzekwować od pracowników jedynie skutki zaniedbań wynikających z romansu, nie zaś sam fakt uwikłania się weń - nie może zabraniać zatrudnianym pracownikom decydowania o swoim życiu prywatnym.
W Polsce około 40% pracujących spotkało się z tym zjawiskiem. Większość ludzi akceptuje romans w pracy, przy czym trwałe związki są akceptowane bardziej.
Romanse w pracy mogą zaszkodzić dobru i wydajności pracy firmy, a co za tym idzie, doprowadzić do pogorszenia stosunków między pracownikami. Poza tym, sprzyjają one nadużyciom, zawieraniu podejrzanych układów czy odrywaniu uwagi od pracy. Dlatego w wielu firmach, są one odradzane czy wręcz formalnie zakazywane. Jednak badania psychologów sugerują, że osoby zaangażowane w romans w miejscu pracy chętniej przychodzą do pracy i są bardziej wydajne
Do najbardziej nagłośnionych romansów w pracy należą związki Billa Clintona ze stażystką Moniką Lewinsky czy Billa Gatesa z Melindą French, która została jego późniejsza żoną.
Motyw romansu w miejscu pracy był tematem przewodnim kilku filmów oraz dzieł literackich.

</doc>
<doc id="956654" url="https://pl.wikipedia.org/wiki?curid=956654" title="In God’s Hands">
In God’s Hands

"In God's Hands" – piosenka pop stworzona i wyprodukowana przez Nelly Furtado oraz Ricka Nowelsa na trzeci album studyjny Furtado, "Loose" (2006). Utwór wydany został jako piąty europejski singel promujący krążek dnia 30 czerwca 2007. Dnia 15 kwietnia 2008 na rynku muzycznym ukazał się remiks kompozycji zarejestrowany z gościnnym udziałem Keitha Urbana.
Wydanie singla.
Dnia 30 czerwca 2007 singel ukazał się w Europie.
W Wielkiej Brytanii singel ukazał się dnia 31 lipca 2007 jedynie w formacie digital download, co przyczyniło się do niepopularności utworu, który nie zadebiutował w Top 100 notowania UK Singles Chart oraz Top 50 listy najchętniej kupowanych singli w Irlandii. Ponieważ w Australii kompozycja również wydana została jedynie za pośrednictwem witryn internetowych, nie pozwoliło to na debiut utworu w Top 50 notowania "ARIA Charts" najlepiej sprzedających się singli w tymże kraju.
Znacznie lepiej kompozycja poradziła sobie w Niemczech oraz Holandii, gdzie singel znalazł się w Top 40 oficjalnych notowań najchętniej kupowanych singli w obu krajach. W Niemczech "In God's Hands" zadebiutował na miejscu #38, jednak to w czwartym oraz szóstym tygodniu od debiutu zajmował on pozycje #33, które zajmował na notowaniu jako najwyższe. Na holenderskim notowaniu singel zanotował debiut dnia 22 grudnia 2007 na miejscu #21. Cztery tygodnie po wysokim debiucie utwór zajął pozycję #15 i było to najwyższe miejsce jakie singel osiągnął na oficjalnej liście w Holandii.
W Ameryce Północnej dnia 15 kwietnia 2008 ukazał się remiks kompozycji z gościnnym udziałem wokalisty country Keitha Urbana. Singel nie zyskał na popularności w Stanach Zjednoczonych w przeciwieństwie do Kanady, gdzie utwór zadebiutował na pozycji #11 notowania "Canadian Hot 100". Było to najwyższe miejsce jakie osiągnęła kompozycja na liście, spędziwszy w sumie szesnaście tygodni na notowaniu.
Teledysk.
Teledysk do singla nagrywany był dnia 9 maja 2007 w Los Angeles, Kalifornia oraz reżyserowany przez Jesse'ego Dylana. Klip ukazuje ujęcia prezentujące artystkę przechadzającą się po plaży w dzień i noc, siedzącą na pniu drzewa oraz leżącą na piasku trzymającą białe płótno, na którym później leży. Kolejne zdjęcia pokazują Furtado przy brzegu morza, spacerującą i płaczącą. Całość utrzymano w prostocie i melancholii czego wyrazem jest bezbarwna postać wideoklipu.
Klip miał premierę dnia 15 czerwca 2007 w Wielkiej Brytanii. W Australii teledysk ujrzał światło dzienne dnia 10 sierpnia za pośrednictwem stacji telewizyjnej ABC natomiast wideoklip nabyć można było bezpośrednio przez witrynę iTunes Store od 13 grudnia 2007. W Kanadzie premiera teledysku odbyła się w telewizji MuchMusic w listopadzie 2007. Miesiąc później, 19 grudnia 2007 za pośrednictwem programu MTV "Total Request Live" klip ujrzał światło dzienne w Stanach Zjednoczonych. Od dnia 19 lutego 2008 w ramach legalnego pobrania amerykańska wersja iTunes Store udostępniła teledysk w sieci.
Pozycje na listach.
1 - 

</doc>
<doc id="956655" url="https://pl.wikipedia.org/wiki?curid=956655" title="Mesa de Ocańa">
Mesa de Ocańa



</doc>
<doc id="956656" url="https://pl.wikipedia.org/wiki?curid=956656" title="Hufnica">
Hufnica

Hufnica (czes. "houfnice") – niewielkie, lekkie działo polowe o krótkiej lufie, używane w XV-XVI wieku do wsparcia bezpośredniego. 
Jego wynalezienie przypisuje się czeskim husytom, którzy lekką artylerię szeroko i skutecznie stosowali w swym szyku taborowym. Nazwa łączy się z przeznaczeniem działa używanego przede wszystkim do ostrzeliwania zgrupowań (tj. hufców – czes. "houf") nieprzyjacielskiej jazdy i piechoty. Lżejsze hufnice zwano harcownicami – przeznaczone były one dla straży przedniej i do wstępnej wymiany ognia przed bitwą; cięższe hufnice właściwe służyły w trakcie walki do obrony zamkniętego taboru.
Kute z żelaza lufy zwykle osadzano na dwukołowej lawecie wyposażonej w łukowy mechanizm do regulowania kąta ich podniesienia. Komora prochowa hufnicy miała średnicę mniejszą od przewodu lufy, którego kaliber wynosił ok. 200 mm, przy długości lufy ok. 800 milimetrów. Z dział tych strzelano kamiennymi kulami 12-25-funtowymi bądź prymitywnymi kartaczami kamiennymi.

</doc>
<doc id="956657" url="https://pl.wikipedia.org/wiki?curid=956657" title="Krisztián Németh">
Krisztián Németh

Krisztián Németh (ur. 5 stycznia 1989 w Győr) – węgierski piłkarz występujący na pozycji napastnika, od 2018 jest zawodnikiem Sporting Kansas City.
Kariera piłkarska.
Jest wychowankiem MTK Hungária Budapeszt. W 2006 roku występował na Mistrzostwach Europy U-17 w Luksemburgu, gdzie zdobył dwie bramki. W sezonie 2007/2008 przeszedł do Liverpoolu wraz ze swoim kolegą z zespołu - Andrásem Simonem. Wraz z rezerwami Liverpoolu triumfował w lidze rezerw, pokonując w finale rezerwy Aston Villi 3-0. W kolejnym sezonie został włączony do kadry pierwszego zespołu. W 2008 roku został powołany przez Erwina Koemana do dorosłej reprezentacji Węgier. W tym samym roku zagrał także na Mistrzostwach Europy U-19 w Czechach, na których zdobył jedną bramkę. Liczne kontuzje sprawiły jednak że w 2009 roku został wypożyczony do Blackpool, aby mógł odbudować swoją formę. Niestety podczas okresu wypożyczenia doznał złamania kości policzkowej, przez co zaliczył zaledwie 1 mecz ligowy w nowych barwach. 25 sierpnia 2009 został wypożyczony do AEK Ateny na cały sezon i w początkowym okresie występował w każdym meczu drużyny z Aten. We wrześniu wyjechał jednak z kadrą Węgier na Mistrzostwa Świata U-20 na których ponownie doznał kontuzji, która wyłączyła go z gry na kilka miesięcy. Latem 2010 roku przeszedł do Olympiakosu Piresu z Liverpoolu. Pobyt w Grecji nie udał się kompletnie, bowiem Németh przez dwa lata wystąpił zaledwie w 4 spotkaniach ligowych, nie zdobywając w żadnym bramki. W tym czasie trzykrotnie był wypożyczany, kolejno do Olympiakos Volos, MTK Budapeszt oraz RKC Waalwijk. Pobyt w Holandii był najbardziej udany i Waalwijk miało nadzieje na zatrudnienie zawodnika, który w 2012 roku rozwiązał swój kontrakt z Olympiakosem. W lipcu 2012 roku podpisał kontrakt z Rodą JC Kerkrade. W lipcu 2014 roku rozstał się z Rodą za porozumieniem stron i aż do grudnia był wolnym agentem. W tym czasie pojawiały się spekulacje dotyczące zainteresowania jego osobą ze strony Śląska Wrocław. Ostatecznie został zawodnikiem Sporting Kansas City. Po dwóch sezonach w MLS, w ciągu których w 2015 został wybrany autorem najładniejszej bramki sezonu, przeszedł do Al-Gharafa. Latem 2016 roku reprezentował barwy Węgier na Euro 2016. Na francuskich boiskach wystąpił w dwóch meczach turnieju. 10 sierpnia 2017 roku powrócił do Stanów Zjednoczonych zostając zawodnikiem New England Revolution. W połowie sezonu 2018 powrócił do drużyny Sporting Kansas City.

</doc>
<doc id="956660" url="https://pl.wikipedia.org/wiki?curid=956660" title="Parszczenica (jezioro)">
Parszczenica (jezioro)

Parszczenica (kaszb. "Jezoro Parszczińce") – przepływowe jezioro rynnowe na Równinie Charzykowskiej w kompleksie leśnym Borów Tucholskich ("Obszar Chronionego Krajobrazu Fragment Borów Tucholskich"), w województwie pomorskim na wysokości 122 m n.p.m. Akwen jeziora jest połączony rynną Zbrzycy z jeziorami Śluza i Długim. Prowadzi tędy również "Szlak kajakowy rzeki Zbrzycy".
Powierzchnia całkowita: 78 ha, maksymalna głębokość: 3,7 m.

</doc>
<doc id="956661" url="https://pl.wikipedia.org/wiki?curid=956661" title="Dzieci bogów">
Dzieci bogów

Dzieci bogów (ang.: "Children of the Gods") – pilotażowy odcinek amerykańskiego serialu "Gwiezdne wrota". Premiera odbyła się 27 lipca 1997. Od dnia 21 lipca 2009 roku jest możliwość kupna wersji reżyserskiej na DVD z nowymi efektami specjalnymi oraz scenami wyciętymi.
Streszczenie.
Po wydarzeniach przedstawionych w filmie "Gwiezdne wrota" minął rok. Wrota stoją nie używane w byłej bazie w górze Cheyenne. Gdy przez wrota przechodzi Apophis wraz z dwoma Jaffa i porywają jedną z żołnierzy pilnujących wrót na przesłuchanie zostaje wezwany Jack O’Neill. Po przesłuchaniu na jaw wychodzi fakt iż gdy wraz z grupką żołnierzy i jednym naukowcem przeszli przez wrota nie wykonali całkowicie swojej misji a fakt ten zataili. Aby zapobiec wysłaniu na Abydos bomby, która zabiłaby niewinnych ludzi Jack O’Neill ponownie zbiera zespół wojskowych aby wyruszyć na obcą planetę i dowiedzieć się co tak naprawdę się dzieje. Po przybyciu na miejsce spotyka Daniela Jacksona, który informuje go, że z ich strony nikt przez wrota nie przechodził. Daniel zaprowadza ich do ukrytej komnaty w której znajdują się adresy do setki innych planet korzystających z systemu gwiezdnych wrót. W trakcie tej wizyty na Abydos przybywa Apofis, który porywa Sha're (żonę Jacksona) oraz Ska'ara. Po powrocie na Ziemię Pentagon postanawia stworzyć SGC wraz z kilkuosobowymi zespołami, które będą badać inne planety. Pierwszym światem na jaki wyruszy SG-1 jest planeta na którą została porwana żołnierka – Chulak. Po dotarciu na miejsce SG-1 zostaje złapana i uwięziona. W czasie przetrzymywania dowiadują się, że Apophis poszukuje nosicielki dla swojej żony Amounet oraz dla syna Klorela. Na to miejsce zostają wybrani Sha're oraz Ska'ara. Gdy więźniowie (wraz z SG-1) mieli już zostać zabici, Jack O’Neill przekonuje Teal'ca (przyboczny Apofisa), że może pomóc tym ludziom i uwolnić Jaffa spod tyrani Goa’uldów. Z pomocą nowego sprzymierzeńca udaje im się bezpiecznie wrócić na Ziemię.

</doc>
<doc id="956664" url="https://pl.wikipedia.org/wiki?curid=956664" title="Hrabstwo Washington (Pensylwania)">
Hrabstwo Washington (Pensylwania)

Hrabstwo Washington (ang. "Washington County") – hrabstwo w południowo-zachodniej części stanu Pensylwania w USA. Hrabstwo zajmuje powierzchnię lądową 2 219,85 km² i według szacunków US Census Bureau w roku 2008 miało 206 407 mieszkańców. Siedzibą hrabstwa jest miasto Washington.

</doc>
<doc id="956667" url="https://pl.wikipedia.org/wiki?curid=956667" title="Carmel-by-the-Sea">
Carmel-by-the-Sea

Carmel-by-the-Sea – miasto w Stanach Zjednoczonych, w północnej Kalifornii, w hrabstwie Monterey, nad Oceanem Spokojnym.
Zamieszkuje je około 4000 osób, leży w sąsiedztwie pól golfowych Pebble Beach i miasta San Jose. Najsłynniejsze miejsce to wybrzeże Big Sur oraz Misja Junipero Serry. Burmistrzem miasta był m.in. amerykański aktor, reżyser Clint Eastwood.
W pobliżu miasta przebiega droga stanowa California State Route 1.

</doc>
<doc id="956670" url="https://pl.wikipedia.org/wiki?curid=956670" title="Zasada podmiotowości">
Zasada podmiotowości

Zasada podmiotowości – jedna z nadrzędnych zasad rachunkowości, polegająca na prowadzeniu rachunkowości w jednostkach gospodarczych określonych nazwą i wyodrębnionych pod względem majątkowym, organizacyjnym i prawnym. Każdą operację gospodarczą charakteryzujemy z punktu widzenia jej wpływu na sytuację majątkowo-finansową przedsiębiorstwa, w którym ta operacja zaistniała, tam jest też ewidencjonowana – księgowana (nie można księgować danej operacji w dwóch różnych podmiotach gospodarczych).

</doc>
<doc id="956674" url="https://pl.wikipedia.org/wiki?curid=956674" title="Carmel (Kalifornia)">
Carmel (Kalifornia)



</doc>
<doc id="956677" url="https://pl.wikipedia.org/wiki?curid=956677" title="Szarkowszczyzna">
Szarkowszczyzna

Szarkowszczyzna (biał. Шаркаўшчына) – osiedle typu miejskiego na Białorusi, stolica rejonu szarkowszczyńskiego obwodu witebskiego, 175 km od Witebska; 6537 mieszkańców (2015).
Prywatne miasto szlacheckie położone było w końcu XVIII wieku w powiecie brasławskim województwa wileńskiego.
Historia.
W przeszłości Szarkowszczyzna stanowiła centrum dóbr, które król Aleksander Jagiellończyk nadał w 1503 roku rodowi Despot-Zenowiczów. Kolejnymi właścicielami byli Sapiehowie. Od 1753 roku własność Łopacińskich z linii wojewódzkiej: Mikołaja Tadeusza do 1770 roku, a następnie z jej odnogi szarkowskiej Jana Nikodema do 1810 roku. Jan Nikodem Łopaciński wybudował tu rezydencję, jedną z najokazalszych w powiecie brasławskim, na którą składał się piętrowy pałac, kaplica, oranżeria i cieplarnie. W 1802 roku nastąpiła parcelacja majątku, który podzielono na szereg niedużych dworów i folwarków. Przy Janie Nikodemie pozostał tylko główny ośrodek w Szarkowszczyźnie, który odziedziczył po nim syn Tomasz Franciszek Łopaciński, wicemarszałek dziśnieński. Ten zaś w 1814 roku sprzedał majątek Boguckim.
W XIX w. Szarkowszczyna przekształciła się w dwa leżące obok siebie, lecz oddzielne miasteczka: Szarkowszczynę Starą należącą do Boguckich oraz znacznie większą od niej Szarkowszczynę Nową, własność Fiedorowczów, która rozwinęła się na obu brzegach Dzisny na terenie innych pobliskich folwarków. Taki stan przetrwał do okresu międzywojennego, kiedy obie części połączono w miasteczko gminne Szarkowszczynę, a nazwę Stara Szarkowszczyna zachował tylko niewielki folwark. Po traktacie ryskim w 1921 roku Szarkowszczyzna leżała na terenie II Rzeczypospolitej.
Znajdował się tu urząd pocztowy, który obsługiwał znaczną cześć gminy Szarkowszczyzna.
W latach dwudziestych i trzydziestych Szarkowszczyna stanowiła dla okolicznych wsi ośrodek kulturalno-oświatowy, administracyjny (siedziba wiejskiej gminy Szarkowszczyzna), handlowy i komunikacyjny (zbudowano już kolej z Drui do Woropajewa – połączenie z Wilnem). Zabudowa miasta była w większości drewniana. W konsekwencji postanowień Paktu Ribbentrop-Mołotow od jesieni 1939 roku miejscowość była okupowana przez ZSRR, a od lata 1941 roku okupowana przez III Rzeszę Niemiecką. W 1943 roku na konferencji w Teheranie zatwierdzono, że terytoria te znajdą się w składzie ZSRR. Od 1991 roku na terenie Republiki Białoruś.
Obecnie Szarkowszczyna uzyskała status osiedla typu miejskiego i centrum administracyjnego rejonu. Miasteczko rozbudowało się po obu stronach Dzisny.
Flaga i herb.
Flaga i herb Szarkowszczyzny zostały ustanowione 20 stycznia 2006 roku rozporządzeniem prezydenta Białorusi nr 36.
Zabytki.
Zachowane:
Budynki które uległy zniszczeniu:
Ludność.
W okresie międzywojennym miasteczko liczyło kilka tysięcy mieszkańców – w większości pochodzenia żydowskiego – który w czasie okupacji niemieckiej (w 1941–1944) zostali wywiezieni i wymordowani w obozach zagłady. Społeczność żydowska zajmowała się głównie handlem, skupem płodów rolnych (np. lnu) i rzemiosłem.
Konflikty narodowościowe ujawniły się dopiero w czasie władzy radzieckiej i okupacji niemieckiej, wywołane agresją władz i wrogim działaniem między sobą organizacji partyzanckich. Dużo Polaków zostało wywiezionych w głąb Rosji, a z pozostałych duża część – po zakończeniu II wojny światowej – repatriowała się do Polski.
Według Powszechnego Spisu Ludności z 1921 roku zamieszkiwało Szarkowszczyznę 1037 osób, 115 było wyznania rzymskokatolickiego, 278 prawosławnego, 2 ewangelickiego, 24 staroobrzędowego, 615 mojżeszowego a 3 mahometańskiego. Jednocześnie 150 mieszkańców zadeklarowało polską, 319 białoruską, 559 żydowską a 9 rosyjską przynależność narodową. Było tu 140 budynków mieszkalnych. W 1931 w 200 domach zamieszkiwało 1471 osób.
Religia.
Cerkiew prawosławna.
Miasto jest siedzibą dekanatu szarkowszczyńskiego eparchii połockiej i głębockiej oraz wchodzących w jego skład dwóch parafii – pw. Ikony Matki Bożej „Wszystkich Strapionych Radość” i pw. Zaśnięcia Najświętszej Bogurodzicy.
Kościół rzymskokatolicki.
W mieście ma siedzibę dekanat szarkowszczyński diecezji witebskiej oraz wchodząca w jego skład parafia Podwyższenia Krzyża Świętego.

</doc>
<doc id="956680" url="https://pl.wikipedia.org/wiki?curid=956680" title="Nicholas Rescher">
Nicholas Rescher

Nicholas Rescher (ur. 15 lipca 1928 w Hagen w Niemczech) – filozof amerykański związany przez wiele lat z Uniwersytetem w Pittsburgu, gdzie aktualnie zajmuje stanowisko szefa Katedry Filozofii Nauki. Autor ponad 400 artykułów i około 100 książek, z których wiele doczekało się tłumaczeń na inne języki. Jego dzieła poruszają zagadnienia z wielu dziedzin filozofii. Zdobywca nagrody Alexandra Von Humboldta w dziedzinie nauk humanistycznych (1984), odznaczony medalem Amerykańskiego Stowarzyszenia Filozofii Katolickiej (2007).
Główne prace.
OUP = Oxford University Press. PUP = Princeton University Press. SUNY Press = State University of New York Press. UPA = University Press of America. UPP = University of Pittsburgh Press.

</doc>
<doc id="956686" url="https://pl.wikipedia.org/wiki?curid=956686" title="Osłonki wypustek nerwowych">
Osłonki wypustek nerwowych



</doc>
<doc id="956690" url="https://pl.wikipedia.org/wiki?curid=956690" title="Krisztian Nemeth">
Krisztian Nemeth



</doc>
<doc id="956692" url="https://pl.wikipedia.org/wiki?curid=956692" title="Ksawery Niesiołowski">
Ksawery Niesiołowski



</doc>
<doc id="956693" url="https://pl.wikipedia.org/wiki?curid=956693" title="Wielomian stopnia czwartego">
Wielomian stopnia czwartego

Wielomianem stopnia 4 nazywamy wielomian postaci:
Wykres takiego wielomianu może wyglądać bardzo różnie w zależności od współczynników a, b, c, d, e.
Pierwiastki.
Istnieją ogólne wzory na pierwiastki wielomianu czwartego stopnia. Cztery to najwyższy stopnień wielomianu, dla którego znane są takie wzory: pierwiastków wielomianu stopnia wyższego niż cztery nie da się w ogólnym przypadku znaleźć analitycznie.

</doc>
<doc id="956696" url="https://pl.wikipedia.org/wiki?curid=956696" title="Magnum Areena">
Magnum Areena

Magnum Areena – stadion piłkarski, położony w Kuopio, Finlandia. Swoje mecze na tym obiekcie rozgrywa zespół Kuopion Palloseura. Po gruntownej modernizacji w latach 2003-2005, jego pojemność wynosi 4 700 miejsc (w tym około 2 000 miejsc stojących).

</doc>
<doc id="956697" url="https://pl.wikipedia.org/wiki?curid=956697" title="Śpiew solowy">
Śpiew solowy



</doc>
<doc id="956698" url="https://pl.wikipedia.org/wiki?curid=956698" title="Zyski nadzwyczajne">
Zyski nadzwyczajne

Zyski nadzwyczajne - zgodnie z ustawą o rachunkowości z dnia 29 września 1994 r. są to zyski powstające na skutek zdarzeń trudnych do przewidzenia, poza działalnością operacyjną jednostki i niezwiązanych z ogólnym ryzykiem jej prowadzenia.
Do zysków nadzwyczajnych zalicza się:
MSSF/MSR nie rozpoznają pozycji zysków nadzwyczajnych.

</doc>
<doc id="956701" url="https://pl.wikipedia.org/wiki?curid=956701" title="Arion z Koryntu">
Arion z Koryntu



</doc>
<doc id="956703" url="https://pl.wikipedia.org/wiki?curid=956703" title="Potrzeba seksualna">
Potrzeba seksualna

Potrzeba seksualna - właściwość ludzkiego organizmu polegająca na okresowym powstawaniu specyficznego napięcia psychofizycznego, możliwego do zredukowania poprzez podjęcie czynności dających satysfakcję seksualną. Jest jedną z podstawowych potrzeb człowieka.
Rozwój potrzeby seksualnej.
W trakcie rozwoju potrzeby seksualnej bardzo istotne są następujące procesy:

</doc>
<doc id="956705" url="https://pl.wikipedia.org/wiki?curid=956705" title="72 pułk piechoty">
72 pułk piechoty



</doc>
<doc id="956707" url="https://pl.wikipedia.org/wiki?curid=956707" title="Lahden Stadion">
Lahden Stadion

Lahden Stadion – stadion sportowy położony w Lahti, Finlandia. Swoje mecze na tym obiekcie rozgrywa zespół FC Lahti. Po gruntownej modernizacji w roku 2003, jego pojemność wynosi 14 465 miejsc (w tym około 7000 miejsc stojących). Obiekt jest własnością miasta Lahti.

</doc>
<doc id="956708" url="https://pl.wikipedia.org/wiki?curid=956708" title="Szymonowic">
Szymonowic



</doc>
<doc id="956709" url="https://pl.wikipedia.org/wiki?curid=956709" title="Benin City">
Benin City



</doc>
<doc id="956710" url="https://pl.wikipedia.org/wiki?curid=956710" title="Koźmian">
Koźmian



</doc>
<doc id="956712" url="https://pl.wikipedia.org/wiki?curid=956712" title="Pałac biskupi w Ołomuńcu">
Pałac biskupi w Ołomuńcu

Pałac biskupi w Ołomuńcu (czasem błędnie nazywany Pałacem Przemyślidów) – romańska budowla znajdująca się w pobliżu katedry, przy "Václavském náměstí" w Ołomuńcu, w Czechach. Zachowany jedynie częściowo. Obecnie muzeum archidiecezjalne.
Zbudowany około 1141 r. w pobliżu nowej siedziby biskupstwa w nowo powstałej katedrze św. Wacława przez ówczesnego ołomunieckiego biskupa, Henryka Zdíka. Trzykondygnacyjny budynek posiadał trzy skrzydła otaczające dziedziniec (z czwartej strony dziedziniec był zamknięty starszą, istniejącą już wcześniej budowlą). Oprócz siedziby biskupa pełnił także funkcję siedziby kapituły i konsystorza biskupiego. Wraz ze śmiercią biskupa Zdíka stracił obydwie funkcje i został przejęty przez szkołę katedralną.
W XIII w. został zniszczony przez pożary. W połowie XIV w. w miejscu romańskiego korytarza krzyżowego został zbudowany gotycki ambit. W latach 1435–1441 dobudowano do budynku gotycką kaplicę św. Jana Chrzciciela.
W 1867 r. Karl Biefel przypadkowo odkrył romańskie okna pałacu biskupiego, biorąc je za pozostałości po starym zamku Przemyślidów.
Do dnia dzisiejszego zachowały się mur zachodni oraz południowy, a także wschodnie skrzydło budowli. Zachowane elementy pałacu uważa się za jedne z najwspanialszych dzieł romańskiej architektury mieszkalnej.

</doc>
<doc id="956714" url="https://pl.wikipedia.org/wiki?curid=956714" title="Osiński">
Osiński



</doc>
<doc id="956715" url="https://pl.wikipedia.org/wiki?curid=956715" title="Yepes">
Yepes

Yepes – miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha.

</doc>
<doc id="956716" url="https://pl.wikipedia.org/wiki?curid=956716" title="Rovaniemen keskuskenttä">
Rovaniemen keskuskenttä

Rovaniemen keskuskenttä – wielofunkcyjny stadion, położony w Rovaniemi, w Finlandii. Swoje mecze rozgrywa na nim klub piłkarski Rovaniemen Palloseura. Pojemność obiektu wynosi 4 000 miejsc.

</doc>
<doc id="956717" url="https://pl.wikipedia.org/wiki?curid=956717" title="Villasequilla">
Villasequilla

Villasequilla – miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha.

</doc>
<doc id="956718" url="https://pl.wikipedia.org/wiki?curid=956718" title="Yoriie Minamoto">
Yoriie Minamoto

 – ósmy siogun w historii Japonii, drugi siogun epoki Kamakura (1185–1333). Był jednym z najkrócej panujących siogunów w Japonii. Starszy syn i następca Yoritomo Minamoto. Jego matką była Masako Hōjō.
Życie.
Yoriie był synem Masako Hōjō i wnukiem Tokimasy Hōjō. Urodził się w rezydencji Yoshikazu Hiki w Kamakurze. Jego opiekunkami (także mamkami) były żony wpływowych ludzi m.in. z rodu Hiki.
Yoriie już w młodości wykazywał uzdolnienia do posługiwania się bronią i jeździectwa. Po śmierci ojca w 1199, jako 17-letni chłopak, został przywódcą klanu Minamoto, a w 1202 został siogunem. Był jednak krytykowany za rezygnację z polityki ojca. Jego polityka charakteryzowała się ogromną brutalnością i bezwzględnością, co wraz z nadmierną samowolą, nie pozwoliło mu cieszyć się długo tytułem sioguna. Panował jedynie przez 14 miesięcy, nawet matka zabroniła mu działalności politycznej. 30 czerwca 1203 została mu odebrana formalna władza i przekazana 13 starszym przedstawicielom rodu, kontrolowanym przez jego dziadka, Tokimasę Hōjō. Yoriie próbował przy pomocy klanu Hiki podporządkować sobie klan Hōjō, ale przegrał i został umieszczony w areszcie domowym, zmuszony do abdykacji i ostatecznie zamordowany 17 czerwca 1204 w Izu.
Następcą Yoriie został jego młodszy brat Sanetomo, ostatni z linii rządzącej Seiwa-Genji.
Trzech synów Yoriie.
Yoriie miał trzech synów: Ichimana, Kugyō (Yoshinari), Senjumaru. Wszyscy zmarli gwałtowną śmiercią, byli ofiarami walki o władzę po śmierci Yoritomo.
Ichiman (1198-1203) był najstarszy. Jego matką była Tsubone Wakasa, córka Yoshikazu Hiki. Dorastał wychowywany przez klan Hiki. Zginął w ogniu, który zniszczył rezydencję klanu Hiki.
Drugi syn, Kugyō (Yoshinari 1201-1219), jako jedyny dożył dorosłego wieku, musiał stać się mnichem buddyjskim. W 1219 r. na kamiennych schodach świątyni Tsurugaoka Hachiman-gu w Kamakurze zamordował swojego wuja Sanetomo. Za ten akt został tego samego dnia został zabity.
Trzeci syn, Senjumaru (1201-1214) miał 12 lat, gdy Chikahira Izumi zbuntował się przeciwko Hōjō, robiąc z dziecka sioguna. Po klęsce Chikahiry, chłopiec – jak jego starszy brat, Yoshinari – został zmuszony do zostania mnichem buddyjskim. Rok później Yoshimori Wada również zbuntował się, ale jak Chikahira, został pokonany i Senjumaru zmarł razem z innymi z klanu Wada.

</doc>
<doc id="956720" url="https://pl.wikipedia.org/wiki?curid=956720" title="La Guardia">
La Guardia

La Guardia to miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha.

</doc>
<doc id="956722" url="https://pl.wikipedia.org/wiki?curid=956722" title="Dosbarrios">
Dosbarrios

Dosbarrios – miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha.

</doc>
<doc id="956723" url="https://pl.wikipedia.org/wiki?curid=956723" title="Śluza (jezioro)">
Śluza (jezioro)

Śluza (kaszb. "Jezoro Slëża") – przepływowe jezioro rynnowe na Równinie Charzykowskiej w kompleksie leśnym Borów Tucholskich, w powiecie chojnickim województwa pomorskiego na wysokości 122 m n.p.m. Akwen jeziora jest połączony szeroką cieśniną z jeziorem Parszczenica. Linia brzegowa jest zróżnicowana i całkowicie porośnięta lasem sosnowym. Prowadzi tędy również "Szlak kajakowy rzeki Zbrzycy". Część wschodnia jeziora jest objęta obszarem Zaborskiego Parku Krajobrazowego, zaś zachodnia "Obszarem Chronionego Krajobrazu Fragment Borów Tucholskich".
Powierzchnia całkowita: 76,1 ha, maksymalna głębokość: 6,1 m.

</doc>
<doc id="956724" url="https://pl.wikipedia.org/wiki?curid=956724" title="Ontigola">
Ontigola

Ontigola – miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha.

</doc>
<doc id="956725" url="https://pl.wikipedia.org/wiki?curid=956725" title="72 pułk piechoty AK">
72 pułk piechoty AK



</doc>
<doc id="956726" url="https://pl.wikipedia.org/wiki?curid=956726" title="Scharnhorst (1907)">
Scharnhorst (1907)



</doc>
<doc id="956727" url="https://pl.wikipedia.org/wiki?curid=956727" title="Huerta de Valdecarabanos">
Huerta de Valdecarabanos

Huerta de Valdecarabanos - miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha.

</doc>
<doc id="956730" url="https://pl.wikipedia.org/wiki?curid=956730" title="72 Pułk Piechoty Armii Krajowej">
72 Pułk Piechoty Armii Krajowej

72 Pułk Piechoty AK im. płk. Dionizego Czachowskiego (inaczej 72 Pułk Piechoty AK Ziemi Radomskiej) – jednostka sił zbrojnych Armii Krajowej utworzona na początku 1944 w ramach akcji odtwarzania struktur Wojska Polskiego sprzed 1939.
Historia pułku.
Według planu mobilizacyjnego w Okręgu Radomsko-Kieleckim Armii Krajowej miała zostać powołana 28 Dywizja Piechoty AK pod dowództwem ppłk Zygmunta Żywockiego "Kostur"; W jej skład miały wejść: 
Faktycznie 28 Dywizja Piechoty AK im. Stefana Okrzei powstała w okręgu warszawskim AK 20 września 1944. W jej składzie funkcjonował również 72 Pułk Piechoty AK. W Okręgu Kieleckim powołano natomiast 72 pułk piechoty oraz I batalion 172 pułku piechoty. 
72 pułk piechoty zmobilizowano od 17 sierpnia 1944 w początkowo w składzie kompanii pod dowództwem por. Jerzego Sztajgierwalda "Rozłoga" (organizującego przeprawy na Pilicy), a następnie trzech batalionów ok. 500 żołnierzy
Stan uzbrojenia w pierwszej fazie organizacyjnej wynosił 2 ckm, 12 lkm, 1 rkm, 50 pm, 200 kb, 20 rewolwerów, 2 piaty, kilkaset granatów i 100.000 sztuk amunicji. 
Pułk uczestniczył w Akcji Burza m.in. w:
Demobilizacja 72 pp AK nastąpiła 8 października 1944 we wsi Borkowice, leżącej na skraju Lasów Przysuskich. W lasach pozostał oddział ok. 85 żołnierzy, zaś pozostali partyzanci przeszli do służby konspiracyjnej.
Upamiętnienie.
Imię Żołnierzy 72 pułku piechoty AK 72 nosi Publiczna Szkoła Podstawowa w Mniszku.

</doc>
<doc id="956731" url="https://pl.wikipedia.org/wiki?curid=956731" title="Keskuskenttä">
Keskuskenttä



</doc>
<doc id="956732" url="https://pl.wikipedia.org/wiki?curid=956732" title="Ciruelos">
Ciruelos

Ciruelos to miejscowość w Hiszpanii położona na płaskowyżu Stół Okani (Mesa de Ocańa), w regionie Kastylia-La Mancha.

</doc>
<doc id="956733" url="https://pl.wikipedia.org/wiki?curid=956733" title="Cabañas de Yepes">
Cabañas de Yepes

 
Cabañas de Yepes – miejscowość położona na płaskowyżu Mesa de Ocaña (hiszp. "Stół Okani"), w prowincji Toledo, w regionie Kastylia-La Mancha w Hiszpanii.
Posiada 265 mieszkańców (według spisu powszechnego INE z 2006).

</doc>
<doc id="956739" url="https://pl.wikipedia.org/wiki?curid=956739" title="72 pp">
72 pp



</doc>
<doc id="956743" url="https://pl.wikipedia.org/wiki?curid=956743" title="Homo sapiens fossilis">
Homo sapiens fossilis

Człowiek z Cro-Magnon (); kromaniończyk – człowiek rozumny z górnego paleolitu, występujący w Europie między 43 tys. lat p.n.e. – 10 tys. lat p.n.e.
Nazwa nawiązuje do miejsca odkrycia części szkieletów "Homo sapiens", znalezionych w schronisku skalnym Abri de Cro-Magnon w Les Eyzies k. Dordogne, we Francji przez Louisa Larteta w roku 1868. Szczątki datowane były metodą rozpadu węgla aktywnego 14C, a wynik tych badań pozwolił określić wiek znaleziska na okres między 30 000 p.n.e. do 28 000 p.n.e.
Opis.
Człowieka z Cro-Magnon jako jeden z podgatunków "Homo sapiens" uważa się za anatomicznie identycznego z człowiekiem współczesnym.
Podgatunek ten wyodrębnił się około 43 tys. lat temu w czasach ostatniego zlodowacenia tzw. bałtyckiego, w górnym plejstocenie w okresie zimnym, w fazie środkowej (Würm) na Bałkanach lub na terenie dzisiejszych Czech. W ciągu kilku tysięcy lat kromaniończycy rozprzestrzenili się w całej Europie.
Podgatunek ten charakteryzował się wysokim wzrostem ok. 180 cm i pojemnością mózgoczaszki dochodzącą do 1600 cm³. Szeroka twarz z wystającym nosem nie wykazuje cech odróżniających od współczesnej białej odmiany człowieka.
Znaleziska wykazują, że kromaniończycy jako pierwsi wykonywali przedmioty ozdobne, m.in. figurki kobiece znane dziś pod określeniem paleolitycznej Wenus, wypalali z gliny figurki terakotowe. Kromaniończyk był również autorem malarstwa jaskiniowego, grzebał zmarłych oraz pierwszy tworzył trwałe domostwa. Uważa się, że jedną z przyczyn tego wszechstronniejszego rozwoju obok warunków klimatycznych było ustabilizowanie się gatunku "Homo sapiens" o cechach zbliżonych do współczesnego człowieka oraz okoliczność, iż na skutek zaistnienia lepszych warunków do kontaktów między poszczególnymi grupami dochodziło do krzyżowania się w obrębie różnych grup (egzogamia) co mogło w efekcie wzmocnić biologicznie ten gatunek.
Na terenie Polski ślady działalności kromaniończyków reprezentują kultury archeologiczne z terenów Małopolski i Śląska. Najstarszą jest późna kultura mustierska, po której nastąpiły jerzmanowicka, oryniacka oraz kultura sielecka.
Bezpośrednią kontynuatorką tych kultur jest na terenie Polski kultura hamburska oraz kultura magdaleńska.
Krzyżowanie się z innymi gatunkami "Homo".
Kwestię, czy kromaniończycy mogli się krzyżować ze współczesnymi sobie neandertalczykami (oraz odkrytymi w 2008 r. denisowianinami), wyjaśniono po zsekwencjonowaniu przez zespół Svantego Pääbo mitochondrialnego DNA z kości przedstawicieli tych gatunków. Stwierdzono, że neandertalczyk był osobnym, rozumnym gatunkiem ludzkim, natomiast początkowo nie znaleziono dowodów na krzyżowanie z "H. sapiens", choć również tego nie wykluczono. W dalszych badaniach Pääbo wykazał jednak, że między "H. sapiens" a neandertalczykami i denisowianinami występował przepływ genów. Genom współczesnych ludzi pochodzących z Europy i Azji w ok. 1-4% został przejęty od neandertalczyków, a do 6% genomu ludzi z Melanezji i Azji Południowo-Wschodniej pochodzi od denisowian. Krzyżowanie się gatunków człowieka potwierdzają też szkielety odkryte w Portugalii (Lagar Velho), Rumunii (Pestera cu Oase) i na Morawach (Mladec), które mają cechy zarówno "H. sapiens", jak i "H. neanderthalensis". Na tej podstawie wysunięto hipotezę o możliwości wchłonięcia neandertalczyków do populacji współczesnego człowieka.

</doc>
<doc id="956747" url="https://pl.wikipedia.org/wiki?curid=956747" title="Pozostałe przychody operacyjne">
Pozostałe przychody operacyjne

Pozostałe przychody operacyjne – w myśl ustawy o rachunkowości z dnia 29 września 1994 r. (art. 3, ust. 1, pkt. 32) rozumiemy przez to "przychody związane pośrednio z działalnością operacyjną jednostki, a w szczególności przychody związane":

</doc>
<doc id="956756" url="https://pl.wikipedia.org/wiki?curid=956756" title="Álvaro Saborío">
Álvaro Saborío

Álvaro Alberto Saborío Chacón (ur. 25 marca 1982 w San Carlos), piłkarz kostarykański grający na pozycji napastnika.
Kariera klubowa.
Saborío jest wychowankiem jednego z najbardziej znanych kostarykańskich klubów, Deportivo Saprissa. W jego barwach zadebiutował w 2001 roku w pierwszej lidze Kostaryki i wtedy stworzył atak z doświadczonym Hernanem Medfordem. Pierwszy sukces z Deportivo osiągnął jednak dopiero w sezonie 2003/2004, kiedy to wywalczył tytuł mistrza Kostaryki. W tamtym sezonie został także królem strzelców ligi z 25 golami na koncie.
W 2005 roku Álvaro triumfował z Deportivo w Pucharze Mistrzów CONCACAF (wystąpił w obu finałowych meczach z UNAM Pumas). W tym samym roku wystąpił także na Klubowych Mistrzostwach Świata 2005 i z klubem z San José zajął 3. miejsce w tym turnieju. Zdobył też 2 bramki, obie w meczu z Al-Ittihad Dżidda. W sezonie 2005/2006 po raz drugi w karierze sięgnął po tytuł mistrza kraju.
Latem 2006 Saborío przeszedł do szwajcarskiego FC Sion. W pierwszej lidze szwajcarskiej zadebiutował 13 sierpnia w przegranym 1:2 wyjazdowym meczu z BSC Young Boys. Ogólnie jednak w Szwajcarii dobrze się zaaklimatyzował i strzelił 14 goli, najwięcej w zespole, a Sion zajął wysokie 3. miejsce gwarantujące start w Pucharze UEFA.
W 2009 Saborío został wypożyczony do angielskiego zespołu Bristol City grającego w Football League Championship. Na początku 2010 roku został piłkarzem Real Salt Lake z amerykańskiej Major League Soccer. W 2015 przeszedł do DC United.
Kariera reprezentacyjna.
W reprezentacji Kostaryki Saborío zadebiutował 16 października 2002 w wygranym 2:1 meczu z Ekwadorem. W 2004 roku wystąpił w turnieju Copa América, ale z Kostaryką odpadł w ćwierćfinale. Natomiast w sierpniu tamtego roku zagrał na Igrzyskach Olimpijskich w Atenach, na których zdobył jednego gola w grupowym meczu z Portugalią (4:2), ale z rodakami pożegnał się z turniejem już w ćwierćfinale po porażce 0:4 z późnejszymi mistrzami olimpijskimi, Argentyną.
W 2006 roku selekcjoner reprezentacji, Alexandre Guimarães powołał Álvaro do kadry na Mistrzostwa Świata w Niemczech. Na tym turnieju był rezerwowym napastnikiem dla Paulo Wanchope'a i Rónalda Gómeza, toteż wystąpił tylko w 2 meczach: przegranych 0:3 z Ekwadorem oraz 1:2 z Polską.

</doc>
<doc id="956758" url="https://pl.wikipedia.org/wiki?curid=956758" title="Alvaro Saborio">
Alvaro Saborio



</doc>
<doc id="956759" url="https://pl.wikipedia.org/wiki?curid=956759" title="Thor Delta A">
Thor Delta A

Thor Delta A – jako rakieta cywilna nazywana Delta A – amerykańska trójstopniowa rakieta nośna. Modyfikacja rakiety Thor Delta. Startowała tylko dwa razy.

</doc>
<doc id="956762" url="https://pl.wikipedia.org/wiki?curid=956762" title="Academy of Ancient Music">
Academy of Ancient Music

The Academy of Ancient Music (AAM) – barokowa orkiestra, a zarazem organizacja zajmująca się wskrzeszaniem muzyki dawnej, z siedzibą w Londynie. Powstała po raz pierwszy w XVIII wieku, później rozwiązana. Wskrzesił ją pod tą samą nazwą klawesynista Christopher Hogwood w roku 1973. Muzycy zazwyczaj wykonują dzieła muzyki baroku i klasycyzmu.
Historia.
Pierwotna "Academy of Ancient Music" została założona w Londynie w roku 1726 dla celów wykonywania muzyki dawnej, przez co rozumiano każdą muzykę pochodzącą przynajmniej sprzed wieku (tj. np. z XVI czy XVII wieku).
Później wykonywała również dzieła powstające współcześnie, komponowane przez takich kompozytorów jak William Croft, Maurice Greene, Bernard Gates, Giovanni Battista Bononcini, Senesino, Nicola Francesco Haym, Francesco Geminiani, Pier Francesco Tosi, John Ernest Galliard, Charles Dieupart, Jean Baptiste Loeillet of London i Giuseppe Riva.
Georg Friedrich Händel nigdy nie był członkiem tej organizacji, choć dziś orkiestra wykonuje także jego dzieła.
Wśród dyrektorów byli Johann Christoph Pepusch (od roku 1735), Benjamin Cooke i Samuel Arnold (od roku 1789).

</doc>
<doc id="956764" url="https://pl.wikipedia.org/wiki?curid=956764" title="Kupka zarodni">
Kupka zarodni

Kupka zarodni, sorus (, l.mn. "sori") – zebrane w kupki zarodnie.
U paproci sori mogą wyrastać na dolnej stronie lub na brzegu blaszki liściowej. Często otoczone są zawijką. Morfologia kupek zarodni ma duże znaczenie przy oznaczaniu gatunków paproci.
U makroglonów nazwą sori określa się nie tylko skupiska zarodni, ale też plemni.
U grzybów sorusy występują u skoczkowców ("Chytridiomycota"). Np. w zaatakowanych przez "Synchytrium endobioticum" komórkach bulw ziemniaka powstają sorusy zawierające 5–9 zarodni pływkowych.

</doc>
<doc id="956765" url="https://pl.wikipedia.org/wiki?curid=956765" title="Hrabstwa w stanie Floryda">
Hrabstwa w stanie Floryda



</doc>
<doc id="956767" url="https://pl.wikipedia.org/wiki?curid=956767" title="Kocanka piaskowa">
Kocanka piaskowa



</doc>
<doc id="956768" url="https://pl.wikipedia.org/wiki?curid=956768" title="Hrabstwa w stanie Wyoming">
Hrabstwa w stanie Wyoming



</doc>
<doc id="956770" url="https://pl.wikipedia.org/wiki?curid=956770" title="Gneisenau (pancernik)">
Gneisenau (pancernik)



</doc>
<doc id="956773" url="https://pl.wikipedia.org/wiki?curid=956773" title="Ryszard Petela">
Ryszard Petela

Ryszard Sergiusz Petela (ur. 17 sierpnia 1933 w Jarosławiu) – polski naukowiec, wykładowca akademicki, rektor Politechniki Śląskiej w latach 1981-1982.
Życiorys.
Do czasu wojny mieszkał we Lwowie, skąd przeniósł się do Krakowa, a następnie do Opola, gdzie w 1950 r. zdał maturę. 
Studiował w latach 1950–56 w Politechnice Śląskiej najpierw na Wydziale Mechanicznym, a później na Wydziale Mechaniczno-Energetycznym. 
Po studiach pracował w Biprohucie (1955–1962) i równocześnie w Politechnice Śląskiej (1956–84). Od roku 1971 do 1975 był zastępcą dyrektora Instytutu Techniki Cieplnej Politechniki Śląskiej. Stopień doktora nauk technicznych uzyskał w roku 1961, a habilitował się w roku 1966. Tytuł profesora nadzwyczajnego uzyskał w roku 1975. Jako stypendysta British Council odbył staż (1963/64) w Wielkiej Brytanii (Oksford, Cambridge, Sheffield i Leeds), w czasie którego prowadził badania dotyczące pracy habilitacyjnej. Przebywał też na stażu na Węgrzech (1970), w Kanadzie (Uniwersytet Calgary – 1975) i na Politechnice w Wiedniu (1984/85). Był promotorem 10 przewodów doktorskich. Był twórcą "szkoły spalania" w Politechnice Śląskiej (pionierskie opracowanie wykładów, stworzenie unikalnego laboratorium dydaktycznego, opracowanie kilku podręczników akademickich, opracowanie merytorycznych podstaw kierunku studiów dla filii w Dąbrowie Górniczej, koordynacja programów rządowych dotyczących spalania mieszanin węgla i oleju w latach 1976–1983).
W czasie powstawania Solidarności prof. Petela był jej doradcą w Politechnice Śląskiej. W czerwcu 1981 r. zgromadzenie elektorów wybrało go rektorem Politechniki Śląskiej. W styczniu 1982 w stanie wojennym został odwołany z funkcji rektora. W roku 1984 wyjechał do Kanady, gdzie pracował na Uniwersytecie w Calgary i wielu innych ośrodkach naukowych. Prowadził m.in. badania dotyczące wzbogacania węgla, wytwarzania mieszanin stało ciekłych, oszczędzania energii i ochrony środowiska. W Polsce był w różnym czasie konsultantem naukowym w wielu zakładach i instytucjach (m.in. Huta Batory, Instytut Metali Nieżelaznych, Energopomiar, Ministerstwo Przemysłu Chemicznego i Instytut Gazownictwa w Krakowie). 
Był członkiem Komitetów PAN: 
Po roku 1984 jest członkiem American Association Society, New York Academy of Science oraz American Association Advancement of Science.
Jest autorem około 170 publikacji, 7 książek i monografii oraz 11 podręczników akademickich i 14 patentów. Był autorem około 90 prezentacji na konferencjach, w tym około 50 zagranicznych. Był zaangażowanym dydaktykiem (w latach 1981, 1982 laureat Złotej Kredy – nagrody dla najlepszego wykładowcy w Politechnice Śląskiej). 
W AZS Gliwice grał w ligowej drużynie siatkówki, a w latach 1964–1966 był wiceprezesem klubu. Był radnym miejskim w Gliwicach w latach 1967–1976. Trzykrotnie otrzymał nagrody ministra i około 30 nagród rektora za badania naukowe. Odznaczony był m.in. Krzyżem Kawalerskim Orderu Odrodzenia Polski. Laureat Medalu im. Stanisława Ochęduszki.

</doc>
<doc id="956776" url="https://pl.wikipedia.org/wiki?curid=956776" title="Szumilino">
Szumilino

Szumilino (biał. "Шуміліна", ros. "Шумилино") – osiedle typu miejskiego na Białorusi, stolica rejonu szumilińskiego obwodu witebskiego, ok. 40 km od Witebska; 7,5 tys. mieszkańców (2010).
Znajduje tu się stacja kolejowa Szumilino, położona na linii Witebsk - Połock.
Parafia Kościoła rzymskokatolickiego.
Szumilino jest siedzibą parafii Matki Bożej Fatimskiej i św. Jozafata Kuncewicza, leżącą w dekanacie witebskim diecezji witebskiej. Na kościół parafialny zaadaptowano popadający w ruinę, niedokończony budynek centrum kultury, którego budowy zaprzestano po rozpadzie ZSRR. Świątynię ustanowiono diecezjalnym sanktuarium Matki Bożej Fatimskiej.

</doc>
<doc id="956781" url="https://pl.wikipedia.org/wiki?curid=956781" title="Saksonia-Meiningen">
Saksonia-Meiningen



</doc>
<doc id="956784" url="https://pl.wikipedia.org/wiki?curid=956784" title="Saksonia-Weimar-Eisenach">
Saksonia-Weimar-Eisenach

Księstwo Saksonii-Weimar-Eisenach, od 1815 Wielkie Księstwo Saksonii-Weimar-Eisenach (niem. "Großherzogtum Sachsen-Weimar-Eisenach") – państwo niemieckie wywodzące się z księstwa Świętego Cesarstwa Rzymskiego Narodu Niemieckiego ernestyńskiej linii dynastii Wettynów, ze stolicą w Weimarze. Powstało w 1809 w wyniku połączenia przez księcia Karola Augusta księstw: Saksonii-Eisenach i Saksonii-Weimar.
Historia.
W 1815 uzyskało status wielkiego księstwa. W tym samym roku weszło w skład Związku Niemieckiego, w 1866 roku w skład Związku Północnoniemieckiego; po zjednoczeniu Niemiec w 1871 roku zostało jednym z krajów Cesarstwa Niemieckiego.
W wyniku rewolucji listopadowej w 1918 i obaleniu monarchii państwo przekształcono w Wolne Państwo Saksonia-Weimar-Eisenach ("Freistaat Sachsen-Weimar-Eisenach"), które dwa lata później weszło w skład Turyngii.
Władcy.
od 1918 republika
Tytularni wielcy książęta sascy na Weimarze i Eisenach:

</doc>
<doc id="956785" url="https://pl.wikipedia.org/wiki?curid=956785" title="Safo">
Safo

Safo, safo długosterny, safo kometa ("Sappho sparganurus") – gatunek ptaka z rodziny kolibrowatych (Trochilidae), zamieszkujący środkowo-zachodnią część Ameryki Południowej.
Jest jedynym przedstawicielem rodzaju "Sappho". Wyróżnia się dwa podgatunki:
Międzynarodowa Unia Ochrony Przyrody (IUCN) uznaje safo za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za stabilny.

</doc>
<doc id="956787" url="https://pl.wikipedia.org/wiki?curid=956787" title="Pozostałe koszty operacyjne">
Pozostałe koszty operacyjne

Pozostałe koszty operacyjne – zgodnie z ustawą o rachunkowości z dnia 29 września 1994 r. są to koszty rodzajowe związane pośrednio z działalnością operacyjną jednostki. Są one "symetryczne" względem pozostałych przychodów operacyjnych.
Obejmują one zatem:

</doc>
<doc id="956795" url="https://pl.wikipedia.org/wiki?curid=956795" title="Przyrządy dozymetryczne">
Przyrządy dozymetryczne

Przyrządy dozymetryczne – ogólne określenie urządzeń służących do wykrywania obecności promieniowania jonizującego (na przykład skażeń promieniotwórczych) i określenia jego natężenia lub dawki.
Sygnalizator EKO-I.
Wykrywa promieniowanie rentgenowskie, gamma i beta. Jest stosowany do wykrywania mocy dawki promieniowania, przez służby policyjne, ochronę radiogeologiczną, straż pożarną i graniczną.
Sygnalizator RS-70.
Wskazuje w przybliżeniu moc dawki promieniowania przez sygnalizację świetlną lub akustyczną, jeśli dawka przekracza określone progi skażenia, tzn. 0,5, 5 lub 30 R/h. Jeżeli przełącznik jest ustawiony na próg 0,5 R/h i daje sygnał o promieniowaniu, należy go przestawić na 5 R/h. Jeśli sygnał ustanie, to moc dawki niewiele przekraczała wartość podaną; jeśli częstotliwość sygnałów rośnie i przechodzi w sygnał ciągły – dawka rośnie.
Rentgenoradiometr DP-75.
Przeznaczony jest do wykrywania skażenia różnych powierzchni ciałami beta-promieniotwórczymi, wykrywania i pomiaru mocy dawki promieniowania gamma oraz ładowania i kalibracji dozymetrów DKP-50. Rentgenoradiometr umożliwia pomiar mocy dawki promieniowania gamma od 0,05 mR/h do 500 R/h w siedmiu podzakresach. W jego skład wchodzą: pulpit pomiarowy, sonda z detektorami promieniowania i wzmacniaczem impulsów połączona z pulpitem przewodem wielożyłowym długości 1,5 m., futerał, dwuczęściowa przedłużka sondy (obie części są połączone łańcuszkiem), komplet słuchawkowy, klucz (do otwierania gniazda baterii), śrubokręt, jednorazowe pokrowce na sondę, gumki do mocowania pokrowców.
Dawkomierz DP-70.
Dawkomierz chemiczny DP-70 M używany jest z kolorymetrem PK-56.
Składa się z blaszanej obudowy oraz znajdującego się wewnątrz przyrządu głównego: okular, pryzmat (obraz rozszczepia się na 2 obrazy), różnokolorowy filtr, okienko pomiarowe, dezymetr chemiczny DP-70
W działaniu dawkomierza DP-70 M wykorzystano zjawisko zabarwiania się roztworu zawartego w szklanej, zasklepionej ampułce. Czas zabarwiania się roztworu wskaźnikowego wynosi od 40 do 60 minut. W tym czasie roztwór wskaźnikowy zmienia zabarwienie na bardziej lub mniej nasycone odcienie różu. Otrzymaną barwę porównuje się z kompletem barwnych filtrów, umieszczonych na dysku kolorymetru. Pozwala to odczytać wartość liczbową dawki w okienku pomiarowym przedniej ścianki kadłuba kolorymetru. Zarówno dawkomierz, jak i kolorymetr mogą działać w temperaturze od -20 °C do +50 °C. Za pomocą tego dawkomierza można mierzyć następujące dawki promieniowania gamma: 50, 75, 100, 150, 200, 250, 300, 450, 600 i 800 rentgenów przy mocy dawki w terenie od l do 25 000 R/h.
Dawkomierze DKP-50 i DS-50.
Zbudowane są z komory jonizacyjnej. Gaz wypełniający komorę jonizuje się i rozładowuje, wskazując dawkę na skali elektrometru. DS-50 stosuje się do odczytu w pulpicie załadowczo-pomiarowym zestawu kontroli napromieniowania DP-23

</doc>
<doc id="956800" url="https://pl.wikipedia.org/wiki?curid=956800" title="Podzamcze (gmina Chęciny)">
Podzamcze (gmina Chęciny)

Podzamcze (też: "Podzamcze Chęcińskie") – wieś w Polsce, położona w województwie świętokrzyskim, w powiecie kieleckim, w gminie Chęciny.
W latach 1975–1998 miejscowość administracyjnie należała do województwa kieleckiego.
We wsi znajduje się kompleks budynków Regionalnego Centrum Naukowo-Technologicznego. Do nich zaliczają się: zabytkowy dwór obronny udostępniony do zwiedzania po uprzedniej rezerwacji, Biobank, Centrum Nauki Leonardo.
Zabytki.
Dwór obronny. Powstał na początku XVII wieku na rozkaz starosty chęcińskiego Jana Branickiego na miejscu folwarku. Po spustoszeniu Chęcin, w tym zamku chęcińskiego przez Szwedów w czasie Potopu do Podzamcza przeniesiono siedzibę starosty chęcińskiego i rozbudowano dwór, dobudowując oficynę. Na początku XVIII wieku, w związku z odbudową Chęcin, starosta opuścił Podzamcze, a sam dwór pełnił już tylko rolę folwarku. W XIX wieku przebudowano dwór na spichlerz skuwając większość elementów wystroju barokowego. W latach 20. XX wieku przekazano budynki jako siedzibę szkoły rolniczej, wtedy też przebudowano dwór i oficynę i dobudowano dwa łączniki między głównym budynkiem dworu a sąsiednimi budowlami. Kolejny remont miał miejsce w okresie 1939-1944. Po 1945 we dworze mieściła się siedziba technikum rolniczego, a następnie dyrekcji tej szkoły.
Współcześnie z pierwotnego założenia zachował się główny budynek (południowy) dworu obronnego, choć znacznie przebudowany i pozbawiony prawie całego wystroju barokowego, z wyjątkiem jednego portalu okiennego z herbem Gryf fundatorów dworu, oficyna (również mocno przebudowana) oraz resztki fosy wykorzystywane obecnie jako staw.
Barokowa brama ozdobna, będąca wolno stojącym łukiem triumfalnym wzniesionym na część zwycięstwa Jana III Sobieskiego pod Wiedniem w 1683 r. Według innych źródeł powstała ona w pierwszej dekadzie XVII wieku z fundacji starosty chęcińskiego Stanisława z Ruszczy, a intencją bramy było uczczenie odzyskania dla katolików kościoła franciszkańskiego w Chęcinach, zajmowanego do 1603 r. przez Braci polskich.
Aleja lipowa, której drzewa liczą ponad 300 lat oraz otaczający Dwór park.
Zespół dworski (dwór z bramą i parkiem) został wpisany do rejestru zabytków nieruchomych (nr rej.: A.267/1-3 z 17.12.1932, z 20.07.1946, z 17.12.1957 i z 15.06.1967).
We dworze i parku kręcono w 1959 r. sceny do komedii "Tysiąc talarów", reżyserem której był Stanisław Wohl, współscenarzystą był Edmund Niziurski, a grała m.in. Irena Kwiatkowska i Jarema Stępowski.
Dwór, wraz z otaczającym parkiem został nabyty pod koniec 2010 r. przez Regionalne Centrum Naukowo-Techniczne.

</doc>
<doc id="956801" url="https://pl.wikipedia.org/wiki?curid=956801" title="Uszacz (obwód witebski)">
Uszacz (obwód witebski)

Uszacz, Uszacze (, "Uszaczy"; Вушачы "Wuszaczy") – osiedle typu miejskiego na Białorusi, stolica rejonu uszackiego obwodu witebskiego, 100 km od Witebska; 5,5 tys. mieszkańców (2010).
Historia.
Miasto hospodarskie lokowane w latach 1576-1577 położone było w województwie połockim. Prywatne miasto szlacheckie położone było w końcu XVIII wieku w województwie połockim. Miejsce obrad sejmików ziemskich części województwa połockiego pozostałego przy Rzeczypospolitej po 1773 roku. Po II rozbiorze Polski przyłączona do Rosji.
Po ataku Niemiec na ZSRR, 25 czerwca 1941 przez miejscowość przechodziła kolumna więźniów z Berezwecza, którzy zostali rozstrzelani następnego dnia w Mikałajewie (zob. droga śmierci Berezwecz-Taklinowo).
Kościół św. Hieronima i klasztor Dominikanów.
W 1716 roku w Uszaczy podwojewodzic połocki Hieronim Żaba ufundował kościół św. Hieronima i klasztor Dominikanów. W 1787 r. wybudowano nowy piętrowy klasztor, w którym umieszczono także szkołę. W 1791 roku Komisja Edukacji Narodowej zamieniła ją z parafialnej na podwydziałową. W latach 1833-1866 proboszczem w parafii był Wincenty Mienicki. W 1862 r. obsługiwano kościoły i kaplice w miejscowościach: Krupicze, Woroń, Susza, Orzechowo. Nieco później doszła jeszcze jedna kiedy proboszcz ks. Mienicki poświęcił bez zgody Rosjan, neogotycki kościół p.w. św. Tadeusza w Uchwiszczy, fundacji Arkadiusza Łudzińskiego z 1861 r. W 1868 roku proboszczem został ks. Nikodem Worowski, jednak w lipcu tego samego roku Rosjanie odebrali kościół katolikom i postanowili urządzić w niej cerkiew, przy okazji zmieniając zwieńczenia wież. Kościół częściowo uszkodzony podczas II wojny światowej, został zburzony po 1945 roku.

</doc>
<doc id="956802" url="https://pl.wikipedia.org/wiki?curid=956802" title="Wykrywanie skażeń chemicznych">
Wykrywanie skażeń chemicznych

Wykrywanie skażeń chemicznych ma na celu wskazanie rodzaju użytego BST i stopnia skażenia. Stężenie określa siłę działania środka trującego na organizm żywy. Mierzy się je w gramach na metr sześcienny lub w miligramach na litr. Podaje zatem ilość środka trującego w objętości powietrza. Gęstość skażenia charakteryzuje ilość ciekłego środka trującego występującego na powierzchni przedmiotów. Może być określana w gramach na metr kwadratowy lub miligramach na centymetr kwadratowy.
PChR-54M.
PChR-54M to przyrząd rozpoznania chemicznego, służący do wykrywania skażeń chemicznych. Mieści się on w niewielkiej metalowej skrzynce. Wewnątrz znajdują się rurki wskaźnikowe, pompka kolektorowa, nasadka na pompkę, łopatka do pobierania próbek, przebijak do rurek, filtry przeciwdymne i ochronne, kapturki ochronne, ocieplacze do rurek wskaźnikowych, buteleczka z suchym odczynnikiem do sporządzania roztworu do ocieplaczy, papierki wskaźnikowe do wykrywania ciekłych środków trujących, latarka. Rurki wskaźnikowe umieszczone są w 4 kasetach po 10 w jednym opakowaniu. Oznaczenia rurek świadczą o ich zastosowaniu:
Ilość podwójnych ruchów pompką dla poszczególnych rurek:
Użycie przyrządu zaczyna się od wyjęcia pompki i potrzebnych rurek wskaźnikowych. Następnie przecina się ich końce. Rurki z czerwonym paskiem i kropką przebija się specjalnym przebijakiem, a rurki z 3 zielonymi paskami – w pompce. Teraz zaciska się rurki w kolektorze i dociska się go. Należy wykonać ok. 60 podwójnych ruchów pompką. Zmiana zabarwienia w rurkach wskaźnikowych oznacza występowanie skażenia tym środkiem. Środki trujące ukryte w dymie należy wykrywać po umocowaniu filtra przeciwdymnego. Rurki służą do wykrywania środków trujących w powietrzu i na ziemi.
Papierek wskaźnikowy PWCh-1 wykrywa ciekły środek trujący. Należy wyjąć papierek z folii i umoczyć jego koniec w substancji lub potrzeć o liście roślin, umundurowanie. Już po kilku sekundach papierek zmienia barwę. Porównując z wzorem znajdującym się w książeczce, można bardzo szybko określić rodzaj środka trującego.

</doc>
<doc id="956809" url="https://pl.wikipedia.org/wiki?curid=956809" title="Gabriel Badilla">
Gabriel Badilla

Gabriel Badilla Segura (ur. 30 czerwca 1984 w San José, zm. 20 listopada 2016) – kostarykański piłkarz grający na pozycji środkowego obrońcy.
Kariera klubowa.
Badilla jest wychowankiem jednego z najbardziej znanych kostarykańskich klubów, Deportivo Saprissa. W jego barwach zadebiutował w 2001 w pierwszej lidze Kostaryki i z czasem przebił się do pierwszego składu drużyny. Pierwszy sukces z Deportivo osiągnął jednak dopiero w sezonie 2003/2004, kiedy to wywalczył tytuł mistrza Kostaryki.
W 2005 roku Badilla triumfował z Deportivo w Pucharze Mistrzów CONCACAF (wystąpił w obu finałowych meczach z UNAM Pumas). W tym samym roku zagrał także na Klubowych Mistrzostwach Świata 2005 i z klubem z San José zajął 3. miejsce w tym turnieju. Prezentował wówczas na tyle wysoką formę, że eksperci FIFA uznali go za jednego z najbardziej utalentowanych obrońców na świecie. W sezonie 2006/2007 sięgnął z klubowymi kolegami po kolejny tytuł mistrzowski w kraju.
Kariera reprezentacyjna.
W 2001 roku Badilla wraz z młodzieżową reprezentacją Kostaryki wziął udział w Młodzieżowych Mistrzostwach Świata U-17 w Trynidadzie i Tobago, z których z rodakami odpadł w ćwierćfinale po porażce 0:2 z Burkina Faso.
W pierwszej reprezentacji Kostaryki Badilla zadebiutował 19 czerwca 2005 w zremisowanym 2:2 meczu z Chinami. W tym samym roku był w kadrze na Złoty Puchar CONCACAF, ale był tam tylko rezerwowym, a Kostaryka odpadła w ćwierćfinale.
W 2006 roku selekcjoner reprezentacji, Alexandre Guimarães powołał Gabriela do kadry na Mistrzostwa Świata w Niemczech. Na tym turnieju był rezerwowym obrońcą i wystąpił tylko w jednym meczu – przegranym 1:2 z Polską.

</doc>
<doc id="956819" url="https://pl.wikipedia.org/wiki?curid=956819" title="Spinning Jenny">
Spinning Jenny

Spinning Jenny (ang. przędząca Jenny/Joasia) - mechaniczna przędzarka skonstruowana w roku 1765 przez Jamesa Hargreavesa. 
W roku 1767 Richard Arkwright udoskonalił jej mechanizm.
Wynalazek ten zrewolucjonizował przemysł włókienniczy w Wielkiej Brytanii. Pozwoliła zaspokoić rosnące zapotrzebowanie na przędzę w XVIII wieku w dobie gwałtownego rozwoju demograficznego.

</doc>
<doc id="956821" url="https://pl.wikipedia.org/wiki?curid=956821" title="Takkyū Ishino">
Takkyū Ishino

 – japoński DJ i producent muzyki elektronicznej. Prawdziwe imię: .
Pochodzi z Japonii, gdzie zaczynał swoją karierę w zespole założonym wspólnie z kolegą z liceum, Pierre’em Takim. Nazywali się . Wydali wspólnie kilka płyt. Członek składu techno-popowego Denki Groove działającego nieprzerwanie do dziś. Jest również właścicielem wytwórni Loopa, którą założył w roku 1998. Jego styl stanowi połączenie muzyki house, electro, minimal techno i innych gatunków. Sam Takkyū mówi o swoim stylu: "sequential elektro tekno disko". Jego popularność nie ograniczyła się tylko do Azji. Grywał także w Europie m.in. na berlińskiej Love Parade oraz na Mayday Polska.

</doc>
<doc id="956824" url="https://pl.wikipedia.org/wiki?curid=956824" title="Lothar Schmid">
Lothar Schmid

Lothar Schmid (ur. 10 maja 1928 w Radebeulu, zm. 18 maja 2013 w Bambergu) – niemiecki szachista i sędzia szachowy klasy międzynarodowej, arcymistrz od 1959 roku.
Kariera szachowa.
Pierwsze sukcesy osiągnął w drugiej połowie lat 40. W roku 1947 zdobył tytuły mistrza Niemiec juniorów (w Weidenau) oraz seniorów (w Weißenfels). W mistrzostwach kraju medale zdobywał jeszcze trzykrotnie, dwa razy srebrne (1955, Höchst am Main i 1959, Norymberga) oraz brązowy (1949, Bad Pyrmont). Do połowy lat 70. należał do ścisłej czołówki szachistów RFN, jedenastokrotnie (w latach 1950 - 1974) występując na szachowych olimpiadach, na których zdobył 6 medali: 4 srebrne (za indywidualne wyniki w latach 1950, 1952, 1968 i 1970 – za każdym razem na II szachownicy) oraz 2 brązowe (wraz z drużyną w latach 1950 oraz 1964). Wystąpił w wielu międzynarodowych turniejach, sukcesy odnosząc m.in. w Travemünde (1951, I m-ce), Hastings (1951/52, III m-ce), Zurychu (1954, I m-ce), Göteborgu (1956, I m-ce), Maladze (1963, I-II m-ce), Wilderness (1964, I m-ce), Bambergu (1968, II-III m-ce), Mar del Placie (1970, I m-ce), Adelaide (1971, II-IV m-ce) oraz Lugano (1979, III-IV m-ce).
Najwyższy ranking w karierze osiągnął 1 lipca 1971 r., z wynikiem 2550 punktów dzielił wówczas 32-37. miejsce na światowej liście FIDE, jednocześnie zajmując 2. miejsce (za Robertem Hübnerem) wśród szachistów Republiki Federalnej Niemiec.
Oprócz sukcesów w grze turniejowej, osiągnął również wybitne osiągnięcia w szachach korespondencyjnych, z których największym było zajęcie w roku 1959 III miejsca (za Wiaczesławem Ragozinem i Lucijsem Endzelinsem) w drugim finale mistrzostw świata w tej odmianie szachów. Za ten wynik otrzymał w tymże roku tytuł arcymistrza szachów korespondencyjnych.
Odniósł również znaczące osiągnięcia jako arbiter szachowy. W swojej karierze sędziował m.in. mecze o mistrzostwo świata pomiędzy Bobby Fischerem i Borysem Spasskim (1972) oraz Garrim Kasparowem i Anatolijem Karpowem (1986), jak również szachową olimpiadę w roku 1980 oraz rewanżowy mecz pomiędzy Fischerem i Spasskim (1992). Był posiadaczem jednego z największych prywatnych zbiorów szachowych książek, szachownic i kompletów figur oraz związanych z szachami dzieł sztuki.

</doc>
<doc id="956826" url="https://pl.wikipedia.org/wiki?curid=956826" title="Hrabstwa w stanie Alabama">
Hrabstwa w stanie Alabama



</doc>
<doc id="956828" url="https://pl.wikipedia.org/wiki?curid=956828" title="Carlos Alonso">
Carlos Alonso



</doc>
<doc id="956829" url="https://pl.wikipedia.org/wiki?curid=956829" title="Choroba bezglutenowa">
Choroba bezglutenowa



</doc>
<doc id="956831" url="https://pl.wikipedia.org/wiki?curid=956831" title="Hrabstwa w stanie New Jersey w USA">
Hrabstwa w stanie New Jersey w USA



</doc>
<doc id="956833" url="https://pl.wikipedia.org/wiki?curid=956833" title="Königstein">
Königstein



</doc>
<doc id="956841" url="https://pl.wikipedia.org/wiki?curid=956841" title="Dawda Kairaba Jawara">
Dawda Kairaba Jawara

Dawda Kairaba Jawara (ur. 16 maja 1924 w Barajally, zm. 27 sierpnia 2019 w Fajara, przedmieściu Bakau) – gambijski lekarz i polityk, w latach 1962–1970 pierwszy i jedyny premier Gambii, w latach 1970–1994 pierwszy prezydent Gambii. Został obalony wskutek przewrotu wojskowego.
Dawda Kairaba Jawara urodził się w Barajally w dystrykcie MacCarthy Island, w rodzinie kupca z ludu Mandinka. Uczęszczał do szkoły dla chłopców, prowadzonej przez metodystów, a następnie wyjechał do Europy, gdzie podjął studia weterynaryjne na University of Glasgow. W 1953 roku, po uzyskaniu uprawnień chirurga weterynaryjnego powrócił do Gambii. 
W 1959 roku wstąpił do działającej w Gambii Partii Ludowej Protektoratu ("Protectorate People’s Party") i stał się jej liderem. Partia zmieniła nazwę i jako Ludowa Partia Postępowa wystartowała w 1960 roku w wyborach parlamentarnych. Uzyskał mandat i został ministrem edukacji w rządzie. Zrezygnował ze stanowiska w 1961 roku. W 1962 roku Ludowa Partia Postępowa, wygrała kolejne wybory parlamentarne i utworzyła rząd, ma którego czele stanął Jawara . 
W 1965 roku rządzona przez niego Gambia ogłosiła niepodległość. Rok później kierowana przez Jawarę Ludowa Partia Postępowa, wygrała w kolejnych wyborach parlamentarnych. Również w 1966 roku Jawara otrzymał on brytyjski tytuł szlachecki. W 1970 roku, gdy Gambia została przekształcona z monarchii funkcjonującej w ramach Wspólnota Narodów w niezależną republikę, Jawara objął stanowisko prezydenta.
Ludowa Partia Postępowa wygrywała w wyborach parlamentarnych jeszcze pięciokrotnie (w latach 1972, 1977, 1982, 1987, 1992). W 1981 w Gambii doszło do próby zamachu stanu, co skłoniło Jawarę do zacieśnienia współpracy z Senegalem. Konfederacja tych dwóch państw, nazywana Senegambią funkcjonowała w latach 1981-1989 . 
W 1994 roku w Gambii doszło do zamachu stanu przeprowadzonego przez wojskowych dowodzonych przez Yahya Jammeha. Dawda Jawara i jego rodzina uzyskali schronienie w Senegalu, a następnie wyemigrowali do Londynu. W 2001 roku prezydent Yahya Jammeh udzielił zgody na powrót Jawary do Gambii. Jawara wrócił do kraju w 2002 roku, nie angażował się w politykę krajową, działał jednak we Wspólnocie Gospodarczej Państw Afryki Zachodniej.

</doc>
<doc id="956845" url="https://pl.wikipedia.org/wiki?curid=956845" title="Koenigstein">
Koenigstein



</doc>
<doc id="956846" url="https://pl.wikipedia.org/wiki?curid=956846" title="Konigstein">
Konigstein



</doc>
<doc id="956847" url="https://pl.wikipedia.org/wiki?curid=956847" title="Kurojady">
Kurojady

Kurojady – osada w Polsce położona w województwie warmińsko-mazurskim, w powiecie działdowskim, w gminie Lidzbark.
W latach 1975–1998 miejscowość administracyjnie należała do województwa ciechanowskiego.

</doc>
<doc id="956850" url="https://pl.wikipedia.org/wiki?curid=956850" title="Hanno">
Hanno



</doc>
<doc id="956852" url="https://pl.wikipedia.org/wiki?curid=956852" title="Lidzbark-Nadleśnictwo">
Lidzbark-Nadleśnictwo

Lidzbark-Nadleśnictwo – osada w Polsce położona w województwie warmińsko-mazurskim, w powiecie działdowskim, w gminie Lidzbark. Osada położona nad Jeziorem Lidzbarskim, ma tam swą siedzibę Nadleśnictwo Lidzbark.
W latach 1975–1998 miejscowość administracyjnie należała do województwa ciechanowskiego.

</doc>
