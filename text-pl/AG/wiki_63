<doc id="961709" url="https://pl.wikipedia.org/wiki?curid=961709" title="Jacek Chruściński">
Jacek Chruściński

Jacek Leszek Chruściński (ur. 15 kwietnia 1961 w Krakowie) – polski muzyk, gitarzysta basowy, publicysta, kompozytor i aranżer.
Życiorys.
Karierę rozpoczynał w wieku 17 lat w krakowskiej rockowej grupie Tryton, następnie grał w zespole Blef i w jazzowym combo Przemysława Gwoździowskiego – Axis. W roku 1983 rozpoczął występy z założoną przez gitarzystę Ryszarda Philipsa i Wojciecha Misiaszka grupą Monkey Business. Rok później został liderem tego zespołu. Równocześnie kontynuował studia z zakresu filologii polskiej na Uniwersytecie Jagiellońskim.
W 1985 roku otrzymał od lidera grupy Wawele, Jana Wojdaka, propozycję artystycznej współpracy. Z Wawelami nagrał 16 albumów, z czego dwie płyty zdobyły miano złotej, a także zarejestrował kilkanaście teledysków i trzy programy telewizyjne. Z zespołem tym koncertuje do dziś.
Równolegle występował nadal w grupie Monkey Business, a w 1992 założył zespół – Charming Beauties, który po zawieszeniu działalności w roku 1997, reaktywował w roku 2006. W latach 1995–1998 występował także w międzynarodowym zespole rockowym Seven B. Od roku 1999 gra nieprzerwanie w grupie blues-rockowej Bluesmobile. W roku 2013 podjął współpracę z zespołami Krecia Robota i Makar Trio. W roku 2016
zaczął grać w formacji Maciej Kłeczek i przyjaciele, a rok później został członkiem brytujskiej grupu Keith Thompson Band, z którą nagrał już 3 płyty!
Łącznie ma w swoim dorobku już ponad 90 płyt, współpracując z gwiazdami polskiej i światowej estrady:
Wśród artystów zagranicznych, z którymi występował są: Petra Janu, Jumping Alex, Liam McMurray, Atma Anur, Oliver Mally, Wolf Mail, Chuc Frazier i Keith Thompson.
Koncertował wielokrotnie za granicą m.in. w Niemczech, Szwajcarii, Austrii, Danii, Norwegii, Francji, Belgii, Holandii, Rosji, Litwie, Kazachstanie, Gruzji, Czechach i na Słowacji a także na Ukrainie, na Węgrzech, w dawnych ZSRR i Czechosłowacji oraz Jugosławii.
W roku 2009 otrzymał wraz z Wawelami nagrodę Ministra Kultury i Dziedzictwa Narodowego za działalność na rzecz polskiej kultury muzycznej. W 2016 miasto Kraków uhonorowało go medalem "Honoris Gratia".
Działalność pozamuzyczna.
W latach 1994–2003 wspólnie z Arturem Charwatem prowadził krakowski klub muzyczny „Blues Club Klinika 35”. Od połowy lat 1990. pisał cykliczne artykuły do Dziennika Polskiego. W roku 2006 ukazał się jego zbiór opowiadań pt. "Bania". Prowadzi działalność pedagogiczną (warsztaty i wykłady) oraz popularyzatorską (audycje w radiu i artykuły w prasie). Jest też zaangażowany w profilaktykę antynarkotykową, prowadząc na ten temat prelekcje i spotkania z młodzieżą.
Życie prywatne.
Jest żonaty z Anną, mają dwoje dzieci. Pieczętuje się herbem Junosza. Jest wnukiem Zygmunta Chruścińskiego – piłkarza Cracovii i reprezentanta Polski.

</doc>
<doc id="961711" url="https://pl.wikipedia.org/wiki?curid=961711" title="Rojownik pospolity">
Rojownik pospolity

Rojownik pospolity, rojnik pospolity, rojniczek pospolity ("Jovibarba sobolifera") – gatunek rośliny należący do rodziny gruboszowatych. Występuje na niżu Polski, w pasie wyżyn oraz w Sudetach i Karpatach. Jest także rośliną uprawną i często dziczejącą (ergazjofigofit).
Zagrożenia i ochrona.
Roślina objęta ścisłą ochroną gatunkową. Jej stanowiska chronione są w wielu rezerwatach przyrody, m.in.: Góra Miedzianka, Góra Chełm, Góra Zelejowa, Kajasówka. 
Umieszczona na polskiej czerwonej liście w kategorii VU (narażony). Zagrożone są tylko stanowiska na niżu – głównie z powodu niszczenia siedlisk oraz wyrywania okazów do przydomowych ogródków.

</doc>
<doc id="961712" url="https://pl.wikipedia.org/wiki?curid=961712" title="Rojnik pospolity">
Rojnik pospolity



</doc>
<doc id="961713" url="https://pl.wikipedia.org/wiki?curid=961713" title="Rojniczek pospolity">
Rojniczek pospolity



</doc>
<doc id="961714" url="https://pl.wikipedia.org/wiki?curid=961714" title="Jovibarba sobolifera">
Jovibarba sobolifera



</doc>
<doc id="961716" url="https://pl.wikipedia.org/wiki?curid=961716" title="Sempervivum soboliferum">
Sempervivum soboliferum



</doc>
<doc id="961722" url="https://pl.wikipedia.org/wiki?curid=961722" title="Szarłata (województwo kujawsko-pomorskie)">
Szarłata (województwo kujawsko-pomorskie)

Szarłata (też "Szarlata") – osada leśna kociewska w Polsce położona w województwie kujawsko-pomorskim, w powiecie świeckim, w gminie Osie w kompleksie Borów Tucholskich na obszarze Wdeckiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.
Na terenie wsi znajduje się nieczynny cmentarz ewangelicki.

</doc>
<doc id="961728" url="https://pl.wikipedia.org/wiki?curid=961728" title="Snozzi">
Snozzi



</doc>
<doc id="961729" url="https://pl.wikipedia.org/wiki?curid=961729" title="Album tematyczny">
Album tematyczny



</doc>
<doc id="961732" url="https://pl.wikipedia.org/wiki?curid=961732" title="Wygoda (powiat świecki)">
Wygoda (powiat świecki)

Wygoda – osada leśna w Polsce położona w województwie kujawsko-pomorskim, w powiecie świeckim, w gminie Osie, nad rzeką Prusiną w kompleksie Borów Tucholskich na obszarze Wdeckiego Parku Krajobrazowego. 
W latach 1975–1998 miejscowość administracyjnie należała do województwa bydgoskiego. 

</doc>
<doc id="961733" url="https://pl.wikipedia.org/wiki?curid=961733" title="Vacchini">
Vacchini



</doc>
<doc id="961737" url="https://pl.wikipedia.org/wiki?curid=961737" title="SA107">
SA107



</doc>
<doc id="961741" url="https://pl.wikipedia.org/wiki?curid=961741" title="Brudet">
Brudet

Brudet – wywar rybny, jedzony w Istrii i Dalmacji. Podstawowe składniki to: kilka rodzajów ryb, zwykle świeżo złowionych, sos pomidorowy i cebula. Cechą charakterystyczną brudetu jest to, że przyrządza się go używając jednego garnka. Ponadto podczas przygotowywania potrawy nie wolno jej mieszać, lecz należy potrząsać garnkiem. Danie zwykle podaje się z polentą.

</doc>
<doc id="961745" url="https://pl.wikipedia.org/wiki?curid=961745" title="Zazdrość (powiat świecki)">
Zazdrość (powiat świecki)

Zazdrość – osada leśna w Polsce położona w województwie kujawsko-pomorskim, w powiecie świeckim, w gminie Osie, w kompleksie Borów Tucholskich na obszarze Wdeckiego Parku Krajobrazowego. 
W latach 1975–1998 miejscowość administracyjnie należała do województwa bydgoskiego. 

</doc>
<doc id="961747" url="https://pl.wikipedia.org/wiki?curid=961747" title="Stefan Bielecki">
Stefan Bielecki

Stefan Bartłomiej Bielecki ps. „Druh”, „Witold Ostrowski”, „Czesław” (ur. 20 kwietnia 1908 w Częstochowie, zm. 5 września 1944 w Warszawie) – uczestnik kampanii wrześniowej i powstania warszawskiego, inżynier hydrotechnik, członek Tajnej Armii Polskiej. Syn Lucjana.
Życiorys.
Ukończył studia na Wydziale Inżynierii Wodnej Politechniki Warszawskiej, po czym założył firmę budowlaną. Podczas kampanii wrześniowej ochotniczo uczestniczył w Obronie Warszawy. Od końca 1939 roku w konspiracji. Był oficerem Sztabu Głównego Tajnej Armii Polskiej. Aresztowany we wrześniu 1940, 5 kwietnia 1941 wywieziony do niemieckiego obozu koncentracyjnego Auschwitz, z którego udało mu się zbiec (16 maja 1942). Następnie był kierownikiem referatu Oddziału I sztabu „Wachlarza”, zaś od roku 1942 w kontrwywiadzie w Oddziale II Komendy Głównej Armii Krajowej.
Podczas powstania warszawskiego został ciężko ranny 2 sierpnia w rejonie ul. Prostej i Towarowej. Zginął 5 września w szpitalu przy ul. Boduena 5 podczas bombardowania przez lotnictwo niemieckie.

</doc>
<doc id="961750" url="https://pl.wikipedia.org/wiki?curid=961750" title="Partner (sieć handlowa)">
Partner (sieć handlowa)

Partner AGD RTV – polska sieć elektromarketów, ma w asortymencie sprzęt RTV oraz AGD. Posiada blisko 200 sklepów w ponad 170 miastach Polski. Sieć przestała istnieć pod koniec 2019 roku firma zarządzająca Tajmax ogłosiła upadłość.

</doc>
<doc id="961756" url="https://pl.wikipedia.org/wiki?curid=961756" title="Roman Rozmiłowski">
Roman Rozmiłowski

Roman Rozmiłowski ps. „Roman”, „Zawada”, „Srebrny” (ur. 28 lutego 1915 w Samborze, zm. 3 września 1944 w Warszawie) – oficer Wojska Polskiego, uczestnik kampanii wrześniowej, w powstaniu warszawskim dowódca plutonu, później zastępca dowódcy kompanii „Koszta” Armii Krajowej.
Życiorys.
Po ukończeniu gimnazjum studiował w Wyższej Szkole Handlu Zagranicznego we Lwowie. W 1938 r. ukończył Szkołę Podchorążych Artylerii, był dowódcą plutonu w 1. Pułku Artylerii Motorowej.
Po wybuchu II wojny światowej.
W kampanii wrześniowej był dowódcą plutonu 6 dywizjonu artylerii ciężkiej. Od końca roku 1939 w konspiracji (SZP-ZWZ-AK). Początkowo był dowódcą baterii 7 pułku piechoty „Madagaskar”, zaś od roku 1942 pełnił funkcję dowódcy grupy likwidacyjnej Wydziału II w Komendzie Obszaru Warszawa AK. W czasie konspiracji używał nazwiska Roman Chutnik.
Zamach na Igona Syma.
7 marca 1941 roku, wykonał wyrok śmierci na Igonie Symie, kolaborancie i byłym dyrektorze teatrów warszawskich.
Porucznik „Zawada” tak opisywał zamach w wywiadzie udzielonym 26 sierpnia 1944 r. dla powstańczego pisma „Demokrata”:
Powstanie warszawskie.
W czasie powstania warszawskiego jego grupa walczyła jako II pluton Kompanii Sztabowej "Koszta" Komendy Obszaru Warszawskiego Armii Krajowej. 9 sierpnia 1944 został mianowany zastępcą dowódcy "Koszty". Jednocześnie nadal dowodził II plutonem, który 20 sierpnia chlubnie zapisał się w szturmie na budynek PAST-y przy ul. Zielnej.
Zmarł 3 września 1944 w powstańczym szpitalu (ul. Sienkiewicza) z ran odniesionych 30 sierpnia w gmachu PAST-y. Pochowany w rejonie ul. Jasnej, po wojnie przeniesiony na cmentarz Powązki Wojskowe w Warszawie (kwatera A25-18-30).
Jego siostra Danuta Rozmiłowska ps. „Ziuta”, żołnierz AK, została rozstrzelana przez Niemców 11 lutego 1944 w Warszawie. Pochowana została w mogile razem z bratem.

</doc>
<doc id="961760" url="https://pl.wikipedia.org/wiki?curid=961760" title="Historia wysokościowej osnowy geodezyjnej w Polsce">
Historia wysokościowej osnowy geodezyjnej w Polsce

Historia wysokościowej osnowy geodezyjnej w Polsce – zarys historii powstania geodezyjnej osnowy wysokościowej – sieci punktów (reperów) o ustalonych rzędnych wysokościowych względem poziomu morza.
Pierwsze wzmianki o wykonywaniu pomiarów wysokościowych na terenie Polski znajdują się w dziele Stanisława Grzepskiego „Geometria to jest miernicka nauka” z 1566 r. Jako pierwszy, król Stanisław August Poniatowski, tworząc Korpus Topografów, polecił przeprowadzenie niwelacji w Polsce. Pierwsze sieci wysokościowe, które na owe czasy można nazwać sieciami niwelacji precyzyjnej, zaczęły powstawać na ziemiach polskich w latach 70. XIX wieku. Był to okres rozbiorów Polski. Niwelację na terenach poszczególnych zaborów wykonywano różnymi instrumentami i metodami, przyjmując różne poziomy odniesienia. Z sieci pruskiej wiele znaków wysokościowych włączonych było potem do pomiaru kolejnych sieci polskich. Punkty dawnej sieci austriackiej i rosyjskiej w obecnych granicach Polski znajdują się w bardzo niewielkiej liczbie.
Pod zaborami.
Zabór austriacki.
Niwelację przeprowadzono w latach 1873–1895. Punkty I rzędu stabilizowano przeważnie znakami wysokościowymi w formie reperów tabliczkowych, z napisem „Hohen Marke” osadzanymi w trwałych budowlach lub w specjalnych słupach kamiennych. Poziomem punktu wysokościowego był poziom osi otworu w reperze tabliczkowym. Pomiar wykonywano niwelatorami Stampferta oraz drewnianymi łatami rewersyjnymi z jednakowym podziałem po obu stronach, przesuniętych względem siebie o stałą wartość. Niwelację wykonywano metodą pomiaru ze środka, przy maksymalnej długości celowej 60 m. Obserwacje dokonywano w dwu położeniach lunety. Za poziom odniesienia przyjęto średni poziom Morza Adriatyckiego, do którego odniesiono wysokość punktu nawiązania, którym był reper wodowskazu na molo Sartorio w Trieście. Wysokość tego reperu określono jako 3,352 m. Późniejsze wyznaczenia średniego poziomu morza wykazały, że przyjęta wartość była za duża o ok. 9 cm. Błąd średni pomiarów niwelacji precyzyjnej obliczony z różnic dwukrotnej niwelacji, wynosił od ± 2,5 do ± 3mm/km.
Zabór pruski.
Sieć niwelacyjna na obszarze byłego zaboru pruskiego zaczęła powstawać od ok. 1871 r. jako fragment tzw. pruskiej krajowej niwelacji. Zasadniczy szkielet tej sieci, jako sieci niwelacyjnej I rzędu, powstał w latach 1868–1894 i obejmował ogółem ok. 16 500 km w tym na obszarze Ziem Odzyskanych ok. 5000 km. Linie sieci miały przeciętną długość ok. 60 km. Przebiegały głównie wzdłuż dróg, tworzyły poligony o przeciętnej długości 300 km. Odcinki między sąsiednimi znakami wysokościowymi na początku miały długość ok. 2 km, potem zostały zagęszczone.
Pomiar wykonywano niwelatorami firmy Bamberg a później Hildebrandt. Stosowano drewniane łaty z podziałem półcentymetrowym i podwójnym opisem. Długość łaty była okresowo kontrolowana. Łaty stawiane były początkowo na klinach, a w późniejszym okresie na żabkach. Niwelację wykonywano metodą pomiaru ze środka o długości celowej do 50 m. Od 1881 roku zaczęto wprowadzać poprawki ortometryczne normalne. Najwcześniej stosowanym poziomem wyjściowym było zero wodowskazu w Gdańsku – Nowym Porcie (Neufahrwasser). Od 1878 r. za poziom odniesienia dla całej sieci pruskiej przyjmowany był poziom punktu wyjściowego /Normal-Hohenpunkt/, którym była kreska na słupie w obserwatorium astronomicznego w Berlinie, przyjęta – z pomiaru nawiązującego – jako 37,00 m ponad tzw. Normal-Null, tj. 37 m ponad poziomem zera wodowskazu w Amsterdamie. Po 1900 r. pomiary sieci były poszczególnymi fragmentami ponawiane, jednak dowiązywano je do wysokości punktów z wcześniejszych pomiarów. Wszystkie te wysokości nosiły miano wysokości w tzw. „starym systemie”. Dla wysokości w „nowym systemie” sieć oparta była o nowy punkt wyjściowy Hoppegarten koło Berlina i składała się z linii nowo pomierzonych.
Zabór rosyjski.
Niwelację przeprowadzono w latach 1873–1893 przez Korpus Wojskowych Topografów, a następnie przez Oddział Wojskowo-Topograficzny Sztabu Głównego.
Znaki wysokościowe I rzędu były to trzpienie z tarczą żelazną z napisem „Niwielirowka Gł. Szt.” z numerem znaku i rokiem wykonania pomiaru. Oś otworu w środku tarczy stanowiła poziom znaku. Występowały one w odstępach 25–50 km, na liniach niwelacyjnych biegnących z reguły wzdłuż linii kolejowych.
Od 1881 r. pomiar wykonywano niwelatorami WTO-I z wykorzystaniem drewnianych łat rewersyjnych. Pomiar wykonywano „tam” i „z powrotem” przy maksymalnej długości celowej do 85 m. Uzyskiwano błąd średni pomiaru ± 4–4,5 mm/km.
Od 1883 r. pomiar wykonywano niwelatorami WTO-II. Z pomiarów uzyskiwano błąd średni przypadkowy ok. ± 2–3 mm/km i systematyczny ok. ± 0,5 mm/km. Wyrównanie sieci z pomiarów w latach 1871–1893 dało błąd średni ± 3 mm/km. Poziomem odniesienia dla niwelacji w pierwszych jej latach był poziom zera łaty wodowskazowej w Kronsztadzie. Wysokości wyrównanej sieci, z lat 1871–1893, odniesione zostały do poziomu Bałtycko-Czarnomorskiego, tj. opartego o średnie poziomy obu tych mórz.
Lata 1926–1937.
Z chwilą utworzenia w 1923 r. przy Wydziale Miernictwa Ministerstwa Robót Publicznych – Biura Triangulacyjnego, zostały zapoczątkowane podstawowe pomiary kraju. Jednym z oddziałów tego Biura był Oddział Niwelacyjny. Po zniesieniu Ministerstwa Robót Publicznych w 1932 r., odnośne prace kontynuowało Biuro Pomiarowe Ministerstwa Komunikacji. W oparciu o instrukcję techniczną wydaną przez to biuro powstała sieć niwelacyjna I rzędu pomierzona w latach 1926–1937.
W sieci tej stosowano głównie trzy typy znaków:
Dla sieci tej założono 7 punktów tzw. podstawowych, w miejscach pewnych pod względem geologicznym. Były to punkty:
Sieć nawiązano do nowo założonej w 1931 roku stacji mareograficznej w Gdyni. Powiązano ją z sieciami kilku państw sąsiednich:
Pomiar wykonywano niwelatorami precyzyjnymi firmy Zeiss typ III oraz łaty 3 metrowe z dwoma podziałami półcentymetrowymi naniesionymi na taśmę inwarową, przesuniętymi względem siebie o 2,5 cm. Przed pomiarem instrumenty i łaty były rektyfikowane, a same łaty, przed i po sezonie, były komparowane w Głównym Urzędzie Miar, Ministerstwa Przemysłu i Handlu. Niwelację wykonywano metodą pomiaru ze środka, przy długości celowej do 50 m. Łaty stawiane były na żabkach. Do wyników pomiarów wprowadzano poprawki z komparacji łat oraz poprawki ortometryczne normalne.
Za poziom odniesienia przyjęto poziom tzw. Normal-Null tj. poziom Morza Północnego w Amsterdamie, wzięto bowiem za poziom wyjściowy wysokość reperu I rzędu dawnej pruskiej niwelacji precyzyjnej, umieszczonego na ścianie ratusza w Toruniu. Wysokość ta według niemieckiego katalogu wynosi 50,518 m.
Lata 1947–1950.
Po utworzeniu Głównego Urzędu Pomiarów Kraju, Wydział Niwelacji jego Biura Technicznego przystąpił do inwentaryzacji i prac przygotowawczych, mając na celu rozpoczęcie nowego pomiaru sieci. Za pierwszy etap jej tworzenia przyjęto wykonanie nowego pomiaru sieci na Ziemiach Odzyskanych. Przystąpiono do pomiaru dwu sieci:
Dostabilizowano głównie znaki ścienne, osadzone na wysokości od 0,3 do 1 m, w formie reperu z głowicą żeliwną, na której były: napis „Znak wysokościowy”, dwuliterowy znak serii i czteroliterowy numer indywidualny.
Przy pomiarze i opracowaniu wyników obu nowych sieci zakładano potrzebę uzyskania błędu średniego z wyrównania mo ± 1,00 mm/km. W obu przypadkach tak małego błędu nie uzyskano.
Obie sieci nawiązano do punktów sieci międzywojennej z lat 1926–1937, przyjmując wysokości punktów nawiązania z katalogu wydanego w 1939 r. A więc obie mierzone sieci miały wysokości punktów wyrażone w tym samym systemie wysokości i poziomie odniesienia co i sieć międzywojenna z lat 1926–1937.
Lata 1953–1955.
W 1952 r. Centralny Urząd Geodezji i Kartografii przystąpił do tworzenia nowej, jednolitej sieci niwelacji I klasy na obszarze całego państwa. Przyjęto następujące założenia dotyczące tej sieci:
Do stabilizacji punktów na liniach stosowano pięć nowych typów znaków.
Ogółem osadzono około 4000 nowych znaków.
W tej sieci znacznie rozbudowano liczbę równomiernie rozmieszczonych na obszarze kraju punktów wiekowych, które zostały zastabilizowane znakami typu I. Nowo osadzone punkty wiekowe to:
Poza tym włączono do sieci następujące odrestaurowane punkty wiekowe:
W czasie pomiaru sieci dokonane zostały dwustronne pomiary na parokilometrowych odcinkach granicznych, wiążących sieci polską z sieciami państw sąsiednich. Miało to miejsce w rejonach następujących miejscowości:
Sieć niwelacji I klasy nie była od razu nawiązana do stacji mareograficznych na polskim wybrzeżu Bałtyku. Dokonano tego w kilka lat później liniami niwelacji II klasy.
Pomiar wykonywano dwoma rodzajami niwelatorów precyzyjnymi Aerogeopribor NA-1 oraz Wild N III. Stosowano łaty 3 metrowe z taśmą inwarową, z dwoma przesuniętymi względem siebie podziałami (w pierwszy przypadku podział co 5 mm, w drugim co 10 mm). Przed sezonem instrumenty i łaty były sprawdzane i konserwowane, a same łaty, przed i po sezonie, były komparowane w Głównym Urzędzie Miar z błędem średnim nie większym niż ± 0,03 mm/m. Niwelację wykonywano metodą pomiaru ze środka a maksymalna długość celowej wynosiła 40m. Łaty stawiane były na wbitych w ziemię klinach lub wyjątkowo na ciężkich żabkach. Stosowano dwie metody pomiaru:
Do wyników pomiarów wprowadzano poprawki z komparacji łat oraz w pierwszym etapie opracowania wyników poprawki ortometryczne normalne. W drugim etapie, przy włączeniu polskiego materiału do łącznego wyrównania międzynarodowego, wprowadzono poprawki wynikłe z systemu wysokości normalnych. Za poziom odniesienia przy wstępnym wyrównaniu niezależnym sieci i wyznaczeniu wysokości jej punktów, przyjęto wysokość punktu Toruń-Ratusz, odniesioną do poziomu Morza Północnego w Amsterdamie, a przy wyrównaniu ostatecznym, międzynarodowym był to tzw. Bałtycki system wysokości normalnych, odniesiony do zera mareografu w Kronsztadzie.
Lata 1974–1979.
W roku 1969 rozpoczęto prace projektowe mające na celu wykonanie nowego pomiaru sieci niwelacji I klasy. Powodów do tego było kilka:
Przewidziano do pomiaru ok. 8600 km linii, w tym:
Linii zupełnie nowych prawie nie było. W roku 1977 Instytut Geodezji i Kartografii doprojektował jeszcze ok. 1800 km linii (m.in. obwodnicę wokół Warszawy). Dla pomiaru tej sieci opracowano w Instytucie Geodezji i Kartografii nową instrukcję techniczną.
Nie zdecydowano się na dalszą rozbudowę liczby istniejących punktów wiekowych. Włączono jedynie do sieci dwie grupy punktów w latach wcześniejszych zastabilizowane, są to:
W pierwszych latach pomiaru sieci, wykonane zostały powiązania graniczne z sieciami państw sąsiednich. Miało to miejsce w rejonach następujących miejscowości:
Sieć niwelacji I klasy została bezpośrednio powiązana z 7 głównymi stacjami mareograficznymi na polskim wybrzeżu Bałtyku (Świnoujście, Kołobrzeg, Ustka, Łeba, Władysławowo, Hel i Gdańsk-Nowy Port). Miało to na względzie aspekt badań współczesnych pionowych ruchów skorupy ziemskiej.
Zastosowano dodatkowo cztery nowe typy znaków:
Wykorzystano także znaki dawniejszych sieci.
Pomiar sieci po raz pierwszy wykonano niwelatorami samopoziomującymi. Wykonywano go dwoma rodzajami niwelatorów precyzyjnych: Opton typ Ni 1 oraz Zeiss typ Ni 002 (od 1977 r.). Stosowano łaty 3-metrowe z taśmą inwarową, z dwoma przesuniętymi względem siebie podziałami (w pierwszy przypadku podział co 1 cm, w drugim co 0,5 cm). Przed sezonem instrumenty i łaty były sprawdzane i konserwowane, a same łaty, przed i po sezonie, były komparowane w Głównym Urzędzie Miar z błędem średnim nie większym niż ±0,01 mm/m. Niwelację wykonywano metodą pomiaru ze środka przy długość celowej do 35 m. Łaty stawiane były na wbitych w ziemię klinach lub wyjątkowo na ciężkich żabkach. Stosowano dwie kolejności odczytów łat na dwu kolejnych stanowiskach:
Do wyników pomiarów wprowadzono następujące poprawki niwelacyjne:
Przed przekazaniem polskiej części JWSN do łącznego wyrównania sieci, dokonano wyrównania tylko polskiej części w nawiązaniu do wysokości punktu Toruń-Ratusz, odniesioną do poziomu Morza Północnego w Amsterdamie.
Lata 1974–1982.
Na zlecenie GUGiK został opracowany w PPGK w 1979 r. projekt zagęszczenia sieci niwelacji I klasy z pomiarów w latach 1974–1979, który przewidywał dodatkowy pomiar jeszcze ok. 6000 km linii w latach 1980–1982. Linie te przebiegały po nie włączonych dotychczas do sieci niwelacji I klasy dawnych liniach niwelacji II klasy 1 lub 2 kategorii.
W oparciu o instrukcję techniczną z 1975 r. i „Koncepcję modernizacji...” z 1978 r. powstały:
Przy pomiarach zagęszczających sieć, w latach 1980–1982, stosowano te same zasady osadzania znaków i te same typy znaków, jak to miało miejsce przy pomiarach w latach 1974–1979. Nowych trójznakowych grup punktów fundamentalnych wiekowych nie osadzono. Włączono jedynie do sieci kilka jednoznakowych punktów fundamentalnych z nowo pomierzonej warszawskiej sieci niwelacji precyzyjnej. Nie powstały żadne nowe powiązania ze stacjami mareograficznymi, ani też nowe powiązania z sieciami państw sąsiednich.
Zasady pomiaru sieci w latach 1980–1982 pozostały niezmienione w stosunku do pomiaru z lat 1974–1979. Używano do pomiaru wyłącznie niwelatorów samopoziomujących Zeiss Ni 002. Stosowano prawie wyłącznie odczytywanie łat na dwu kolejnych stanowiskach ttpp-ttpp. Wprowadzono te same poprawki niwelacyjne, jakie wprowadzane były do pomiarów z lat 1974–1979.
EUVN.
Podczas Sympozjum EUREF w Helsinkach w 1995 roku przedstawiona została propozycja połączenia istniejącej sieci EUREF, regionalnych sieci niwelacyjnych Europy (UPLN i UELN) oraz sieci mareografów w jednolitą, zintegrowaną sieć. Elementem wiążącym wymienione sieci w jedną całość była międzynarodowa kampania GPS, która zawierała odpowiednio rozmieszczone punkty trzech wymienionych wyżej sieci. Opracowanie wyników tej kampanii umożliwiło zdefiniowanie „European Vertical Reference Network” (EUVN), który to układ wysokościowy powinien spełniać istniejące potrzeby tak naukowe, jak i praktyczne.
Główne cele sieci EUVN:

</doc>
<doc id="961761" url="https://pl.wikipedia.org/wiki?curid=961761" title="Krakowski Szpital Specjalistyczny im. Jana Pawła II">
Krakowski Szpital Specjalistyczny im. Jana Pawła II

Krakowski Szpital Specjalistyczny im. Jana Pawła II – szpital w Krakowie mieszczący się przy ul. Prądnickiej 80; od 1990 nosi imię Jana Pawła II.
Szpitalne oddziały.
KARDIOLOGIA I KARDIOCHIRURGIA
CHIRURGIA NACZYNIOWA
PULMONOLOGIA I CHIRURGIA KLATKI PIERSIOWEJ
CHOROBY ZAKAŹNE I DZIECIĘCE
NEUROLOGIA
DIAGNOSTYKA
REHABILITACJA I PROFILAKTYKA

</doc>
<doc id="961765" url="https://pl.wikipedia.org/wiki?curid=961765" title="Potworniak okolicy krzyżowo-guzicznej">
Potworniak okolicy krzyżowo-guzicznej

Potworniaki okolicy krzyżowo-guzicznej (ang. sacrococcygeal teratomas, SCT) – łagodne i złośliwe guzy wywodzące się z komórek zarodkowych, najczęściej wrodzone. Są najczęstszymi guzami zarodkowymi u dzieci, stanowiąc 40% nowotworów tej grupy. Guzy te, nierzadko dużych (średnio 10 cm) rozmiarów, zlokalizowane są w okolicy kości guzicznej. Mogą być przyczepione szeroką podstawą do tkanek okolicy krzyżowo-guzicznej w linii środkowej i uwypuklać się na zewnątrz (typ I według Altmana) albo znajdować się całkowicie do przodu od kości krzyżowej (typ IV); pośrednie ułożenia odpowiadają typom II i III według Altmana. W około 10% przypadków współistnieją z zaburzeniami rozwojowymi linii środkowej ciała, takimi jak przepuklina oponowo-mózgowa i rozszczep kręgosłupa. Inne wady wrodzone spotykane u noworodków z potworniakami tej okolicy, takie jak atrezja odbytu, można wiązać z uciskiem guza. Większość łagodnych potworniaków okolicy krzyżowo-guzicznej spotyka się u niemowląt młodszych niż 4 miesiące, guzy złośliwe są częstsze u dzieci starszych. 

</doc>
<doc id="961767" url="https://pl.wikipedia.org/wiki?curid=961767" title="Wiktor Dobrzański">
Wiktor Dobrzański

Wiktor Zenon Antoni Dobrzański ps. „Wład”, „Władek” (ur. 12 września 1906 w Kołomyi, zm. 27 sierpnia 1944 w Warszawie) – kapitan obserwator balonowy Wojska Polskiego, powstaniec warszawski, kawaler Krzyża Srebrnego Orderu Wojennego Virtuti Militari.
Życiorys.
Studiował na politechnice po uzyskaniu świadectwa dojrzałości, a następnie postanowił poświęcić się służbie wojskowej. W okresie od września 1925 do sierpnia 1929 był słuchaczem Szkoły Podchorążych Piechoty w Ostrowi Mazowieckiej. 15 sierpnia 1929 Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1929 i 255. lokatą w korpusie oficerów piechoty, a Minister Spraw Wojskowych wcielił do 27 pułku piechoty w Częstochowie, w którym dowodził plutonem oraz pełnił obowiązki dowódcy kompanii. Od 1 czerwca 1931 był słuchaczem ośmiomiesięcznego kursu aplikacyjnego obserwatorów balonowych przy 1 batalionie balonowym w Toruniu. Z dniem 15 kwietnia 1932 został przeniesiony do korpusu oficerów aeronautycznych z równoczesnym przydziałem do 1 batalionu balonowego w Toruniu. Później pełnił służbę w 1 pułku lotniczym w Warszawie, a w 1939 w 2 batalionie balonowym w Legionowie. Na stopień porucznika został mianowany ze starszeństwem z 1 stycznia 1936 i 1. lokatą w korpusie oficerów aeronautycznych. W 1937, po utworzeniu korpusu oficerów lotnictwa, został zaliczony do grupy liniowej. W marcu 1939 będąc oficerem Kierownictwa Wojskowej Służby Meteorologicznej w Warszawie przebywał na kursie.
Podczas kampanii wrześniowej 1939 walczył w obronie Warszawy i został ciężko ranny. Podczas okupacji niemieckiej działał w konspiracji – był kierownikiem referatu meteorologicznego powstałego Wydziału Lotnictwa Komendy Głównej Armii Krajowej. Jego zasługą stało się zorganizowanie w całym kraju sieci posterunków meteorologicznych. Podczas podróży po kraju przebierał się w mundur majora niemieckich wojsk kolejowych oraz używał dokumentów głównego inspektora wojskowego Deutsche Ostbahn. Przewoził również broń ze Lwowa do Warszawy, a podczas jednej z takich wypraw w końcu 1943 został aresztowany we Lwowie, ale wykupiony z więzienia.
W powstaniu warszawskim był początkowo zastępcą kpt. Tadeusza Majcherczyka, a od 14 sierpnia stał na czele komisji odbioru zrzutów i od 16 sierpnia kierownikiem referatu lotnictwa w dowództwie Grupy „Północ”. Dowodził 15 sierpnia ugaszeniem pożaru budynku przy ul. Miodowej 26. Od 18 sierpnia oficer operacyjny i zastępca Tadeusza Majcherczyka, dowódcy batalionu AK „Chrobry I”. Walczył w rejonie Starego Miasta, Arsenału, Pasażu Simonsa. Zginął 27 sierpnia w wieżyczce pasażu Simonsa od kuli niemieckiego snajpera. Pochowany na Powązkach Wojskowych w Warszawie (kwatera B 8 rz. 6 m. 19).

</doc>
<doc id="961775" url="https://pl.wikipedia.org/wiki?curid=961775" title="Bernard Buffet">
Bernard Buffet

Bernard Buffet (ur. 10 lipca 1928 w Paryżu, zm. 4 października 1999 w Tourtour) – francuski malarz i grafik.
Życiorys.
Studiował w École Nationale Supérieure des Beaux-Arts razem z Maurice'em Boitelem i Louisem Vuillemozem. Jego obrazy przedstawieniowe wyrażają nastrój pesymizmu i niepokoju, można w nich znaleźć ekspresyjną deformację kształtów określanych twardym konturem i ciemnym kolorytem.
W latach 50. twórczość Buffeta spopularyzował w Polsce tygodnik „Przekrój”. Artysta znajdował się wtedy u szczytu powodzenia. Zasiadał w jury konkursu głównego na 11. MFF w Cannes (1958). 
Od lat 60. popularność jego zaczęła gasnąć. W latach 90. zachorował na chorobę Parkinsona i zmarł śmiercią samobójczą.

</doc>
<doc id="961776" url="https://pl.wikipedia.org/wiki?curid=961776" title="Pałatyki">
Pałatyki



</doc>
<doc id="961777" url="https://pl.wikipedia.org/wiki?curid=961777" title="Irena Nelkenowa">
Irena Nelkenowa

Irena Nelkenowa z domu Borkowska ps. "Wanda Nowina" (ur. 1899, zm. 20 sierpnia 1944 w Warszawie) – polonistka, podczas powstania warszawskiego komendantka oddziału kobiecego Państwowego Korpusu Bezpieczeństwa m. st. Warszawy w Obwodzie Śródmieście.
Życiorys.
Przed wojną pracowała w Instytucie Oświaty Dorosłych i Wydziale Oświaty Dorosłych Ministerstwa Wyznań Religijnych i Oświecenia Publicznego. Podczas Obrony Warszawy w kampanii wrześniowej 1939 była pielęgniarką w przychodni Polskiego Czerwonego Krzyża. Od roku 1943 działała w konspiracji w Państwowym Korpusie Bezpieczeństwa. Wkrótce zdała egzamin oficerski.
Zginęła 20 dnia powstania warszawskiego w domu przy ul. Miodowej 24.
Jej mężem był Jan Nelken zamordowany w Katyniu przez NKWD w 1940. Mieli córkę Annę – „Inkę”, która była łączniczką w batalionie "Zośka"; odznaczona Krzyżem Walecznych. Tak jak jej matka, zginęła w powstaniu.

</doc>
<doc id="961779" url="https://pl.wikipedia.org/wiki?curid=961779" title="Bob Marley &amp; the Wailers">
Bob Marley &amp; the Wailers



</doc>
<doc id="961781" url="https://pl.wikipedia.org/wiki?curid=961781" title="Lazar Hrebeljanović">
Lazar Hrebeljanović



</doc>
<doc id="961785" url="https://pl.wikipedia.org/wiki?curid=961785" title="Gajówka">
Gajówka

Gajówka – budynek, zazwyczaj położony w lesie, pełniący funkcję mieszkania służbowego dla funkcjonariuszy pomocniczej Służby Leśnej – podleśniczych lub gajowych.
Niektóre gajówki przestały pełnić swoją pierwotną funkcję, a w przypadkach, gdy w pobliżu gajówki wzniesiono też inne budynki mieszkalne, powstawała miejscowość o statusie śródleśnej osady.
Zgodnie ze schematem aplikacyjnym załączonym do rozporządzenia z dnia 21 lipca 2021 r. w sprawie ewidencji miejscowości, ulic i adresów, może być zaliczana do rodzaju miejscowości.

</doc>
<doc id="961790" url="https://pl.wikipedia.org/wiki?curid=961790" title="The Wailing Wailers">
The Wailing Wailers

The Wailing Wailers – album zespołu The Wailers wydany w 1965 roku.
Lista utworów.
Strona 1
Strona 2

</doc>
<doc id="961792" url="https://pl.wikipedia.org/wiki?curid=961792" title="Bolesław Pawłowicz">
Bolesław Pawłowicz

Bolesław Pawłowicz (ur. 1917, zm. 16 września 1944 w Warszawie) – polski prawnik, uczestnik obrony Warszawy podczas kampanii wrześniowej, w powstaniu warszawskim żołnierz pułku "Baszta" Armii Krajowej.
W konspiracji od końca 1939 roku. Był jednym z pierwszych żołnierzy pułku "Fabryka" (przyszłej "Baszty"). Pełnił funkcję sekretarza Komitetu Politycznego Konwentu Organizacji Niepodległościowych. Współpracował również z Kierownictwem Walki Cywilnej w Podwydziale Akcji "N" Biura Informacji i Propagandy Armii Krajowej.
Zginął w powstaniu warszawskim podczas bombardowania lokalu placówki informacyjnej i radiowej przy ul. Żurawiej 4 dnia 16 września 1944. Pośmiertnie awansowano go do stopnia podporucznika czasu wojny. Został odznaczony Krzyżem Walecznych.

</doc>
<doc id="961795" url="https://pl.wikipedia.org/wiki?curid=961795" title="The Best of the Wailers">
The Best of the Wailers

The Best of the Wailers – album zespołu The Wailers wydany w 1971 roku.

</doc>
<doc id="961798" url="https://pl.wikipedia.org/wiki?curid=961798" title="Lowlanderzy">
Lowlanderzy



</doc>
<doc id="961800" url="https://pl.wikipedia.org/wiki?curid=961800" title="Conrad L. Hall">
Conrad L. Hall

Conrad L. Hall (ur. 21 czerwca 1926 w Papeete, zm. 4 stycznia 2003 w Santa Monica) – amerykański operator filmowy. Trzykrotny zdobywca Oscara.
Urodził się w Polinezji Francuskiej. Jego ojcem był pisarz James Norman Hall. Rozpoczął studia dziennikarskie na Uniwersytecie Południowej Kalifornii, jednak przeniósł się na wydział filmowy, który ukończył w 1949. W następnej dekadzie pracował przy filmach dokumentalnych oraz produkcjach telewizyjnych. Z dużymi wytwórniami filmowymi zaczął współpracować w latach 60.
Był jednym z najbardziej utytułowanych operatorów w historii kina. Trzykrotnie zdobywał Oscara, a łącznie aż 10 razy był do tej nagrody nominowany. Pierwszą statuetkę odebrał za zdjęcia do westernu "Butch Cassidy i Sundance Kid" (1969) George'a Roya Hilla. Druga została mu przyznana dokładnie trzydzieści lat później za "American Beauty" (1999) Sama Mendesa. Trzeciej - za "Drogę do zatracenia" (2002) Mendesa - nie zdążył odebrać osobiście, gdyż zmarł na raka kilka miesięcy przed 75. ceremonią wręczenia Oscarów. W jego imieniu nagrodę odebrał syn, a sam film został zadedykowany właśnie jemu.

</doc>
<doc id="961802" url="https://pl.wikipedia.org/wiki?curid=961802" title="Jeff Ament">
Jeff Ament

Jeffrey Allen Ament (ur. 10 marca 1963 w Havre, Montana) – amerykański muzyk rockowy grający na gitarze basowej.
Od 1984 roku wchodził w skład seattelowskiej grupy grunge'owej Green River, gdzie obok niego udzielał się Stone Gossard (obecnie Pearl Jam), Mark Arm (Mudhoney) oraz Steve Turner (Mudhoney). Od 1987 roku wraz z Gossardem tworzył legendę muzyki grunge Mother Love Bone, gdzie wokalistą był zmarły tragicznie Andrew Wood. Jemu to muzycy Pearl Jam i Soundgarden złożyli hołd, tworząc w 1990 roku ku jego pamięci zespół Temple of the Dog. Zespół wydał zaledwie jedną płytę, na której znalazły się takie utwory jak „Say Hello 2 Heaven” czy „Reach Down”, wspominające zmarłego przyjaciela. Ament był także założycielem zespołu Three Fish powstałego w 1996 roku.
Obecnie jest siłą napędową Pearl Jam. Z jego to pióra powstały takie hity zespołu jak „Jeremy”, który uznawany jest za najbardziej znany utwór Pearl Jam, a także przejmujące ballady jak „Nothingman”, „Low Light” czy „Nothing As It Seems”.

</doc>
<doc id="961803" url="https://pl.wikipedia.org/wiki?curid=961803" title="Język simlish">
Język simlish

Język simlish – sztuczny język używany przez Simów, głównych bohaterów, członków społeczeństwa w grach wyprodukowanych przez studio Maxis: serie "SimCity" oraz "The Sims". Po raz pierwszy język ten pojawił się w grze "SimCopter" w roku 1996. Większe zmiany zaszły w nim w "The Sims", częściowe w "The Sims 2".
Pochodzenie.
Język ten wymyślili amerykańscy komicy Gerri Lawlor i Stephen Kearin. Znajduje się w nim tylko kilka słów o faktycznym znaczeniu, większość to po prostu wyrażenie uczuć i wydarzeń zachodzących w świecie Simów, najczęściej improwizowane i nie powtarzające się. Wyrazy prawdziwe w tym języku pochodzą z języka ukraińskiego i tagalskiego i są wymawiane z bardzo złym akcentem. Używa się w nim symboli z zestawu wingdings lub tzw. simogreckiego.
Alfabet simogrecki.
W języku Simlish używa się zestawu wingdings lub alfabetu simogreckiego składającego się z 26 stworzonych na podstawie alfabetu greckiego będącymi odpowiednikami 26 liter alfabetu angielskiego. Znane są nam nazwy ośmiu liter, czyli:
Znaki alfabetu po raz pierwszy pojawiły się w jako ozdoba na ścianę.
W grach serii SimCity, mimo że Simy posługują się językiem Simlish, to na budynkach pojawiają się słowa i litery języka angielskiego. Dodatkowo na Simoleonach w grze The Sims 2 pojawia się łaciński napis „Sims”.
Jak dotąd znane są dwa rodzaje pisma simogreckiego, które zostały napisane poniżej:
W The Sims występuje też drugi alfabet:
Liczby zapisywane są – co można zauważyć na banknotach – cyframi arabskimi.
Słowa o faktycznym znaczeniu.
Niewiele słów w simlish ma swoje rzeczywiste znaczenie. Najbardziej znane to:

</doc>
<doc id="961804" url="https://pl.wikipedia.org/wiki?curid=961804" title="Soul Rebels">
Soul Rebels

Soul Rebels – album zespołu The Wailers wydany w 1970 roku.

</doc>
<doc id="961805" url="https://pl.wikipedia.org/wiki?curid=961805" title="Conrad Hall">
Conrad Hall



</doc>
<doc id="961806" url="https://pl.wikipedia.org/wiki?curid=961806" title="Vuk Branković">
Vuk Branković

Vuk Branković (serb. Вук Бранковић) – przedstawiciel wielkiego serbskiego rodu możnowładczego, władca Kosowego Pola, zięć króla Łazarza Hrebeljanovicia (żona Mara).
Walczył w bitwie na Kosowym Polu na czele rycerstwa ze swej dzielnicy, dowodząc prawym skrzydłem armii serbskiej. Po nierozstrzygniętej bitwie wycofał się bez większych strat ze swoimi wojskami. W 1392, widząc dalszy pochód Turków na ziemie bałkańskie, przyjął zwierzchnictwo sułtana i wpuścił armię turecką do Skopje. Odmówił wzięcia udziału w walce z Turkami w 1402. Zmarł w 1411.
W tradycji ludowej i pieśniach poświęconych bitwie na Kosowym Polu został w niezgodny z prawdą sposób przedstawiony jako zdrajca Serbii, który przeszedł w czasie walki na stronę turecką. Legenda o zdrajcy Brankoviciu, skontrastowanym ze „świętym księciem” Lazarem pojawia się po raz pierwszy na piśmie w opracowaniu M. Orbiniego "Il Regno degli Slavi" z 1601. Zdaniem Doroty Gil negatywny wizerunek Vuka Brankovicia został wykreowany przez rywalizujący z rodem Brankoviciów ród Lazareviciów, zaś w ludowej pamięci zlał się z postaciami autentycznych zdrajców: Vlatka Vukovicia oraz Vuka Lazarevicia. Do utrwalenia archetypu „Brankovicia zdrajcy” w późniejszej historii przyczynili się Piotr II Petrowić-Niegosz, który w swoim najsłynniejszym utworze literackim "Górski wieniec" powtórzył ludowy wizerunek Vuka Brankovića, zaś w XX wieku biskup Mikołaj (Velimirović) w swoim cyklu kazań poświęconych bitwie na Kosowym Polu.

</doc>
<doc id="961808" url="https://pl.wikipedia.org/wiki?curid=961808" title="Highlanderzy">
Highlanderzy



</doc>
<doc id="961810" url="https://pl.wikipedia.org/wiki?curid=961810" title="Trisopterus minutus">
Trisopterus minutus



</doc>
<doc id="961815" url="https://pl.wikipedia.org/wiki?curid=961815" title="Soul Revolution">
Soul Revolution

Soul Revolution – album zespołu The Wailers wydany w 1971 roku.
Lista utworów.
Strona 1
Strona 2

</doc>
<doc id="961819" url="https://pl.wikipedia.org/wiki?curid=961819" title="Soul Revolution Part II">
Soul Revolution Part II

Soul Revolution Part II – album zespołu The Wailers wydany w 1971 roku. Jest to wersja instrumentalna utworów z albumu "Soul Revolution".
Lista utworów.
Strona 1
Strona 2

</doc>
<doc id="961821" url="https://pl.wikipedia.org/wiki?curid=961821" title="Janisławiec">
Janisławiec



</doc>
<doc id="961824" url="https://pl.wikipedia.org/wiki?curid=961824" title="Łany (województwo zachodniopomorskie)">
Łany (województwo zachodniopomorskie)

Łany – nieoficjalna części wsi Boleszewo w Polsce położona w województwie zachodniopomorskim, w powiecie sławieńskim, w gminie Sławno.
W latach 1975–1998 miejscowość administracyjnie należała do województwa słupskiego.
Inne miejscowości o nazwie: Łany

</doc>
<doc id="961825" url="https://pl.wikipedia.org/wiki?curid=961825" title="Janisławiec (województwo lubuskie)">
Janisławiec (województwo lubuskie)

Janisławiec (niem. "Lebrechtshof")– osada w Polsce położona w województwie lubuskim, w powiecie świebodzińskim, w gminie Lubrza.
W latach 1975–1998 miejscowość należała administracyjnie do województwa zielonogórskiego.
Osada znajduje się w połowie drogi pomiędzy Mostkami, a Wilkowem, przy drodze krajowej 92. Obecnie w jej skład wchodzi jedno gospodarstwo, oraz duża stacja paliw wraz z supermarketem zarządzana przez firmę Citronex.

</doc>
<doc id="961826" url="https://pl.wikipedia.org/wiki?curid=961826" title="Martina Colombari">
Martina Colombari

Martina Colombari (ur. 10 lipca 1975 roku w Riccione) – włoska aktorka, modelka i prezenterka telewizyjna.
W 1991 roku zdobyła tytuł Miss Włoch, czym otworzyła sobie drogę do kariery w branży filmowej i modelingu. Wydała także kilka kalendarzy z rozbieranymi zdjęciami.
Przez trzy lata była związana z narciarzem Alberto Tombą. W 2004 roku wyszła za mąż za piłkarza AC Milan, Alessandro Costacurtę. Mają syna o imieniu Achille.

</doc>
<doc id="961827" url="https://pl.wikipedia.org/wiki?curid=961827" title="Chałupczyn">
Chałupczyn

Chałupczyn (niem. "Hufen")– przysiółek wsi Lubrza w Polsce, położony w województwie lubuskim, w powiecie świebodzińskim, w gminie Lubrza.
W latach 1975–1998 przysiółek należał administracyjnie do województwa zielonogórskiego.
Chałupczyn rozwinął się w XIX wieku przy kopalni węgla brunatnego, zlokalizowanej w jej bliskim sąsiedztwie. Po II wojnie światowej, ocalały dwa domy, które są zamieszkane do dziś i ze względu na stosunkowo dużą odległość od Lubrzy, tworzą przysiółek.

</doc>
<doc id="961830" url="https://pl.wikipedia.org/wiki?curid=961830" title="Dolisko">
Dolisko

Dolisko (niem. "Blumenthal") – kolonia w Polsce położona w województwie lubuskim, w powiecie świebodzińskim, w gminie Lubrza. Kolonia znajduje się przy drodze krajowej 92, około 1 kilometr na południe od wsi Bucze.
W latach 1975–1998 miejscowość należała administracyjnie do województwa zielonogórskiego.
Dolisko często łączone jest ze stacją Bucze, blisko której się znajduje, na kolonię składa się zaledwie kilka zabudowań.

</doc>
<doc id="961832" url="https://pl.wikipedia.org/wiki?curid=961832" title="African Herbsman">
African Herbsman

African Herbsman – album kompilacyjny zespołu The Wailers wydany w 1973 roku.

</doc>
<doc id="961834" url="https://pl.wikipedia.org/wiki?curid=961834" title="Campeonato Carioca">
Campeonato Carioca

Campeonato Carioca (znane także jako Campeonato Estadual do Rio de Janeiro) – ligowe mistrzostwa stanu Rio de Janeiro, należące do najbardziej prestiżowych rozgrywek piłkarskich w Brazylii.
Pierwszy sezon Campeonato Carioca rozegrany został w 1906 roku, co czyni ligę stanu Rio de Janeiro trzecią najstarszą ligą Brazylii. Starsze są tylko liga stanu São Paulo Campeonato Paulista i liga stanu Bahia Campeonato Baiano.
Rywalizacja między wielkimi klubami, takimi jak Botafogo, CR Flamengo, Fluminense FC i CR Vasco da Gama, była i jest wielką atrakcją ligi stanu Rio de Janeiro.
Najstarsze kluby stanu Rio de Janeiro (América, Botafogo, CR Flamengo, Fluminense FC, São Cristóvão, CR Vasco da Gama) były inspiracją dla nazw wielu nowych klubów, które powstawały na terenie całej Brazylii.
Historia.
Na początku XX wieku wzrosła gwałtownie liczba klubów piłkarskich w Rio de Janeiro i Niterói. Powstały między innymi takie kluby jak Rio Cricket and Athletic Association z Niterói, Fluminense FC w 1902, Bangu Atlético Club, América Football Club, oraz Botafogo Football Club w 1904. Popularność futbolu rosła bardzo szybko, co doprowadziło do pomysłu na zorganizowanie piłkarskiej ligi gromadzącej takie kluby jak Rio Cricket and Athletic Association, Fluminense Football Club, Football and Athletic Club, América Football Club, Bangu Atlético Club, Sport Club Petrópolis oraz Payssandu Cricket Club. W końcu 8 czerwca 1905 roku powstała Liga Metropolitana de Football (w skrócie LMF). Pierwszym prezydentem był członek klubu Bangu José Villas Boas, którego wkrótce zastąpił w grudniu tego samego roku Francis Walter.
Pierwszą edycję Campeonato Carioca rozegrano w 1906 roku, a w rozgrywkach wzięło udział 6 klubów: Fluminense, Botafogo, Bangu, Football and Athletic, Payssandu oraz Rio Cricket. W turnieju nie wziął udziału jeden z założycieli ligi, klub América. Pierwszym mistrzem stanu Rio de Janeiro został klub Fluminense.
Kluby Fluminense, Botafogo, América, Paysandu, Rio Cricket i Riachuelo założyły 29 lutego 1908 roku Liga Metropolitana de Sports Athleticos (w skrócie LMSA), która w tym samym roku zorganizowała Campeonato Carioca, wygrane przez klub Fluminense.
W roku 1911 Botafogo wystąpił z LMSA i założył Associação de Football do Rio de Janeiro (w skrócie AFRJ). Zorganizowana przez nową federację liga określona została mianem "Liga Barbante", gdyż jedynym znaczącym klubem tej ligi był Botafogo. W roku 1913 AFRJ została włączona do LMSA.
W 1917 roku wielokrotnie oskarżana o korupcję LMSA zastąpiona została przez Liga Metropolitana de Desportos Terrestres, zwykle znaną jako LMDT. W tym roku mistrzem stanu został klub Fluminense.
Do pierwszego trwałego podziału ligi stanu Rio de Janeiro doszło 1 marca 1924 roku, kiedy to powstała federacja Associação Metropolitana de Esportes Athleticos. AMEA wprowadziła reguły dyskryminujące ludność kolorową oraz członków niższych klas społecznych. Mistrzostwa zorganizowane przez AMEA wygrał klub Fluminense, podczas gdy mistrzostwa LMDT - Vasco da Gama.
Kolejna federacja Liga Carioca de Futebol (w skrócie LCF) powstała 23 stycznia 1933 roku. Natomiast 11 grudnia 1934 roku Botafogo, Vasco, Bangu, São Cristóvão, Andaraí, Olaria, Carioca i Madureira założyły federację Federação Metropolitana de Desportos (czyli FMD), która wcieliła do swoich struktur AMEA.
W roku 1937 rozpoczęła się w Brazylii era futbolu zawodowego. FMD i LCF połączyły się 29 lipca 1937 roku, tworząc Liga de Football do Rio de Janeiro (w skrócie LFRJ. W roku 1941 LFRJ zmienił nazwę na Federação Metropolitana de Futebol (w skrócie FMF). By uczcić zjednoczenie futbolu w stanie Rio de Janeiro rozegrano mecz towarzyski między klubami Vasco da Gama a América. Odtąd mecze z udziałem tych klubów znane są w Brazylii pod nazwą "Clássico da Paz" (czyli "Derby Pokoju").
Ponieważ 21 kwietnia 1960 roku stolicę Brazylii przeniesiono z Rio de Janeiro do miasta Brasília, Federação Metropolitana de Futebol zmieniła nazwę na Federação Carioca de Futebol (w skrócie FCF). Mistrzem stanu w tym roku został klub América.
W lipcu 1974 roku do stanu Rio de Janeiro włączony został stan Guanabara. Federacja byłego stanu Guanabara FCF połączyła się 29 września 1978 roku z dotychczasową federacją stanu Rio de Janeiro Federação Fluminense de Desportos (czyli FFD) tworząc Federação de Futebol do Estado do Rio de Janeiro (w skrócie FERJ).
W roku 1979 rozegrano dodatkowe mistrzostwa Campeonato Carioca, w których wzięły dodatkowo udział kluby prowincjonalne grające w lidze Campeonato Fluminense. Te rozszerzone rozgrywki nazwano Primeiro Campeonato Estadual de Profissionais (czyli Pierwsze Zawodowe Mistrzostwa Stanowe). Turniej ten wygrał klub Flamengo, który zwyciężył także w tradycyjnej lidze.
W roku 1996 rozegrano turniej "Taça Cidade Maravilhosa" w którym wzięło udział 8 klubów (wszystkie z miasta Rio de Janeiro) - América, Bangu, Botafogo, Flamengo, Fluminense, Madureira, Olaria oraz Vasco da Gama. Mecze rozgrywano systemem każdy z każdym po jednym spotkaniu. Zwycięzcą turnieju został klub Botafogo, a wicemistrzem klub Flamengo, który w tym samym sezonie został mistrzem stanu.
Format.
Obecnie mistrzostwa podzielone są na trzy etapy. W pierwszym etapie rozgrywany jest turniej Taça Guanabara, w drugim etapie turniej Taça Rio, a na koniec zwycięzcy obu turniejów walczą o mistrzostwo stanu Rio de Janeiro.

</doc>
<doc id="961835" url="https://pl.wikipedia.org/wiki?curid=961835" title="Wellwater Conspiracy">
Wellwater Conspiracy

Wellwater Conspiracy – zespół rockowy utworzony przez Matta Camerona (Soundgarden, Pearl Jam) oraz Johna McBaina (Monster Magnet) w Seattle w 1993. Grupa współpracowała z wieloma muzykami rockowymi; należy choćby wspomnieć współpracę zespołu z Kimem Thayilem i Benem Shepherdem z Soundgarden, Joshem Hommem z Queens Of The Stone Age/Kyuss czy Eddiem Vedderem z Pearl Jam. 

</doc>
<doc id="961839" url="https://pl.wikipedia.org/wiki?curid=961839" title="Mrówczyn">
Mrówczyn

Mrówczyn (niem. "Birk Vorwerk") – osada leśna w Polsce położona w województwie lubuskim, w powiecie świebodzińskim, w gminie Lubrza. Leśniczówka znajduje się około 1 kilometra na południe od Buczy, jest to zamknięty dla ogółu ośrodek polowań.
Na początku XX wieku osada traktowana była jako część wsi Mostki. Mieszkało tu wówczas 5 osób.
W latach 1975–1998 miejscowość należała administracyjnie do województwa zielonogórskiego.

</doc>
<doc id="961840" url="https://pl.wikipedia.org/wiki?curid=961840" title="Olympisch Stadion (Amsterdam)">
Olympisch Stadion (Amsterdam)

Olympisch Stadion – wielofunkcyjny stadion sportowy, położony w Amsterdamie w Holandii. Został oddany do użytku w 1928 roku na Igrzyska Olimpijskie 1928, w niedużej odległości od Het Nederlandsch Sportpark. Stadion początkowo miał pojemność 34 000 widzów. Po oddaniu do użytku stadionu De Kuip w Rotterdamie, władze miejskie Amsterdamu zdecydowały 27 marca 1937 roku o zwiększeniu pojemności widowni do 64 000 miejsc.
Historia.
Po Igrzyskach Olimpijskich stadion był używany do rozgrywania zawodów lekkoatletycznych, żużlowych, kolarskich oraz hokeja na trawie. Najczęściej jednak obiekt był wykorzystywany do rozgrywania meczów piłkarskich.
Swoje mecze na Olympisch Stadion rozgrywały zespoły: Blauw Wit FC i BVC Amsterdam (z ich fuzji powstał FC Amsterdam). W późniejszym czasie również AFC Ajax rozgrywał część swoich meczów na tym obiekcie (były to głównie pojedynki w europejskich pucharach, jak również prestiżowe mecze w lidze). Spowodowane było to niską pojemnością stadionu De Mer, który nie mógł pomieścić wszystkich chętnych do obejrzenia meczu fanów. AFC Ajax swoje mecze na Olympisch Stadion rozgrywał do 1996 roku, kiedy to przeniósł się na nowoczesny obiekt – Amsterdam ArenA.
W 1978 władze miasta planowały wyburzyć stadion, który został uratowany poprzez wpisanie go na listę zabytków. W 1996 rozpoczęła się gruntowna renowacja stadionu, zakończona w 2000 roku ponownym otwarciem przez następcę tronu Wilhelma Aleksandra. Od 2005 roku na Olympisch Stadion ulokowane zostało muzeum sportu – Olympic Experience Amsterdam.
Reprezentacja Holandii w piłce nożnej.
Olympisch Stadion był miejscem rozgrywanie wielu spotkań reprezentacji Holandii. Pierwszy mecz odbył się 30 maja 1928 roku podczas Igrzysk Olimpijskich. Holandia uległa 0:2 reprezentacji Urugwaju. Ostatni mecz międzypaństwowy rozegrany na Olympisch Stadion odbył się 6 września 1989 roku. W towarzyskim spotkaniu Holandia uległa reprezentacji Danii 0:2.

</doc>
<doc id="961841" url="https://pl.wikipedia.org/wiki?curid=961841" title="Tyczyno">
Tyczyno

Tyczyno – osada leśna w Polsce położona w województwie lubuskim, w powiecie świebodzińskim, w gminie Lubrza. Miejscowość często nazywana Krzeczkowo. Znajduje się na północno-wschodnim brzegu jeziora Niesłysz. Obecnie osadę stanowi dawna leśniczówka oraz ośrodki wypoczynkowe, które powstały w jej sąsiedztwie.
W latach 1975–1998 miejscowość należała administracyjnie do województwa zielonogórskiego.

</doc>
<doc id="961843" url="https://pl.wikipedia.org/wiki?curid=961843" title="Franciszek Staff">
Franciszek Staff

Franciszek Hieronim Staff (ur. 5 sierpnia 1885 we Lwowie, zm. 2 sierpnia 1966 w Warszawie) – polski ichtiolog, rektor Szkoły Głównej Gospodarstwa Wiejskiego w Warszawie (SGGW).
Życiorys.
Syn lwowskiego cukiernika Františka Staffa i Leopoldyny z Fuhrerrów, brat Leopolda Staffa i Ludwika Marii Staffa. W 1904 ukończył V Gimnazjum we Lwowie. Studiował na Wydziale Filozoficzno-Przyrodniczym Uniwersytetu Lwowskiego, a następnie wyjechał do Wiednia, gdzie kontynuował naukę na tamtejszym uniwersytecie, w międzyczasie przebywał w stacji zoologicznej w Trieście. W 1909 uzyskał tytuł doktora nauk filozoficznych w zakresie zoologii i przeniósł się na rok do Monachium, gdzie uzupełniał wiedzę w dziedzinie rybactwa w kierowanej przez prof. Eduarda Hoffera stacji biologicznej. Od 1910 przez rok studiował u prof. Paulusa Schiemenza w Instytucie Rybactwa Słodkowodnego w Friedrichshagen, a następnie osiadł w Krakowie, gdzie otrzymał etat wykładowcy biologii i hodowli ryb na Uniwersytecie Jagiellońskim. Otrzymał również funkcję kierownika Krajowego Towarzystwa Rybackiego, zorganizował rybacką stację doświadczalną w Rudzie Malenieckiej. W 1915 został wysiedlony do Saratowa, gdzie był organizatorem polskiego szkolnictwa i organizacji polonijnych. W 1918 udało mu się wyjechać do Warszawy, gdzie powierzono mu stworzenie Wydziału Rybackiego w Centralnym Towarzystwie Rybackim. Na powstającej Szkole Głównej Gospodarstwa Wiejskiego otrzymał wówczas etat docenta, a także zorganizował Zakład Ichtiologii. Od 1920 był tam profesorem, w 1923 reaktywował działalność stacji rybackiej w Rudzie Malenieckiej, która stała się ekspozyturą Zakładu Ichtiobiologii SGGW. W latach 1920–1930 był dziekanem Wydziału Rolnego, od 1928 był konsultantem Ministerstwa Rolnictwa i Reform Rolnych do spraw rybactwa, zasiadał w zespole opracowującym ustawę o rybołówstwie. W 1932 otrzymał etat docenta na Politechnice Warszawskiej. Od listopada 1940 prowadził „Prywatną Szkołę Rybacką II stopnia dr Franciszka Staffa”, w której poza oficjalnie prowadzonym profilem dwuletniego liceum prowadzono tajne nauczanie zgodnie z programem SGGW oraz konspiracyjną szkołę dla podchorążych saperów. Po upadku powstania warszawskiego zamieszkał w Krakowie, ale po zakończeniu działań wojennych w styczniu 1945 powrócił do Warszawy. Od 1945 do 1947 pełnił funkcję rektora SGGW, funkcję kierownika Katedry Ichtiologii i Rybactwa pełnił do przejścia na emeryturę w 1960. W 1961 otrzymał tytuł doktora honoris causa Wyższej Szkoły Rolniczej w Olsztynie.
Jego żoną była Jadwiga z Ossoria-Bukowskich (zm. 1946), z którą miał synów.
Został pochowany na cmentarzu Powązkowskim (kwatera 346-1-8,9).
Dorobek naukowy.
Franciszek Staff był jednym z pionierów rybactwa i badań ichtiologicznych w Polsce po odzyskaniu niepodległości. Ogłosił ponad 50 prac naukowych dotyczących ichtiologii, hodowli ryb i rybołówstwa.

</doc>
<doc id="961844" url="https://pl.wikipedia.org/wiki?curid=961844" title="Burnin’">
Burnin’

Burnin’ – album zespołu The Wailers wydany w 1973 roku.
W 2003 album został sklasyfikowany na 319. miejscu listy 500 albumów wszech czasów magazynu Rolling Stone.

</doc>
<doc id="961845" url="https://pl.wikipedia.org/wiki?curid=961845" title="Rozstaje">
Rozstaje



</doc>
<doc id="961848" url="https://pl.wikipedia.org/wiki?curid=961848" title="Karl Adolph von Basedow">
Karl Adolph von Basedow

Karl Adolph von Basedow (ur. 28 marca 1799 w Dessau, zm. 11 kwietnia 1854 w Merseburgu) – niemiecki lekarz, praktyk, mieszkający i pracujący w Merseburgu.
Życiorys.
Po ukończeniu uniwersytetu w Halle wyjechał do Merseburga, gdzie w 1822 r. rozpoczął praktykę lekarską. W 1840 roku opisał dokładnie chorobę objawiającą się wytrzeszczem oczu, powiększeniem tarczycy i tachykardią (tzw. trójca merseburska). Chorobę tarczycy z wytrzeszczem oczu opisał także w 1835 roku Robert James Graves, lekarz irlandzki, stąd nazwa eponimiczna choroby – choroba Gravesa-Basedowa).

</doc>
<doc id="961849" url="https://pl.wikipedia.org/wiki?curid=961849" title="Rasta Revolution">
Rasta Revolution

Rasta Revolution – album zespołu Bob Marley &amp; The Wailers wydany w 1974 roku.

</doc>
<doc id="961850" url="https://pl.wikipedia.org/wiki?curid=961850" title="Carl von Basedow">
Carl von Basedow



</doc>
<doc id="961853" url="https://pl.wikipedia.org/wiki?curid=961853" title="Natty Dread (album)">
Natty Dread (album)

Natty Dread – album zespołu Bob Marley &amp; The Wailers, wydany w 1974 roku.
W 2003 album został sklasyfikowany na 182. miejscu listy 500 albumów wszech czasów magazynu Rolling Stone.

</doc>
<doc id="961855" url="https://pl.wikipedia.org/wiki?curid=961855" title="Jelcz M121MT">
Jelcz M121MT



</doc>
<doc id="961857" url="https://pl.wikipedia.org/wiki?curid=961857" title="Celeste Cid">
Celeste Cid

María Celeste Cid (ur. 19 stycznia 1984 roku) – argentyńska aktorka. 
Celeste Cid urodziła się w San Cristóbal (Argentyna) Karierę aktorską rozpoczęła w wieku 12 lat grając rolę Barbarite w serialu komediowym. Tam po raz pierwszy zagrała u boku z Emanuelem Ortega. Popularność przyniosła jej główna rola w telenoweli "Młodzieńcza miłość", gdzie wcieliła się w rolę Celeste Serano a partnerował jej Emanuel Ortega. 
Kolejne role Celeste to główna rola w telenoweli "Resistire" u boku Pabla Echarri i rola w "El deseo" u boku Natalii Oreiro.
Celeste wystąpiła również w teledysku do piosenki Emanuela Ortegii pt. "Adonde te vas".
Celeste przez 3 lata była związana z argentyńskim piosenkarzem Emanuelem Horrvileurem. Para ma ze sobą 2-letniego synka Andre. Jesienią 2006 roku związek rozpadł się.

</doc>
<doc id="961858" url="https://pl.wikipedia.org/wiki?curid=961858" title="Live! (album Boba Marleya &amp; The Wailers)">
Live! (album Boba Marleya &amp; The Wailers)

Live! – album koncertowy zespołu Bob Marley &amp; The Wailers wydany w 1975 roku.

</doc>
<doc id="961864" url="https://pl.wikipedia.org/wiki?curid=961864" title="Ewa Stachniak">
Ewa Stachniak

Ewa Stachniak (ur. 27 listopada 1952 we Wrocławiu) – polska filolog angielska, nauczyciel akademicki, pisarka (anglojęzyczna); od 1981 mieszka w Kanadzie.
Życiorys.
Jest córką profesor Anny Jerzmańskiej. W 1971 r. ukończyła IX Liceum Ogólnokształcące im. Juliusza Słowackiego we Wrocławiu. Jest absolwentką filologii angielskiej na Uniwersytecie Wrocławskim. W latach 1975-1981 była wykładowczynią na wrocławskiej anglistyce. Od 1981 r. mieszka w Kanadzie, dokąd wyjechała na stypendium doktoranckie Uniwersytetu McGilla w Montrealu. W latach 1984–1986 pracowała jako dziennikarka sekcji polskiej kanadyjskiego radia RCI (Radio Canada International) w Montrealu. Doktorat poświęcony twórczości Stefana Themersona, polskiego pisarza piszącego w Londynie po angielsku, obroniła w 1988 na anglistyce McGill. W latach 1988-2008 wykładała komunikację interkulturową w Sheridan College (Oakville, Ontario)
Twórczość.
Zadebiutowała w roku 1994 opowiadaniem "Marble Heroes" na łamach Antigonish Review. W roku 2000 za powieść "Necessary Lies" ("Konieczne kłamstwa") otrzymała nagrodę dla najlepszej debiutanckiej kanadyjskiej powieści (Books in Canada First Novel Award). Druga powieść, "Garden of Venus" ("Ogród Afrodyty"), oparta jest na motywach z życia Zofii Potockiej, żony Szczęsnego Potockiego. Powieść ukazała się w Kanadzie, Anglii, Australii, Nowej Zelandii, Grecji, Hiszpanii, we Włoszech, w Brazylii, Serbii, Polsce i na Ukrainie. Trzecia powieść, "Dysonans", ukazała się dotychczas tylko w języku polskim. Powieść, "Katarzyna Wielka. Gra o władzę", znalazła się na liście bestsellerów kanadyjskiego dziennika The Globe and Mail.

</doc>
<doc id="961865" url="https://pl.wikipedia.org/wiki?curid=961865" title="Rastaman Vibration">
Rastaman Vibration

Rastaman Vibration – album zespołu Bob Marley &amp; The Wailers wydany w 1976 roku.

</doc>
<doc id="961867" url="https://pl.wikipedia.org/wiki?curid=961867" title="Móżdżek (anatomia)">
Móżdżek (anatomia)



</doc>
<doc id="961870" url="https://pl.wikipedia.org/wiki?curid=961870" title="Przemysławiec">
Przemysławiec

Przemysławiec – osada leśna w Polsce położona na Równinie Słupskiej w województwie zachodniopomorskim, w powiecie sławieńskim, w gminie Sławno.
W latach 1975–1998 miejscowość administracyjnie należała do województwa słupskiego.
Na starych mapach oznaczony jako Krakowiany. Obecnie Krakowiany to nazwa leśnictwa i lasu.
Zobacz też: Przemysław

</doc>
<doc id="961871" url="https://pl.wikipedia.org/wiki?curid=961871" title="Kosmogonia grecka">
Kosmogonia grecka

Grecka kosmogonia – zespół mitów religijnych, które przedstawiają pochodzenie bogów starożytnej Grecji i ich wzajemnych powiązań.
Starożytnogrecki system wierzeń formował się w okresie archaicznym. Oddziaływały na niego kształtujące się "polis", tradycje religijne, przyjęte z poprzednich epok, oraz religii bliskowschodnich, stąd wyobrażenie Greków o świecie nie miało jednolitości. Połączyła je dopiero "Theogonia" Hezjoda w VIII–VII wieku p.n.e., która porządkowała pochodzenie i pokrewieństwo bogów. Według Hezjoda początkiem wszystkiego był Chaos, z którego narodzili się Gaja, Tartar, Eros i Ereb. Gaja była matką Uranosa i Pontosa, z Ereba zrodziła się Eter. Gaja i Uranos byli rodzicami bogów i tytanów. Jeden z tytanów, Kronos, stał się panem świata. Jego syn, Zeus, zdetronizował ojca i przejął władzę. Rządził światem z Olimpu wraz z innymi bogami ze swojego otoczenia.
Bogowie starożytnych Greków byli częścią świata (tak samo, jak ludzie) i przyrody – władali sferą uraniczną (domena Olimpijczyków) i chtoniczną. Panowali nad światem, rządzili mocami, porządkiem społecznym, naturą, działaniami człowieka, jego stanem psychicznym i fizycznym – wszystkim, nad czym nie panowali ich wyznawcy. Byli nieśmiertelni, ale nie wieczni, bowiem wywodzili się od pierwszej pary – Uranosa i Gai. Boskie moce ograniczało prawo ładu – "moíra" (dlatego kompetencje i przymioty poszczególnych bóstw określały ich przydomki). Bogowie zrzeszali się w zhierarchizowany panteon, dzieląc się między sobą poszczególnymi zakresami władzy i nie wchodząc w kompetencje innych bóstw. Prócz bogów w świecie istnieli wywodzący się od bogów herosi i demony (często zoomorficzne).
Wyobrażenia o świecie i pochodzeniu bóstw, przekazywane były przez mity, które nie miały statusu doktryny religijnej. Niektóry mity miały charakter lokalny (ajtiologiczny). Ważną rolę w procesie powstawania mitów odgrywały święta religijne, na których występowali pieśniarze, chóry i rapsodowie oraz urządzano agony – zawody poetyckie i dramatyczne.

</doc>
<doc id="961872" url="https://pl.wikipedia.org/wiki?curid=961872" title="Akcja winkulowana">
Akcja winkulowana

Akcja winkulowana (akcja zasyndykowana) – akcja objęta umownym ograniczeniem w jej zbyciu. Umowa ograniczająca na określony czas rozporządzanie akcją lub jej częścią ułamkową jest dopuszczalna, jest jednak zakreślona czasowo. Ograniczenie takie nie może trwać dłużej niż 5 lat od daty zawarcia umowy.
Ograniczenie w zbywaniu akcji jest skuteczne jedynie między akcjonariuszem i spółką. Zbycie akcji winkulowanej wbrew umowie jest skuteczne, jednakże rodzi odpowiedzialność odszkodowawczą akcjonariusza. 
Celem winkulacji jest zagwarantowanie jednolitego głosowania na walnym zgromadzeniu.

</doc>
<doc id="961878" url="https://pl.wikipedia.org/wiki?curid=961878" title="Annette Funicello">
Annette Funicello

Annette Joanne Funicello (ur. 22 października 1942 w Utica, zm. 8 kwietnia 2013 w Bakersfield) – amerykańska piosenkarka i aktorka. Była jedną z najbardziej popularnych artystek programu "Mickey Mouse Club" wytwórni Walt Disney.

</doc>
<doc id="961880" url="https://pl.wikipedia.org/wiki?curid=961880" title="Okręty desantowe typu Tarawa">
Okręty desantowe typu Tarawa

Okręty desantowe typu Tarawa – seria pięciu amerykańskich okrętów desantowych wprowadzanych do służby w US Navy od 1976. Obecnie żaden z nich nie pozostaje w czynnej służbie. Typ okrętów otrzymał imię "Tarawa" w celu upamiętnienia desantu US Marines na Wyspach Gilberta. Zastąpione przez okręty desantowe typu America.
Historia.
Prace projektowe nad okrętami desantowymi typu "Tarawa" rozpoczęły się w połowie lat 60. Planowane jednostki miały być największymi dotychczas zbudowanymi okrętami tego typu, uzupełniając w służbie jednostki typu "Iwo Jima". Okręty typu "Tarawa" reprezentowały nowe podejście do przeprowadzania operacji desantowych przez US Marines. Większy nacisk położono w ich przypadku na możliwość dostarczenia wojsk na atakowany teren za pomocą różnych środków transportu: śmigłowców, barek desantowych i amfibii.
W 1968 podpisano kontrakt ze stocznią Ingalls Shipbuilding, leżącą w stanie Missisipi, na zbudowanie serii składającej się z 5 jednostek. Okręty miały być budowane w technologii modułowej, a koszt jednego okrętu miał wynosić około 160 milionów dolarów. Opóźnienia w budowie i wysoka inflacja sprawiły, że koszt jednej jednostki wzrósł do około 300 milionów dolarów.
Stępkę pod pierwszą jednostkę serii USS „Tarawa” położono w 15 listopada 1971. Wodowanie okrętu miało miejsce 1 grudnia 1973, a oddanie do służby 29 maja 1976.
Początkowo planowano ze każdy z okrętów będzie znajdował się w służbie około 35 lat jednak cięcia budżetowe sprawiły, że pierwsza jednostka została wycofana ze służby już w 2005.
Wycofanie i przekazanie do rezerwy ostatniego okrętu tej klasy nastąpił 31 marca 2015 (USS „Peleliu”), został on zastąpiony zwodowaną 4 czerwca 2012 jednostką klasy USS „America”.

</doc>
<doc id="961881" url="https://pl.wikipedia.org/wiki?curid=961881" title="Wyspa Clipperton">
Wyspa Clipperton



</doc>
<doc id="961890" url="https://pl.wikipedia.org/wiki?curid=961890" title="SA110">
SA110

SA110 (właściwie SA110+SA112+SA110 lub SA110+SA110; oznaczenie oryginalne: VT 24, późniejsze 624) – to oryginalnie trójczłonowy spalinowy zespół trakcyjny, napędzany silnikami Diesla, dzierżawiony przez samorząd województwa zachodniopomorskiego od niemieckiej spółki DB Regio.
Na przełomie lat 2004/2005 województwo zachodniopomorskie wydzierżawiło bezterminowo, za kwotę 200.000 euro, od niemieckiej spółki DB Regio 7 spalinowych zespołów trakcyjnych, wycofanych z użytku w Niemczech z końcem 2014 roku, które zostały przekazane w użytkowanie Zachodniopomorskiemu Zakładowi Przewozów Regionalnych Sp. z o.o. Otrzymano 14 wagonów silnikowych serii 624.4, oznaczonych w Polsce jako SA110 (numery od 01 do 14) oraz 5 wagonów doczepnych serii 924.4, oznaczonych w Polsce jako SA112 (oznaczonych od 01 do 05). Po badaniach technicznych i modyfikacji (nowy radiotelefon, nowa toaleta w zestawie silnikowym, SHP, likwidacja pierwszej klasy) w czerwcu 2005 wyjechały na tory województwa zachodniopomorskiego. Jednostka składa się z dwóch wagonów silnikowych, między które można włączyć 1 lub 2 wagony doczepne.
Zespoły te zostały przekazane do Sekcji Utrzymania Taboru w Kołobrzegu i obsługiwały przez siedem lat m.in. linie Szczecinek – Runowo Pomorskie, Kołobrzeg – Szczecin, Szczecin – Szczecinek, Stargard – Kalisz Pomorski, Sławno – Darłowo, czy Koszalin – Mielno.
W lipcu 2006 zespół SA110-06+SA112-01+SA110-07 uległ zniszczeniu na skutek pożaru na trasie Chociwel – Runowo Pomorskie. Mimo niezawodności i dużego komfortu jazdy, w czerwcu 2011 zdecydowano o zakończeniu planowej eksploatacji zestawów, z uwagi na zużycie i niecelowość napraw głównych. W 2012 r. ostatni pojazd został wycofany z eksploatacji na rzecz nowych nabytków województwa zachodniopomorskiego – SA136. Planowano zachowanie jednego dwuczłonowego zespołu jako czynnego składu historycznego i drugiego do celów muzealnych. W lutym 2017 sprzedano na złom do Bydgoszczy trzy ostatnie dwuczłonowe zespoły SA110-03, SA110-11, SA110-13 oraz SA110-14, które w marcu 2017 roku zostały pocięte w Warszawie.

</doc>
<doc id="961893" url="https://pl.wikipedia.org/wiki?curid=961893" title="Johannes Magnus">
Johannes Magnus

Johannes Magnus (ur. 19 marca 1488 w Linköping, zm. 22 marca 1544 w Rzymie) – ostatni katolicki arcybiskup Uppsali, od 1523 r. z nominacji Gustawa Wazy, niezaakceptowanej przez papieża (Klemens VII uznał za niekanoniczne złożenie z urzędu duńskiego biskupa Uppsali, Gustava Trollego). Johannes Magnus był jednak przeciwnikiem reformacyjnych planów króla Gustawa I. 
W 1526 roku Johannes Magnus wyjechał z poselstwem do Moskwy i już nie powrócił do Szwecji, gdzie diecezję Uppsali objął w 1531 r. protestancki biskup, Laurentius Petri.
W 1533 r. papież ostatecznie uznał kanoniczność odwołania Gustava Trollego i udzielił sakry arcybiskupiej Johannesowi Magnusowi, który jednak pozostał biskupem na wygnaniu. 
Koniec życia spędził w Wenecji i Rzymie, pisząc przy okazji dwie prace historyczne "Historia de omnibus Gothorum Sueonumque regibus" i "Historia metropolitanæ ecclesiæ Upsaliensis". W tym pierwszym dziele rozpoczął listę władców Szwecji od wnuka biblijnego Noego, Magoga, stąd do dziś przyjmowana numeracja historycznych szwedzkich monarchów zaczyna się od wysokich cyfr.

</doc>
<doc id="961895" url="https://pl.wikipedia.org/wiki?curid=961895" title="RBC Stadion">
RBC Stadion

RBC Stadion – stadion w mieście Roosendaal w Holandii. Najczęściej używany jest jako stadion piłkarski, a swoje mecze rozgrywa na nim drużyna RBC Roosendaal. Stadion może pomieścić 5000 widzów. Stadion został wybudowany w 2000 roku pod nazwą "Vast &amp; Goed Stadion". W 2005 roku obiekt przemianowano na RBC Stadion.

</doc>
<doc id="961901" url="https://pl.wikipedia.org/wiki?curid=961901" title="Muawiyah I">
Muawiyah I



</doc>
<doc id="961905" url="https://pl.wikipedia.org/wiki?curid=961905" title="Kulbak czarny">
Kulbak czarny

Nazwą kulbak czarny określane są dwa różne gatunki ryb:

</doc>
<doc id="961906" url="https://pl.wikipedia.org/wiki?curid=961906" title="Vast &amp; Goed Stadion">
Vast &amp; Goed Stadion



</doc>
<doc id="961908" url="https://pl.wikipedia.org/wiki?curid=961908" title="Livio Vacchini">
Livio Vacchini

Livio Vacchini (ur. 27 lutego 1933 w Locarno, zm. 2 kwietnia 2007 w Bazylei) – szwajcarski architekt, w 1997 laureat Nagrody Beton 97, w 2005 laureat europejskiej nagrody konstrukcji stalowych oraz nagrody SF RDS i Hochparterre "Die Besten '03" za budynek La Ferriera w Locarno.
Życiorys.
Przedstawiciel neomodernistycznego minimalizmu we współczesnej architekturze. Jeden z czterech architektów tesyńskich określanych mianem „czterech muszkieterów” (Snozzi, Vacchini, Galfetti i Botta), współtworzących fenomen w architekturze europejskiej końca XX wieku, zwany „szkołą tesyńską”.
Dyplom architekta uzyskał na Politechnice Federalnej ETHZ w Zurychu w 1958. W 1959–1960 pracował w Szokholmie i w Paryżu, od 1961 własne biuro w Locarno, w 1962-1971 biuro z Luigim Snozzim, w 1971–1975 współpraca z Aureliem Galfettim, w 1995–2007 współpraca z Silvią Gmür w Locarno i w Bazylei.
W 1976 był profesorem zaproszonym ETHZ w Zurychu, a w 1982 profesorem zaproszonym Wydziału Architektury Politechniki w Mediolanie.
Od 1976 konferencje, seminaria i wykłady w licznych szkołach architektury na świecie, w tym w Polsce (Kraków 1992).
Wystawy indywidualne: 1987 Konwent Teatynów – Vicenza, 1992 Muzeum Architektury – Bazylea, Muzeum Vela – Ligornetto, 1993 ETHZ – Zurych, Spichlerz – Berno, Szkoła Inżynierska – Genewa, 1994 Studio Dabbeni – Lugano, 1997 Galeria A.A.M. – Mediolan, Instytut Architektury – Wenecja, Kościół św. Marka – Marostica, 1998 Muzeum Architektury – Ferrara.
Wystawy wspólne: 1990 Muzeum Architektury Fińskiej – Helsinki (Galfetti, Snozzi, Vacchini), 1992 Galeria Expo WAPK – Kraków (Snozzi, Vacchini), 1995-96 Muzeum Sztuk Pięknych – Caracas (Botta, Galfetti, Snozzi, Vacchini), 1996 Narodowe Muzeum Architektury – Meksyk (Botta, Galfetti, Snozzi, Vacchini), Narodowe Muzeum Sztuk Pięknych – Buenos Aires (Botta, Galfetti, Snozzi, Vacchini), 2002 Fundacja Cassamarca – Treviso (Luigi Snozzi, Silvia Gmür &amp; Livio Vacchini).
Był członkiem:

</doc>
<doc id="961909" url="https://pl.wikipedia.org/wiki?curid=961909" title="Reinhardtius hippoglossoides">
Reinhardtius hippoglossoides



</doc>
<doc id="961911" url="https://pl.wikipedia.org/wiki?curid=961911" title="Ewa Karwan-Jastrzębska">
Ewa Karwan-Jastrzębska

Ewa Karwan-Jastrzębska - autorka literatury dla dzieci i młodzieży, scenarzystka, dziennikarka radiowa i telewizyjna.
Urodziła się i mieszka w Warszawie. Ukończyła studia na Wydziale Filologii Polskiej Uniwersytetu Warszawskiego. W 2005 autorka razem z mężem Markiem Karwan-Jastrzębskim założyła spółkę autorską zajmującą się pisaniem powieści, scenariuszy i projektów multimedialnych.
Z Markiem Karwan-Jastrzębskim ma syna Mikołaja oraz córkę Julię.
Książka bohaterki serialu "Teraz albo nigdy!".
Spółka autorska pod pseudonimem Barbara Jasnyk, na licencji TVN:
Cykl powieściowy "W.I.T.C.H." "Ekspedycja".
Spółka autorska pod pseudonimem Eva Carvani, na licencji Disney Enterprises, Inc.:
Seria "Ekspedycja" wydana została w kilkunastu językach europejskich.
Scenariusze filmowe do animowanej serii "Miś Fantazy".
Spółka autorska, na podstawie opowiadań o "Misiu Fantazym" autorstwa Ewy Karwan-Jastrzębskiej:

</doc>
<doc id="961912" url="https://pl.wikipedia.org/wiki?curid=961912" title="Arnett Gardens Football Club">
Arnett Gardens Football Club



</doc>
<doc id="961913" url="https://pl.wikipedia.org/wiki?curid=961913" title="Ahmed Hassan">
Ahmed Hassan

Ahmed Hassan Kemal Husajn (, ur. 2 maja 1975 w Maghagha) – egipski piłkarz grający na pozycji ofensywnego pomocnika oraz prawoskrzydłowego. Jest rekordzistą pod względem liczby występów w reprezentacji narodowej Egiptu (184 spotkań). W 2015 trener klubu Petrojet FC.
Kariera klubowa.
Hassan piłkarską karierę rozpoczął w klubie Ismaily SC, w którym to w 1995 roku zadebiutował w pierwszej lidze. W sezonie 1996/1997 występował w innym pierwszoligowcu, Aswanie, po czym w 1997 roku wrócił do Ismaily SC. Latem 1998 Hassan wyjechał do Turcji i został zawodnikiem klubu Kocaelispor. W 1999 roku zajął z nim 5. miejsce gwarantujące start w Pucharze Intertoto. W Kocaelisporze występował do stycznia 2000 i wtedy przeszedł do Denizlisporu. W Denizlisporze Hassan grał przez rok i już w 2001 został piłkarzem Gençlerbirliği SK. Tam szybko stał się gwiazdą zespołu obok Gwinejczyka Souleymane Youli i w 2003 roku zajął z tym klubem 3. miejsce w lidze zdobywając aż 13 goli i zostając najlepszym strzelcem zespołu. Latem 2003 Hassan przeszedł do jednej z czołowych drużyn w kraju, Beşiktaşu JK. W Beşiktaşie prezentował równie wysoką formę co w Ankarze i w pierwszym sezonie gry zdobył 14 goli w lidze, najwięcej w zespole. Wystąpił także w fazie grupowej Ligi Mistrzów oraz w 3. rundzie Pucharu UEFA. W lidze ze stambulskim klubem zajął 3. miejsce. W sezonie 2004/2005 z Beşiktaşem znów wystąpił w Pucharze UEFA, a w lidze zajął 4. miejsce. W 2006 roku zajął 3. miejsce w lidze oraz wywalczył Puchar Turcji. Latem 2006 Hassan zmienił barwy klubowe i na zasadzie wolnego transferu przeszedł do Anderlechtu. W belgijskim klubie szybko stał się jedną z gwiazd drużyny i obok Mohammeda Tchité najlepszym jej strzelcem (12 goli). Wywalczył też mistrzostwo Belgii. W 2008 roku powrócił do Egiptu, a konkretnie do kairskiego Al-Ahly Kair. W 2011 roku został zawodnikiem Zamaleku. Karierę piłkarską zakończył w 2013 roku.
Kariera reprezentacyjna.
W reprezentacji Egiptu Hassan zadebiutował 29 grudnia 1995 roku w przegranym 1:2 towarzyskim meczu z Ghaną. W 1998 roku wystąpił w Pucharze Narodów Afryki, na którym był jednym z najlepszych zawodników. Wystąpił tam we wszystkich meczach, a także w wygranym 2:0 finale z RPA, w którym zdobył jednego z goli. W 2006 roku Hassan wraz z rodakami ponownie triumfował w Pucharze Narodów Afryki. W grupowym meczu z Libią (3:0) strzelił gola, a potem dwukrotnie wpisał się na listę strzelców w ćwierćfinale z Demokratyczną Republiką Konga (4:1) a także w półfinale z Senegalem (2:1). Wystąpił też w wygranym po serii rzutów karnych finale z Wybrzeżem Kości Słoniowej. Za postawę w tym turnieju Hassana uhonorowano nagrodą dla Najlepszego Piłkarza. W 2008 w Pucharze Narodów Afryki w Ghanie Hassan pomógł Egiptowi w obronie tytułu mistrzowskiego sprzed dwóch lat. W swojej karierze Hassan wystąpił także w nieudanych dla Egiptu rozgrywkach o Puchar Narodów Afryki 2000, 2002 oraz 2004.
W reprezentacji Egiptu wystąpił w 184 meczach i strzelił 33 bramki.

</doc>
<doc id="961915" url="https://pl.wikipedia.org/wiki?curid=961915" title="Wysoki Komisarz">
Wysoki Komisarz



</doc>
<doc id="961924" url="https://pl.wikipedia.org/wiki?curid=961924" title="John Moyer">
John Moyer

John Moyer (ur. 30 listopada 1973) – basista hardrockowego/numetalowego zespołu Disturbed. Zastąpił poprzedniego członka zespołu Steve’a "Fuzz" Kmaka. Od 2012 roku członek zespołu Adrenaline Mob.
Życiorys.
Dzieciństwo i początek kariery.
John urodził się i dorastał w El Paso, mieście położonym w stanie Teksas. W wieku 15 lat założył swój pierwszy zespół wraz z kolegami ze szkoły średniej. W 1996 roku dołączył do grupy Soak, która rok później wydała swój debiutancki album za pośrednictwem Interscope records. W 2000 roku John opuścił szeregi Soak na rzecz grupy The Union Underground, z którą to podczas znanego festiwalu rockowego Ozzfest supportował gwiazdę industrial metalu, Marilyna Mansona oraz przypadkowo zespół Disturbed. Po zakończeniu trasy koncertowej w 2002 roku, ożenił się i automatycznie stał się ojczymem. W szeragach The Union Underground wystąpił po raz ostatni w święto Halloween w 2003 roku.
Disturbed.
Do grupy Disturbed dołączył wiosną 2004 roku. W przeciągu roku brał udział we współtworzeniu oraz nagrywaniu albumu Ten Thousand Fists, który ujrzał światło dzienne latem 2005 roku. Razem z zespołem odbył kilka tras koncertowych, które trwały kolejne 16 miesięcy. Występował podczas Jaegermeister tour, Ozzfest, Music as a Weapon III, a także w Australii, Nowej Zelandii oraz w Europie. W październiku 2007 roku urodził mu się syn, Logan. Nie zakłóciło mu to jednak muzycznej kariery i po roku prac ukazał się kolejny album, Indestructible. W 2010 roku wraz z Disturbed zakończył pracę nad swoim piątym albumem Asylum

</doc>
<doc id="961928" url="https://pl.wikipedia.org/wiki?curid=961928" title="Stefan II Kotromanić">
Stefan II Kotromanić

Stefan II Kotromanić (ur. ?, zm. 1353 r.) – ban Bośni od 1314 r. Syn Stefana Kotromanicia i Elżbiety, córki Stefana, króla Sremu. Miał dwoje dzieci: syna, zmarłego wkrótce po urodzeniu i córkę Elżbietę Bośniaczkę, królową węgierską (żona Ludwika Węgierskiego), natomiast jego wnuczką była Jadwiga Andegaweńska, królowa Polski . Jego drugą żoną, matką Elżbiety, była córka księcia Kazimierza gniewkowskiego - Elżbieta. Być może jego córką była również Katarzyna, żona hrabiego Hermana I von Cilli.
Panowanie.
Objął tron bośniacki w rok po śmierci swojego ojca Stefana I dzięki poparciu Mladena II Šubicia, który w latach 1312-1322 tytułował się "Panem ("Banem") Całej Bośni" (łac. "totius Bosniae dominus").
Od początku swojego panowania dążył do zrzucenia zwierzchnictwa chorwackiego. Zaangażował się w konflikt węgiersko-chorwacki popierając króla Węgier Karola Roberta. Ten w 1322 r. zorganizował wyprawę przeciwko banom chorwackim, która zakończyła się klęska rodu Šuboticiów i oderwaniem od Chorwacji części ziem, w tym Bośni, która stała się lennem Węgier.
Stefan II wykorzystując formalną zależność od tego państwa dążył do wzmocnienia państwa, czemu służyć temu miało małżeństwo zawarte przez jego córkę Elżbietę z królem Węgier Ludwikiem.
Zmarł w 1353 r. i został pochowany w ufundowanym przez siebie kościele w Mile, koło Visoko.

</doc>
<doc id="961929" url="https://pl.wikipedia.org/wiki?curid=961929" title="Stefan Kotromanić">
Stefan Kotromanić



</doc>
<doc id="961932" url="https://pl.wikipedia.org/wiki?curid=961932" title="Zuiderpark Stadion">
Zuiderpark Stadion

Zuiderpark Stadion – stadion piłkarski znajdujący się w Hadze, w Holandii. Oddany został do użytku w 1925. Swoje mecze na tym obiekcie rozgrywał zespół ADO Den Haag. Jego pojemność wynosi 11 000 miejsc.
W 2007 roku wysłużony Zuiderpark Stadion został zastąpiony przez nowoczesny Den Haag Stadion. 22 kwietnia 2007 ADO Den Haag rozegrał ostatnie spotkanie na tym obiekcie.

</doc>
<doc id="961933" url="https://pl.wikipedia.org/wiki?curid=961933" title="Ailig Salmond">
Ailig Salmond



</doc>
<doc id="961934" url="https://pl.wikipedia.org/wiki?curid=961934" title="Scomberesox saurus">
Scomberesox saurus



</doc>
<doc id="961937" url="https://pl.wikipedia.org/wiki?curid=961937" title="San Juan Jabloteh">
San Juan Jabloteh

CL Financial San Juan Jabloteh Sports Club – klub piłkarski w Trynidadzie i Tobago z siedzibą w mieście Port-of-Spain, stolicy państwa.
Historia.
Klub założony został w 1974 roku. Wraz z utworzeniem przez federację piłkarską Trynidadu i Tobago półprofesjonalnej ligi w 1994 roku, San Juan Jabloteh przekształcił się z młodzieżowej organizacji sportowej w zawodowy klub piłkarski. Wsparcie finansowe potężnej korporacji "CL Financial Limited" w 1996 roku znacznie zwiększyło możliwości klubu, który w latach 1996-1998 trzy razy z rzędu zajął w lidze czwarte miejsce.
San Juan Jabloteh w 1999 roku był jednym z członków założycieli ligi zawodowej Professional Football League. Wkrótce San Juan Jabloteh stał się czołowym klubem kraju, sięgając po mistrzostwo Trynidadu i Tobago w roku 2002 i 2003. Klub zagrał także w Pucharze Mistrzów CONCACAF. W lidze w 2004 roku San Juan Jabloteh zajął trzecie miejsce, a w roku 2005 został wicemistrzem kraju.

</doc>
<doc id="961948" url="https://pl.wikipedia.org/wiki?curid=961948" title="Hotel Rossija (Moskwa)">
Hotel Rossija (Moskwa)

Hotel „Rossija” () – wybudowany w centrum Moskwy opodal Kremla, oddany do użytku 15 stycznia 1967 r. został zamknięty 1 stycznia 2006 r. i rozebrany tegoż roku. Powstał na polecenie Nikity Chruszczowa na fundamentach nigdy niezbudowanego wieżowca w stylu stalinowskim – planowanego w tym samym miejscu. W celu jego budowy zburzono w latach 40. szereg zabytkowych budynków nad rzeką Moskwą.
Hotel został oficjalnie otwarty 15 stycznia 1967. Był wówczas największym hotelem na świecie – był w stanie przyjąć ponad 4000 gości. Liczył 21 pięter, 3200 pokoi i 245 pół-apartamentów. Posiadał m.in. urząd pocztowy, gabinet odnowy biologicznej, zakład fryzjerski, kino, klub nocny (noszący przez pewien czas nazwę „Manhattan Express”) oraz salę koncertową na 2500 miejsc (Centralna Państwowa Sala Koncertowa „Rosja”). Hotel Rossija trafił do Księgi rekordów Guinnessa. W latach 70. był ciągle największym hotelem w Europie.
25 lutego 1977 w hotelu miał miejsce pożar w którym zginęły 42 osoby, a rany odniosło ponad 50.
Na miejscu wyburzonego hotelu planowano początkowo budowę centrum hotelowo-usługowo-rozrywkowego, w projektowaniu którego brał udział m.in. Norman Foster. Nowy hotel, mający być jego częścią, miał mieć co najmniej 2000 łóżek. Planowane budynki nawiązywać miały wyglądem do zabytków moskiewskich znajdujących się kiedyś w tej części miasta. W miejscu hotelu urządzono park pod nazwą „Zarjadje”, modne miejsce spacerów.

</doc>
<doc id="961949" url="https://pl.wikipedia.org/wiki?curid=961949" title="Baureihe 628">
Baureihe 628

Baureihe 628 (w Polsce oznaczone jako "VT628") – dwuczłonowa seria SZT, napędzanych silnikami Diesla. Były produkowane w latach 1974–1995 przez niemieckie zakłady MAN AG, Waggon Union i DUEWAG w kilku wersjach, przeznaczona zarówno ruchu lokalnego, regionalnego, jak i międzyregionalnego. Poza Niemcami pojazdy te są eksploatowane również w Czechach, Rumunii i Kanadzie, a także w Polsce przez Arriva RP, Koleje Mazowieckie i Koleje Wielkopolskie.
628.0.
W latach 1974–1975 w RFN powstało zapotrzebowanie na ekonomiczny, jak i wygodny spalinowy zespół trakcyjny o uniwersalnej charakterystyce. Odpowiedzią na zapotrzebowanie Deutsche Bundesbahn był podtyp VT628.0, najbardziej pierwotna seria 628.0.
Zbudowano więc zespół trakcyjny oparty w dużej mierze na rozwiązaniach stosowanych przy produkcji VT627, jak i wcześniejszych, udanych konstrukcji, jak choćby VT515 ("Schienenbus"). Budując tę serię pojazdów producenci bazowali na powerpacku MAN bądź KHD. Powerpack składał się z dwóch silników MAN D3256 o mocy 2 × 213 kW bądź KHD F12 L413 o mocy 2 × 221 kW, zblokowanych z hydrodynamiczną przekładnią biegową. Seria prototypowa obsługiwała głównie pociągi z Brunszwiku, na liniach w regionie Harz. Wyprodukowano około 12 egzemplarzy tego podtypu, jednakże głównie z powodu niewielkiej mocy i wieku zostają one powoli wycofywane z użytku.
Na przełomie 2005 r. 5 zestawów (628.008/018) zostało sprzedanych przez DB Regio Kolejom Mazowieckim. Otrzymały one początkowo warunkowe dopuszczenie do ruchu pod oryginalnym oznaczeniem (pierwotne dopuszczenie ważne było do 31 marca 2007), po czym pod zmienionym oznaczeniem otrzymały stałe dopuszczenie do ruchu. Koleje Mazowieckie przewidywały eksploatację tej serii do 2015 roku. Do tego czasu wycofano z eksploatacji trzy pojazdy serii VT628.0, natomiast szynobus VT628-009/019 nadal pozostawał w ruchu. 6 listopada 2017 roku pojazd przeszedł naprawę, która wydłużyła jego okres eksploatacyjny do 2023 roku. W marcu 2019 roku dwa pojazdy serii VT628 o numerach 003/013 i 008/018 zostały wystawione na sprzedaż przez Mazowiecką Spółkę Taborową. Dopiero rok później pod koniec lutego 2020 roku zostały zakupione przez Serwis Pojazdów Szynowych Piotr Mieczkowski Inowrocław
628.1.
Powstały w 1981 jako modernizacja pociągów pierwszej serii produkcyjnej. Mimo zastosowania nowych mocniejszych silników DB OM 424 A o mocy 2 × 357 kW były konstrukcją nieudaną, głównie z powodu awarii. Wyprodukowano ogólnie 3 egzemplarze. Kursowały one w regionie Allgau (przydział Depo Monachium). W 2011 dwa zestawy o numerach 102 i 103 zostały sprzedane do Kanady firmie Sodema Inc. Société de gestion des équiquements publics de Charlevoix.
628.2.
Wersja powstała w 1986 i produkowana aż do 1989 roku. Odznaczała się dużą niezawodnością, głównie ze względu na zmieniony power-pack DB OM 444 A o mocy 2 × 410 kW. Dzięki zastosowaniu 1 klasy możliwa była eksploatacja także w ruchu międzyregionalnym. Niektórym pojazdom tej serii podwyższono także prędkość maksymalną do 140 km/h. Wyprodukowano ogółem 150 zestawów.
Kursują obecnie między innymi w Szlezwiku-Holsztynie, Hesji, Mecklemburgii-Pomorzu Przednim, powoli jednak są wycofywane przez wprowadzenie do ruchu pojazdów serii Coradia Lint. Pojazdy eksploatuje Arriva vlaky oraz GW Train Regio, który posiada dwie jednostki.
Kilka niezmodernizowanych pojazdów eksploatuje przewoźnik RegioJet w kraju usteckim, szczególnie w okolicach miasta Uścia nad Łabą. Pojazdy eksploatowane przez Regio Jet są oznaczone oryginalnie jako seria 628. Ich eksploatacja w kraju usteckim jest tymczasowa i planowane jest wdrożenie na ich miejsce elektrycznych zespołów trakcyjnych Pesa Elf.Eu.
628.4.
Wersja ta stanowiła rozwinięcie konstrukcyjne serii VT628.2 z mocniejszymi silnikami DB OM 444 A – 2 × 485 kW. Przeznaczona była jednak typowo dla ruchu lokalnego. Wiele pociągów tej serii kursuje u prywatnych przewoźników w Niemczech. W latach 1992–1996 wyprodukowano je w liczbie 309 sztuk. 
Rumunia zakupiła dwa wagony spalinowe 628 679 i 680, które zostały przekazane CFR w 1995 roku. I tam poddane szczegółowym testom. Były nawet używane w usługach międzymiastowych. Pojazdy pozostały wtedy w CFR. Jednak planowana produkcja licencyjna nie doszła do skutku, zamiast tego zakupiono 120 wagonów Desiro, które zostały sklasyfikowane jako seria CFR 96. 
14 lutego 2015 roku Arriva RP wypożyczyła zespół 628/928 435 od DB Regio. 17 maja jednostka wróciła do właściciela.
W kwietniu 2017 spółka Arriva RP pozyskała 3 pojazdy tej serii o numerach 619, 659 i 692 od spółki DB Regio, które przeszły polonizację. Od grudnia 2017 wszystkie 3 pojazdy zostały włączone w park taborowy Arrivy w Polsce. 1 czerwca 2018 roku jednostka 628 692 została wypożyczona tymczasowo Kolejom Wielkopolskim. 7 lipca pojazd powrócił do Arrivy.
W październiku 2018 roku spółka pozyskała 4 jednostkę tego typu o numerze 657.
628.9.
Powstała w latach 1994–1995 jako zmodernizowana wersja VT628.4, z nowymi silnikami MTU 12 V 183 TD 12 o mocy 2 × 485 kW. Okazały się niezbyt udaną konstrukcją, dlatego zaniechano dalszej produkcji. Wyprodukowano ogólnie 5 sztuk.

</doc>
<doc id="961956" url="https://pl.wikipedia.org/wiki?curid=961956" title="Perry Anderson">
Perry Anderson

Perry R. Anderson (ur. 1938 w Londynie) – amerykański filozof marksistowski i profesor historii i socjologii na Uniwersytecie Kalifornijskim oraz redaktor pisma "New Left Review" (w latach 1962–1982 i 2000–2003; obecnie w komitecie redakcyjnym). Brat historyka Benedicta Andersona.
Przeciwnik tendencji postmodernistycznych we współczesnej myśli społeczno-politycznej. Wykładowca The New School for Social Research oraz Uniwersytetu Kalifornijskiego w Los Angeles.

</doc>
<doc id="961959" url="https://pl.wikipedia.org/wiki?curid=961959" title="Jon Andoni Goikoetxea">
Jon Andoni Goikoetxea

Jon Andoni Goikoetxea Lasa (ur. 21 października 1965 w Pampelunie) – hiszpański piłkarz występujący na pozycji prawego lub środkowego pomocnika lub napastnika. Najlepsze lata jego kariery przypadły na lata dziewięćdziesiąte.
Przez większą część swojej kariery grał w klubach z Primera División. Dopiero jako ostatni swój klub wybrał z miasta Jokohama, z Japonii. Grał w klubach: Osasuna Pampeluna, Real Sociedad, FC Barcelona, Athletic Bilbao. Był też powoływany na mecze reprezentacji Hiszpanii. Grał też w japońskim klubie Yokohama F. Marinos, który występował w lidze J-League.
W Reprezentacji Hiszpanii rozegrał 36 meczów, w latach 1990 – 1996. Debiutował dnia 12 września 1990 roku na meczu Hiszpania – Brazylia, zakończonym wynikiem 3:0 dla Hiszpanów.

</doc>
<doc id="961960" url="https://pl.wikipedia.org/wiki?curid=961960" title="Gostyniec (województwo pomorskie)">
Gostyniec (województwo pomorskie)

Gostyniec – osada w Polsce położona na Wysoczyźnie Polanowskiej w województwie pomorskim, w powiecie bytowskim, w gminie Trzebielino. 
Miejscowość wchodzi w skład sołectwa Cetyń.
W latach 1975–1998 miejscowość administracyjnie należała do województwa słupskiego.

</doc>
<doc id="961961" url="https://pl.wikipedia.org/wiki?curid=961961" title="Zuiderpark">
Zuiderpark



</doc>
<doc id="961962" url="https://pl.wikipedia.org/wiki?curid=961962" title="Baureihe 627">
Baureihe 627

Baureihe 627, w Polsce oznaczone jako VT627 – wagon silnikowy napędzany silnikiem Diesla. Był produkowany przez niemieckie zakłady MAN i Duewag. Fabrycznie był produkowany równolegle z serią VT628, które były ich rozwinięciem konstrukcyjnym jako spalinowe zestawy trakcyjne, jednakże w latach 2001–2006 były przebudowywane na wagony motorowe.
VT627.0 i VT627.1.
W latach 1974–1975 pracowano nad spalinowym zestawem trakcyjnym, który byłby odpowiedzią na zapotrzebowanie na pociągi przeznaczone do ruchu lokalnego jak i międzyregionalnego, przy jednoczesnym wycofywaniu starszych konstrukcji jak VT515. VT627 nie okazał się konstrukcją udaną więc dość szybko zdecydowano się na jego przebudowę z SZT na wagon motorowy. Pierwsza seria produkcyjna napędzana była silnikami MAN o mocy 2×287 kW. Wyprodukowano tylko 8 zestawów, oznaczonych numerami 627.001–008. Druga seria produkcyjna oparta była o zmodernizowane silniki DB o mocy 2×294 kW. Wyprodukowano tylko 5 sztuk oznaczonych 628.011–015. 
Po wycofaniu z ruchu w Niemczech zestaw VT627.001 został zachowany do celów muzealnych i jest obecnie eksponatem jeżdżącym. Pozostałe zestawy I serii produkcyjnej – 002, 004, 006, 007 jak i jeden pojazd II serii produkcyjnej – 103 zostały zezłomowane.
W 2005 Samorząd Województwa Mazowieckiego kupił od DB Regio 7 egzemplarzy przebudowanych na wagony motorowe dwóch serii DB – 627.0 (003, 005, 008) i 627.1 (101, 102, 104, 105) wraz z czterema rodzimymi VT628.0. W latach 2005–2006 dostarczono je do Polski, zmodernizowano i przekazano do eksploatacji Kolejom Mazowieckim, które dzierżawią wagony od Mazowieckiej Spółki Taborowej. Przewoźnik oznaczył pojazdy jako VT627, zachowując niemieckie numery inwentarzowe. W 2008 rozpoczęto realizację napraw okresowych tych pojazdów. Pociągi obsługują połączenia o mniejszych potokach jak: Kutno – Sierpc, Nasielsk – Sierpc, oraz dłuższe połączenia o większych potokach Tłuszcz – Nowy Dwór Mazowiecki – Nasielsk – Sierpc – Kutno i Tłuszcz – Warszawa Wschodnia – Siedlce – Czeremcha.
W 2013 roku pojazd VT627-005 uległ uszkodzeniu w wypadku kolejowym. Wobec nieopłacalności naprawy został zezłomowany i wykorzystany jako dawca części. Pozostałe dwie jednostki pierwszej serii jeździły do 2015 roku, po czym zostały wycofane z ruchu i stały się dawcami części do jednostek drugiej serii.
Jesienią 2022 roku Koleje Mazowieckie ogłosiły przetarg na naprawę P4 czterech pojazdów VT627 drugiej serii, wobec którego wybrano spółkę «CSI Invest» Eksploatacja VT627 planowana jest w przybliżeniu do lat 2027/2028.

</doc>
<doc id="961963" url="https://pl.wikipedia.org/wiki?curid=961963" title="Gostyniec">
Gostyniec

2 miejscowości w Polsce:

</doc>
<doc id="961965" url="https://pl.wikipedia.org/wiki?curid=961965" title="Wydział Filologiczny Uniwersytetu Szczecińskiego">
Wydział Filologiczny Uniwersytetu Szczecińskiego

Wydział Filologiczny Uniwersytetu Szczecińskiego – dawny wydział Uniwersytetu Szczecińskiego. Jego siedziba znajdowała się przy al. Piastów 40b w Szczecinie. Powstał w roku 2007, a 1 października 2019 r. stał się częścią Wydziału Humanistycznego.
Struktura organizacyjna.
Struktura wydziału wg stanu z listopada 2018 r.:
Instytut Polonistyki, Kulturoznawstwa i Dziennikarstwa
Instytut Anglistyki
Instytut Filologii Germańskiej
Instytut Filologii Słowiańskiej
Katedra Filologii Romańskiej
Katedra Skandynawistyki
Katedra Iberystyki i Latynoamerykanistyki
Kierunki kształcenia.
Wydział ma uprawnienia do nadawania następujących stopni naukowych:
Władze (2016–2020).
Władze Wydziału Filologicznego:

</doc>
<doc id="961968" url="https://pl.wikipedia.org/wiki?curid=961968" title="Marcin Pietroń">
Marcin Pietroń

Marcin Pietroń (ur. 24 stycznia 1986 w Zielonej Górze) – polski piłkarz występujący na pozycji pomocnika.
Życiorys.
Jest wychowankiem UKP Zielona Góra. W seniorskim zespole tego klubu zadebiutował wiosną 2003 roku. W następnym sezonie odszedł do Zagłębia Lubin. W Ekstraklasie zadebiutował 9 kwietnia 2005 w zremisowanym 1:1 meczu z Górnikiem Zabrze. Do gry wszedł w 82. minucie, zmieniając Macieja Iwańskiego. Od 1 lipca 2005 do 30 czerwca 2006 przebywał na wypożyczeniu w Lechii Zielona Góra. 6 grudnia 2007 Pietroń wraz z innym piłkarzem Zagłębia, Mateuszem Bartczakiem, został zatrzymany w Poznaniu przez policję za posiadanie narkotyków. 29 sierpnia 2008 został piłkarzem Arki Gdynia. W latach 2009–2012 grał w Piaście Gliwice. 21 lutego 2012 odszedł do GKS Katowice. 28 lutego 2013 został zawodnikiem norweskiego Framu Larvik.

</doc>
<doc id="961969" url="https://pl.wikipedia.org/wiki?curid=961969" title="Gadus ogac">
Gadus ogac



</doc>
<doc id="961972" url="https://pl.wikipedia.org/wiki?curid=961972" title="Oostpoort Stadion">
Oostpoort Stadion

Oostpoort Stadion – wielofunkcyjny stadion w mieście Haarlem w Holandii. Obecnie znajduje się w trakcie budowy, której zakończenie planowane jest na lato 2007 roku. Stadion będzie miał pojemność 8 000 widzów.
Oostpoort Stadion zastąpi wysłużony Haarlem Stadion, który był użytkowany przez HFC Haarlem od 1907 roku.

</doc>
<doc id="961974" url="https://pl.wikipedia.org/wiki?curid=961974" title="Strzegomino">
Strzegomino

Strzegomino – osada w Polsce położona w województwie pomorskim, w powiecie słupskim, w gminie Dębnica Kaszubska, na obszarze Parku Krajobrazowego „Dolina Słupi”. Miejscowość wchodzi w skład sołectwa Motarzyno.
W pobliżu osady znajduje się zbiornik zaporowy Konradowo o powierzchni 100 ha i pojemności 5,1 mln m³, powstały w wyniku budowy elektrowni wodnej „Strzegomino”, którą uruchomiono w 1924.
Na 30 czerwca 2018 liczba mieszkańców wynosiła 6 osób. Według stanu na 30 września 2013 w osadzie mieszkały cztery osoby więcej.
Polska nazwa "Strzegomino" została nadana 1 czerwca 1948 zgodnie z Rozporządzeniem Ministrów Administracji Publicznej i Ziem Odzyskanych o przywróceniu i ustaleniu urzędowych nazw miejscowości, zastępując niemieckie "Klaushof". W latach 1975–1998 miejscowość administracyjnie należała do województwa słupskiego.
Strzegomino, co się tyczy edukacji dzieci na poziomie podstawowym, znajduje się w granicach obwodu Szkoły Podstawowej im. Leśników Polskich w Motarzynie (stan na 2020).

</doc>
<doc id="961977" url="https://pl.wikipedia.org/wiki?curid=961977" title="Muzykanci">
Muzykanci

Muzykanci – polski zespół grający muzykę etno powstały w 1997 roku
Laureaci wielu nagród, m.in. GRAND PRIX konkursu Polskiego Radia Nowa Tradycja, GRAND PRIX festiwalu Euro Folk i tytułu Folkowy Fonogram Roku za debiutancki album „Muzykanci”. Kolejne płyty zespołu to: „A na onej górze...” – zawierająca głównie polskie ballady ludowe (zaczerpnięte m.in. ze zbiorów Oskara Kolberga), album kolędowy „Gore Gwiazda” oraz „Muzykanci i Hradistan” – nagrany w Czechach studyjno-koncertowy album z udziałem morawskiej grupy Jerzego Pavlicy. Liczne nagrania dla Polskiego Radia, Telewizji Polskiej i innych europejskich nadawców. Koncertują na scenach festiwali etno i world music w Polsce i na świecie; w ostatnim czasie m.in. na festiwalach: Nowa Tradycja (Warszawa), Rozstaje (Kraków), Brave Festival (Wrocław), Ethnoport (Poznań), Budapest Folk Fest (Budapeszt), Festiwal Rozstaje / EtnoKraków 2015, Skrzyżowanie Kultur (Warszawa), Jeonju Sori Int’l Festival (Korea), Ulsan World Music Festival (Korea), WOMEX 2015, WOMAD Chile 2016.
Grupa ma w repertuarze pieśni tradycyjne z niemal wszystkich zakątków Polski. inspiruje się też muzyką łemkowską, węgierską, bałkańską, cygańską i żydowską.

</doc>
<doc id="961979" url="https://pl.wikipedia.org/wiki?curid=961979" title="Santi">
Santi

Santi – drugi studyjny album amerykańskiej grupy rockowej The Academy Is... nagrany w 2007 roku.
Lista utworów.
Bonusowe piosenki Best Buy
Bonusowe piosenki iTunes

</doc>
<doc id="961983" url="https://pl.wikipedia.org/wiki?curid=961983" title="Albert Ferrer">
Albert Ferrer

Albert Ferrer Llopis (ur. 6 czerwca 1970 w Barcelonie) – hiszpański piłkarz i trener piłkarski, podczas kariery występował na pozycji obrońcy, reprezentant kraju, mistrz olimpijski z Barcelony (1992), uczestnik mistrzostw świata w USA (1994) oraz mistrzostw świata we Francji (1998).
Kariera klubowa.
Początkowo występował w Barcelonie B, następnie przebywał na wypożyczeniu w CD Tenerife. W jego barwach w sezonie 1989/1990 zadebiutował w Primera División. W 1990 roku zaczął regularnie występować w pierwszym zespole Barcelony. Jedynego gola w hiszpańskiej ekstraklasie strzelił w sezonie 1991/1992.
Wraz z Barceloną pięciokrotnie został mistrzem Hiszpanii (1991, 1992, 1993, 1994, 1998), dwukrotnie zdobył Puchar Króla (1997, 1998) oraz cztery razy wywalczył Superpuchar Hiszpanii (1991, 1992, 1994, 1996). W sezonie 1991/1992 sięgnął po Puchar Europy – w finałowym meczu z Sampdorią zagrał w podstawowym składzie. Ponadto w 1997 roku zdobył Puchar Zdobywców Pucharów, a w 1992 i 1997 wywalczył Superpuchar Europy.
W 1998 roku przeszedł do Chelsea za 2,2 miliony funtów. W nowym zespole zadebiutował 15 sierpnia w przegranym 1:2 meczu z Coventry City. Jedynego gola strzelił 3 listopada 1999 w spotkaniu Ligi Mistrzów z Herthą Berlin, przyczyniając się do zwycięstwa 2:0. Wraz z londyńskim klubem sięgnął po Superpuchar Europy (1998 – w meczu z Realem Madryt zagrał przez pełne 90 minut), wywalczył Puchar Anglii (2000) oraz zdobył Tarczę Wspólnoty (2000). Karierę piłkarską zakończył w 2003 roku, łącznie w barwach Chelsea rozegrał 113 meczów.
Kariera reprezentacyjna.
W 1989 roku uczestniczył w Młodzieżowych Mistrzostwach Świata w Arabii Saudyjskiej. W turnieju tym był podstawowym zawodnikiem reprezentacji Hiszpanii – zagrał w trzech meczach grupowych w pełnym wymiarze czasowym. 4 września 1991 roku zadebiutował w kadrze seniorskiej w spotkaniu z Urugwajem. W 1992 wziął udział w igrzyskach olimpijskich w Barcelonie – wystąpił w pięciu pojedynkach, m.in. w wygranym 3:2 finale z Polską.
W 1994 roku wraz z reprezentacją wziął udział w mistrzostwach świata w Stanach Zjednoczonych. W turnieju tym był podstawowym zawodnikiem – zagrał w pięciu meczach, zaś Hiszpanie dotarli do ćwierćfinału. Cztery lata później pełnił funkcję rezerwowego w mistrzostwach świata we Francji – wystąpił w jednym spotkaniu (grupowym z Nigerią). 17 listopada 1999 roku w przegranym 0:2 pojedynku z Argentyną po raz ostatni zagrał w barwach narodowych.

</doc>
<doc id="961985" url="https://pl.wikipedia.org/wiki?curid=961985" title="Osiedle Hallera (Stargard)">
Osiedle Hallera (Stargard)

Osiedle Generała Józefa Hallera - osiedle Stargardu, położone w zachodniej części miasta.
Historia.
Powstanie, rozbudowa, funkcjonowanie.
Osiedle o charakterze wojskowym zostało wybudowane dla żołnierzy i ich rodzin w latach 70. XX wieku. Budowa rozpoczęła się w latach 60. Osiedle do lat 90 miało nazwę osiedla gen. Aleksandra Zawadzkiego. W rejonie osiedla w latach 1960 do 1962 zostały wybudowane dwupiętrowe budynki przy ulicy Żołnierza Bocznej nr 2 i nr 4, a przy al. Żołnierza oddano budynki nr 23, 21, 19, 17. W 1965 do 1968 powstały wojskowe budynki osiedla z numeracją 1, 2, 3, 4, 5 wraz z infrastrukturą ("drogi, chodniki, śmietniki"). W budynku nr 3 była oddana w 1966 kotłownia centralnego ogrzewania dla wybudowanych bloków. W bloku nr 4 swoją siedzibę zorganizowała Garnizonowa Administracja Mieszkań, w tym samym bloku w jednej z klatek został zorganizowany internat wojskowy dla żołnierzy garnizonu Stargard Szczeciński. W kolejnych latach zostały wybudowane kolejne budynki wraz z przyległą infrastrukturą - bloki nr 7, 8, 9, 10, 12, 13 i 15 (1969-1974), blok nr 27 przy al. Żołnierza (1974), blok nr 14 (1973), przy którym powstała druga kotłownia dla powstałych bloków ("od kilkunastu lat kotłownie są nieczynne, zlikwidowane po podłączeniu do sieci miejskiej"). W miejscu powstałych budynków nr 14 i 11 był wcześniej wybudowany wojskowy Ośrodek Sprawności Fizycznej, który następnie został przeniesiony na teren placu ćwiczeń jednostki wojskowej. Osiedle budowano jako budynki dwupiętrowe po pięciopiętrowe, budując je z wielkiej płyty. Powstały także garaże, najpierw tzw. blaszaki, potem wybudowano kompleks garaży murowanych (101). Budowa i rozbudowa osiedla i jego infrastruktury była prowadzona w latach 1965-1975 w bliskości rejonu jednostek wojskowych: 9 Pułk Zmechanizowany, potem 6 Brygada Kawalerii Pancernej, 12 Batalion Medyczny. Przy Hallera 11 wzniesiony został w 1973 Internat Garnizonowy Huzar z parkingiem oraz kantyną wojskową i pomieszczeniami wojskowo-administracyjnymi. Blok nr 4 w całości został zasiedlony przez rodziny wojskowe. Garnizonowa Administracja Mieszkań została przeniesiona z osiedla Zawadzkiego 4 na ulicę Mieszczańską 3, następnie była przy ulicy 11 Listopada 3a jako Wojskowa Administracja Mieszkań.
Zabudowa, charakterystyka.
W sumie na osiedlu Hallera wybudowano 17 budynków mieszkalnych oraz blok internatu wojskowego nr 11. W rejonie osiedla przy al. Żołnierza i ul. Żołnierza Boczna powstało 6 bloków i jeden kompleks usługowy nr 25. Większość bloków zostało zbudowanych z wielkiej płyty. Osiedle dysponuje następującymi budynkami o numerach:
Infrastruktura, handel, usługi.
Po powstaniu osiedla działalność handlowa i usługowa była prowadzona w kompleksie piętrowego budynku nr 25, gdzie było kasyno wojskowe, kawiarnia, sklep WCH, sklep spożywczo-przemysłowy, fryzjer, pracownia krawiecka, gabinet dentystyczny, hurtownia odzieży. Na osiedlu funkcjonował także magiel. W latach kolejnych działalność tych usług ulegała przeobrażaniu. W rejonie bloku nr 13 był kiosk Ruchu i jest dalej sklep spożywczo-przemysłowy „Groszek” z kolekturą Lotto, sklep „ABC” przy bloku nr 4 i fryzjer damski.
Skład ulic, granice administracyjne.
W skład osiedla wchodzą ulice: 
Osiedle Hallera graniczy:
Osiedle Hallera współcześnie.
Współczesność.
W latach 90 XX wieku blokami os. Hallera administrowała Wojskowa Agencja Mieszkaniowa. W kolejnych latach budynki osiedla zafunkcjonowały jako wspólnoty mieszkaniowe z dwoma ogrodzonymi obiektami z murowanymi prywatnymi garażami i były administrowane przez zarządcę nieruchomości przy ul. Mieszczańskaiej 3. W momencie tworzenia się wspólnot mieszkaniowych powstawało wiele problemów. W 2006 na dachu bloku nr 14 został zamontowany, mimo sprzeciwu mieszkańców innych wspólnot mieszkaniowych ("uważali, że promieniowanie będzie miało zły wpływ na ich zdrowie"), maszt stacji bazowej telefonii komórkowej Plus GSM. W 2007 i w 2008 wynikł problem oświetlenia na os. Hallera na którym zgasły wszystkie latarnie, tylko niektóre bloki były oświetlane małymi lampami blokowymi. Oświetlenie w postaci żelbetowych starych latarni były w bardzo złym stanie, niektóre słupy zagrażały bezpieczeństwu, wynikł także problem do kogo zdewastowane latarnie na osiedlu należą. Energetyka szczecińskiej Enei wskazywała, że ma tylko trzy lampy, są przy samym wjeździe i się palą. Natomiast WAM wskazywał, że słupy oraz instalacja nie figurują w ewidencji środków trwałych WAM-u, w związku z tym nie mogą demontować tych urządzeń. Ostatecznie wspólnoty mieszkaniowe, podpisały umowy z energetyką oraz wystąpiły z wnioskiem do MON, by zdecydowało do kogo zdewastowane latarnie na osiedlu należą. 
W 2009 powstał konflikt mieszkańców z właścicielami murowanych garażów, gdzie wzdłuż wjazdu do 50 garaży przy bloku Hallera 8 stanęły metalowe paliki. Mieszkańcy twierdzili, że to samowola garażowiczów, obawiali się o swoje bezpieczeństwo. W okresie tym teren osiedla Haller został podzielony na działki bez uwzględniania służebności dróg i wówczas pojawił się problem dotyczący grodzenia terenów za pomocą metalowych słupków czy też blokad ustawianych nie tylko na trawnikach, ale też na drogach. Powstałe słupki i blokady stanowią istotne utrudnienia, a niekiedy wręcz uniemożliwiają przejazd i manewrowanie pojazdom jednostek ochrony, straży pożarnej, pogotowia ratunkowego. 
W 2014 wystąpił spór między korzystającymi z ciągu 30 garaży wzdłuż bloku nr 6, a mieszkańcami ("garażowicze odgrodzili się od mieszkańców, a mieszkańcy od garażowiczów"). Ostatecznie spór zakończono. Wspólnoty mieszkaniowe w swoich blokach dobudowały balkony, wykonały termomodernizację bloków. W 2017 wspólnota mieszkaniowa przy Hallera 3 w 16 edycji konkursu „Ogrody wokół nas” zwyciężyła w kategorii zagospodarowanie wokół budynków mieszkalnych wielorodzinnych – mała wspólnota, w 2018 wspólnota mieszkaniowa przy Hallera 4 w 17 edycji konkursu „Ogrody wokół nas” organizowanej przez prezydenta miasta Stargard zajęła I miejsce. Jednym z zarządców wspólnot na os. Hallera jest Zespół Zarządców Nieruchomości w Koszalinie.
Na osiedlu Hallera 11 znajduje się Internat Wojskowy nr 6 z parkingiem strzeżonym Agencji Mienia Wojskowego Oddział Regionalny w Szczecinie. W rejonie osiedla przy ulicy al. Żołnierza 25 funkcjonował kompleks wojskowy: Kasyno wojskowe nr 302, kawiarnia, sklep WCH oraz inne punkty usługowe. Oddziałem gospodarczym dla kasyna był 9 Pułk Zmechanizowany, następnie od 1995 6 Brygada Kawalerii Pancernej. Kasyno wojskowe było rentowne. W 2001 jednak zaprzestało działalność przy ulicy al. Żołnierza 25. Zostało przeniesione do Klubu Wojskowego w Stargardzie przy ul. 11 Listopada 22. Pomieszczenia budynku nr 25 przekazane zostały dla Agencji Mienia Wojskowego, która będąc administratorem budynku, wydzierżawiła pomieszczenia dla prywatnych najemców, którzy po założeniu spółek rozpoczęli działalność gospodarczą w lokalach: Sport Pub, Cafe Pub i pijalnia piwa. Cafe Pub zmienił właściciela i nazwę na „Kryjówka”. Sport Pub został zamknięty, powstał Pub „Mirage” dzierżawiąc pomieszczenia od Agencji Mienia Wojskowego. W kompleksie budynku nr 25 prowadziły usługi spożywcze, przemysłowe, medyczne różne firmy, które dzierżawiły pomieszczenia od wojska. Ostatecznie obiekt został sprzedany przez AMW i po termomodernizacji w budynku nr 25 zafunkcjonował w 2019 sklep Stokrotka, zostając nowym właścicielem budynku nr 25.
W 2018 była prowadzona przebudowa alei Żołnierza, z którą graniczy osiedle. 
Wymieniona została nawierzchnia jezdni, zrobiono nowe chodniki, wykonano miejsca parkingowe, ustawiono nowe latarnie. W kompleksie osiedlowym znajduje się także od kilku lat droga dla pieszych i rowerzystów wytyczona wzdłuż jednostki wojskowej, łącząca osiedle Letnie z aleją Żołnierza, która w marcu 2020 została oświetlona osiemnastoma słupami oświetleniowymi z energooszczędnymi oprawami LED. 
W obrębie osiedla kompleksu białe koszary stacjonuje dowództwo BWD WK P-W, 14 Batalion Ułanów Jazłowieckich, 3bpzmot, dywizjon przeciwlotniczy z 12 BZ oraz WSPL SP ZOZ.
Zarządcy wspólnot mieszkaniowych.
Wspólnoty mieszkaniowe są administrowane przez:
Wspólnoty religijne.
Teren osiedla Hallera obejmuje parafie:
Komunikacja.
Z powodu położenia osiedla przy ulicy Alei Żołnierza, jednej z arterii komunikacyjnych Stargardu, osiedle ma dobre połączenie z resztą miasta. Komunikację z innymi osiedlami zapewniają linie autobusowe nr: 5, 8, 13, 25.
Osoby związane z osiedlem Hallera.
Z wojskowym osiedlem Hallera było i jest związanych wiele osób, w tym w dużej mierze ze środowiskiem wojskowym. Byli to i są między innymi:

</doc>
<doc id="961994" url="https://pl.wikipedia.org/wiki?curid=961994" title="Wydział Prawa i Administracji Uniwersytetu Szczecińskiego">
Wydział Prawa i Administracji Uniwersytetu Szczecińskiego

Wydział Prawa i Administracji Uniwersytetu Szczecińskiego – jeden z siedmiu wydziałów Uniwersytetu Szczecińskiego. Jego siedziba znajduje się przy ul. Narutowicza 17a w Szczecinie. Posiada także budynek w kampusie uniwersyteckim przy al. Piastów 40b.
Historia.
Wydział powstał w 1985 roku w ramach Uniwersytetu Szczecińskiego na bazie Studium Administracyjnego Wyższej Szkoły Nauczycielskiej w Szczecinie utworzonej w 1968 roku (w 1973 roku przekształcono ją na Wyższą Szkołę Pedagogiczną). Na początku nosił nazwę Instytutu Prawa i Administracji na prawach wydziału. Dopiero w roku 1988 został przemianowany na Wydział. Centralna Komisja do Spraw Stopni i Tytułów w 1996 roku przyznała Wydziałowi uprawnienia do nadawania stopnia doktora nauk prawnych, zaś w 2005 roku zyskał uprawnienia do nadawania stopnia doktora habilitowanego nauk prawnych.
Władze wydziału.
Na wydziale działa Rada Naukowa oraz Rada Dydaktyczna.
Dawna struktura organizacyjna.
2019-2020
Do roku 2019:

</doc>
<doc id="961999" url="https://pl.wikipedia.org/wiki?curid=961999" title="Swetoniusz Paulinus">
Swetoniusz Paulinus

Swetoniusz Paulinus (Gaius Suetonius Paulinus; żył w I wieku) – rzymski wojskowy za czasów Klaudiusza i Nerona, namiestnik Brytanii.
Kariera.
W 41 roku prowadził kampanię przeciwko Berberom w Mauretanii. W 42 roku obrany konsulem. Będąc namiestnikiem Brytanii w latach 59-61, powiększył jej obszar do wybrzeży Morza Irlandzkiego. Próbował zdobyć wyspę Mona, gdzie mieściło się centrum druidyzmu, lecz w dalszej likwidacji inteligenckiej kasty druidów przeszkodził mu wybuch rebelii pod wodzą wielkiej celtyckiej królowej Boudiki. Mimo serii klęsk, Swetoniusz zdławił powstanie dzięki jednej bitwie rozegranej w okolicy dzisiejszego Fenny Stratford. Wkrótce po tym został odwołany przez cesarza Nerona, który obawiał się wybuchu nowego powstania spowodowanego surowością Swetoniusza w rozprawie z rebeliantami. W 69 roku Swetoniusz poparł Otona w jego walce o cesarski tron. Brał jeszcze udział w przegranej bitwie pod Bedriacum. Zmarł wkrótce po ułaskawieniu przez Witeliusza.

</doc>
<doc id="962008" url="https://pl.wikipedia.org/wiki?curid=962008" title="Paweł Jasieński (zm. 1485)">
Paweł Jasieński (zm. 1485)

Paweł Jasieński z Jasieńca herbu Poronia "według Niesieckiego", herbu Gozdawa "według Bonieckiego w oparciu o relacje Długosza" (zm. 1485) – karierę polityczną przyszły starosta rozpoczynał w 1458 roku jako dworzanin króla Kazimierza Jagiellończyka. Należał do ludzi zaufanych tegoż władcy – jako żołnierz i dyplomata. Był jedną z najwybitniejszych postaci z otoczenia króla.
Uzyskane honory i urzędy.
W latach 1473–1474 w imieniu króla Kazimierza IV Jagiellończyka prowadził rozmowy z cesarzem Fryderykiem III w sprawie sojuszu jagiellońsko-habsburskiego.
W 1470 roku zakupił od króla Kazimierza Jagiellończyka połowę wsi Uchanie. W 1482 r. ufundował kościół w Uchaniach oraz zbudował tam pierwszy zamek. Starał się także o uzyskanie prawa do lokacji miasta w Uchaniach.
W roku 1484 Uchanie zostały lokowane na prawie magdeburskim przez Kazimierza Jagiellończyka. Lokacja ta nie była udana.
Paweł Jasieński żonaty był z wojewodzianką sandomierską Katarzyną Oleśnicką córką Jana Głowacza Oleśnickiego. Mieli trzech synów: Zbigniewa, Pawła i Jana, którzy w chwili śmierci ojca (1485) byli nieletni. Dlatego też ustanowiono nad nimi opiekę, przy czym nie wiadomo, kto ją miał sprawować. Można się tylko domyślać, że przypadło to w udziale Oleśnickim i Magnuszewskim, gdyż to właśnie oni przejęli po nich spadek kiedy bezpotomnie zmarli. Ostatni zmarł Paweł (zm. 1505).

</doc>
<doc id="962009" url="https://pl.wikipedia.org/wiki?curid=962009" title="Benedict Anderson">
Benedict Anderson

Benedict Richard O'Gorman Anderson (ur. 26 sierpnia 1936, Kunming, zm. 13 grudnia 2015 w Batu) – amerykański historyk i politolog. Najbardziej znany ze swojej książki "Wspólnoty wyobrażone" z 1983, w której badał pochodzenie nacjonalizmu.
Anderson był emerytowanym profesorem Aarona L. Binenkorba na Międzynarodowych Studiach Rządów i Azji na Uniwersytecie Cornella. Był poliglotą zainteresowanym Azją Południowo-Wschodnią. Jego prace opublikowane w Cornell Paper obaliły oficjalną historię Ruchu Indonezji z 30 września i następnych czystek antykomunistyczne w latach 1965–1966, co doprowadziło do jego wydalenia z tego kraju. Był bratem historyka Perry'ego Andersona.

</doc>
<doc id="962010" url="https://pl.wikipedia.org/wiki?curid=962010" title="Zacisze (województwo kujawsko-pomorskie)">
Zacisze (województwo kujawsko-pomorskie)

Zacisze – osada leśna w Polsce położona w województwie kujawsko-pomorskim, w powiecie świeckim, w gminie Osie w kompleksie Borów Tucholskich na obrzeżu Wdeckiego Parku Krajobrazowego. 
W latach 1975–1998 miejscowość administracyjnie należała do województwa bydgoskiego.

</doc>
<doc id="962016" url="https://pl.wikipedia.org/wiki?curid=962016" title="Barczja alpejska">
Barczja alpejska



</doc>
<doc id="962019" url="https://pl.wikipedia.org/wiki?curid=962019" title="Rada Wyspy">
Rada Wyspy

Rada Wyspy – ciało legislacyjne Wysp Pitcairn. Pełni również funkcję sądu dependencji brytyjskiej, będąc tym samym jednym z nielicznych organów państwowych na świecie łączących uprawnienia legislacyjne i sądownicze.
Struktura.
W skład Rady wchodzi dziesięciu członków. Burmistrz i przewodniczący Rady Wyspy, obaj pochodzący z wyborów bezpośrednich, są automatycznie członkami Rady. Czterej zwykli radni są wyłaniani w wyborach. Wspólnie z przewodniczącym Rady, kooptują oni szóstego członka. Gubernator wyznacza dwóch członków, z których jeden jest sekretarzem Wyspy. Dziesiąte miejsce jest zarezerwowane dla komisarza ds. współpracy między gubernatorem a Radą Wyspy. Oprócz burmistrza, którego kadencja trwa trzy lata i sekretarza wyspy, którego kadencja jest nieokreślona, członkowie Rady sprawują swoją funkcję przez rok.
Urzędnikiem tradycyjnie przewodniczącym Radzie był "Magistrate", który skupiał władzę wykonawczą, ustawodawczą i sądowniczą. Po rewizji konstytucji w 1998 roku kompetencje te zostały rozdzielone, a urząd zastąpiony funkcjami "burmistrza" i "przewodniczącego Rady" (wybierani od 1999 roku).

</doc>
<doc id="962022" url="https://pl.wikipedia.org/wiki?curid=962022" title="Ericpol">
Ericpol

Ericpol – polska spółka działająca w branży informatycznej. Do dnia 11 maja 2012 r. spółka nosiła nazwę Ericpol Telecom.
Firma działa głównie na rynku telekomunikacyjnym, zajmuje się tworzeniem oprogramowania i integrowaniem systemów teleinformatycznych, outsourcingiem, konsultingiem dla telekomunikacji i M2M, finansów i bankowości, sektora zamówień publicznych i medycyny. Główna siedziba znajduje się w Łodzi, firma posiada także oddziały w Krakowie, Warszawie, Gnieźnie oraz poza granicami kraju – w Szwecji (Linköping), na Ukrainie (Lwów) i Białorusi (Brześć). 
15 października 2015 Ericsson ogłosił zamiar odkupienia od spółki Ericpol jej polskich i ukraińskich oddziałów.
20 kwietnia 2016 powyższa transakcja została sfinalizowana – polska i ukraińska część Ericpola weszła w skład koncernu Ericsson.
Powstanie i rozwój firmy.
Ericpol został założony w Łodzi w roku 1991. Pierwszym klientem firmy został koncern Ericsson, który zlecił spółce test oprogramowania nadzorującego pracę central telefonicznych. Dwa lata później pracownicy Ericpola zaczęli brać udział w projektach prowadzonych przez oddziały badawczo-rozwojowe Ericssona poza granicami Polski. Na początku firma zatrudniała 4 osoby, ale wraz ze wzrostem liczby zamówień nastąpił jej szybki rozwój. 
W 1996 roku otworzono drugi oddział w Krakowie, w 1998 liczba zatrudnionych pracowników przekroczyła 100, w 2004 roku spółka otworzyła pierwsze oddziały poza granicami Polski – w Linköping (Szwecja) oraz we Lwowie (Ukraina). W 2005 roku Ericpol został laureatem konkursu na łódzkich Liderów Nowoczesnych Technologii. W 2007 firma otworzyła nową filię w Brześciu (Białoruś). Rok później Ericpol za produkt Dr Eryk otrzymał godło „Teraz Polska”. W 2010 w Krakowie na terenie SSE spółka otworzyła nowoczesny biurowiec. 
Obecnie firma zatrudnia ponad 2200 osób, w tym ok. 1900 inżynierów. Posiada oddziały w Polsce, Szwecji, na Ukrainie i Białorusi. W Łodzi zakupiła starą fabrykę (w której w XIX w. mieściła się fabryka waty Maurycego Spokornego, a w latach 30. XX w. Skład Fabryczny Towarów Jedwabnych i Wełnianych Maurycego Taumana) i dokonała jej rewitalizacji i adaptacji do potrzeb biurowych (obecnie pracuje tam ponad dwustu informatyków). Odnowiony budynek został nominowany do "Najlepszego Wnętrza Roku 2008" w Łodzi. 
W Krakowie Ericpol zakupił między innymi kamienicę nad Wisłą nieopodal mostu Dębnickiego i Wawelu, która została odremontowana, a efekt końcowy został doceniony w postaci nominacji do Nagrody im. prof. Janusza Bogdanowskiego.
W 2010 r. krakowska siedziba Ericpola została przeniesiona do nowoczesnego biurowca mieszczącego się na terenie specjalnej strefy ekonomicznej zarządzanej przez Krakowski Park Technologiczny. Nowy biurowiec mieści ponad 500 stanowisk pracy.
W styczniu 2015 r. otwarta została nowa siedziba firmy w Łodzi. Biurowiec Ericpol Software Pool powstał na terenie dawnego ogrodu pałacowego Scheiblera oraz basenu Olimpia. W budynku zastosowano nowoczesne technologie, które zapewnią wysoki komfort pracy i ograniczą negatywny wpływ inwestycji na środowisko.
Ericpol od kilku lat plasuje się w czołówce rankingów polskiej branży IT: Computerworld TOP 200 – ranking firm informatycznych i telekomunikacyjnych oraz Teleinfo500 - Polski Rynek Teleinformatyczny.
Według raportu "Computerworld TOP 200 – Polski Rynek Informatyczny i Telekomunikacyjny" za rok 2012 Ericpol zajmuje: 
W 2010 spółka została nagrodzona Skrzydłami Biznesu (Nagroda - pod patronatem Ministerstwa Gospodarki - wręczana jest przez Dziennik Gazetę Prawną). 
W 2011 r. firma została laureatem rankingu Diamenty Forbsa 2011. 
Ericpol – jako pierwsza i jedyna polska firma – znalazł się w światowym rankingu The Global Outsourcing 100 (w grupie „Rising Star”). Autorem rankingu najlepszych na świecie firm outsourcingowych i doradczych jest stowarzyszenie International Association of Outsourcing Professionals. IAOP jest globalną organizacją wyznaczającą standardy outsourcingu. Wyniki 6 edycji rankingu przedstawione zostały w lutym podczas IAOP’s 2011 Outsourcing World Summit w Indian Wells w Kalifornii. W 2011, 2012 i 2013 roku Ericpol został również uwzględniony w rankingu The Software 500 opracowywanym przez wydawnictwo Software Magazine. Ranking gromadzi 500 największych dostawców usług IT i producentów oprogramowania. W 2012 r. Ericpol wraz z Mill Studio otrzymał nagrodę Red Dot Design Award w kategorii „communication design” za projekt Agilendara - oryginalnego kalendarza, ułatwiającego pracę w metodologii Agile. W 2013 r. Ericpol znalazł się na liście Europe's 500 w gronie 500 najdynamiczniej rozwijających się przedsiębiorstw w Europie, zajmując 17. lokatę.
W 2012 roku Ericpol został laureatem rankingu Najbardziej Pożądanych Pracodawców w opinii specjalistów i menadżerów w branży IT i telekomunikacji. W rok później Ericpol znalazł się w gronie 30 Idealnych Pracodawców. Ranking został stworzony na podstawie
badania Universum Student Survey, przeprowadzonego w 2013 r. wśród polskich studentów.
Główne obszary działalności.
Ericpol świadczy usługi w obszarach:
Firma świadczy usługi w 6 segmentach:
W ciągu 23 lat działalności firma wypracowała silną i stabilną pozycję na rynku producentów oprogramowania na zamówienie. Ponad 90% produkcji Ericpol jest skierowane na rynki zagraniczne. Inżynierowie firmy pracowali przy 800 projektach w 75 krajach. 
Najważniejszym partnerem technologicznym firmy jest Ericsson – największy dostawca infrastruktury telekomunikacyjnej na świecie.
Klientami Ericpola są również Orange (France Telecom), Telecom Italia Mobile, Telefonica, Polkomtel, T-Mobile (Deutsche Telekom), AT&amp;T, Telmex, TeliaSonera, AIS, Saigon Postel, Sprint oraz PTC. 
Współpraca naukowa.
Ericpol stale współpracuje z ośrodkami akademickimi – Politechniką Łódzką, Uniwersytetem Jagiellońskim, Uniwersytetem Łódzkim i Akademią Górniczo-Hutniczą. Firma aktywnie uczestniczy w procesie dydaktycznym studentów telekomunikacji, matematyki stosowanej oraz informatyki poprzez wykłady i seminaria, które prowadzą specjaliści Ericpola. Analizą procesu dydaktycznego studentów zajmuje się filia Ericpola w Brześciu, we współpracy z Politechniką Brzeską, Uniwersytetem im. Puszkina w Brześciu oraz Baranowickim Uniwersytetem Państwowym. Badania te mają na celu ocenę poziomu wiedzy studentów oraz planowanie dalszego kształcenia. Firma organizuje także praktyki studenckie.
W 2008 roku firma wspólnie z Polskim Towarzystwem Matematycznym ustanowiła Międzynarodową Nagrodę im. Stefana Banacha za wybitną pracę doktorską w dziedzinie nauk matematycznych (The International Stefan Banach Prize for a Doctoral Dissertation in the Mathematical Sciences). Inicjatywa o międzynarodowym charakterze z roku na rok obejmuje coraz więcej krajów Europy Środkowo-Wschodniej, takich, jak Białoruś, Czechy, Estonia, Litwa, Łotwa, Polska, Słowacja, Ukraina i Węgry, a także kraje skandynawskie – Szwecję, Norwegię i Finlandię. Laureat konkursu otrzymuje nagrodę w wysokości 20 000 złotych, będącą jednym z najwyższych finansowych wyróżnień przyznawanych w Polsce młodym naukowcom w dziedzinie nauk matematycznych.

</doc>
<doc id="962023" url="https://pl.wikipedia.org/wiki?curid=962023" title="Rada Wyspy (Pitcairn)">
Rada Wyspy (Pitcairn)



</doc>
<doc id="962029" url="https://pl.wikipedia.org/wiki?curid=962029" title="Mikołaj z Kutna">
Mikołaj z Kutna

Mikołaj z Kutna (Mikołaj Kucieński) herbu Ogończyk (ur. ok. 1430 – zm. 2 X 1493) – wojewoda rawski (1465–1467), łęczycki (1467–1493), starosta generalny Wielkopolski (1484–1493), stolnik i starosta gostyniński w 1461 roku, poborca podatków gostyniński w latach 1485-1486.
Bliski współpracownik króla Kazimierza IV Jagiellończyka. Był gwarantem pokoju toruńskiego 1466 roku. Posiadał również dwa starostwa gostynińskie, a ponadto, przez krótki okres, także wieluńskie. Towarzyszył królewiczowi Władysławowi w jego wyprawie po koronę Czech w 1471 r. Brał udział także w wojnie śląskiej 1474 r. z Maciejem Korwinem. W 1485 roku wybierał poradlne w ziemi łęczyckiej.
W 1484 roku ufundował kościół w Kutnie.

</doc>
<doc id="962031" url="https://pl.wikipedia.org/wiki?curid=962031" title="Mikołaj Kucieński">
Mikołaj Kucieński



</doc>
<doc id="962032" url="https://pl.wikipedia.org/wiki?curid=962032" title="Zajęczy Kąt">
Zajęczy Kąt

Zajęczy Kąt – nieoficjalna nazwa leśniczówki należącej do wsi Brzeziny w Polsce położona w województwie kujawsko-pomorskim, w powiecie świeckim, w gminie Osie.
Miejscowość leży na południowowschodnim krańcu kompleksu Borów Tucholskich.
W latach 1975–1998 miejscowość administracyjnie należała do województwa bydgoskiego.

</doc>
<doc id="962039" url="https://pl.wikipedia.org/wiki?curid=962039" title="Wincenty Lessel">
Wincenty Lessel



</doc>
<doc id="962042" url="https://pl.wikipedia.org/wiki?curid=962042" title="Miernik zieleniak">
Miernik zieleniak

Miernik zieleniak ("Geometra papilionaria") - motyl z rodziny miernikowcowatych (Geometridae).

</doc>
<doc id="962047" url="https://pl.wikipedia.org/wiki?curid=962047" title="Osiedle Zachód (Stargard)">
Osiedle Zachód (Stargard)

Osiedle Zachód - osiedle Stargardu, założone w 1974, położone w zachodniej części miasta, przy DK10. Budowę rozpoczęto w XXX rocznicę istnienie Polskiej Rzeczypospolitej Ludowej, stąd poprzednia nazwa – Os. XXX PRL. Osiedle w całości składa się z cztero- i jedenastopiętrowych piętrowych budynków z wielkiej płyty, ograniczają je ulice: Szczecińska, Kościuszki, Al. Żołnierza i 9. Zaodrzańskiego Pułku Piechoty. Na terenie osiedla w latach 1939-1945 znajdował się obóz jeniecki Stalag II D. Na osiedlu znajdują się cztery szkoły (Zespół Szkół nr 2, Policealne Szkoły w Centrum Edukacyjne Omnibus, Szkoła Podstawowa nr 11 oraz Szkołą Podstawowa nr 2 z Oddziałami Integracyjnymi), dwa przedszkola (nr 3 i 4), żłobek (nr 2) oraz Kościół Miłosierdzia Bożego.
Osiedle zostało podzielone na dwa sektory - nazwane literami A i B. Wszystkie budynki w każdym z obu sektorów zostały oznaczone numerami. Budynki otrzymały zatem numerację odpowiednio: A1, A2, A3, ... B1, B2, B3 itd. Jeżeli budynek jest blokiem mieszkalnym z wieloma klatkami schodowymi, to każda z klatek jest oznaczana kolejnymi literami alfabetu (począwszy od "a", a w przypadku dłuższych bloków - nawet do "m"). I wreszcie, w ramach klatki schodowej mieszkania są numerowane kolejnymi liczbami, począwszy od nr. 1. Stąd pełny adres zamieszkania mieszkańców tego osiedla może wyglądać następująco: os. Zachód B45/a17 (przed zmianą nazwy osiedla: os. XXX lecia PRL B45/a17). Taka adresacja do dzisiaj wywołuje konsternację wśród osób nieznających tego standardu (zdecydowana większość mieszkańców kraju) oraz problemy przy wpisywaniu do wielu systemów informatycznych.

</doc>
<doc id="962048" url="https://pl.wikipedia.org/wiki?curid=962048" title="1. HFK Olomouc">
1. HFK Olomouc

1. HFK Ołomuniec – czeski klub piłkarski mający swoją siedzibę w Ołomuńcu, w Czechach. Aktualnie uczestniczy w rozgrywkach czeskiej 2. ligi (stan na sezon 2006/07).

</doc>
<doc id="962049" url="https://pl.wikipedia.org/wiki?curid=962049" title="Pohulanka (województwo kujawsko-pomorskie)">
Pohulanka (województwo kujawsko-pomorskie)

Pohulanka – osada leśna w Polsce położona w województwie kujawsko-pomorskim, w powiecie świeckim, w gminie Osie, w pobliżu rzeki Wdy w kompleksie Borów Tucholskich na obszarze Wdeckiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.

</doc>
<doc id="962051" url="https://pl.wikipedia.org/wiki?curid=962051" title="Geometra papilionaria">
Geometra papilionaria



</doc>
<doc id="962055" url="https://pl.wikipedia.org/wiki?curid=962055" title="Synagoga Nidhe Israel w Bridgetown">
Synagoga Nidhe Israel w Bridgetown

Synagoga Nidhe Israel w Bridgetown (hebr. בית הכנסת נדחי ישראל) – obecnie jedyna czynna synagoga znajdująca się w Bridgetown, stolicy Barbadosu, przy Synagogue Lane.
Synagoga została zbudowana w 1654 roku. W 1831 roku została bardzo zniszczona podczas huraganu, który nawiedził miasto. Wkrótce po jego przejściu została odbudowana. W 1929 roku synagoga została sprzedana osobom prywatnym i od tego czasu spełniała inne funkcje.
W 1983 roku synagoga została odkupiona przez gminę żydowską i gruntownie odrestaurowana według projektu Paula Altmana, dzięki czemu odzyskała swój oryginalny, gotycki styl. Obecnie jest czynną synagogą nurtu konserwatywnego.

</doc>
<doc id="962060" url="https://pl.wikipedia.org/wiki?curid=962060" title="Wydział Zarządzania i Ekonomiki Usług Uniwersytetu Szczecińskiego">
Wydział Zarządzania i Ekonomiki Usług Uniwersytetu Szczecińskiego

Wydział Zarządzania i Ekonomiki Usług Uniwersytetu Szczecińskiego – dawny wydział Uniwersytetu Szczecińskiego. Jego siedziba znajdowała się przy ul. Cukrowej 8 w Szczecinie.
Historia.
Wydział powstał w 1999 roku na bazie Wydziału Transportu i Łączności wraz z jednoczesnym przeniesieniem do nowego budynku przy ul. Cukrowej 8. Wydział ten utworzony został z wyodrębnienia w 1990 roku Instytutu Ekonomiki Transportu z nieistniejącego już Wydziału Ekonomicznego Uniwersytetu Szczecińskiego. 1 października 2019 r. Wydział Zarządzania i Ekonomiki Usług połączono z Wydziałem Nauk Ekonomicznych i Zarządzania w nowy wydział Ekonomii, Finansów i Zarządzania.

</doc>
<doc id="962062" url="https://pl.wikipedia.org/wiki?curid=962062" title="Heinz Rudolf Kunze">
Heinz Rudolf Kunze

Heinz Rudolf Kunze (ur. 30 listopada 1956 w Espelkamp-Mittwald) – niemiecki muzyk, literat, publicysta. Bierze czynny udział w życiu kulturalnym – śpiewa, pisze książki, prowadzi programy telewizyjne o utworach słowa pisanego oraz tworzy libretta do musicali. Stworzył m.in. niemieckie wzory "Nędzników" i "Miss Saigon". Jego kariera rozpoczęła się w latach 80. XX wieku, a cechą charakterystyczną jego utworów jest wykonanie wyłącznie w języku ojczystym. 
Linki zewnętrzne.
Oficjalna strona wykonawcy

</doc>
<doc id="962068" url="https://pl.wikipedia.org/wiki?curid=962068" title="América Futebol Clube de Belo Horizonte">
América Futebol Clube de Belo Horizonte



</doc>
<doc id="962069" url="https://pl.wikipedia.org/wiki?curid=962069" title="Hermann Helmholtz">
Hermann Helmholtz



</doc>
<doc id="962070" url="https://pl.wikipedia.org/wiki?curid=962070" title="Łukasz Banach">
Łukasz Banach



</doc>
<doc id="962071" url="https://pl.wikipedia.org/wiki?curid=962071" title="Carlos Hernández">
Carlos Hernández



</doc>
<doc id="962073" url="https://pl.wikipedia.org/wiki?curid=962073" title="Carlos Hernandez">
Carlos Hernandez



</doc>
<doc id="962075" url="https://pl.wikipedia.org/wiki?curid=962075" title="Griselda Siciliani">
Griselda Siciliani

Griselda Siciliani (ur. 2 kwietnia 1978 w Buenos Aires) – argentyńska aktorka, która stała się popularna za sprawą roli Debory Quesady w serialu "Jesteś moim życiem".
Życiorys.
Zadebiutowała w teatrze. Najpopularniejsze przedstawienia, w których zagrała to: "Quiero llenarme de ti" i "Tan modistas". Dzięki roli tancerki w "Revista Nacional" została zauważona przez producenta "Jesteś moim życiem" i dostała rolę w popularnym serialu. Debiut telewizyjny Griseldy to rola w serialu "Sin código", gdzie zagrała u boku Adriána Suara i Nancy Duplaá.
Aktorka otrzymała nagrodę "Premios Clarín Espectáculos 2005" w kategorii "Odkrycie roku – rola kobieca" przyznawaną przez czytelników dziennika "Clarin". W tej samej kategorii otrzymała także statuetkę Martin Fierro

</doc>
<doc id="962079" url="https://pl.wikipedia.org/wiki?curid=962079" title="Wydział Teologiczny Uniwersytetu Szczecińskiego">
Wydział Teologiczny Uniwersytetu Szczecińskiego

Wydział Teologiczny Uniwersytetu Szczecińskiego – jeden z siedmiu wydziałów tego uniwersytetu, kontynuator działań istniejącego od 24 marca 1981 roku Wyższego Seminarium Duchownego. Jego siedziba znajduje się przy ul. Papieża Pawła VI 2 w Szczecinie. Dekret erygujący Wydział Teologiczny w Szczecinie wydano 9 sierpnia 2003 w święto św. Benedykty od Krzyża, Edyty Stein, filozofa i karmelitanki, patronki Europy. Dekret erygujący podpisał ówczesny metropolita szczecińsko-kamieński abp Zygmunt Kamiński. Wielkim Kanclerzem Wydziału jest abp Andrzej Dzięga.
Historia wydziału.
Od początku lat dziewięćdziesiątych toczyły się między władzami Uniwersytetu i przedstawicielami Kościoła rozmowy na temat powołania Wydziału Teologicznego. Obie strony podejmowały konkretne działania zmierzające do realizacji wyznaczonego celu. W tym czasie zakończono budowę Wyższego Seminarium Duchownego, tworzono bibliotekę, z której obecnie korzysta środowisko akademickie miasta i regionu, a księża pracownicy naukowo-dydaktyczni zdobywali odpowiednie kwalifikacje naukowe. Bardzo ważnym etapem było włączenie Wyższego Seminarium Duchownego do struktur Papieskiego Wydziału Teologicznego w Poznaniu w 1994 r., a następnie Wydziału Teologicznego Uniwersytetu im. Adama Mickiewicza w 1998 r.
Utworzenie Wydziału Teologicznego zostało poprzedzone kilkuletnią pracą komisji uniwersyteckiej i kościelnej. Ważnym momentem wspólnych prac było porozumienie w sprawie utworzenia Wydziału Teologicznego w Uniwersytecie Szczecińskim 9 lipca 2001, które zostało podpisane przez rektora uniwersytetu i arcybiskupa metropolitę po wcześniejszej konsultacji z Senatem. Dalsze prace doprowadziły ostatecznie do uchwały Senatu Uniwersytetu z 24 kwietnia 2003, w której wyrażono jednomyślnie zgodę na utworzenie Wydziału Teologicznego. Uchwała otworzyła procedurę erygowania Wydziału przez Stolicę Apostolską. Po spełnieniu wszystkich wymogów strony kościelnej, Kongregacji a Edukacji Katolickiej podjęła bezpośrednie prace zmierzające do ostatecznego utworzenia Wydziału. Dekret erygujący Wydział w Szczecinie wydano 9 sierpnia 2003 w święto św. Benedykty od Krzyża, Edyty Stein, filozofa i karmelitanki, patronki Europy.
Zgodnie z postanowieniami Konkordatu między Stolicą Apostolską i Rzecząpospolitą Polską, Rząd i Konferencja Episkopatu Polski, działająca z upoważnienia udzielonego jej przez Stolicę Apostolską, podpisały umowę określającą status prawny Wydziału Teologicznego w Uniwersytecie. Podpisanie tej umowy po uprzedniej decyzji Rady Ministrów nastąpiło w Ministerstwie Edukacji Narodowej i Sportu 9 stycznia 2004. Stronę państwową reprezentowali: minister Krystyna Łybacka i prof. Zdzisław Chmielewski, rektor Uniwersytetu Szczecińskiego, zaś stronę kościelną: kard. Prymas Józef Glemp, przewodniczący Konferencji Episkopatu Polski i arcybiskup Zygmunt Kamiński, metropolita szczecińsko-kamieński.
Wydział Teologiczny, utworzony przez Stolicę Apostolską jest integralną jednostką organizacyjną Uniwersytetu Szczecińskiego. W swojej działalności naukowo-dydaktycznej rządzi się przepisami obowiązującymi państwowe szkolnictwo wyższe, Statutem Uniwersytetu oraz przepisami kościelnymi, zawartymi w dokumentach Kościoła, głównie w Konstytucji Apostolskiej Jana Pawła II „Sapientia Christiana”. Wydział musi spełniać kryteria naukowe, które pozwolą promować kadrę akademicką. Ma zatem taki sam status jak pozostałe wydziały Uniwersytetu, jedyna różnica dotyczy nadzoru. Oprócz Ministra Edukacji Narodowej i Sportu, rektora i Senatu, nadzór nad wydziałem – zgodnie z Ustawą o szkolnictwie wyższym – sprawuje zwierzchnik Kościoła. Zwierzchnikiem tym w stosunku do Wydziału Teologicznego Uniwersytetu Szczecińskiego będzie Arcybiskup metropolita szczecińsko-kamieński jako Wielki Kanclerz Wydziału.

</doc>
<doc id="962082" url="https://pl.wikipedia.org/wiki?curid=962082" title="Friedrich Albert Lange">
Friedrich Albert Lange

Friedrich Albert Lange (ur. 28 września 1828 w Solingen, zm. 21 listopada 1875 w Marburgu) – niemiecki filozof, teolog, pedagog i ekonomista; przedstawiciel szkoły neokantyzmu fizjologicznego. 
W swoim dziele pochodzącym z 1866 roku, "Historia materializmu i krytyka jego znaczenia" (niem. "Geschichte des Materialismus und Kritik seiner Bedeutung in der Gegenwart"), podjął próbę pokazania rozwoju stanowiska materialistycznego. W opozycji do tego poglądu twierdził, że myślenia nie da się zredukować do fizjologii. Argumentował, że wraz z rozwojem filozofii i nauki dochodzimy do różnych ustaleń, pomimo iż podstawy fizjologiczne są wciąż takie same. W związku z tym należy zająć się raczej badaniem struktury umysłu. Opis procesu ludzkiego poznania powtarza za Kantem. 
W filozofii, zdaniem Langego, chodzi o to, aby ustalić kategorię oceny intersubiektywności poznania. Należy odejść od badań obiektywnych. Kantowskie pojęcie rzeczy samej w sobie jest pozbawione znaczenia, bowiem nie mamy w umyśle podstaw do oceny jej istnienia bądź nieistnienia. Powstało więc pytanie o to, jak należy rozumieć aprioryczne formy naoczności. Zdaniem Langego, aprioryzm to nic więcej, aniżeli odmiana psychologizmu.
O strukturze umysłu decydują, zdaniem Langego, formy fizjologiczne, czyli formy ujmowania danych zewnętrznych. 

</doc>
<doc id="962089" url="https://pl.wikipedia.org/wiki?curid=962089" title="Sportpark Olympia">
Sportpark Olympia

Sportpark Olympia – wielofunkcyjny stadion, położony w mieście Waalwijk, Holandia. Oddany został do użytku 1940 roku. Swoje mecze na tym obiekcie rozgrywał zespół RKC Waalwijk, aż do 1996 roku, kiedy to klub przeniósł się na nowoczesny Mandemakers Stadion. Pojemność stadionu wynosi 6 200 osób.
Mecz: RKC Waalwijk - Fortuna Sittard 1:1, rozegrany 5 maja 1996, był ostatnim spotkaniem piłkarskim rozegranym na Sportpark Olympia.

</doc>
<doc id="962090" url="https://pl.wikipedia.org/wiki?curid=962090" title="Poprawka terenowa">
Poprawka terenowa

Poprawka terenowa – zazwyczaj pierwszy etap podczas opracowania wyników pomierzonego przyspieszenia siły ciężkości.
Poprawka terenowa ma na celu obliczeniowe „wyrównanie” terenu wokół stanowiska pomiarowego w taki sposób, aby poprawiona wartość przyspieszenia odnosiła się do terenu płaskiego. Nadmiar masy po jednej stronie stanowiska, jak i jej niedobór po drugiej stronie powoduje zmniejszenie wartości pomierzonego przyspieszenia. Ponieważ nie jest możliwe opisanie terenu oraz rozkładu gęstości w sposób matematyczny, poprawkę tę obliczamy dzieląc teren na koncentryczne walce, a następnie sumujemy przyciąganie tzw. segmentów.
Wzór na poprawkę terenową:
gdzie:
Poprawkę oblicza się w odległości kilkunastu do 30 km od stanowiska.

</doc>
<doc id="962092" url="https://pl.wikipedia.org/wiki?curid=962092" title="Herb Janowca Wielkopolskiego">
Herb Janowca Wielkopolskiego

Herb Janowca Wielkopolskiego – jeden z symboli miasta Janowiec Wielkopolski i gminy Janowiec Wielkopolski w postaci herbu.
Wygląd i symbolika.
Herb przedstawia na błękitnej tarczy herbowej grecką boginię sprawiedliwości Temidę, stojącą na zielonej murawie. Jest ubrana w białą togę, na oczach ma białą opaskę. W prawej ręce trzyma szary miecz skierowany czubkiem ku górze, a w lewej unosi szarą wagę.
Motyw Temidy w herbie związany jest z przywilejem sądowniczym, który miasto posiadało w przeszłości.
Historia.
Wizerunek Temidy widnieje na pieczęci miejskiej z XVII wieku. Herb został zatwierdzony przez Ministra Spraw Wewnętrznych w 1936 roku.

</doc>
<doc id="962095" url="https://pl.wikipedia.org/wiki?curid=962095" title="Poprawka wolnopowietrzna">
Poprawka wolnopowietrzna



</doc>
<doc id="962102" url="https://pl.wikipedia.org/wiki?curid=962102" title="Nokia 6280">
Nokia 6280

Nokia 6280 – telefon komórkowy produkowany przez firmę Nokia, działający w sieci GSM 900/1800/1900 oraz UMTS.

</doc>
<doc id="962105" url="https://pl.wikipedia.org/wiki?curid=962105" title="Janowy Młyn">
Janowy Młyn



</doc>
<doc id="962107" url="https://pl.wikipedia.org/wiki?curid=962107" title="Henryk Grzybowski">
Henryk Grzybowski

Henryk Zbigniew Grzybowski (ur. 17 lipca 1934 w Warszawie, zm. 17 listopada 2012 tamże) – polski piłkarz, obrońca. Olimpijczyk z Rzymu.
Życiorys.
Całą karierę spędził w Legii Warszawa. W pierwszym zespole debiutował 16 października 1955 i grał w nim przez 12 sezonów. W 1955 oraz 1956 zdobywał tytuł mistrza Polski, trzy razy wywalczył Puchar Polski (1956, 1964, 1966).
W reprezentacji debiutował 23 czerwca 1957 w meczu z ZSRR, ostatni raz zagrał w 1960. Łącznie w biało-czerwonych barwach rozegrał 10 oficjalnych spotkań. Na IO wystąpił w dwóch meczach Polaków (w tym jednym nieoficjalnym).
23 października 2007 został włączony do Galerii Sław Legii.
Mieszkał w Warszawie. Został pochowany na cmentarzu Bródnowskim (kw. 6E-1-26).

</doc>
<doc id="962111" url="https://pl.wikipedia.org/wiki?curid=962111" title="Olaria AC">
Olaria AC

Olaria Atlético Clube – brazylijski klub piłkarski z siedzibą w mieście Rio de Janeiro, w dzielnicy Olaria.
Historia.
Klub założony został 1 lipca 1915 roku pod nazwą Japonês Futebol Clube, jednak jeszcze w tym samym roku kierujący klubem Calorino Martins Arantes zmienił nazwę na Olaria Atlético Clube, licząc na to, że klub nawiązujący nazwą do dzielnicy, w której ma siedzibę, przyciągnie do siebie większą rzeszę kibiców.
W 1974 roku drużyna wzięła udział w rozgrywkach pierwszej ligi brazylijskiej (Campeonato Brasileiro Série A) zajmując 28 miejsce. W 1981 roku klub wygrał trzecią ligę brazylijską (Campeonato Brasileiro Série C), znaną też pod nazwą "Taça de Bronze" ("Brązowy Puchar"). W finale zespół pokonał klub Santo Amaro ze stanu Pernambuco. W 1983 roku drużyna wygrała drugą ligę stanu Rio de Janeiro (Campeonato Carioca) i awansowała do pierwszej ligi. W 2003 roku zespół znów zagrał w trzeciej lidze brazylijskiej, jednak tym razem wyeliminowana została w trzeciej rundzie przez klub Cabofriense.

</doc>
<doc id="962113" url="https://pl.wikipedia.org/wiki?curid=962113" title="Traugott Konstantin Oesterreich">
Traugott Konstantin Oesterreich

Traugott Konstantin Oesterreich, Österreich (ur. 15 września 1880 w Szczecinie, zm. 28 lipca
1949 w Tybindze) – niemiecki filozof i psycholog.

</doc>
<doc id="962116" url="https://pl.wikipedia.org/wiki?curid=962116" title="Marta (księżna Szwecji)">
Marta (księżna Szwecji)



</doc>
<doc id="962117" url="https://pl.wikipedia.org/wiki?curid=962117" title="Stare Miasto (Stargard)">
Stare Miasto (Stargard)

Stare Miasto (pot. "Starówka") - najstarsza dzielnica Stargardu, położona w centralnej części miasta, otoczona plantami. W tej części miasta znajdują się najważniejsze instytucje m.in.: Urząd Miejski, Urząd Gminy, Urząd Stanu Cywilnego, Muzeum Archeologiczno-Historyczne, Książnica Stargardzka, Biblioteka Pedagogiczna oraz najcenniejsze zabytki miasta.
Historia.
Po II wojnie światowej z zabytkowej zabudowy w nienaruszonym stanie na Terenie Starego Miasta pozostał jedynie Kościół św. Jana, inne zabytki i pozostała zabudowa zostały uszkodzone lub całkowicie zniszczone. Przez ponad 10 lat od zakończenia działań zbrojnych na terenie Starówki nie rozpoczęto odbudowy ze względu na brak środków i materiałów. Dopiero w 1958 rozpoczęto odgruzowywanie Starego Miasta. W wyniku pośpiechu odbudowano tylko mury obronne, bramy, baszty, spichlerz, kościół Mariacki, ratusz oraz odwach i kamieniczki we wschodniej pierzei rynku. Na pozostałym terenie Starego Miasta wybudowano trzy- i czteropiętrowe budynki, a przy ulicy Szewskiej wzniesiono 5 jedenastopiętrowych budynków. W celu odciążenia Starówki od ciężkiego ruchu tranzytowego w 1998 wybudowano obwodnicę - Południowe Obejście Starego Miasta.
Przyszłość.
Miasto w ramach rewitalizacji i rewaloryzacji Starego Miasta odremontowało budynki znajdujące się w Rynku. Zakończyły się prace związane z całkowitą wymianą płyty głównej rynku, wraz z jej zagospodarowaniem oraz włączeniem elementów małej architektury.
Obecnie trwają prace związane z zabudową kwartału ograniczonego ulicami: Bolesława Chrobrego, Kazimierza Wielkiego, Władysława Łokietka (Targ Drzewny) i Grodzką - kamieniczkami stylizowanymi na zabytkowe.
Zakończenie planowane jest na połowę 2013 r.
Układ urbanistyczny.
Stare Miasto i otaczające je planty leżą w strefie A ochrony zabytków i znajdują się pod nadzorem Wojewódzkiego Konserwatora Zabytków w Szczecinie, ze względu na dużą koncentracje zabytków. Obecnie jest wdrażany plan rewitalizacji zabudowy Starówki oraz niektórych rejonów Stargardu, który ma na celu budowanie konkurencyjności miasta w skali ponadlokalnej. Centralną częścią Starego Miasta jest Rynek Staromiejski na planie kwadratu z 5 ulicami wylotowymi. Pozostałe w większości mają zachowany historyczny kształt. Ślady osadnictwa przedlokacyjnego możemy zauważyć w postaci ciągu historycznych ulic "Johannisstraße" i "Grosser Wall" (dziś obydwie Bolesława Chrobrego) oraz bardziej regularnej siatki bloków zabudowy wytyczonych po 1253 roku.

</doc>
<doc id="962118" url="https://pl.wikipedia.org/wiki?curid=962118" title="Imperium Bizantyjskie">
Imperium Bizantyjskie



</doc>
<doc id="962121" url="https://pl.wikipedia.org/wiki?curid=962121" title="Tel er-Ras">
Tel er-Ras



</doc>
<doc id="962123" url="https://pl.wikipedia.org/wiki?curid=962123" title="Marta Ludwika (księżna Norwegii)">
Marta Ludwika (księżna Norwegii)



</doc>
<doc id="962124" url="https://pl.wikipedia.org/wiki?curid=962124" title="Dekanat Dobrzyca">
Dekanat Dobrzyca

Dekanat Dobrzyca – jeden z 33 dekanatów w rzymskokatolickiej diecezji kaliskiej.
Parafie.
W skład dekanatu wchodzi 7 parafii:
Sąsiednie dekanaty.
Czermin, Jarocin, Koźmin, Pleszew, Raszków

</doc>
<doc id="962130" url="https://pl.wikipedia.org/wiki?curid=962130" title="Jorgos Muzakis">
Jorgos Muzakis

Jorgos Muzakis (ur. 15 sierpnia 1922 w Metaksurio, Ateny, zm. 27 sierpnia 2005) - grecki kompozytor i instrumentalista. Zadebiutował jako trębacz w roku 1938. Pierwsze nagranie miał w roku 1946.
Jorgos Muzakis skomponował i wykonał ponad 450 utworów muzycznych związanych ze złotą erą teatru rewiowego w latach 50. XX wieku, kiedy był opisywany jako król tego gatunku muzyki. W 2003 roku Prezydent Republiki nagrodził go w 60-lecie działalności artystycznej dla greckiej muzyki.
W Polsce jest znany dzięki piosence "Oi mortez" (muzyka Jorgos Muzakis, słowa J. Joannidis, która zdobyła w wykonaniu Angeli Zilii II nagrodę w dniu Międzynarodowym VI Międzynarodowego Festiwalu Piosenki w Sopocie w roku 1966. 
Piosenka ta została przełożona na język polski jako "Cyganeria" (słowa Zbigniew Stawecki) i była wykonywana przez Irenę Santor.

</doc>
<doc id="962131" url="https://pl.wikipedia.org/wiki?curid=962131" title="Harsiese I">
Harsiese I

Harsiese I – władca starożytnego Egiptu, zaliczany do XXII dynastii libijskiej. 
Był synem wielkiego kapłana Amona Szeszonka, późniejszego Szeszonka II i Nestanebtaszeru.
Prawdopodobnie w latach 874-860 p.n.e. sprawował funkcję kapłana Amona lub wielkiego kapłana Amona w Tebach. W tym czasie władzę królewską sprawował Osorkon II, którego stolica było Tanis. Osorkon II wyraził zgodę na objęcie droga sukcesji stanowiska Wielkiego Kapłana Amona przez syna Szeszonka II – właśnie Harsiese I.
W czwartym roku panowania Osorkona w Tanis, Harsiese ogłosił się królem w Tebaidzie, przyjmując królewską tytulaturę. Panował prawdopodobnie do 850 roku p.n.e. przez kilkanaście lat łącząc władzę kapłańską i królewską. Władzę kapłańską objął po nim jego syn, którego istnienie poświadczyły znaleziska wyposażenia grobowego z Koptos. Istnieją hipotezy mówiące, że Harsiese nigdy nie osiągnął godności wielkiego kapłana Amona, lecz był tylko jednym z grona kapłanów i funkcję tę sprawował już od końca panowania Takelota I, w czasach gdy Wielkimi Kapłanami Amona byli bracia Takelota: Juwelot i Smendes.

</doc>
<doc id="962132" url="https://pl.wikipedia.org/wiki?curid=962132" title="Megumi">
Megumi

 – żeńskie imię japońskie.
Możliwa pisownia.
Megumi można zapisać używając wielu różnych znaków kanji i może znaczyć m.in.:

</doc>
<doc id="962134" url="https://pl.wikipedia.org/wiki?curid=962134" title="Zagaje (Gilwa)">
Zagaje (Gilwa)

Zagaje – nieoficjalny przysiółek wsi Gilwa w Polsce w województwie pomorskim, w powiecie kwidzyńskim, w gminie Prabuty.
W latach 1975–1998 miejscowość administracyjnie należała do województwa elbląskiego.

</doc>
<doc id="962142" url="https://pl.wikipedia.org/wiki?curid=962142" title="Franz von Bayern">
Franz von Bayern

Franciszek Wittelsbach, właśc. Franciszek Bonawentura Wojciech Maria Wittelsbach (ur. 14 lipca 1933 w Monachium jako "Franz Bonaventura Adalbert Maria Prinz von Bayern") – książę bawarski z dynastii Wittelsbachów, głowa bawarskiej rodziny królewskiej i pretendent do tronu Bawarii używający tytułów "Księcia Bawarii, Frankonii i Szwabii" oraz "Palatyna Renu", kolekcjoner dzieł sztuki.
Rodzina i wykształcenie.
Urodził się w Monachium jako starszy syn księcia Alberta i jego pierwszej żony – hrabiny Marii Draškovič z zamku Trakošćan (koło Krapiny w Chorwacji). Jest w prostej linii prawnukiem ostatniego króla Bawarii – Ludwika III Wittelsbacha.
W październiku 1944 roku książę Franciszek razem z rodziną został aresztowany i uwięziony w obozie koncentracyjnym Sachsenhausen, w Oranienburgu (w Brandenburgii). W kwietniu 1945 roku Wittelsbachów przeniesiono do Dachau, a stamtąd uwolniła ich armia amerykańska. Po wojnie uczęszczał do liceum benedyktyńskiego w klasztorze Ettal, potem studiował zarządzanie na uniwersytetach w Monachium i Zurichu i kształcił się na handlarza stalą.
Książę Franciszek jako głowa rodu Wittelsbachów pełni wiele funkcji honorowych w różnych fundacjach i kuratoriach, m.in. jest prezesem stowarzyszenia na rzecz wspierania Starej Pinakoteki i przewodniczącym międzynarodowej rady Museum of Modern Art. Mieszka w pałacu Nymphenburg.
Tradycyjnie używane tytuły.
Franz von Bayern używa w kontaktach prywatnych kilku tytułów arystokratycznych, w większości niemających jednak żadnego umocowania prawnego, częściowo stanowiących jednak część nazwiska. W środowiskach radykalnie legitymistycznych monarchistów tytułowany jest: książę Bawarii, Frankonii i Szwabii, hrabia palatyn reński (niem. "Herzog von Bayern, Franken und in Schwaben, Pfalzgraf bei Rhein"); jakobicki pretendent jako Franciszek II, król Anglii, Szkocji, Irlandii, i Francji (ang. "King of England, Scotland, Ireland and France"); tytułowany jest również królem Cypru i Jerozolimy (łac. "Rex Ciprii et Rex Jerusalemae").
"Król Bawarii".
Franz von Bayern jest w prostej linii prawnukiem ostatniego króla Bawarii Ludwika III Wittelsbacha. Po śmierci swojego ojca w 1996 roku zaczął używać nazwiska "Herzog von Bayern", będącego niegdyś (do podniesienia 1806 Bawarii do rangi królestwa) tytułem dziedzicznego władcy Bawarii, które jest tradycyjnym tytułem głowy bawarskiej rodziny królewskiej. 23 lutego 2007 na zmianę nazwiska (teraz "Franz B.A.M. Herzog von Bayern").
Gdyby Bawaria była nadal monarchią, to zgodnie z zasadami prawa salickiego tytuł po jego śmierci odziedziczyłby jego brat Max Emanuel Wittelsbach, drugi w kolejce do tronu jest Luitpold Wittelsbach (kuzyn Franciszka).
"Król Anglii i Szkocji".
Jako Franciszek II jest obecnie jakobickim pretendentem do tronu Anglii, Francji, Szkocji i Irlandii. On sam nigdy nie wysunął roszczeń, uważając dziedzictwo tronu Wielkiej Brytanii za sprawę wewnętrzną Brytyjczyków, która go nie dotyczy. W 2002 roku z inicjatywy jakobitów wyszła seria 250 monet ze słowami "Gracia Dei, Rex Scotolorum" i jego podobizną na awersie i mottem Szkocji na rewersie. Po jego śmierci tytuł odziedziczy jego brat Max Emanuel Bawarski, a następnie jego córka księżna Liechtensteinu Zofia Bawarska oraz jej dzieci.
"Król Jerozolimy".
Jeden z przodków Franciszka ożenił się z członkinią domu de Lusignan i przez to Franciszek miał jakoby odziedziczyć pretensje do królestw Cypru i Jerozolimy (ostatni król Jerozolimy był też królem Cypru). Tytułu króla Cypru i Jerozolimy obecnie używają również m.in.: król Hiszpanii Filip VI Burbon; pretendent do tronu Francji Ludwik Burbon; pretendent do trony Włoch Wiktor Emanuel di Savoia-Carignano. Przysługuje też Habsburgom-Lotaryńskim, chociaż podczas pogrzebu arcyksięcia Ottona nie został wymieniony. Obecnie głową Habsburgów – i spadkobiercą pretensji – jest Karol Tomasz Habsburg.

</doc>
<doc id="962158" url="https://pl.wikipedia.org/wiki?curid=962158" title="Chryzant i Daria">
Chryzant i Daria

Chryzant i Daria (; zm. 257 lub 283) – męczennicy wczesnochrześcijańscy, święci Kościoła katolickiego, prawosławnego i ormiańskiego.
Życiorys.
Daria była westalką w Rzymie. Chryzant, który był synem senatora, został chrześcijaninem po przeczytaniu Ewangelii. Po poznaniu Chryzanta, Daria przyjęła chrzest i wyszła za mąż. Wraz ze św. Chryzantem nawróciła „wielu” pogan na wiarę chrześcijańską.
Oboje zginęli śmiercią męczeńską za panowania cesarza Walensa lub Numeriana. Cesarz zakazał chrześcijanom zbierania się na cmentarzach. Za złamanie tego prawa Chryzant i Daria skazani zostali na śmierć: wrzucono ich do dołu powstałego po nieużywanym akwedukcie i tam żywcem zakopano. Pochowani zostali przy Via Salaria.
W "Martyrologium rzymskim" pod datą 25 października znajduje się opis męczeństwa:
Badania szczątków z Reggio nell’Emilia, przeprowadzone w 2011 roku przez paleopatologa Ezio Fulcheri z Uniwersytetu Genueńskiego, wykazały, że przechowywane tam kości należały do żyjących w okresie Cesarstwa rzymskiego dwojga młodych i zdrowych ludzi, zmarłych prawdopodobnie z powodu uduszenia, co zdaniem naukowca potwierdza autentyczność Chryzanta i Darii.
Kult świętych.
Relikwie.
Relikwie małżonków zostały przeniesione w 844 roku do Prüm, skąd część trafiła w 848 do Münstereifel. Znajdują się również w Wiedniu, Salzburgu i Neapolu, Reggio nell’Emilia i Oria. Prawdopodobnie znajdowały się również w krakowskim kościele św. Mikołaja.
Dzień obchodów.
Wspomnienie liturgiczne św. Darii wraz ze św. Chryzantem obchodzone jest w Kościele katolickim 25 października.
Cerkiew prawosławna również wspomina małżonków razem: 19 marca/1 kwietnia, tj. 1 kwietnia według kalendarza gregoriańskiego.
Apostolski Kościół Ormiański i Kościół katolicki obrządku ormiańskiego wspominają świętych małżonków 17 października, natomiast wspólnoty ormiańskie w Rosji, Gruzji i w Ziemi Świętej, które używają kalendarza juliańskiego, 17/30 października.
Ikonografia.
W ikonografii, sztuce zachodniej, święci przedstawiani są jako rzymski młodzieniec i jako rzymska matrona z palmami w dłoniach. Chryzant niekiedy jest też ukazywany jako rycerz Chrystusa z wiankiem na głowie. Ich atrybutami są kamienie i korona. Atrybutem Chryzanta jest również chorągiew i tarcza, a Darii lew.

</doc>
<doc id="962165" url="https://pl.wikipedia.org/wiki?curid=962165" title="Ptasi śpiew">
Ptasi śpiew

Ptasi śpiew – wydawanie głosu w okresie godowym przez niektóre spośród ptaków, należących do podrzędu śpiewających (Oscines).
Poszczególne gatunki ptaków, w wyniku ewolucji, wykształciły w swoim zachowaniu odruch odzywania się wczesnym rankiem o charakterystycznych dla każdego z nich porach, zależnych od pory doby. Niektóre z gatunków zaczynają jeszcze przed brzaskiem, inne, dopiero po wschodzie Słońca, ale pory te ściśle – z dokładnością do kilkunastu minut – zależą od pory brzasku.
W tabeli poniżej przedstawione są godziny, w których odzywają się poszczególne gatunki typowe dla Polski przy założeniu, że brzask następuje o godz. 4:00 (tak jak w Polsce w połowie maja według czasu letniego).

</doc>
<doc id="962169" url="https://pl.wikipedia.org/wiki?curid=962169" title="Clube de Regatas do Flamengo">
Clube de Regatas do Flamengo



</doc>
<doc id="962172" url="https://pl.wikipedia.org/wiki?curid=962172" title="Kompresja (fizyka)">
Kompresja (fizyka)

Kompresja (fizyka) - proces zmniejszania objętości właściwej gazu, w mniejszym stopniu cieczy i ciał stałych.
Kompresji nie należy mylić ze sprężaniem czyli zwiększaniem ciśnienia. Często oba te procesy występują jednocześnie, co spowodowało, że w mowie potocznej oba określenia są stosowane zamiennie.
Występowanie jednoczesne.
Przykładowo quasi-adiabatyczne sprężanie powietrza (np. w sprężarce), występuje jednocześnie zarówno wzrost ciśnienia (sprężanie) jak i kompresją (zmniejszanie objętości właściwej).
Sprężanie bez kompresji.
Sprężanie bez kompresji zachodzi np. w silniku spalinowym tłokowym w górnym martwym położeniu podczas spalania paliwa w sprężonym powietrzu. Tłok chwilowo jest nieruchomy, następuje jednak wzrost ciśnienia (sprężanie) wywołany wzrostem temperatury w wyniku spalania. Dopiero gdy tłok zaczyna się poruszać w dół, następuje wzrost objętości właściwej czynnika.
Kompresja bez sprężania.
Przykładem kompresji bez sprężania może być przemiana izobaryczna, w której następuje chłodzenie czynnika, np. w kotle parowym po stronie spalin (w strefie, gdzie nie występują już spalanie). Przy stałym (w przybliżeniu) ciśnieniu następuje spadek temperatury, a więc i objętości właściwej.
Innym przykładem jest chłodzenie helu w chłodnicy w zamkniętym układzie turbiny gazowej. Tu także następuje spadek temperatury i objętości właściwej przy stałym ciśnieniu.

</doc>
<doc id="962175" url="https://pl.wikipedia.org/wiki?curid=962175" title="Jacek Aumüller">
Jacek Aumüller

Jacek Aumüller (ur. 18 września 1976 w Jeleniej Górze) – polski muzyk, kompozytor i realizator dźwięku.
Życiorys.
W latach 2000–2013 związany z Wrocławskim Teatrem Pantomimy, dla którego komponował i tworzył opracowania muzyczne do spektakli („Małpy”, „Science Fiction” i in.); Basista zespołów A Jednak, Dexter, Pomysły Znalezione w Trawie, Bez Przymusu, Spare Bricks – A Pink Floyd Tribute Band i innych; Inicjator i uczestnik działań twórczych z pogranicza teatru i muzyki. Autor scenariuszy, opracowań muzycznych i scenografii do spektakli (m.in. „Zaszafienie” (premiera w 2006 w Radomiu, w nowszej wersji premiera Wrocławskiego Teatru Pantomimy we Wrocławiu 2009); członek założyciel Towarzystwa Przyjaciół Sztuki Henryka Tomaszewskiego – PANTOMIMA, które organizuje warsztaty aktorskie i inne działania wspierające promocję kultury i sztuki mimu. W sezonie 2008/2009 prowadził warsztaty muzyczne i realizacji dźwięku w ramach projektu „Akademia Fuksa” realizowanego przez stowarzyszenie Pro Publico Bono, którego efektem był pokaz spektaklu „Vratislavia King Size”.
W latach 1991–1999 gitarzysta i wokalista zespołu Unicorn.
Opracowania muzyczne spektakli:

</doc>
<doc id="962177" url="https://pl.wikipedia.org/wiki?curid=962177" title="Układ sympatyczny">
Układ sympatyczny



</doc>
<doc id="962178" url="https://pl.wikipedia.org/wiki?curid=962178" title="Jan Drzewiecki">
Jan Drzewiecki



</doc>
<doc id="962191" url="https://pl.wikipedia.org/wiki?curid=962191" title="Muzeum im. Przypkowskich w Jędrzejowie">
Muzeum im. Przypkowskich w Jędrzejowie

Muzeum im. Przypkowskich w Jędrzejowie (często występuje pod nazwą Muzeum Przypkowskich lub Muzeum Gnomoniczne im. Przypkowskich) – muzeum specjalizujące się głównie w prezentacji zegarów słonecznych i przyrządów astronomicznych.
Muzeum powstało w oparciu o prywatną kolekcję lekarza z Jędrzejowa Feliksa Przypkowskiego, który od 1895 roku gromadził zabytkowe zegary słoneczne, a także literaturę i inne materiały poświęcone gnomonice, następnie znacząco rozbudowaną przez jego syna Tadeusza Przypkowskiego.
Stała wystawa kolekcji Feliksa Przypkowskiego została udostępniona publicznie w 1909 w Jędrzejowie i od tego czasu była ciągle rozbudowywana i eksponowana w różnych budynkach Jędrzejowa z wyjątkiem okresu obu wojen światowych. 3 lutego 1962 Przypkowscy przekazali kolekcję państwu, które utworzyło na jej bazie Państwowe Muzeum im. Przypkowskich; przy czym fundatorzy zachowali wpływ na kształt muzeum, ponieważ Tadeusz, a po jego śmierci jego syn Piotr byli dyrektorami tej instytucji.
Muzeum mieści się w dwóch sąsiadujących zabytkowych domach: byłej aptece klasztornej z 1712 roku i domu farmaceutów z tego samego okresu, nabytym i przebudowanym w 1868 roku przez Przypkowskich. Na tym ostatnim znajduje się kopuła obserwatorium astronomicznego z 1913, a ściany od podwórza pokrywa neorenesansowe sgraffito z 1955. Apteka działała w historycznych pomieszczeniach do czasu utworzenia muzeum, kiedy oba domy zostały wykupione przez państwo.
Ekspozycje.
Muzeum posiada szereg bardzo zróżnicowanych tematycznie działów. Główny dział obejmuje zegary słoneczne i inne typy zegarów od XVI do XX wieku (np. zegary wodne, klepsydry, świece zegarowe), w tym wiele dzieł o wielkiej wartości artystycznej, pochodzących z najlepszych warsztatów Europy. Do najciekawszych eksponatów zalicza się np.: zegar słoneczny z armatką strzelającą w południe wykonany w Paryżu dla króla Stanisława Leszczyńskiego, zegar słoneczny z XVI wieku wykonany przez Erazma Habermela, XVII–wieczną klepsydrę wodną wykonaną z majoliki. Uzupełnieniem tych zbiorów jest kolekcja przyrządów astronomicznych i ksiąg poświęconych astronomii i gnomonice. Kolekcja zegarów w Jędrzejowie zajmuje trzecie miejsce w świecie pod względem liczebności i wartości eksponatów, po Planetarium w Chicago i Science Museum w Oksfordzie.
Inne znaczące działy muzeum to:
Zachowane lub odtworzone zostały wnętrza pokojów z początku XX wieku, wyposażone w meble, dywany, obrazy i bibeloty z epoki, a także w zbiory ozdobnych mebli XVII i XVIII-wiecznych oraz w rokokowe obicia z kurdybanu.
Muzealna biblioteka posiada wiele cennych starodruków i inkunabułów z okresu 1480–1800, m.in. "De Revolutionibus" Mikołaja Kopernika wydane w 1566 w Bazylei, "Liber Chronicarum" wydane w Norymberdze w 1493, pierwsze wydanie "O architekturze ksiąg dziesięć" Witruwiusza z 1548, książki z biblioteki króla Zygmunta Augusta a także książki z autografami Heweliusza, Kartezjusza i Huygensa.

</doc>
<doc id="962193" url="https://pl.wikipedia.org/wiki?curid=962193" title="Richard Hamilton (malarz)">
Richard Hamilton (malarz)

Richard Hamilton (ur. 24 lutego 1922 w Londynie, zm. 13 września 2011 tamże) – brytyjski malarz.
Kolaż Hamiltona z 1956 zatytułowany "Just What Is It that Makes Today's Homes So Different, So Appealing?", wykonany na wystawę pod nazwą "This is Tomorrow", przez wielu krytyków i historyków sztuki uznawany jest za jedną z pierwszych prac pop-artu.
Zaprojektował okładkę płyty The Beatles popularnie znaną jako "Biały Album".

</doc>
<doc id="962201" url="https://pl.wikipedia.org/wiki?curid=962201" title="Filip Koburg (1837–1905)">
Filip Koburg (1837–1905)

Filip, książę Belgii, hrabia Flandrii, właśc. nid. Filips Eugenius Ferdinand Maria Clemens Boudewijn Leopold George , fr. Philippe Eugène Ferdinand Marie Clément Baudouin Léopold Georges de Saxe-Cobourg-Gotha (ur. 24 marca 1837 w Château de Laeken w Laeken, zm. 17 listopada 1905 w Brukseli) – książę belgijski, hrabia Flandrii, młodszy syn pierwszego króla Belgów – Leopolda I i Ludwiki Marii Orleańskiej (córki króla Francuzów – Ludwika Filipa I).
Małżeństwo.
25 kwietnia 1867 w Berlinie poślubił Marię Luizę (1845-1912). Jego wybranka była córką Karola Antoniego, księcia Hohenzollern-Sigmaringen i pierwszego ministra Prus, oraz Józefiny Badeńskiej (córki wielkiego księcia Badenii – Karola Ludwika). Miał z nią dwóch synów i trzy córki:
Dalsze życie.
14 grudnia 1840 otrzymał tytuł hrabiego Flandrii. W 1869 został następcą tronu belgijskiego, gdyż jego brat, król Leopold II, nie miał synów. Hrabia Flandrii był jednak głuchy i z tego powodu zrezygnował z praw do tronu na rzecz swojego syna Baldwina. Po przedwczesnej śmierci Baldwina w 1891 następcą tronu został inny syn Filipa, książę Albert.
W 1862 proponowano mu koronę Grecji, a w 1866 – tron Rumunii. Filip odmówił przyjęcia tych godności z tych samych powodów, z jakich zrezygnował z praw do tronu Belgii.
Filip zmarł w 1905 w Brukseli i został pochowany w krypcie kaplicy pałacu Laeken. Jego syn – książę Albert został w 1909 królem Belgów jako Albert I.
Odznaczenia.
Odznaczony m.in. austriackim Orderem Złotego Runa w 1881.

</doc>
<doc id="962204" url="https://pl.wikipedia.org/wiki?curid=962204" title="Porsche 911 (996)">
Porsche 911 (996)



</doc>
<doc id="962209" url="https://pl.wikipedia.org/wiki?curid=962209" title="Francesco Armellini Pantalassi de’ Medici">
Francesco Armellini Pantalassi de’ Medici

Francesco Armellini Pantalassi de’ Medici (ur. 13 lipca 1470, zm. 8 stycznia 1528) – włoski kardynał.
Życiorys.
Pochodził z Perugii. Został protonotariuszem apostolskim i sekretarzem papieża Juliusza II. Papież Leon X w nagrodę za wierną służbę adoptował go do swojej rodziny i na konsystorzu 1 lipca 1517 mianował kardynałem prezbiterem San Callisto. W 1523 został kardynałem prezbiterem Santa Maria in Trastevere. Był generalnym intendentem papieskich finansów, administratorem diecezji Gerace e Oppido (1517-19) i kilkakrotnie legatem papieskim. W 1521 odkupił od kardynała Innocenzo Cibo urząd kamerlinga Świętego Kościoła Rzymskiego i sprawował go już do śmierci. Zarządzał Rzymem podczas konklawe 1521-22 i 1523. Arcybiskup Tarentu od 1525. Kierował pracami Kancelarii Apostolskiej po ekskomunikowaniu kardynała Pompeo Colonna w listopadzie 1526. Niepopularny wśród Rzymian. Stracił cały swój majątek podczas Sacco di Roma w maju 1527. Niedługo potem zmarł.

</doc>
<doc id="962210" url="https://pl.wikipedia.org/wiki?curid=962210" title="Opera na Zamku w Szczecinie (instytucja)">
Opera na Zamku w Szczecinie (instytucja)

Opera na Zamku w Szczecinie - samorządowa instytucja kultury z siedzibą w Szczecinie podlegająca Zarządowi Województwa Zachodniopomorskiego ze sceną zlokalizowaną w południowym skrzydle gmachu Zamku Książąt Pomorskich. W jej ramach działają m.in. Orkiestra Opery na Zamku, Chór Opery na Zamku oraz Balet Opery na Zamku. Funkcjonuje, pod wielokrotnie zmienianymi nazwami, nieprzerwanie od 1956 roku.
Opera szczecińska organizuje cyklicznie następujące wydarzenia:

</doc>
<doc id="962212" url="https://pl.wikipedia.org/wiki?curid=962212" title="Morskie przejście graniczne Mrzeżyno">
Morskie przejście graniczne Mrzeżyno

Morskie przejście graniczne Mrzeżyno – znajduje się w miejscowości Mrzeżyno.
Opis.
Przejście graniczne w Mrzeżynie zostało utworzone w 1969 roku. Dopuszczony jest ruch towarowy statkami rybackimi o polskiej przynależności, wykonującymi rybołówstwo morskie. Na przejściu obsługiwany jest ruch graniczny portu morskiego Mrzeżyno. Terytorialny zasięg morskiego przejścia granicznego Mrzeżyno obejmuje obszar portu morskiego Mrzeżyno, którego granice zostały określone w 2001 roku. Do 28 lutego 2015 roku kontrolę graniczną osób, towarów i jednostek pływających wykonywała Placówka Straży Granicznej w Rewalu, a następnie Placówka Straży Granicznej w Świnoujściu będąca w strukturach Morskiego Oddziału SG w Gdańsku. Przejście graniczne nie posiada punktu odpraw. 
Na terenie portu znajduje się wymagana infrastruktura dla małych jednostek pływających. Sama miejscowość położona jest w odległości 95 km (52 mil morskich) od Bornholmu i 73 km (40 NM) od granicy polsko-niemieckiej.

</doc>
<doc id="962215" url="https://pl.wikipedia.org/wiki?curid=962215" title="Porsche 911 (997)">
Porsche 911 (997)



</doc>
<doc id="962219" url="https://pl.wikipedia.org/wiki?curid=962219" title="Akademia Wychowania Fizycznego im. Bronisława Czecha w Krakowie">
Akademia Wychowania Fizycznego im. Bronisława Czecha w Krakowie

Akademia Wychowania Fizycznego im. Bronisława Czecha w Krakowie – uczelnia publiczna utworzona w Krakowie w 1950 roku.
Historia.
Powstanie Krakowskiej AWF jest związane z utworzonym w 1893 roku na Uniwersytecie Jagiellońskim, 2-letnim Kursem Naukowym dla Kandydatów na Nauczycieli Gimnastyki w Szkołach Średnich i Seminariach Nauczycielskich. Kurs był prowadzony nieopodal Wydziału Lekarskiego UJ. Został przekształcony w 1913 w 2-letnie Studium Wychowania Fizycznego, które poza kształceniem nauczycieli, organizowało wykłady i ćwiczenia praktyczne dla wszystkich słuchaczy uniwersytetu. Był to pierwsza taka instytucja uniwersyteckiego kształcenia nauczycieli wf w Polsce.
Kolejnym krokiem w celu uniwersyteckiego kształcenia nauczycieli wf było 3-letnie Studium Wychowania Fizycznego, utworzone w dwudziestoleciu międzywojennym w Polsce (1927) przy Wydziale Lekarskim UJ. W 1950 roku Studium zostało przekształcone w samodzielną Wyższą Szkołę Wychowania Fizycznego. Wprowadzone zostały też 4-letnie studia magisterskie (1954). W roku 1972 uczelni nadano nazwę: Akademia Wychowania Fizycznego, a niedługo po tym nadano jej imię Bronisława Czecha. Uczelnia w 1970 roku uzyskała prawa do nadawania stopnia doktora i stopień doktora habilitowanego w 1987.
Patron.
Patronem krakowskiej AWF jest Bronisław Czech (1908–1944) – narciarz, trzykrotny olimpijczyk (1928 – 10 miejsce w kombinacji norweskiej, 1932 – 7 miejsce w kombinacji norweskiej, 1936 – 7 miejsce w sztafecie 4x10 km), absolwent CIWF w Warszawie (1934 r.), trener, wielki patriota. W okresie dwudziestolecia międzywojennego był jednym z najpopularniejszych sportowców Polski.
W dniu 27 kwietnia 1988 r. przed wejściem do głównego gmachu uczelni, z okazji jej 70-lecia, odsłonięte zostało popiersie Bronisława Czecha. Odlany w brązie monument zaprojektował znany krakowski rzeźbiarz Bronisław Chromy.
Wydziały i kierunki.
Obecnie uczelnia kształci studentów na ośmiu kierunkach prowadzonych w ramach trzech wydziałów:
Dodatkowo w Uczelni funkcjonuje Centrum Edukacji Zawodowej AWF w Krakowie, które prowadzi studia podyplomowe oraz specjalizacje, kursy trenerskie i instruktorskie. Akademia prowadzi także studia doktoranckie (od roku akademickiego 1998/1999 na Wydziale Wychowania Fizycznego, a od 2008 roku istnieje możliwość otwarcia przewodu doktorskiego i obrony pracy doktorskiej również na Wydziale Rehabilitacji Ruchowej). Aktualnie studiuje na uczelni ok. 3550 studentów (wychowanie fizyczne – 1400 słuchaczy, turystyka i rekreacja – 1000 słuchaczy, rehabilitacja ruchowa – 1200 słuchaczy).
Rada Samorządu Studenckiego i organizacje przyuczelniane.
Reprezentacją studentów jest Uczelniana Rada Samorządu Studenckiego, która koordynuje i organizuje działalność studentów. Zajmują się tym 4 Komisje Rady Samorządu oraz takie organizacje jak:

</doc>
<doc id="962221" url="https://pl.wikipedia.org/wiki?curid=962221" title="Stony Road">
Stony Road

Stony Road – studyjny album Chrisa Rea, wydany 10 grudnia 2002 roku.
Teksty utworów z albumu opisują głównie problemy życia i śmierci oraz pobyt w artysty w szpitalu, w którym chory na raka trzustki Rea przeszedł w 2000 roku operację usunięcia trzustki, dwunastnicy i woreczka żółciowego. Po długotrwałym leczeniu odzyskał siły i od tamtej pory gra już tylko muzykę bluesową. Taki jest też właśnie "Stony Road".

</doc>
<doc id="962224" url="https://pl.wikipedia.org/wiki?curid=962224" title="Anna De Forge">
Anna De Forge



</doc>
<doc id="962225" url="https://pl.wikipedia.org/wiki?curid=962225" title="Fluminense Football Club">
Fluminense Football Club



</doc>
<doc id="962227" url="https://pl.wikipedia.org/wiki?curid=962227" title="Jean-Baptiste Robinet">
Jean-Baptiste Robinet

Jean-Baptiste René Robinet (ur. 23 czerwca 1735 w Rennes, zm. 24 marca 1820, tamże) - francuski pisarz, filozof i przyrodnik.
Życie.
Początkowo pracował dla księgarzy w Holandii, a następnie w mieście Bouillon. Pomagał przy wydawaniu periodyków, słowników i prac zbiorowych, a także tłumaczył na francuski dzieła pisarzy angielskich, niemieckich i włoskich. Napisał również podręcznik gramatyki francuskiej i angielskiej, oraz kilka dzieł z zakresu ekonomii, polityki i filozofii. Sławę przyniosły mu późniejsze dzieła z zakresu historii naturalnej.
W latach wraz z Charlesem-Josephem Panckoucke był redaktorem 4 tomów suplementów do "Encyclopédie".
Filozofia przyrody.
Filozofia przyrody Robineta inspirowana była w dużej mierze myślą Leibniza, a spośród przyrodników, Buffona czy Charlesa Bonneta. W większym stopniu wpłynęła na filozofów (np. Hegla), niż na naukowców, jest jednak ważnym świadectwem rozwoju idei przyrodniczych w oświeceniu.
Prace Robineta zawierają kilka elementów charakterystycznych dla epoki: ideę jedności przyrody, wielkiego łańcucha bytu, powszechny dynamizm i odczuwalność, oraz wczesną postać witalizmu. Wszystkie byty (również materia nieożywiona, taka jak skały) są bytami odczuwającymi, włączonymi w łańcuch bytu i połączonymi więzami odżywiania. Różnice między nimi są różnicami stopnia organizacji materii.
Natura została stworzona, ale rozwija się w procesie historycznym. Stworzony przez Boga świat zawierał w sobie (od początku) zarodki, które w rozwoju mogą prowadzić do nowych form organizacji materii. Pod tym względem idee Robineta poprzedzają transformizm, mają jednak charakter metafizyczny, a nie biologiczny, i są rozwinięciem wcześniejszych koncepcji Leibniza czy Paracelsusa.

</doc>
<doc id="962233" url="https://pl.wikipedia.org/wiki?curid=962233" title="Borek (powiat brzeski)">
Borek (powiat brzeski)

Borek – osada o statusie miejscowości podstawowej w Polsce położony w województwie opolskim, w powiecie brzeskim, w gminie Lubsza. Miejscowość wchodzi w skład sołectwa Mąkoszyce.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisany jest zespół folwarczny ze spichrzem i stodołami z XIX w.

</doc>
<doc id="962235" url="https://pl.wikipedia.org/wiki?curid=962235" title="Flamengo">
Flamengo



</doc>
<doc id="962236" url="https://pl.wikipedia.org/wiki?curid=962236" title="Giant Inverted Boomerang">
Giant Inverted Boomerang

Giant Inverted Boomerang – model stalowej kolejki górskiej holenderskiej firmy Vekoma. Pierwszy egzemplarz wybudowany został w 2001 roku pod nazwą Déjà Vu w parku Six Flags Magic Mountain w USA.
Instalacje.
Na rok 2022 na całym świecie istnieją 4 działające egzemplarze modelu Giant Inverted Boomerang, a jeden egzemplarz jest w budowie:
Opis przejazdu.
Pociąg opuszcza stację tyłem, następnie przyłącza się do wózka, który dzięki przeciwwadze wciąga pionowym torem pociąg na szczyt wieży. Na samej górze pociąg zostaje zwolniony z zaczepu i zjeżdża swobodnie, osiągając maksymalną prędkość. Pokonuje trzy inwersje: kobrę (dwie inwersje) i pętlę, po czym wjeżdża na drugi segment napędowy, który, dostosowawszy swoją prędkość do prędkości pociągu, łączy się z pociągiem i wciąga go na szczyt drugiej wieży. Na szczycie pociąg znów zostaje zwolniony i pokonuje całą trasę jeszcze raz, tyłem.

</doc>
<doc id="962240" url="https://pl.wikipedia.org/wiki?curid=962240" title="Boruta (Borucice)">
Boruta (Borucice)

Boruta – przysiółek wsi Borucice w Polsce położony w województwie opolskim, w powiecie brzeskim, w gminie Lubsza. 
Miejscowość wchodzi w skład sołectwa Borucice.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="962245" url="https://pl.wikipedia.org/wiki?curid=962245" title="V Empire or Dark Faerytales in Phallustein">
V Empire or Dark Faerytales in Phallustein

V Empire or Dark Faerytales in Phallustein – drugie oficjalne wydawnictwo muzyczne grupy Cradle of Filth, wydane w 1996 roku. Jest to wydawnictwo kończące współpracę zespołu z wytwórnią Cacophonous Records, gdyż następny album wydano przez Music for Nations.
Wydawnictwo charakteryzuje się znacznie poprawioną jakością produkcji w stosunku do debiutanckiego albumu The Principle of Evil Made Flesh, utwory są szybsze i brutalniejsze. Zawiera ponownie nagrany utwór "The Forest Whispers My name". "Queen of Winter, Throned" zaczyna się w ten sam sposób, jak "A Dream of Wolves in the Snow" z poprzedniego albumu. Twórcą tekstów jest wokalista Dani Filth natomiast muzykę skomponowali wszyscy członkowie grupy.
Połowa składu uległa zmianie przed nagraniem tego minialbumu, Stuart Antsis zastąpił Paula Allendera oraz Paula Ryana stanowisku gitarzysty a Damien Gregori zastąpił Benjamina Ryana na stanowisku klawiszowca. Po raz pierwszy w nagraniach zespołu wzięła udział wokalistka Sarah Jezebel Deva, późniejsza długoletnia współpracowniczka grupy. "Jared Demeter", drugi gitarzysta wymieniony w książeczce dołączonej do albumu jest osobą fikcyjną, zespół chciał utrzymać swój image jako sekstet. "Demeter" to nazwa statku, którym Vlad Drakula odbył podróż z do Anglii, nazwa została zaczerpnięta z powieści Drakula Brama Stokera.
Lista utworów.
Źródło.
Twórcy.
Źródło.

</doc>
<doc id="962246" url="https://pl.wikipedia.org/wiki?curid=962246" title="Ludność Biecza">
Ludność Biecza

Liczba ludności.
Starożytność i średniowiecze.
Tereny, na których powstał i rozwijał się Biecz, były zamieszkiwane przez człowieka już w czasach neolitu, czyli ok. 4500 lat p.n.e. Biecz był zamieszkiwany także w okresie kultury łużyckiej (ok. 1200 p.n.e.). Przez te tereny w okresie od II do V w. n.e. biegł ważny szlak handlowy. Gród był ośrodkiem wymiany gospodarczej - miasto leżało na skrzyżowaniu dróg handlowych ze wschodu na zachód i z południa na północ. Dzięki temu miasto posiadało korzystne warunki rozwoju.
XIV - XIX wiek.
Wraz z rozwojem miasta wzrastała także liczba jego mieszkańców. W XIV wieku parafia biecka, wraz z okolicznymi wsiami liczyła 522 osoby. Dane z najstarszej księgi sądowniczej Biecza jednak wskazują na liczbę mieszkańców wynoszącą ponad 3 tysiące. W połowie XVI w. liczba ta wynosiła ok. 3700 osób, a w pierwszej połowie XVII w. ok. 1800 osób.
W pierwszej połowie XVI w. Biecz pod względem wielkości i liczby domów był zaliczany do największych miast Polski. Po wojnach szwedzkich i licznych zarazach liczba mieszkańców pod koniec XVII w. wahała się w okolicach 900. Później zarazy i pożary raz po raz nawiedzały miasto. W 1543 zmarło od zarazy 110 osób, zaś w 1572 - ponad 1500 osób. Kolejne zarazy nadeszły w 1600 i 1622. Opustoszało wówczas 20 domów w samym Bieczu i 18 wokół niego. Podobnie było w 1652. W 1721 miała miejsce największa zaraza, po której pozostało ok. 30 mieszkańców. Na pamiątkę zbudowano kapliczkę św. Michała.
Wojny światowe i teraźniejszość.
W czasie zaborów miasto powoli się rozwijało. Przed wybuchem I wojny światowej w Bieczu mieszkało 3825 osób. Sama wojna nie wyrządziła większych szkód miastu. II wojna światowa przyniosła jednak znaczne straty wśród ludności Biecza. Zniszczeniu uległy też liczne obiekty kulturalne oraz gospodarcze. Na skutek przesiedleń z m.in. Jasła Biecz w 1944 liczył aż 5973 mieszkańców - najwięcej w jego historii.
Po wojnie liczba mieszkańców systematycznie rosła, osiągając szczyt w 1996, gdy w Bieczu mieszkało prawie 5000 osób. Na początku XXI wieku liczba mieszkańców zaczęła spadać i obecnie wynosi 4648.
Żydzi w Bieczu.
W Bieczu nie istniał oficjalny zakaz zamieszkiwania miasta przez Żydów, więc Biecz był głównie miastem żydowskim. W rynku większość sklepów i przedsiębiorstw należało do ludności żydowskiej. W czasie II wojny światowej, w latach 1942-43 hitlerowcy dokonywali tutaj licznych egzekucji; w 1942 na rynku zamordowano ponad 250 Żydów. Jedynymi śladami po Żydach są obecnie kirkut żydowski i pozostałości po Synagodze.

</doc>
<doc id="962248" url="https://pl.wikipedia.org/wiki?curid=962248" title="Michele Bonelli">
Michele Bonelli

Michele Bonelli (ur. 25 listopada 1541 w Bosco Marengo – zm. 28 marca 1598 w Rzymie) właśc. Carlo Bonelli – włoski kardynał. W wieku 18 lat wstąpił do zakonu dominikanów, przyjmując imię zakonne Michele. Następnie był profesorem teologii na uniwersytecie w Perugii. W 1566 Pius V, który był jego krewnym, mianował go kardynałem, pozwalając jednak nadal nosić habit zakonny. Jako pierwszy pełnił urząd superintendenta generalnego Stolicy Apostolskiej. Wielki przeor zakonu maltańskiego w Rzymie, 1568. Protektor zakonu dominikanów w kurii. Kamerling Świętego Kościoła Rzymskiego od 1568, w maju 1570 sprzedał ten urząd kardynałowi Luigi Cornaro, a uzyskane z tego pieniądze (70 tys. skudów) przeznaczył na wsparcie wojny przeciw Imperium osmańskiemu. W 1571 był legatem papieskim w Hiszpanii, Portugalii i Francji. Udzielił Piusowi V ostatniego namaszczenia. Jego następca, Grzegorz XIII, mianował go prefektem Kongregacji ds. Zakonów, uczestniczył też w pracach innych kongregacji. Od 1591 biskup Albano i prefekt Kongregacji ds. Biskupów i Zakonów. Wspierał pojednanie papieża Klemensa VIII z królem Francji Henrykiem IV. 1597 został pierwszym hrabią Bosco Marengo. Zmarł w wieku 56 lat. Pochowano go w kościele dominikanów Santa Maria sopra Minerva w Rzymie.

</doc>
<doc id="962250" url="https://pl.wikipedia.org/wiki?curid=962250" title="Wiktory 2006">
Wiktory 2006

Nagrody Wiktorów za rok 2006
22. edycję gali, która odbyła się 3 czerwca 2007 roku w hotelu Sofitel Victoria, transmitowała telewizja TVN. Uroczystość prowadził Maciej Orłoś.
Lista laureatów.
 

</doc>
<doc id="962251" url="https://pl.wikipedia.org/wiki?curid=962251" title="Kopalina (Roszkowice)">
Kopalina (Roszkowice)

Kopalina – przysiółek wsi Roszkowice w Polsce położony w województwie opolskim, w powiecie brzeskim, w gminie Lubsza. Miejscowość wchodzi w skład sołectwa Roszkowice.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="962255" url="https://pl.wikipedia.org/wiki?curid=962255" title="I Call Your Name">
I Call Your Name

I Call Your Name – czwarty singel szwedzkiego duetu Roxette. Został wydany w styczniu 1988 jako czwarty i ostatni promujący debiutancki album "Pearls of Passion".

</doc>
<doc id="962258" url="https://pl.wikipedia.org/wiki?curid=962258" title="Aksamitowy Kopiec">
Aksamitowy Kopiec

Aksamitowy Kopiec (694 m n.p.m.) – wzniesienie w południowo-zachodniej Polsce w Górach Bystrzyckich, w województwie dolnośląskim.
Wzniesienie położone jest w południowej części pasma Gór Bystrzyckich, po północno-zachodniej stronie wsi Kamieńczyk na wschodnim zboczu Kamyka.
Jest to niewysoki kopiec o płaskim małym wierzchołku nieznacznie wyrastającym ze wschodniego, opadającego w kierunku Wysoczyzny Międzylesia zbocza Kamyka. Wierzchołek wzniesienia podkreśla kopiec usypany z kamieni polnych z kępą drzew liściastych, co czyni wzniesienie rozpoznawalnym w terenie. Otoczenie szczytu oraz zbocza zajmują górskie łąki i nieużytki, miejscami występują kępy drzew liściastych oraz małe połacie lasu świerkowego. Ciągi drzew i krzaków rosnące na zboczach wyznaczają dawne miedze i polne drogi. U podnóża wzniesienia, po południowo-wschodniej stronie, położona jest rozciągnięta na długości ok. 3 km, wyludniająca się wieś Kamieńczyk. Na południowo-wschodnim zboczu znajdują się źródła Aksamitnego Potoku, dopływu Kamieńczyka.

</doc>
<doc id="962259" url="https://pl.wikipedia.org/wiki?curid=962259" title="Chances">
Chances



</doc>
<doc id="962261" url="https://pl.wikipedia.org/wiki?curid=962261" title="Elektrofiltr">
Elektrofiltr

Elektrofiltr, filtr elektrostatyczny, odpylacz elektrostatyczny (skrótowo EF lub ang. ESP, czyli "electrostatic precipitator") – rodzaj odpylacza lub filtru, w którym usuwane są pyły, dymy i aerozole z gazu (gazu technologicznego, spalin lub innych gazów odlotowych, powietrza). Składa się z szeregu elektrod (ostrzowych, drutowych, lub płaskich) pod wysokim napięciem. Pole elektrostatyczne (prawo Coulomba) elektrod powoduje osadzanie się cząstek stałych na płaskiej elektrodzie wychwytującej.
Zasada działania.
Ponieważ cząstki pyłu niesione przez gaz są z natury elektrycznie obojętne, muszą zostać naelektryzowane, tak aby proces oczyszczania mógł zachodzić.
Ładunek elektryczny jest nadawany ziarnom pyłu poprzez wykorzystanie ulotu, tj. opuszczania elektrody przez ładunki elektryczne wskutek wyładowania koronowego – rodzaju wyładowania elektrycznego w niejednorodnym silnym polu elektrycznym, z zastosowaniem napięć rzędu 40–80 kV. Zwykle stosuje się ujemne ładowanie elektrody ulotowej. Ziarna pyłu uzyskują ładunek elektryczny od zjonizowanych przez ulot cząsteczek gazu. Obdarzone ładunkiem elektrycznym wędrują (migrują) do elektrody o ładunku przeciwnym (zjawisko elektroforezy), na której się osadzają (jest to elektroda osadcza bądź zbiorcza). Na elektrodzie cząstki rozładowują się elektrycznie. Następnie są cyklicznie z niej usuwane (strącone lub spłukane).
Siła elektrostatyczna zależy od ładunku ziarna pyłu, zaś ładunek możliwy do zgromadzenia na ziarnie zależy m.in. od rozmiaru tegoż ziarna. Dlatego elektrofiltry bardzo skutecznie (zwykle w ponad 99% dla cząsteczek 1 µm) wychwytują ziarna pyłu.
Historia.
Powszechnie uznaje się, że wynalazcą elektrofiltru był Amerykanin Frederick Gardner Cottrell (1877–1948) stąd inna nazwa – odpylacz Cottrella.
Zastosowanie.
W energetyce zawodowej elektrofiltr jest powszechnie stosowanym urządzeniem pomocniczym kotła opalanego pyłem węglowym. W metalurgii odpyla np. gazy odlotowe ze spiekania surowców, a przy otrzymywaniu miedzi z kruszców siarczkowych odpyla gaz z konwertorowania kamienia miedziowego, zawierający dwutlenek siarki, kierowany do produkcji kwasu siarkowego. W koksowniach znalazł zastosowanie do odpylania i odsmalania surowego gazu koksowniczego. Bywa też stosowany do odpylania gazów odlotowych z pieców obrotowych w cementowniach.
Wady i zalety elektrofiltrów.
Do zalet elektrofiltrów należą:
Natomiast wadami elektrofiltrów są:

</doc>
<doc id="962262" url="https://pl.wikipedia.org/wiki?curid=962262" title="Książkowice">
Książkowice

Książkowice – przysiółek wsi Rogalice w Polsce położony w województwie opolskim, w powiecie brzeskim, w gminie Lubsza. Miejscowość wchodzi w skład sołectwa Rogalice.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="962263" url="https://pl.wikipedia.org/wiki?curid=962263" title="Przelot zwyczajny">
Przelot zwyczajny



</doc>
<doc id="962265" url="https://pl.wikipedia.org/wiki?curid=962265" title="Zapalenie tkanki łącznej">
Zapalenie tkanki łącznej

Zapalenie tkanki łącznej, cellulitis (łac. "cellulitis") – choroba skóry i tkanki łącznej podskórnej, wywoływana przez infekcję bakteryjną (szczepy "Staphylococcus aureus" i "Streptococcus pyogenes").
Choroba często występuje po wcześniejszym zranieniu, ukąszeniu lub poparzeniu, najczęściej na odsłoniętych partiach ciała.
Głównymi objawami są: silne zaczerwienienie skóry (mogącej przybierać nawet odcień purpurowy), ból oraz uczucie pieczenia. Ponadto, na początku rozwoju choroby, mogą występować: ból głowy, nudności, a także gorączka. Samo zapalenie może w praktyce sięgać głębiej, poza tkanki łączne (na przykład do węzłów limfatycznych).
Jako metodę leczenia stosuje się antybiotykoterapię w postaci doustnej i zastrzyków dożylnych. Z metod poza-farmakologicznych najczęściej zalecana jest elewacja zajętej kończyny.

</doc>
<doc id="962266" url="https://pl.wikipedia.org/wiki?curid=962266" title="Sportverein Beuel 06">
Sportverein Beuel 06



</doc>
<doc id="962267" url="https://pl.wikipedia.org/wiki?curid=962267" title="Ulica Żeglarska w Toruniu">
Ulica Żeglarska w Toruniu

Ulica Żeglarska w Toruniu – jedna z ulic na terenie Zespołu Staromiejskiego, dawny Trakt Królewski.
Charakterystyka.
Ulica Żeglarska prowadzi od południowo-wschodniego narożnika Rynku Staromiejskiego do Bramy Żeglarskiej, ma długość ok. 220 m i przebieg południkowy. W średniowieczu odcinek od Rynku do dzisiejszej ul. Kopernika nosił nazwę ul. Kurzej (Hunergasse), odcinek od Kopernika do Rabiańskiej był nazywany różnie, najczęściej w odniesieniu do wieży kościoła św. Janów („naprzeciwko wieży św. Jana”, „pod wieżą św. Jana”), a odcinek od Rabiańskiej do bramy Żeglarskiej był nazywany tak jak dzisiaj – ul. Żeglarską.
Historia.
W średniowieczu była to jedna z najważniejszych ulic miasta, a także jedno z miejsc, gdzie najwcześniej stawiano domy murowane w Toruniu. Stąd najstarsza nazwa zachowana w źródłach – "Ziglergasse" mogła nawiązywać do murowanego charakteru ulicy („ceglarska”). Żeglarska należy do najszerszych ulic na Starym Mieście. W okresie nowożytnym ulica stanowiła część "Via Regia", „Drogi Królewskiej”, którą do miasta wjeżdżali królowie Polski.

</doc>
<doc id="962268" url="https://pl.wikipedia.org/wiki?curid=962268" title="Peter Blake (malarz)">
Peter Blake (malarz)

Peter Thomas Blake CBE (ur. 25 czerwca 1932 w Dartford) – angielski malarz pop-artu; znany m.in. z projektu okładki do ósmego albumu studyjnego The Beatles, zatytułowanego "Sgt. Pepper’s Lonely Hearts Club Band" (1967).
Życiorys.
W 1956 otrzymał nagrodę fundacji Loverhulme. W 1962 zorganizował pierwszą indywidualną wystawę w Londynie. Jego twórczość opierała się na zestawach kolaży i przedmiotów połączonych z tradycyjnym malarstwem. W 1975 wraz z Grahamem Ovendenem założył Bractwo Ruralistów. Razem z innymi członkami Bractwa Davidem Inshawem i Grahamem Ovendenem projektował m.in. okładki do dzieł Williama Shakespeare’a. Został w 1983 odznaczony Orderem Imperium Brytyjskiego z okazji urodzin. 

</doc>
<doc id="962269" url="https://pl.wikipedia.org/wiki?curid=962269" title="Lednica (Błota)">
Lednica (Błota)

Lednica – przysiółek wsi Błota w Polsce położony w województwie opolskim, w powiecie brzeskim, w gminie Lubsza.
Miejscowość wchodzi w skład sołectwa Błota.
W latach 1975–1998 miejscowość administracyjnie należała do ówczesnego województwa opolskiego.
Zobacz też: Lednica

</doc>
<doc id="962271" url="https://pl.wikipedia.org/wiki?curid=962271" title="Rocznik Sądecki">
Rocznik Sądecki

Rocznik Sądecki – wydawnictwo regionalne w Nowym Sączu ukazujące się od 1939 roku. Łącznie do 2016 r. wydano 44 tomy, w których zamieszczono tysiące artykułów, rozpraw naukowych, materiałów źródłowych, recenzji, fotografii i kronikarskich zestawień, w większości o charakterze nowatorskim i pionierskim.
Kolejne tomy „Rocznika Sądeckiego” ukazywały się w następujących latach: I – 1939, II – 1949, III – 1957, IV – 1960, V – 1962, VI – 1965, VII – 1966, VIII – 1967, IX – 1968, X-XI – 1969-1970, XII – 1971, XIII – 1972, XIV – 1973, XV-XVI – 1974-1977, XVII – 1982, XVIII – 1987, XIX – 1990, XX – 1992, XXI – 1993, XXII – 1994, XXIII – 1995, XXIV – 1996, XXV – 1997, XXVI – 1998, XXVII – 1999, XXVIII – 2000, XXIX – 2001, XXX – 2002, XXXI – 2003, XXXII – 2004, XXXIII – 2005, XXXIV – 2006, XXXV – 2007, XXXVI – 2008, XXXVII – 2009, XXXVIII – 2010, XXXIX – 2011, XL – 2012, XLI – 2013, XLII – 2014, XLIII – 2015, XLIV – 2016.
Założycielem i pomysłodawcą nazwy „Rocznika Sądeckiego” był dr Tadeusz Mączyński (1898-1955), nauczyciel gimnazjalny w Nowym Sączu. Motto wydawnictwa ułożył Eugeniusz Pawłowski: "Wielkiej, mocarstwowej Polsce ku chwale, dla upamiętnienia powrotu do Macierzy Śląska Zaolziańskiego, części Czadeckiego, Orawy i sąsiedniej Ziemi Spiskiej, nauce polskiej na pożytek, Ziemi Sądeckiej na sławę i rozszerzanie jej bogatej kultury ten Rocznik poświęca Redakcja." 
W składzie pierwszego komitetu redakcyjnego, który ukonstytuował się 9 września 1938 r. zasiadali: dr Tadeusz Mączyński (red. nacz.), ks. prałat Jędrzej Cierniak, Kazimierz Golachowski, Jan Krupa, Laura Markowska, Eugeniusz Pawłowski, Tadeusz Słowikowski, Walenty Cyło, Jan Markiewicz, Zofia Oleksówna, Romuald Reguła, Józef Stanuch, Józef Wojtyga. 
Składy główne: Miejska Biblioteka Publiczna im. J. Szujskiego, drukarnia katolicka Alojzego Mółki (1876-1964) w Rynku 6, okładkę projektował artysta malarz Romuald Reguła, kolportaż – księgarnie Pisza i TSL. Pierwszy numer ujrzał światło dzienne w czerwcu 1939 r.
Pierwszy po wojnie – Rocznik nr II – ukazał się w 1949 r. Roczniki nr III i IV przygotował Kazimierz Golachowski podejmując się kontynuacji wydawnictwa w 1957 r. Edycją następnych tomów zajmowali się znani sądeccy badacze i regionaliści: Marian Nowak, Edward Smajdor, Henryk Stamirski, Ryszard Wolny, Kazimierz Zając i inni. Od 1992 r. zespołem redakcyjnym, złożonym w większości przez naukowców z Krakowa, kieruje prof. Feliks Kiryk. Sekretarzem redakcji w latach 1992-2006 był Mieczysław Smoleń, a od 2007 r. – Leszek Migrała.
Obecnym wydawcą „Rocznik Sądeckiego” jest prezydent miasta Nowego Sącza i miejscowy oddział Polskiego Towarzystwa Historycznego.
Komitet Redakcyjny w 2007 r.: prof. Feliks Kiryk (przewodniczący), prof. Tadeusz Aleksander, Tadeusz Duda, prof. Julian Dybiec, prof. Bolesław Faron, dr Józef Hampel, Wacław Kawiorski, dr Maria Kruczek, prof. Jan Lach, prof. Franciszek Leśniak, Jerzy Leśniak, Leszek Migrała (sekretarz), Antoni Szczepanek, prof. Michał Śliwa, dr Sławomir J. Tabkowski, ks. Władysław Tarasek i Michał Zacłona.

</doc>
<doc id="962274" url="https://pl.wikipedia.org/wiki?curid=962274" title="Stawy (województwo opolskie)">
Stawy (województwo opolskie)

Stawy – osada w Polsce położona w województwie opolskim, w powiecie brzeskim, w gminie Lubsza.
Miejscowość wchodzi w skład sołectwa Czepielowice. Do osady prowadzi jedynie droga utwardzona. 
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="962280" url="https://pl.wikipedia.org/wiki?curid=962280" title="Chances (singel)">
Chances (singel)

Chances – singel szwedzkiego duetu Roxette. Został wydany w grudniu 1988 jako trzeci promujący album "Look Sharp!" i jednocześnie pierwszy wydany międzynarodowo, poza Szwecją. Piosenka nie odniosła sukcesu na listach przebojów.

</doc>
<doc id="962285" url="https://pl.wikipedia.org/wiki?curid=962285" title="Wydry (województwo kujawsko-pomorskie)">
Wydry (województwo kujawsko-pomorskie)

Wydry – część wsi Wałkowiska w Polsce położona w województwie kujawsko-pomorskim, w powiecie świeckim, w gminie Osie nad Wdą i we Wdeckim Parku Krajobrazowym na obszarze Borów Tucholskich. 
W latach 1975–1998 część wsi administracyjnie należała do województwa bydgoskiego.

</doc>
<doc id="962286" url="https://pl.wikipedia.org/wiki?curid=962286" title="Złotówka">
Złotówka



</doc>
<doc id="962288" url="https://pl.wikipedia.org/wiki?curid=962288" title="Eredivisie (2006/2007)">
Eredivisie (2006/2007)

Sezon 2006/07 Eredivisie rozpoczął się 18 sierpnia 2006. Obrońca tytułu – PSV Eindhoven, szybko wypracował przewagę nad innymi zespołami. Po 20 meczach klub z Eindhoven wyprzedzał: o 11 punktów AZ Alkmaar i o 12 oczek AFC Ajax. W 13 kolejnych meczach PSV Eindhoven roztrwoniło przewagę punktową. Dzięki remisowi PSV z Utrechtem w przedostatniej kolejce, AZ Alkmaar oraz AFC Ajax dogoniły lidera. Wszystkie trzy zespoły: PSV, AZ oraz Alkmaar zgromadziły 72 punkty w 33 meczach. Najlepszy bilans bramkowy miał AZ Alkmaar, drugi pod tym względem był AFC Ajax, trzecie PSV Eindhoven. O tytule mistrzowskim zadecydować miała ostatnia kolejka ligowa. W niej: AZ przegrał z Excelsiorem 2:3, Ajax pokonał Willem II Tilburg 2:0, natomiast PSV rozgromił SBV Vitesse 5:1. PSV oraz Ajax zgromadziły po 75 punktów, ale PSV posiadał lepszy bilans bramkowy (+50) niż Ajax (+49). W związku z tym mistrzostwo przyznano PSV Eindhoven, a zdecydowała o nim jedna bramka.
Play-offs.
Play-offs: Liga Mistrzów.
Drużyny rywalizują systemem pucharowym o jedno miejsce w rozgrywkach Ligi Mistrzów i trzy miejsca w Pucharze UEFA 
AFC Ajax zakwalifikował się do Ligi Mistrzów. AZ Alkmaar, FC Twente i SC Heerenveen zakwalifikowały się do Pucharu UEFA.
Play-offs: Puchar UEFA.
Drużyny rywalizują o jedno miejsce w Pucharze UEFA. Przegrany rywalizacji finałowej rywalizuje o miejsce w rozgrywkach Pucharu Intertoto.
FC Groningen zakwalifikowało się do Pucharu UEFA. FC Utrecht zmierzy się z SBV Vitesse (zwycięzca meczu I) o awans do Pucharu Intertoto.
Play-Offs: Puchar Intertoto.
SBV Vitesse zmierzy się z FC Utrechtem (przegranym meczu F) o start w Pucharze Intertoto.
FC Utrecht zakwalifikował się do rozgrywek Pucharu Intertoto.

</doc>
<doc id="962289" url="https://pl.wikipedia.org/wiki?curid=962289" title="Tolomeo Gallio">
Tolomeo Gallio

Tolomeo Gallio (ur. 25 września 1527 – zm. 3 lutego 1607) – włoski kardynał.
Biografia.
W młodości był sekretarzem kardynała Giovanni Angelo Medici, przyszłego papieża Piusa IV. Biskup Martorano 1560-62, arcybiskup Manfredonii 1562-73. Sekretarz stanu Stolicy Apostolskiej za pontyfikatu Grzegorza XIII 1572-85. 1587 uzyskał promocję do rangi kardynała-biskupa kolejno Albano (1587-89), Sabiny (1589-91), Frascati (1591-1600), Porto e Santa Rufina (1600-03) i Ostia e Velletri (1603-07). Należał do prohiszpańskiej frakcji w kurii rzymskiej. Jako dziekan Kolegium Kardynalskiego przewodniczył obu konklawe w 1605. Zmarł w Rzymie.

</doc>
<doc id="962293" url="https://pl.wikipedia.org/wiki?curid=962293" title="Ewa Paradies">
Ewa Paradies

Ewa Paradies (ur. 17 grudnia 1920 w Lauenburgu, zm. 4 lipca 1946 w Gdańsku) – niemiecka nadzorczyni SS obozu koncentracyjnego Stutthof.
Życiorys.
Mieszkała w Lauenburgu (obecnie Lębork) ze swymi rodzicami przy ul. Neuendorferstrasse 100 (obecnie ul. Kossaka). Była ewangeliczką. Szkołę ukończyła w 1935, potem pracowała w Wuppertalu, Erfurcie (jako konduktorka w tramwajach) i w Lęborku. Nie była zamężna. Od sierpnia 1944 przechodziła przeszkolenie na SS-Aufseherin w obozie koncentracyjnym SK-III Stutthof. W październiku 1944 skierowano ją do podobozu Bromberg-Ost, a od stycznia 1945 z powrotem do SK-III Stutthof. W kwietniu 1945 pilnowała więźniów obozu podczas ich ewakuacji do podobozu Lauenburg (wielu z nich zabiła). W KZ Stutthof Ewa Paradies często polewała zimną wodą nagie kobiety, które musiały stać na śniegu. Pod koniec wojny uciekła, jednak została rozpoznana i zatrzymana przez polskich żołnierzy.
Stanęła przed sądem podczas pierwszego procesu załogi Stutthofu (od 25 kwietnia do 1 czerwca 1946). 31 maja 1946 została skazana na śmierć przez powieszenie. 4 lipca 1946 o godz. 17 została publicznie powieszona na Chełmie w Gdańsku, jako ostatnia z grupy skazanych. Wraz z nią stracone zostały m.in. Elisabeth Becker, Gerda Steinhoff, Wanda Klaff i Jenny-Wanda Barkmann.

</doc>
<doc id="962297" url="https://pl.wikipedia.org/wiki?curid=962297" title="Złotówka (województwo opolskie)">
Złotówka (województwo opolskie)

Złotówka – osada w Polsce położony w województwie opolskim, w powiecie brzeskim, w gminie Lubsza.
Miejscowość wchodzi w skład sołectwa Czepielowice.
W latach 1975–1998 miejscowość administracyjnie należała do ówczesnego województwa opolskiego.

</doc>
<doc id="962298" url="https://pl.wikipedia.org/wiki?curid=962298" title="Xue Yuyang">
Xue Yuyang

Xue Yuyang (chiń. 薛玉洋, pinyin "Xuē Yùyáng"; ur. 4 października 1982) – koszykarz chiński.
Kariera.
Xue został wybrany z 57 numerem draftu NBA w 2003 roku, do Dallas Mavericks po czym został wymieniony do Denver Nuggets, jednak w NBA nigdy nie zagrał. Karierę zaczynał w CBA ("China Basketball Association"), został debiutantem roku, zdobywając 8 punktów i 5 zbiórek, grał wtedy dla Jilin Northeast Tigers. W przyszłym sezonie przeprowadził się do Hong Kong Flying Dragons, gdzie notował 21 punktów (15 w lidze), 8 zbiórek (12 w lidze), i 1 blok który dał mu 8 miejsce w klasyfikacji. W sezonie 2005/06 grał dla Xinjiang Flying Tigers.

</doc>
<doc id="962302" url="https://pl.wikipedia.org/wiki?curid=962302" title="Stefan Rosołowski">
Stefan Rosołowski

Stefan Rosołowski (ur. 26 kwietnia 1918 w Samostrzałowie – zm. 26 maja 2007) – polski literat, bibliotekarz, historyk kultury, doktor habilitowany, pułkownik WP. Przez wiele lat pełnił funkcję wicedyrektora Centralnej Biblioteki Wojskowej, oraz był wiceprzewodniczącym Stowarzyszenia Bibliotekarzy Polskich. 
W stan spoczynku przeszedł w 1976 roku.
Członek Związku Literatów Polskich. Autor tak zwanych „powieści urzędniczych” oraz książek naukowych. 

</doc>
<doc id="962304" url="https://pl.wikipedia.org/wiki?curid=962304" title="FC Universitatea Craiova">
FC Universitatea Craiova



</doc>
<doc id="962306" url="https://pl.wikipedia.org/wiki?curid=962306" title="Zamcze">
Zamcze

Zamcze – przysiółek w Polsce położony w województwie opolskim, w powiecie brzeskim, w gminie Lubsza. Miejscowość wchodzi w skład sołectwa Błota.
W latach 1975–1998 miejscowość administracyjnie należała do ówczesnego województwa opolskiego.
Na terenie przysiółka (cmentarz) znajdują się pozostałości grodziska stożkowego.

</doc>
<doc id="962307" url="https://pl.wikipedia.org/wiki?curid=962307" title="Droga do zatracenia">
Droga do zatracenia

Droga do zatracenia (ang. "Road to Perdition") – amerykański film z gatunku dramatu gangsterskiego z 2002 roku w reżyserii Sama Mendesa. Film powstał w oparciu o czarno-biały komiks o tym samym tytule autorstwa Maxa Allana Collinsa i Richarda Piersa Raynera.
Tytuł jest grą słów – Zatracenie (Perdition) to miasteczko, do którego zmierzają bohaterowie.
Fabuła.
Akcja filmu toczy się w 1931 roku w trakcie Wielkiego Kryzysu, w Rock Island. Michael Sullivan Sr. (Tom Hanks) pracuje dla głowy irlandzkiej mafii - Johna Rooneya (Paul Newman), który wziął go pod swoją opiekę, jeszcze w dzieciństwie. Między mężczyznami istnieje silna więź ojciec-syn, która jest mocniejsza niż relacja Rooneya ze swoim biologicznym synem Connorem (Daniel Craig). Michael ma również dwóch synów Michaela Jr. (Tyler Hoechlin) i Petera (Liam Aiken). Dla starszego syna Michael jest dość zimny, o czym dowiadujemy się już na początku filmu. 
Po krótkiej scenie w domu Sullivanów, która pokazuje dynamikę rodziny, przenosimy się na stypę po śmierci jednego z pracowników Rooneya, który rzekomo próbował oszukać szefa mafii, za co został ukarany. Na pogrzeb i stypę Sullivan zabiera całą rodzinę. Kiedy na stypie przemawia brat zmarłego Finn McGovern (Ciaran Hinds), Michael Sullivan i Connor Rooney przerywają mu gdy zaczyna oskarżać szefa mafii o śmierć brata.
Connor i Michael Sr. mają polubownie wyjaśnić zarzuty Finna wobec Johna. Michael Jr. jest bardzo ciekawy, czym zajmuje się jego ojciec. Chowa się w samochodzie i niepostrzeżenie jedzie wspólnie z ojcem i Connorem Rooneyem na spotkanie z McGovernem. Na miejscu zdarza się tragedia na oczach chłopca. Connor zabija Finna za sugerowanie, jakoby okradał swojego ojca. Kiedy mężczyźni dowiadują się, że Michael Jr. był świadkiem zajścia, Sullivan przysięga, że chłopiec nie zdradzi tajemnicy. 
Tego samego wieczoru John Rooney wysyła Sullivana do właściciela jednego z barów, Tony’ego Calvino, aby zabrać od niego dług. Okazuje się, że Connor wysyła list do Calvino, w którym obiecuje odpuszczenie długów w zamian za zabójstwo Michaela Sullivana. Sullivan w porę zauważa, że coś jest nie tak i zabija Calvino. Kiedy wie, że groziła mu śmierć, pędzi do domu z obawy o swoją rodzinę. Connor Rooney zdążył już zamordować jego żonę Annie (Jennifer Jason Leigh) i syna Petera, myśląc, że był to Michael Jr. Przed ojcem na miejsce dociera Michael Jr., który był zatrzymany w szkole na dłużej z powodu bójek, w jakie się wdawał (następstwa morderstwa Finna, którego był świadkiem). Kiedy Michael Sr. dociera do domu, chłopiec siedzi w ciemności przy stole, w głębokim szoku po widoku nieżyjącej matki i brata. 
Po tragedii rozpoczyna się pełna żądzy zemsty i żałoby pogoń za sprawiedliwością. Wspólny ból zbliża do siebie syna i ojca. Michael Sr. wraz z synem jedzie do Chicago, aby spotkać się z Frankiem Nittim (Stanley Tucci), któremu oferuje swoje usługi w zamian za pozwolenie na zabicie Connora, który po tym, co zrobił rodzinie Sullivan, ukrywa się. Nitti nie zgadza się na tę propozycję. Rooney, który świadomy już jest zamiarów Michaela Sr. zgadza się na zatrudnienie płatnego zabójcy - fotografa miejsc zbrodni Harlena Maguire (Jude Law). Pierwsza próba zabójstwa Sullivana nie udaje się. 
Następnie Michael Sr. przy pomocy syna jako kierowcy rabuje banki z pieniędzy należących do Ala Capone. Ma nadzieję, że uda mu się wymienić je w zamian za morderstwo Connora. Kiedy mafia wypłaca swoje pieniądze z banków, Sullivan spotyka się z księgowym Rooneya - Alexandrem Rancem (Dylan Baker). Okazuje się, że to zasadzka i mężczyznę atakuje Maguire. W wyniku zajścia zabity zostaje Rance, Maguire jest ciężko ranny w twarz, a Sullivan postrzelony w ramię. Michael z synem trafiają do małżeństwa na wsi, które opiekuje się rannym Michaelem. Więź ojca z synem jeszcze bardziej się zacieśnia i zaczynają okazywać sobie miłość. W podzięce Sullivan zostawia parze część pieniędzy, które zebrał rabując banki. 
Z dokumentów księgowego Sullivan dowiaduje się, że Connor okradał swojego ojca przez lata, tworząc konta na dane nieżyjących osób. Jedzie przekazać informację Johnowi Rooneyowi, licząc na to, że mafioza odwoła płatnego zabójcę. Spotykają się w kościelnej krypcie. Okazuje się, że Rooney jest świadomy działań swojego syna i mimo wszystko nie ma zamiaru wydać syna. Sugeruje, by Michael uciekł z miasta, aby ocalić siebie i swojego syna. 
Michael Sr. przepełniony bólem i zawiedziony decyzją Rooneya decyduje się na ostateczny krok. Zabija wszystkich ochroniarzy szefa, a na koniec, ze łzami w oczach, jego samego. Rooney godzi się ze swoim losem i mówi do Michaela: “Cieszę się, że to ty”. Zdarzenie obserwują mieszkańcy okolicznych kamienic. Po śmierci głowy mafii irlandzkiej Nitti nie ma już powodów, by chronić Connora. Zdradza Sullivanowi jego miejsce pobytu, a ten zabija go w hotelowej wannie. 
Ojciec z synem ruszają w swoją ostatnią drogę do miasteczka o nazwie Perdition (tytułowe “zatracenie”), gdzie mieszka ciotka Michaela Jr. Kiedy wszystko wydaje się układać, do nowego domu Sullivanów dociera Maguire, który strzela do Michaela Sr. Fotografuje konającego mężczyznę, a do pokoju wchodzi Michael Jr. i mierzy do Maguire’a z pistoletu. Nie jest jednak w stanie oddać strzału. Wtedy ostatnimi siłami jego ojciec zabija fotografa. Umiera w ramionach syna, mówiąc mu, że jest dumny z tego, że nie mógł zastrzelić Maguire’a. 
Film kończy się narracją prowadzoną przez chłopca, który opowiada o tym, jak wyglądało jego życie po śmierci ojca. Wrócił do małżeństwa, które poznał po postrzeleniu ojca, a para go zaadoptowała. Od śmierci Michaela Sr. nigdy nie trzymał pistoletu w dłoni. Mówi, że kiedy ktoś pyta go, czy jego ojciec był dobrym człowiekiem, zawsze odpowiada: “Był moim ojcem”.
Produkcja.
Powieść graficzna Collinsa w 1999 roku trafiła do producentów (syna i ojca) Deana i Richarda D. Zanuck. Kiedy fabuła spodobała się starszemu Zanuckowi, trafiła do Stevena Spielberga, który podpisał film w swojej wytwórni DreamWorks. Nie zajął się jednak jego reżyserią, ta przypadła Samowi Mendesowi. 
Na scenarzystę Spielberg wybrał Davida Selfa. Ten przygotował scenariusz, który w większości odpowiadał oryginalnej powieści. Później był kilkakrotnie zmieniany przez różnych twórców, przede wszystkim usuwano nadmiar brutalnych scen. Zmieniono również niektóre nazwiska postaci np. Looney na Rooney. 
Twórcy zdecydowali się ograniczyć dialogi w filmie od minimum. Najważniejszym środkiem wyrazu jest kinematografia. Odpowiednie ujęcia bez słów przekazują rozwój fabuły. 
Autor komiksu nadzorował prace nad filmem, jednak nie brał udziału w pisaniu scenariusza. 
Tom Hanks odkąd tylko dostał scenariusz Davida Selfa, był bardzo oddany pracy nad filmem i zbudował osobisty związek z historią Sullivana. Tyler Hoechlin był 14-latkiem podczas nagrywania adaptacji i co ciekawe, naprawdę nauczył się jeździć samochodem na potrzebę roli. Paul Newman był oczywistym wyborem Mendesa na rolę Rooneya. Z kolei Stanley Tucci, który unikał ról o podłożu mafijnym, zgodził się na zagranie Nitti'ego, chcąc współpracować z Samem Mendesem. 
Film kręcony był w Chicago i jego okolicach. Wiele scenografii było budowanych w studiu. Do większości scen wykorzystano zimową porę roku, ale użyto też sztucznego śniegu, aby uzyskać lepszy efekt. 
Conrad Hall legendarny operator filmowy włożył wszystkie pokłady swojego talentu w zbudowanie niesamowitego klimatu filmu. Używał specjalnych i nieoczywistych technik oświetlenia np. wieszanie czarnego jedwabiu na oknach, aby nałożyć filtr na światło dzienne. Głównym motywem było zachowani perspektywy Michaela Jr. podczas nagrywania poszczególnych ujęć. Dlatego przykładowo na początku filmu Michael Sr. jest nagrywany z dość dużej odległości, aby pokazać dystans między dzieckiem a ojcem. Wiele kadrów Hall wziął bezpośrednio z komiksu, przekładając rysunki i ukazaną w nich perspektywę na ekran.
Motywy.
Motyw relacji ojca i syna.
Relacja między synem a ojcem to wątek szeroko rozwijany w filmie. Między postaciami możemy zobaczyć kilka różnych związków. Michael Sullivan Sr. traktuje Johna Rooneya jak ojca, ponieważ ten zaopiekował się nim, gdy był sierotą. Ma do niego ogromny szacunek i wdzięczność za okazaną pomoc. Brak biologicznego związku nie zmienia faktu, że jest to głęboka, rodzinna relacja. Jej bliskość widać np. w scenie, gdy wspólnie grają na pianinie na stypie. Z kolei biologiczny syn Rooneya Connor nie otrzymuje od ojca podobnego traktowania i jest bardzo zazdrosny o bliskość Sullivana z Rooneyem Sr. Te uczucia pociągają za sobą destrukcyjne decyzje, które podejmuje bohater w trakcie filmu. 
Główny wątek to relacja Michaela Sr. z jego starszym synem. Z początku jest ona bardzo zimna i zdystansowana. Symbolem jest korytarz, w którym często znajdują się bohaterowie, ilustrujący dystans między ojcem a synem. W miarę rozwoju akcji relacja bohaterów zacieśnia się w wyniku wspólnie przeżytych traum i cierpień. Sullivan zdaje sobie sprawę z tego, jak bardzo kocha swojego syna. Tytułowa droga jest nie tylko trasą od punktu A do punktu B, ale także metaforą zbliżenia ojca i syna do siebie nawzajem.
Coming of age.
Mimo że fabuła skupia się na mafijnych porachunkach, obserwujemy też dorastanie Michaela Jr., na które silnie wpływają tragiczne wydarzenia. Chłopiec zderza się ze skomplikowanymi sytuacjami, zarezerwowanymi zazwyczaj dla dorosłych. Tytułowa droga to metafora dorastania i szukania samego siebie.
Motyw wody.
W filmie symbolika wody odgrywa dużą rolę. Reżyser Sam Mendes stworzył bezpośredni związek wody ze śmiercią. Obecność wody w jakiejkolwiek postaci zwiastuje, że wkrótce wydarzy się coś złego. Motyw wprowadzony zostaje w scenie pogrzebu Danny’ego McGoverna poprzez kostki lodu, którymi otoczona jest trumna. W innych fragmentach filmu pojawia się deszcz, pot na skroni Michaela Sr. czy ocean w ostatnich fragmentach filmu.
Komiks a film.
Film "Droga do zatracenia" jest oparty na komiksie, jednak w samej kinematografii i rozwoju akcji twórcy odeszli od przebodźcowania znanego z filmów komiksowych. Został przetworzony na bardziej elementarnym poziomie. Według autora powieści graficznej Maxa Allana Collinsa dzieło Mendesa przynajmniej w 2/3 bezpośrednio odpowiada jego książce. 
Jedną z największych różnic jest wprowadzenie do filmu postaci fotografa-zabójcy Maguire'a, który jest syntezą wszystkich seryjnych zabójców, którzy w komiksie ścigali Michaela Sullivana i jego syna. Taki krok spotkał się z aprobatą Collinsa. Postać Maguire'a nadaje komiksowego przerysowania do filmowej adaptacji poprzez zmianę ścieżki dźwiękowej czy np. kadry imitujące ujęcia aparatu. 
W filmie ograniczono również brutalność powieści graficznej. Scen zabójstw jest dużo mniej, a ich drastyczność jest złagodzona. Reżyser postawił na metafory i grę kompozycją. 
Narracja w filmie prowadzona jest przez nadal młodego Michaela Jr., jednak w komiksie historię opowiadał już dorosły Sullivan, przygotowujący się do roli księdza. 
Przyjęcie filmu.
Box office.
"Droga do zatracenia" wyświetlana w niemal 1800 kinach, w weekend otwarcia zdobyła 22,1 milionów dolarów. Ostatecznie zysk wzrósł do 104,5 milionów dolarów w Stanach Zjednoczonych i 76,5 miliona dolarów w innych krajach. 
Recenzje krytyków.
Produkcja zdobyła pozytywne recenzje krytyków, którzy zwracali uwagę przede wszystkim na kinematografię, scenografię i grę aktorską Hanksa i Newmana. Na stronie Rotten Tomatoes film zdobył 81% na podstawie 214 recenzji. 
Krytycy James Berardinelli i Roger Ebert wspólnie pochwalili kinematografię i stronę wizualną, jednak obaj zwrócili uwagę na brak budowy związku emocjonalnego odbiorcy z bohaterami. ich kreacja była na tyle zimna i zdystansowana, że nie pozwalała widzowi utożsamić się z którąś z postaci, może poza młodym Michaelem. 
Nagrody.
Oscary
Złote Globy
BAFTA
Akademia Akcji, Fantasy i Horroru – Saturn 2003
Camerimage 2002
Amerykańska Gildia Producentów Filmowych – Złoty Laur 2003
Amerykańska Gildia Kostiumologów – CDG 2003
Amerykańska Gildia Scenografów – ADG 2003
Amerykańskie Stowarzyszenie Operatorów Filmowych ASC 2003
Międzynarodowa Akademia Prasy – Satelita 2003

</doc>
<doc id="962308" url="https://pl.wikipedia.org/wiki?curid=962308" title="Nokia 6288">
Nokia 6288

Nokia 6288 – telefon komórkowy produkowany przez firmę Nokia, działający w sieci GSM 900/1800/1900.

</doc>
<doc id="962316" url="https://pl.wikipedia.org/wiki?curid=962316" title="Marktheidenfeld">
Marktheidenfeld

Marktheidenfeld – miasto w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, siedziba wspólnoty administracyjnej Marktheidenfeld, do której jednak miasto nie należy. Leży ok. 17 km na południowy zachód od Karlstadt, nad Menem, przy autostradzie A3, drodze B8 i byłej linii kolejowej Lohr am Main - Würzburg.
Siedziba firmy WAREMA Renkhoff SE - europejskiego lidera produkcji przesłon słonecznych do mieszkań, domów i biurowców. www.warema.com. 
Dzielnice.
W skład miasta wchodzą następujące dzielnice: 
Polityka.
Burmistrzem jest Helga Schmidt-Neder z WW.
Rada miasta:
Współpraca.
Miejscowości partnerskie:

</doc>
<doc id="962320" url="https://pl.wikipedia.org/wiki?curid=962320" title="Spawanie łukiem krytym">
Spawanie łukiem krytym

Spawanie łukiem krytym (SAW - "Submerged Arc Welding") – metoda spawania polegająca na łączeniu elementów metalowych za pomocą elektrody w otulinie granulowanego topnika. Z powodu wytwarzania wysokiej temperatury przez łuk elektryczny, topnik stapiając się tworzy ochronną warstwę żużla pokrywającego spoinę i nie dopuszcza do utlenienia spoiny. Tego typu proces spawania prowadzi się zwykle za pomocą w pełni zautomatyzowanego sprzętu, dostępne są także ręcznie prowadzone uchwyty. Dla zwiększenia wydajności spawania stosuje się rozwiązanie z kilkoma elektrodami. Metoda spawania łukiem krytym, dzięki bardzo dużej szybkości spajania, bardzo dobrze nadaje się do wykonywania długich prostoliniowych złączy w pozycji podolnej. Metoda jest często stosowana w trakcie produkcji zbiorników ciśnieniowych, w zakładach chemicznych, w trakcie wytwarzania dużych konstrukcji stalowych, w pracach naprawczych oraz w przemyśle stoczniowym.

</doc>
<doc id="962321" url="https://pl.wikipedia.org/wiki?curid=962321" title="Rezerwat przyrody Jar Rzeki Raduni">
Rezerwat przyrody Jar Rzeki Raduni



</doc>
<doc id="962323" url="https://pl.wikipedia.org/wiki?curid=962323" title="Kwiatki (Jaszcz)">
Kwiatki (Jaszcz)

Kwiatki – część wsi Jaszcz w Polsce położona w województwie kujawsko-pomorskim, w powiecie świeckim, w gminie Osie.
Miejscowość położona jest przy trasie linii kolejowej Laskowice Pomorskie – Szlachta – Czersk (przystanek kolejowy Kwiatki) i na obszarze Wdeckiego Parku Krajobrazowego.
W latach 1975–1998 miejscowość administracyjnie należała do województwa bydgoskiego.

</doc>
<doc id="962324" url="https://pl.wikipedia.org/wiki?curid=962324" title="Howard Martin Temin">
Howard Martin Temin

Howard Martin Temin (ur. 10 grudnia 1934, zm. 9 lutego 1994) – amerykański profesor onkologii, wirusologii, genetyk, laureat Nagrody Nobla w roku 1975 w dziedzinie fizjologii i medycyny.
Życiorys.
Howard Martin Temin urodził się 10 grudnia 1934 w Filadelfii, (Pensylwania, USA, jako drugi z trzech synów Annette i Henry Teminów. Jego ojciec był adwokatem, a matka działaczka społeczną.
Podstawowe wykształcenie uzyskał w szkołach w Filadelfii. Jego zainteresowania biologiczne narodziły się w latach 1949-1952 w trakcie uczestniczenia w programie dla studentów szkoły średniej w Laboratorium Jacksona Laboratorium w Bar Harbor, Maine i latem 1953, które spędził w Instytucie Badań nad rakiem ("Institute for Cancer Research"). W latach 1951-1955 uczęszczał do Swarthmore College, biorąc w nich udział w ważnych i mniej ważnych programach badawczych ("Honors Program").
W 1955 roku Temin został studentem biologii w Kalifornijskim Instytucie Technologii w Pasadenie w Kalifornii, specjalizując się w embriologii doświadczalnej. Po półtora roku zmienił dotychczasowy kierunek na wirusologię zwierzęcą, stając się studentem w laboratorium profesora Renato Dulbecco. Doktorat napisał na temat wirusa RSV.
W Kalifornijskim Instytucie Technologii pracował również z profesorem Maxem Delbrückiem i z dr. Matthew Meselsonem. Po obronie doktoratu w 1959 roku przez kolejny rok pracował w laboratorium prof. Dulbecco jako asystent. W tym samym roku prowadził badania eksperymentalne, których efektem było sformułowanie hipotezy prowirusa dla wirusa RSV.
W 1960 Howard Temin przeprowadził się Madison i jako asystent profesora pracował w McArdle Laboratorium Badań nad rakiem ("McArdle Laboratory for Cancer Research"), będący działem onkologii w Szkole Medycznej Uniwersytetu Wisconsin w Madison. Jego pierwsze laboratorium znajdowało się w suterenie wyposażone w bardzo prymitywny sprzęt. Tam wykonał eksperymenty, które doprowadziły w 1964 roku do sformułowania hipotezy prowirusa DNA. Pod koniec 1964 roku jego laboratorium zostało przeniesione do nowego budynku. Z biegiem czasu zdobywał kolejne stopnie naukowe: profesora nadzwyczajnego, "Wisconsin Alumni Research Foundation Professor of Cancer Research" a w roku 1974 został profesorem Amerykańskiego Instytutu Onkologii Wirusowej Raka i Biologii Komórki. Od 1964 do 1974 otrzymywał nagrody za rozwój kariery od Narodowego Instytutu Raka.
W roku 1960 pracował nad kontrolą mnożenia niezarażonych komórek i nad wirusem RSV zakażonych komórek w kulturze. Praca ta doprowadziła do uznania roli określonych czynników surowicy w kontroli mnożenia komórki i przedstawieniu, że produkcji "multiplication-stimulating" w surowicy cielęcej dla fibroblastów kurczęcia był ten sam jak u hormonu somatomedin.
Do roku 1975 jego dalsze badania doprowadziły do odkrycia nowego mechanizmu przekazywania informacji genetycznej i warunkującego go enzymu nazwanego odwrotną transkryptazą. W roku 1975 otrzymał Nagrodę Nobla, wraz z Renato Dulbecco i Davidem Baltimore, za odkrycie oddziaływań między wirusami onkogennymi a genetycznym materiałem komórki.
Howard Martin Temin w 1962 roku poślubił Rayle Greenberg z Brooklynu z Nowego Jorku, genetyczkę, z którą miał dwie córki Sarah Beth i Miriam.
W 1994 zmarł na raka płuc.
Nagrody i wyróżnienia.
Howard Martin Temin był redaktorem dzienników, m.in. "Journal of Cellular Physiology, Journal of Virology", i Procesów Narodowej Akademii Nauki USA. Był członkiem honorowym Narodowego Instytutu Zdrowia sekcji Badań Wirusologii oraz członkiem amerykańskiego komitetu do walki z AIDS. Był laureatem wielu nagród, m.in.:

</doc>
<doc id="962327" url="https://pl.wikipedia.org/wiki?curid=962327" title="Domenico Pinelli">
Domenico Pinelli

Domenico Pinelli (ur. 21 października 1541 w Genui – zm. 9 sierpnia 1611 Rzymie) – włoski kardynał.
Życiorys.
Pochodził z Genui z rodziny senatorskiej. Ukończył prawo na Uniwersytecie w Padwie w 1562. Od 1563 pracował w kurii papieskiej. Biskup Fermo 1577-85. W 1585 został mianowany kardynałem prezbiterem. Legat w Romanii (1586-87) oraz w Umbrii i Perugii (1591-97). Uczestniczył w pracach wielu kurialnych dykasterii. Jako archiprezbiter bazyliki liberiańskiej (od 1587) uczestniczył w obchodach roku jubileuszowego 1600. Kardynał biskup Albano (1603), Frascati (1603-05), Porto e Santa Rufina (1605-07) i Ostia e Velletri (1607-11). Pod nieobecność kardynała Pietro Aldobrandini kierował pracami Trybunału Sygnatury Apostolskiej oraz Penitencjarii Apostolskiej. Dziekan kolegium kardynalskiego 1607-11.

</doc>
<doc id="962328" url="https://pl.wikipedia.org/wiki?curid=962328" title="Luigi Facta">
Luigi Facta

Luigi Facta (ur. 16 listopada 1861 w Pinerolo, zm. 5 listopada 1930 tamże) – włoski polityk i dziennikarz.
Po ukończeniu studiów prawniczych pracował jako dziennikarz. Karierę polityczną rozpoczął w roku 1892, kiedy wybrany został do izby deputowanych regionu Piemont (zasiadał w niej przez 30 lat). Był członkiem włoskiej partii liberalnej oraz pełnił funkcje podsekretarza w ministerstwach sprawiedliwości i spraw wewnętrznych. W latach 1910 – 1912 oraz 1917 – 1924 był ministrem finansów. W dniu 26 lutego 1922 objął stanowisko premiera włoskiego rządu i pełnił tę funkcję do 28 października tego roku. Ze stanowiska odwołany został przez króla Wiktora Emanuela III z powodu niepopierania ideologii faszystowskiej, która w tym okresie zaczęła dominować we Włoszech. Jego następcą został w dniu 30 października Benito Mussolini.

</doc>
<doc id="962334" url="https://pl.wikipedia.org/wiki?curid=962334" title="Friedrich Wilhelm Foerster">
Friedrich Wilhelm Foerster

Friedrich Wilhelm Foerster (ur. 2 czerwca 1869 w Berlinie, zm. 9 stycznia 1966 w Kilchbergu) – niemiecki etyk, pedagog, twórca filozofii wychowania jako kształtowania charakteru, koncepcji wychowania do wolności wyboru. Syn Wilhelma Juliusa Foerstera, brat Karla Foerstera.
Życiorys.
Foerster urodził się w Berlinie w wolnomyślicielskiej rodzinie, jako syn Wilhelma Foerstera – dyrektora obserwatorium astronomicznego i Karoliny z Paschenów. Wychowywany był w duchu humanizmu, klasyczności i niemieckiego idealizmu, a ideał obyczajowy, który zastępował w tym środowisku religię i kształtowana przez całe życie świadomość etyczna wywarły znaczący wpływ na jego poglądy. W 1889 r. otrzymał świadectwo dojrzałości gimnazjum Fryderyka Wilhelma w Berlinie i rozpoczął studia filozoficzne i socjologiczne studia na uniwersytetach we Fryburgu Badeńskim i Berlinie. W 1893 r. obronił pracę doktorską „Rozwój etyki Kanta aż do krytyki czystego rozumu”.
W działalność na rzecz idei etycznych zaangażował się w wieku 24 lat – został członkiem założonego przez F. Adlera „Ruchu Etycznego”, był redaktorem naczelnym tygodnika „Kultura Etyczna”. Początkowo swoje poglądy przeciwko nacjonalizmowi pruskiemu wypowiadał na łamach prasy, wkrótce jednak spostrzegł bezcelowość takiego zachowania i udał się w pierwszą podróż do Anglii i Ameryki, studiować nad tamtejszym ruchem robotniczym i wychowaniem. Jego zainteresowania koncentrowały się już wówczas wokół zagadnień karności, stąd też chęć przyjrzenia się sądownictwu dla małoletnich przestępców. Po powrocie do Niemiec oddał się karierze uniwersyteckiej, która jednak została dramatycznie przerwana skazaniem na 3-miesięczny pobyt w więzieniu w Wechselmünde, za wymierzona przeciwko socjalistom krytykę mowy cesarza Wilhelma II. Dalsze lata swojego życia spędzał on więc w Szwajcarii, gdzie w Zurychu objął posadę sekretarza generalnego Międzynarodowego Związku Etycznego.
Z tego okresu pochodzi praca „Bezrobocie i współczesny rozwój gospodarczy”. W 1899 r. habilitował się na Uniwersytecie Zuryskim na podstawie pracy „Wolność a odpowiedzialność moralna”.
Rok 1899 był dla Foerstera przełomowy o tyle, że doświadczył głęboko przeżytego nawrócenia. Początkiem zwrócenia się ku chrześcijaństwu były próby poszukiwania odpowiedzi na poważne problemy etyczne, których nie mógł do końca rozwiązać jako „nowoczesny” i „niezależny” etyk. Zaś podróż po Ameryce i obserwowanie nędzy ludzi mieszkających w przemysłowych dzielnicach wielkich miast, a także wiele czasu spędzanego na przemyśleniach stały się katalizatorem dla tego procesu. Sam mówi o tej przemianie – „Zacząłem patrzyć na chrześcijaństwo zupełnie innymi oczyma. Zdawało mi się ono poprzednio obce dla życia, przestarzałe i martwe – teraz ujrzałem, że ja jestem obcy dla życia – martwy.” Foerster wyznawał „pierwotne” chrześcijaństwo – „zawisł ostatecznie między protestantyzmem a katolicyzmem”, a jego antropologia z biegiem lat była coraz bliższa nauce kościoła katolickiego, przez co wywarł on też silny wpływ na katolicką pedagogikę religijną. W książce „Religia, a kształcenie charakteru. Dociekania psychologiczne i pedagogiczne wskazania” podsumował wcześniejszy etap swojego życia, przyznając, że „przez osiem lat prowadził Kursa dla młodzieży (…) ażeby teoretyczne poglądy na tym polu zastosować i stwierdzić praktycznie. I oto samo już baczne i pilne rozważnie stanów człowieka wewnętrznego oraz obserwacja pedagogiczna wystarczyły mu do poznania, że był z błędzie, gdyż prawdziwe poznanie natury ludzkiej oraz oparte na nim do głębi sięgające oddziaływanie na wolę ludzką można znaleźć jedynie w religii chrześcijańskiej”. Ostatecznym zakończeniem tego okresu stała się rezygnacja z pracy w Związku Kultury Etycznej i publikacji w gazecie „Kultura Etyczna”.
Jednocześnie zyskiwał on coraz większą popularność, czego wyrazem jest fakt, że jego wykłady gromadziły tłumy słuchaczy, a książki rozchodziły się w tysiącach egzemplarzy.
Z tego okresu pochodzą: „Nauka o młodzieży” ("Jugendlehre") 1904, „Wiedza o życiu” ("Lebenskunde") 1904, „Technika i etyka” ("Technik und Ethik") 1905, „Szkoła i charakter” ("Schule und Charakter") 1907, „Etyka i pedagogika płciowa” ("Sexualethik und Sexualpädagogik") 1908, „Chrześcijaństwo a walka klas” ("Christentum Und Klassenkampf") 1908, „Umiejętność życia” ("Lebensführung") 1909, „Autorytet i wolność” ("Autorität Und Freiheit") 1910, „Wychowanie obywatelskie” ("Staatsbürgerliche Erziehung") 1910, „Wina i pokuta” ("Schuld und Suhne") 1911, „Zagadnienie służących i panie domu” ("Dienstbotenfrage Und die Hausfrauen") 1912.
W 1913 r. Foerster objął katedrę pedagogiki na uniwersytecie wiedeńskim, jednak trzeba przyznać, że nie obawiał się wyrażać swoich poglądów i tak, wskutek krytyki pod adresem monarchii austro-węgierskiej, musiał opuścić Wiedeń i w kwietniu 1914 r. rozpoczął pracę w katedrze pedagogiki uniwersytetu w Monachium. W czasie I wojny światowej wielokrotnie występował przeciwko szowinizmowi i militaryzmowi, „wojna była według niego wynikiem amoralnej polityki Bismarcka i jego następców, a jego zdaniem misją Niemiec było zorganizowanie federacji państw europejskich. Niemniej poglądy te sprawiły, że zmuszony był po raz kolejny wyemigrować do Szwajcarii.”. W tym czasie ukazały się: „Kara i wychowanie” ("Strafe Und Erziehung") 1914, „Młodzież niemiecka a wojna światowa” ("Die deutsche Jugend Und der Weltkrieg") 1915, „Wychowanie i samowychowanie” ("Erziehung Und Selbsterziehung") 1917.
W czasie wojny zaprzyjaźnił się z idealistą – Kurtem Eisnerem, od którego już po zakończeniu I wojny światowej otrzymał stanowisko posła bawarskiego w Szwajcarii, jednak utracił je po udanym zamachu na przyjaciela. Zajął się wówczas wyłącznie pracą naukową w Lucernie i z tego okresu, poza licznymi artykułami publikowanymi w "Etische Kultur" i w "Die Menschheit" od 1900 r., pochodzą następujące działa książkowe: „Anglia w oświeceniu H. S. Chamberlaina” ("England In H. S. Chamberlaines Beleuchtung") 1918, „Etyka i pedagogika polityczna” ("Politische Ethik Und politische Pädagogik") – nowe wydanie ("Staatsbürgerliche Erziehung") 1918, „Dzieło Bismarcka w świetle polityki wielko niemieckiej” ("Bismarcks Werk Im Lichte der grossdeutschen Politik") 1918, „Wątpliwości co do szkoły jednolitej” ("Badenken gegen die Einheitsschule") 1918, „Polityka świata a sumienie świata” ("Weltpolitik Und Weltgewissen") 1919, „Co sądzić o niemieckim sposobie prowadzenia wojny” ("Zur Beurteilung der deutsche Kriegführung") 1919, „Moja walka przeciw militarystycznym i nacjonalistycznym Niemcom” ("Mein Kampf gegen das militaristische Und nationalistische Deutschland") 1920, „Problemat kulturalny Kościoła” ("Das kultur problem der Kirche") 1920, „Chrześcijaństwo a pedagogika” ("Christienum und Pädagogik") 1920, „Liga narodów, jako wspólnota kulturalna” ("Völkerbund als Kulturgemeinschaft") 1920, „Centralizm czy federalizm” ("Zentralismus oder Föderalismus") 1920, „Chrystus a życie człowieka” ("Christus und das menschliche Leben") 1921, „Etyka stosowana w polityce” ("Angewandte politische Ethik") 1922, „Dusza młodzieży, jej dążenia i cele” ("Jugendseele, Jugendbewegung und Jugendziel") 1923.
Sądząc już po tytułach jego dzieł – Foerster angażował się bardzo mocno w politykę i na bieżąco odpowiadał na nastroje, jakie panowały w społeczeństwie niemieckim, a przy tym szczególnie nie zgadzał się z kierunkiem myśli, jaki prezentowały ówczesne Niemcy. „Obserwując dochodzenie do władzy Adolfa Hitlera, pisał: &lt;Znowu widzimy, jak banda bezideowa i bezduszna (…) pcha się do decydowania o losie Niemiec&gt;, a na rok przed objęciem przez Hitlera władzy w artykule "Quo vadis Germania?" w piśmie „Die Zeit, Organ für grundsätzliche Orientierung” pisał o groźbie wojny światowej. Nic więc dziwnego, że po objęciu sterów przez Adolfa Hitlera, został on pozbawiony obywatelstwa niemieckiego i od 1933 r. przebywał w Paryżu, a w latach 1942–1964 w Nowym Jorku. W czasie II wojny światowej mówił o &lt;niemieckim nazizmie, barbarzyńskim i głęboko zakorzenionym&gt;”, co przyczyniło się do publicznego palenia przez faszystów jego dzieł w Monachium i Berlinie.
W 1951 r. w Bonn zostało utworzone F.-W.-F.-Gesellschaft, jednak Foerster nigdy już do Niemiec nie wrócił. Zmarł w 1966 r. w Kilchsbergu.
Jego poglądy miały tak wielu przeciwników, jak i zwolenników. Wyrażając je, wielokrotnie narażał się ówczesnym władzom i ponosił osobistą cenę za konsekwencję i wierność poznanej prawdzie, jednak całym swoim życiem potwierdzał głoszone przez siebie teorie.
Był laureatem wielu doktoratów honoris causa. Odznaczony został złotym medalem za zasługi dla chrześcijańskiej kultury Uniwersytetu Katolickiego w Windson (Kanada). W roku 1964 otrzymał wyrazy uznania i błogosławieństwo papieża Pawła VI.
Foerster powiedział o sobie, że nie jest pedagogiem ani z urodzenia ani z wykształcenia, co potwierdza fakt, że w czasie swojej działalności naukowej wygłosił więcej wykładów z etyki, polityki czy socjologii, niż pedagogiki. Zresztą dość sceptycznie podchodził do pedagogiki jako nauki. Twierdził, że to, co można naukowo powiedzieć o problemie wychowania ma ograniczoną wartość, bowiem pedagogiczne poznanie dokonuje się bardziej przez psychologiczną intuicję, która nie jest każdemu dana, niż przez naukowe myślenie.
W jego życiu najpierw pojawiły się pytania o etykę, które później wiodły go ku konieczności praktycznego ich rozwiązania na gruncie analiz pedagogicznych. Nie interesowały go reguły etyczne jako takie, lecz konkretne warunki ich urzeczywistniania.
Wpływy filozoficzne.
Foerster wielokrotnie w ciągu swojego życia nawiązywał do innych, znanych już wówczas filozofów, przede wszystkim: św. Augustyna, św. Tomasza, F. Nietzschego, A. Schopenhauera, I. Kanta, czy Platona.
„Św. Augustyn powiedział raz, że naukę o zwyrodnieniu natury ludzkiej ten tylko zrozumie, kto naprawdę zwalcza swe namiętności” Foerster natomiast zwalczanie swych namiętności przypisuje temu, czemu ma służyć kształtowanie charakteru – przezwyciężaniu siebie. Dla niego, owo przezwyciężanie siebie nie istnieje bez samowychowania i poprzedzającego go – wychowania do samowychowania. Wyznacza on wyraźną zależność między popędami i odruchami ciała a kierującym nimi duchem, który tak, jak u św. Augustyna – nadaje człowiekowi właściwą wartość. Zarówno św. Augustyn, jak i Foerster przedstawiali życie jako nieustanną „walkę”, ciągłe ścieranie się radości i smutków, dobra i zła, a przez to konieczność dokonywania wyborów. Zdaniem Foerstera człowiekowi pomagają w tym wykształcone: wola i charakter, bowiem – jak pisał Augustyn – człowiek może sobie poradzić z przeciwstawnością tęsknot i aspiracji, jeżeli wychowanie go do tego przygotuje, wyposaży w umiejętność dokonywania własnego, zewnętrznie nie determinowanego, wolnego wyboru. Jednocześnie wolność nie oznacza tutaj kierowania się egoistycznymi pobudkami, ale świadomy, trudny wybór absolutnych wartości – jest to droga, która przez zdobywanie autonomii wewnętrznej wiedzie ku Bogu.
Jak przyznaje sam Foerster – studia nad działami św. Tomasza dały mu „decydujące dla jego dalszego życia wyobrażenia o obrazie porządku rzeczywistości”. Dla obu świat jest uporządkowanym systemem materialnych i duchowych bytów, pomiędzy którymi, łączący oba te elementy, znajduje się człowiek. Wielokrotnie powołuje się on na stwierdzenie św. Tomasza, że moralność jest ruchem stworzenia ku Bogu, dlatego też życie moralne nie może być w jego opinii etyczną, dowolną mozaiką, ale winno stanowić odkrywanie „Bożego planu”. Jednocześnie, przyznając, że zachwycanie się własnym postępem moralnym jeszcze bardziej niszczy człowieka niż wina, unika on zarzutu o eudajmonizm. Podobnie jak św. Tomasz, Foerster przyznaje, że człowiek jest istotą „spotencjalizowaną”, która z samej natury dąży do urzeczywistnienia się w pełni bytu.
Foerster, mimo nierzadko skrajnego stanowiska, wielokrotnie nawiązuje do nietzscheańskiej interpretacji człowieka i świata. Jednym z powodów jest fakt, że F. Nietzsche pokazał „konsekwencje odrzucenia Boga: immoralizm, pustkę egzystencjalną, tragizm ludzkiego losu, perspektywy nihilizmu”. U Foerstera Bóg nie umarł – jest żywy, a wartości nie „przewartościowały się” – nie muszą płynąć z życia. Nową uniwersalną rzeczywistość można tworzyć poprzez likwidację przepaści pomiędzy postępem materialnym a moralnym ludzkości. Zarówno Foerster, jak i Nietzsche budują obraz silnego człowieka, którego moc nie pozwala mu uginać się przed jego popędami, ułomnościami i zewnętrznymi czynnikami płynącymi ze świata. Wszystko to następuje na drodze „samoprzezwyciężania”, które jest zasadniczą drogą do doskonałości – do „mocnego charakteru” lub „nadczłowieka”.
Foerster w swoim dziele Chrystus a życie ludzkie nawiązuje bezpośrednio do Schopenhauera, mówiąc, że w jego poglądach „zdobywa natura niejako własną samowiedzę; zmusza on [Schopenhauer] ją do wyznania prawdy, aczkolwiek czyni to ona niechętnie, gdyż złudzenie stanowi przecież środek walki, za pomocą którego natura stara się opanować ducha”. Poza tym zaczerpnął on od Schopenhauera utożsamianie woli z charakterem – najbardziej wewnętrzną i niezmienną strukturą człowieka, w której istotę stanowi wola. Schopenhauer stał na stanowisku owej niezmienności charakteru, twierdząc, że wychowanie narzuca tylko pewną szatę na to, co ukształtowane, ale tego nie zmienia – w czym zdecydowanie różnił się od Foerstera. Niemniej można przyjąć, że świadomość jego poglądów ustrzegła Foerstera przed popadnięciem w zbyt entuzjastyczny optymizm w wychowaniu.
Platon z kolei był dla Foerstera wielkim organizatorem świata wewnętrznego poprzez to, że wyznaczył każdej sile należne jej miejsce i zadanie. Nauki Platona o ideach mogą przyczynić się do odwrócenia człowieka od rzeczy zewnętrznych i skierowanie jego uwagi do wewnątrz. Jak zauważa on i wyraźnie z tą filozofią się identyfikuje – Platon podkreśla przezwyciężanie samego siebie jako dobro osobiste, nawet wówczas, gdy wymagane jest przez państwo.
Wyraźny wpływ na poglądy Foerstera miał też I. Kant (z jego życia i twórczości napisał doktorat), którego najbardziej odpowiadające mu myśli streszcza on w słowach: „ludzie obdarowani największą mocą sumienia, odczuwali wyraźnie po wsze czasy, że moralne ich pobudki nie są bynajmniej tylko refleksem społecznych warunków życia (…) wyższa duchowa siła w człowieku nie może wyczerpać się całkowicie w służbie zmysłowego ja, lecz stara się raczej powrócić do swego Praźródła i jemu to podporządkować i oddać w służbę całe życie organiczne. (…) pod tym względem słuszność pozostaje po stronie Kanta, a nie płytkich wywodów ewolucjonizmu: na człowieka włożone jest z góry przez najistotniejszą jego istotę coś, czemu nigdy nie może się sprzeniewierzyć, nie odczuwając równocześnie tego upadku jako wstrząsu.”
Poglądy.
Celem wychowania dla Foerstera jest kształtowanie charakteru, pojawia się więc pytanie – co określa on tym mianem. Jak słusznie sam zauważa – potocznie może być on rozumiany z jednej strony jako coś zupełnie neutralnego, mianowicie dążenia woli, duchowe i obyczajowe właściwości człowieka (tutaj mówimy zarówno i dobrym, jak i złym charakterze), z drugiej zaś charakter oznacza najpewniejsze cele każdego wewnętrznego kształcenia – „posiadanie charakteru” (w tym znaczeniu charakter ma znaczenie wyłącznie pozytywne).
Wychowanie więc ma służyć wykształceniu w człowieku czegoś silnego i niezmiennego, osobowości, która pozostanie wierna swojemu duchowemu przeświadczeniu i nie podda się żadnym zewnętrznym wpływom. Foerster raczej unika dokładnego definiowana wykorzystywanych przez siebie pojęć, częściej zastępuje je plastycznymi opisami zachowań, które mogą je oznaczać. Dlatego też, przy rozstrzyganiu czym jest charakter, z pomocą przychodzi nam A. Szycówna – autorka wstępu do polskiego wydania książki „Szkoła i charakter”, która głosi „charakter człowieka – to takie wykształcenie jego woli, które wytwarza całkowite panowanie nad popędami, uczuciami, myślami, kierowanie ich ku świadomym, jasno określonym celom, dążenie do najlepszego spełnienia zadań życiowych, zgodnie z ideałem prawdziwego człowieczeństwa.”.
Posiadanie dokładnie określonego celu wychowania zapobiega też według niego jednostronnemu rozwojowi i umożliwia utrzymanie poszczególnych czynników kształcenia we właściwej proporcji względem celu ogólnego tak, aby bieżące potrzeby nie przesłoniły dążenia do ideału. Cel wychowania jest celem nadrzędnym i utożsamia go z celem, sensem życia, dlatego też jego system wychowawczy można nazwać „filozofią wychowania”. Przywiązuje on także dużą uwagę do jasnego sprecyzowania celu, bowiem taki, sformułowany mgliście nie dysponuje żadna siłą.
Zatem opisując dobrze ukształtowany charakter, zwraca on uwagę na fakt, że współcześnie dwa pierwiastki – męski i żeński, które powinny wzajemnie się łączyć, rozpadły się; postuluje tym samym ich syntezę tak, aby stworzyć uniwersalny charakter odpowiadający wszystkim stronom życia (samostwierdzenie a poświęcanie się, siła a miłość, stałość a dopasowanie się, energia a delikatność, koncentracja a ekspansja). Twierdzi, że praprzyczyną owej ambiwalencji ludzkich zachowań jest grzechem pierworodny, za sprawą którego współcześnie dusza człowieka jedną swą częścią chce jednego, a drugą czego innego. Foerster przyznaje religii pierwszorzędne miejsce w procesie wychowania. Jest on świadomym, że „w teraźniejszej epoce pedagogicznej techniki” istotniejsze niż znajomość „praktycznych metod”, „jest przepojenie duchem wszystkich swoich praktycznych prac”.
Foerster zwraca uwagę na to, że niektóre praktyczne umiejętności, jakich nabywa człowiek w życiu, np. to czym jest linia prosta nie mogą być przydatne, o ile człowiek nie wie, co w życiu jest krzywym, a co prostym i nie potrafi odróżniać dobrego od złego. Dlatego też tak wielką uwagę przywiązuje do wychowania moralnego, którego źródło – jak twierdzi – powinno tkwić nie w zewnętrznych nakazach, ale w samym dziecku, aby samo, z wewnętrznych pobudek chciało czynić dobrze. Wskazywał na niewystarczalność naukowych prób uzasadnienia moralności, jego zdaniem jedynie religijne uzasadnienie moralności tworzy „prawdziwie osobistą sankcję, usprawiedliwiającą prawo społeczeństwa wobec pragnienia życia osobistego i wiążącą dobro społeczne ze zbawieniem duszy”.
Doskonałość moralna jest dla niego drogą, a nie celem ostatecznym. Dążenie do poznania prawdy o sobie odsyła zawsze poznający podmiot zawsze do źródła, czyli do prawdy o Bogu, którego człowiek w swej istotnej, osobowej strukturze jest obrazem.
Podkreśla on przy tym znaczenie cnoty prawdomówności i zauważa, że kłamstwo stanowi hamulec dla wpływu wychowawczego nauczyciela, stąd powinien on mieć świadomość motywów, które mogą skłonić dziecko do ucieczki w kłamstwo. Analizuje pewne kategorie kłamstw (m.in.: fantastyczne – związane z rozwojem wyobraźni, heroiczne – wywodzące się ze szlachetnych pobudek, egoistyczne – będące ucieczka od tego, co przykre i niemiłe, społeczne – służące przypodobaniu się otoczeniu i podniesieniu swojej oceny w oczach innych) i wywodzi z nich postulaty odnośnie do właściwych działań wychowawczych – jednym z kluczowych jest tutaj tworzenie atmosfery wzajemnego zaufania i unikanie uczucia strachu, które powoduje, że dziecko woli uciekać do świata kłamstwa, a także traktowanie przez wychowawcę tego, już wypowiedzianego, jako nieszczęście, które dotknęło i jego.
Foerster uważał, że działania wychowawcy powinny pomagać uczniowi w zapanowaniu nad swoim ciałem – bólem, potrzebami, namiętnościami, uczuciami, podnietami czy uporem – i podporządkowaniu tych elementów władzy duchowej. Słabość woli zaś odpowiada za wewnętrzne konflikty i bezład człowieka, dlatego najistotniejsze dla człowieka jest odnalezienie takiego kierunku w swoim życiu, który prowadzi do Boga, aby potem drogę tę wybrać i wyborowi temu podporządkować każdy następny. Foerster zakłada, że obierając właściwy i zgodny z Dobrem kierunek, człowiek może postępować zgodnie z wolną wolą i wówczas każdy jego krok będzie postępem na drodze do doskonałości moralnej.
Foerster wyróżnia różne rodzaje woli, m.in. centralną i obwodową, duchową i naturalną, osobistą i samowolę. „Wola życia (naturalna) jest wolą niższą, ale nie pozbawioną swoistej celowości. Rządzą nią czynniki i bodźce płynące ze sfery popędów. Jest to wola egocentryczna, ukierunkowana na zaspokojenie własnych potrzeb. Osoba musi wyswobodzić się wewnętrznie, by być wolną dla innych, wyzwolić miłość do innych z egoistycznych namiętności i pobudek. Zdaniem Foerstera, wola naturalna nie może być regulatorem ludzkiego postępowania, nie istnieje naturalna dobra wola. (…) Istnieje w człowieku anima immortalis, pewna „moc duchowa” działająca poza naturalnym (organicznym) bytowym „uposażeniem”. Foerster nazywa ją „wolnością tajemną”. Człowiek nie jest w stanie odróżnić woli naturalnej i duchowej, akty te przenikają się nawzajem i wzajemnie determinują.” Stąd też znaczenia nabiera proces wychowania woli, który wzmacnia duszę i skupia wszystkie jej siły w Prawdzie, służyć ma temu ćwiczenie energii czynnej („siły chcenia”) i energii hamującej („siły niechcenia”), określonych przez Foerstera jako „niezachwiane tak” i „niewzruszone nie”. W określeniach tych dominuje kategoryczna i bezkompromisowa stanowczość, która jest celem wszelkiego kształcenia woli.
Wolność woli nie jest równoznaczna z autonomią człowieka, którą posiada jedynie Bóg. Stąd dla Foerstera wybór Boga jest urzeczywistnianiem wolności, zaś jego odrzucenie ową wolność unicestwia.
Foerster przyznaje że wykorzystywanie karności w wychowaniu jest zasadne tylko wtedy kiedy nie służy zmianie zachowania wyłącznie w sytuacji realnej groźby kary i ma związek z uogólnieniem i kształtowaniem pozytywnego wzorca. Przyznaje bowiem, ze „pochwała tego, co dobre, stanowi najciężej potępienie tego, co złe”. „Główna sztukę wychowawczą stanowi w ogóle nie ganienie i łajanie, lecz ułatwianie drogi do tego, co dobre”. Nie należy zatem za bardzo rozbudowywać systemu zakazów, ciągle wszystkiego zabraniając, ponieważ w ten sposób można doprowadzić w duszy dziecka do zatarcia granicy między tym co dobre i złe. Foerster postuluje również rozciągniecie działalności wychowawczej na wszystkie obszary funkcjonowania szkoły, nie można bowiem – jak zauważa – ograniczać procesu wychowawczego jedynie do specjalnych lekcji, pogadanek, czy jednorazowych akcji, każdy nauczyciel powinien pamiętać o tym, że niezależnie czym w danej sytuacji się zajmuje, powinien być przede wszystkim wychowawcą. Twierdzi, że „posłuszeństwo to ten rodzaj służby, który nosi nazwę doskonałej wolności”.
Foerster uważał państwo za zbiór jednostek o różnych przekonaniach i interesach życiowych, stąd też postulował, aby wychowanie obywatelskie służyło wyzbywaniu się egoistycznych pobudek, kształtowaniu poczucia odpowiedzialności, tolerancji wobec innych, pokonywania siebie w obcowaniu z innymi. Zwraca on uwagę na ćwiczenie współczucia, budzenie uczucia wdzięczności, kształtowanie w wychowankach poczucia odpowiedzialności (tutaj szczególna rola przypada samorządom uczniowskim). Wychowując uczniów na dobrych obywateli, nauczyciel powinien rozwijać ich kulturę społeczną, pomóc nabywać takie cechy jak delikatność, wrażliwość, umiejętność łączenia prawdomówności z pełnym uszanowania i godności postępowaniem wobec innych. Kształtowanie obywatelskie powinno prowadzić do kształtowania ludzi liczących się z prawami innych. W praktycznej działalności proponuje on, aby odpowiedzialne zadania powierzać tym, którzy sprawują kłopoty wychowawcze i w ten sposób mobilizować ich do pracy nad sobą – uczniowie zaangażowani w system wzajemnego wsparcia, pozytywnie wpływając nas swoich kolegów, sami zaczynają zmieniać się na lepsze.
Wychowanie estetyczne powinno prowadzić do głębokiej refleksji nad dziełami artystów. Nie można pozwolić by uczniowie zwracali uwagę jedynie na zmysłowe doznania, skupiając się na zewnętrznej formie dzieła. Foerster przestrzega przed powierzchownym podejściem do sztuki, bowiem wykształcenie estetyczne nie połączone z kulturą etyczną może być przyczyną pojawienia się skłonności do ciągłego poszukiwania wrażeń i przyjemności.
Foerster stoi na stanowisku, że wychowawca sam musi urzeczywistniać ideał, do którego pragnie doprowadzić wychowanka. Postuluje „rozszerzenie moralno-pedagogicznego kształcenia nauczycieli i usunięcie nadmiaru ich pracy pamięciowej w seminariach”. Opowiada się także za (jakże aktualną w dzisiejszych czasach) opinią, aby polepszyć sytuację materialną nauczycieli tak, aby troski materialne i nadmierne przeciążenie pracą nie dominowało nad sprawami wychowania młodzieży.
Główne prace.
Źródło:

</doc>
<doc id="962335" url="https://pl.wikipedia.org/wiki?curid=962335" title="Rothenfels (Bawaria)">
Rothenfels (Bawaria)

Rothenfels – miasto w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży ok. 15 km na południowy zachód od Karlstadt, nad Menem, przy byłej linii kolejowej Lohr am Main - Würzburg.
Rothenfels jest najmniejszym miastem Bawarii.
Polityka.
Od 1996 burmistrzem jest Rosemarie Richartz.

</doc>
<doc id="962337" url="https://pl.wikipedia.org/wiki?curid=962337" title="Kawau">
Kawau

Kawau – wyspa w Zatoce Hauraki, w pobliżu północno-wschodniego brzegu Wyspy Północnej w Nowej Zelandii, 50 km na północ od Auckland.
W pierwszej połowie XIX wieku europejscy osadnicy odkryli tu rudy manganu i miedzi (kowelin), do pozyskiwania których wybudowali tu w 1844 kopalnię, uznawaną za pierwsze tego rodzaju przedsiębiorstwo w Nowej Zelandii. 
Obecnie tak stara kopalnia, jak i znaczna część powierzchni wyspy jest częścią parku narodowego.

</doc>
<doc id="962342" url="https://pl.wikipedia.org/wiki?curid=962342" title="José Ramón Alexanko">
José Ramón Alexanko

José Ramón Alexanko Ventosa (ur. 5 maja 1956 w Barakaldo, Bizkaia) – były hiszpański piłkarz narodowości baskijskiej grający na pozycji obrońcy oraz trener piłkarski.
Piłkarz grał tylko w klubach hiszpańskich: Athletic Bilbao, Deportivo Alavés, FC Barcelona. W FC Barcelona był kapitanem "Dream Teamu" Johana Cruijffa w latach dziewięćdziesiątych.
Po zakończeniu kariery piłkarskiej, jako trener prowadził Universitateę Krajowa i National Bukareszt.
Kariera klubowa.
Athletic Bilbao.
Alexanko rozpoczął swoją karierę zawodniczą w juniorskiej drużynie Athletic Bilbao w 1974. Grał tam przez dwa sezony, a następnie był wypożyczony do Deportivo Alavés. W 1976 przeszedł z wypożyczenia do swojego poprzedniego klubu. W barwach Bilbao rozegrał 91 meczów, i strzelił 8 goli. W 1977 zdobył klubem Puchar Copa del Rey i Puchar UEFA.
FC Barcelona.
W 1980 roku piłkarz zdecydował się na przejście do FC Barcelona, gdzie grali już: Andoni Zubizarreta, Txiki Begiristain i Julio Salinas. W 1988 strzelił jedynego gola w meczu o Copa del Rey przeciwko Real Sociedad. Brał też udział w finale Pucharu Mistrzów w 1992.
Reprezentacja.
Od 1978 do 1982 Alexanko był 34-krotnie powoływany do kadry na mecze reprezentacji Hiszpanii, dla której strzelił 4 gole. Brał udział w Euro 80 i MŚ 1982.

</doc>
<doc id="962345" url="https://pl.wikipedia.org/wiki?curid=962345" title="Gereza abisyńska">
Gereza abisyńska

Gereza abisyńska ("Colobus guereza") – gatunek ssaka naczelnego z podrodziny gerez (Colobinae) w obrębie rodziny koczkodanowatych (Cercopithecidae). 
Zasięg występowania.
Gereza abisyńska występuje w zachodnio-środkowej Afryce zamieszkując w zależności od podgatunku:
Taksonomia.
Gatunek po raz pierwszy naukowo opisał w 1835 roku niemiecki przyrodnik Eduard Rüppell nadając mu nazwę "Colobus guereza". Holotyp pochodził z obszaru Damot, z prowincji Gojjam, w Etiopii.
Bardziej owłosiona populacja "C. guereza" z nizin wzdłuż rzeki Omo może być odrębna i stanowić podgatunek "poliurus" opisany przez Oldfielda Thomasa w 1901 roku. Potrzebne są dalsze badania taksonomiczne, aby ocenić ważność niektórych z tych taksonów i zidentyfikować możliwe istnienie wcześniej nieopisanych taksonów; dane molekularne wskazują, że "C. guereza" prawdopodobnie reprezentuje wiele gatunków. Autorzy "Illustrated Checklist of the Mammals of the World" rozpoznają siedem podgatunków.
Morfologia.
Długość ciała (bez ogona) samic 49,5–67,3 cm, samców 53–75 cm, długość ogona samic 50–80 cm, samców 52–90 cm; masa ciała samic 5,5–10,2 kg, samców 8–13,5 kg (wyjątkowo do 23 kg). Gereza abisyńska ma długie, czarno-białe, jedwabiste furto. Twarz szara, pozbawiona owłosienia. Gerezy mają tylko cztery palce u każdej ręki; kciuk jest nieobecny, lub zastąpiony przez niewielki paliczkowy guzek. Brak kciuka może być formą adaptacji do szybszego poruszania się wśród drzew.
Ekologia.
Gerezy zamieszkują gęste lasy deszczowe, górskie i nizinne centralnej i wschodniej Afryki. Spotykane na wysokości 3300 metrów nad poziomem morza.
Gerezy prowadzą dzienny tryb życia. Większość czasu spędzają w dolnej części drzew. Żyją w stadach liczących od 8 do 15 osobników obu płci. Długość życia gerez abisyńskich w niewoli wynosi nawet 29 lat, na wolności około 20.
Dieta gerez abisyńskich składa się głównie z młodych liści (58%), rozwiniętych liści (12,5%), owoców (13,5%), pączków liści (4%) i kwiatów (2%).
Pełną dojrzałość płciową samce osiągają w wieku lat 6, samice 4. Każda samica rodzi jedno młode co 20 miesięcy po okresie ciąży trwającej około 6 miesięcy. Po urodzeniu małe mają około 20 centymetrów długości i ważą około 0,4 kg.
Status zagrożenia i ochrona.
Skórami tego gatunku handlowano przez bardzo długi czas, do dziś wykorzystywane są one jako ozdoby przez Masajów. W ciągu ostatnich 100 lat liczba gerez abisyńskich drastycznie spadła głównie w wyniku polowań i wylesiania. Obecnie gatunek ten jest zagrożony wyginięciem. Często hodowana w zoo, gdzie dobrze się rozmnaża. Status zagrożenia według IUCN w zależności od podgatunku przedstawia poniższa tabelka:

</doc>
<doc id="962348" url="https://pl.wikipedia.org/wiki?curid=962348" title="Planszówka">
Planszówka



</doc>
<doc id="962351" url="https://pl.wikipedia.org/wiki?curid=962351" title="Rieneck (miasto)">
Rieneck (miasto)

Rieneck – miasto w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart. Leży ok. 15 km na północny zachód od Karlstadt, nad rzeką Sinn, przy linii kolejowej Würzburg - Fulda.

</doc>
<doc id="962352" url="https://pl.wikipedia.org/wiki?curid=962352" title="Paul Jacob Marperger">
Paul Jacob Marperger

Paul Jacob Marperger (ur. 27 czerwca 1656 w Norymberdze, zm. 27 października 1730 w Dreźnie) – niemiecki ekonomista, reprezentant kameralizmu, królewsko-polski i elektorsko-saski radca dworu.
Życiorys.
Marperger był synem niemieckiego oficera, służącego w armii szwedzkiej, a który przeprowadził się potem do Norymbergi. Paul już w wieku 10 lat zapisany został na wydział teologiczny uniwersytetu w Altdorf bei Nürnberg. Nie ukończył jednak studiów, gdyż wyjechał do domu handlowego w Lyonie zgłębiać tajniki wiedzy ekonomicznej. Dalsze podróże zaprowadziły Marpergera do takich miast jak Genewa, Hamburg, Lubeka, Kopenhaga, Moskwa, Petersburg, Sztokholm i Wiedeń.
Doświadczenie zdobyte dzięki podróżom umożliwiło mu wydanie wielu dzieł z dziedziny ekonomii. W roku 1708 przyjęto go do Pruskiego Towarzystwa Naukowego. W roku 1724 zaproszono go do uczestnictwa w nadwornej radzie ekonomicznej w Dreźnie w Saksonii. Został mianowany królewsko-polskim i elektorsko-saskim radcą (niem.: "Königlich-Polnischen und Kursächsischen Hof- und Kommerzienrat"). Pozostał w Saksonii do końca życia.

</doc>
<doc id="962354" url="https://pl.wikipedia.org/wiki?curid=962354" title="System dźwiękowy">
System dźwiękowy

System dźwiękowy – sposób organizacji materiału dźwiękowego. Innymi słowy, jest to określenie, które częstotliwości są używane jako dźwięki i przyporządkowanie im odpowiednich nazw oraz określenie m.in. zasad tworzenia współbrzmień oraz przebiegów melodycznych i metrorytmicznych.
Ze względu na kryterium tonalności, wyróżnia się dwa typy systemów dźwiękowych:

</doc>
<doc id="962358" url="https://pl.wikipedia.org/wiki?curid=962358" title="John O’Farrell">
John O’Farrell

John O’Farrell (ur. 27 marca 1962) – brytyjski pisarz, prezenter i scenarzysta komediowy.
Pisarz zadebiutował w 1998 r. biograficzną książką "Things Can Only Get Better: Eighteen Miserable Years in the Life of a Labour Supporter, 1979-1997", w której opisuje 18 lat swojej działalności w Partii Pracy. Pozycja w krótkim czasie stała się bestsellerem. Autor słynie także z komediowych powieści takich jak "Może zawierać orzeszki" ("May Contain Nuts") i "To jest twoje wspaniałe życie" ('This Is Your Life'), przetłumaczonych na ok. 20 języków. Na polski przełożono trzy książki jego autorstwa.
Do kin ma zamiar trafić filmowa adaptacja innego bestselleru pt. "Najlepsze dla mężczyzny", wydanego w 2002 r.
John O’Farrell jest autorem felietonów umieszczanych w gazetach "The Independent" i "The Guardian", wydanych potem jako zbiór. Z przymrużeniem oka opisuje w nich problemy zarówno brytyjskiej, jak i międzynarodowej polityki. Mimo to, że pisarz ma centrolewicowe poglądy, poddawał zwartej krytyce działania Partii Pracy w kwestii Iraku.
John O’Farrell pisał wcześniej teksty z Markiem Burtonem do programów satyrycznych i audycji radiowych. Pracował w programach takich jak "Have I Got News for You" (gdzie później sam występował jako gość) czy też kukiełkowym teatrze "Spitting Image". Jest także autorem niektórych dialogów w komedii "Uciekające kurczaki" ("Chicken Run"). W roli satyryka pisarza zatrudniał kanclerz skarbu Gordon Brown oraz premier Tony Blair. Autor został za to skrytykowany przez swojego kolegę z college'u Iana Hislopa w magazynie "Private Eye".
Pisarz jest nadal aktywny politycznie. Z powodzeniem przeprowadził kampanię na rzecz nowej państwowej szkoły licealnej The Lambeth Academy w południowej części Londynu i obecnie jest dyrektorem placówki. W 2001 r. startował jako kandydat Partii Pracy w wyborach powszechnych w rodzinnym mieście Maidenhead. Deklaruje, że nie ma poważnych planów związanych z polityką. Ostatnio regularnie występuje w brytyjskich programach telewizyjnych takich jak "Grumpy Old Men" i "Question Time".
We wrześniu 2006 r. O’Farrell uruchomił satyryczny portal internetowy NewsBiscuit .
Pisarz obecnie żyje wraz z żoną i dwojgiem dzieci w Londynie. 

</doc>
<doc id="962359" url="https://pl.wikipedia.org/wiki?curid=962359" title="Wacław Kuliszewski">
Wacław Kuliszewski

Wacław Kuliszewski ps. „Asesor”, „Jubilat”, „Radost” (ur. 17 września 1900, zm. 6 września 1944 w Warszawie) – major Wojska Polskiego, szef Wydziału I Komendy Okręgu Warszawa Armii Krajowej. Podczas kampanii wrześniowej w Ministerstwie Spraw Wojskowych. Od roku 1939 w konspiracji (SZP-ZWZ-AK). Zginął 6 września w powstaniu warszawskim.
Jego syn Jan również brał udział w powstaniu jako kapral podchorąży. Zmarł w listopadzie 1944 na skutek ran odniesionych w walkach powstańczych.

</doc>
<doc id="962360" url="https://pl.wikipedia.org/wiki?curid=962360" title="Alfonso Gesualdo">
Alfonso Gesualdo

Alfonso Gesualdo (ur. 20 października 1540 w Calitri, zm. 14 lutego 1603 w Neapolu) – włoski duchowny, kardynał. 
Życiorys.
Był przyrodnim bratem Karola Boromeusza. W 1561 mianowany kardynałem i arcybiskupem Conza (zrezygnował 1572). Pracował w administracji Państwa Kościelnego m.in. jako gubernator Amelia i legat w prowincji Marche. Biskup Albano 1583-87 Prefekt Kongregacji ds. Obrzędów od 1585. Protektor Portugalii i Neapolu w Kurii Rzymskiej. Biskup Frascati 1587−89 i Porto e Santa Rufina 1589−91. Uczestniczył w obu konklawe 1590 jako subdziekan Św. Kolegium. W 1591 został przeniesiony do diecezji Ostia e Velletri. Jako dziekan kolegium kardynalskiego przewodniczył konklawe 1591 i 1592 oraz udzielił sakry biskupiej papieżowi Klemensowi VIII. Arcybiskup Neapolu od 1596. Zmarł w Neapolu.

</doc>
<doc id="962367" url="https://pl.wikipedia.org/wiki?curid=962367" title="Narodowy Ruch Symeon Drugi">
Narodowy Ruch Symeon Drugi



</doc>
<doc id="962369" url="https://pl.wikipedia.org/wiki?curid=962369" title="Qibla">
Qibla



</doc>
<doc id="962381" url="https://pl.wikipedia.org/wiki?curid=962381" title="Czesław Zadrożny">
Czesław Zadrożny

Czesław Zadrożny ps. "Głowacki", "Mykita" (ur. 8 maja 1904 w Warszawie, zm. 8 września 1944 tamże) – żołnierz Batalionów Chłopskich i Armii Krajowej, komendant Okręgu Wołyń Batalionów Chłopskich, uczestnik powstania warszawskiego walczący w batalionie „Kiliński“ Armii Krajowej.
Życiorys.
Urodził się jako syn Wawrzyńca.
Podczas okupacji niemieckiej od roku 1940 w konspiracji. Był współzałożycielem Organizacji Małego Sabotażu „Wawer“, a także komendantem Okręgu Północ. 28 lipca 1941 spalił wykonaną z dykty makietę znaku „V“ na pl. Piłsudskiego, który Niemcy rok wcześniej (1 września 1940) przemianowali na "Adolf-Hitler-Platz". Gubernator dystryktu Ludwig Fischer zamieścił opis tego wydarzenia w swoim urzędowym raporcie.
Następnie pracował na Wołyniu jako kierownik Wydziału Bezpieczeństwa Okręgowej Delegatury Rządu RP. Zamieszkał w Kowlu. Równocześnie był zastępcą komendanta VIII Okręgu Wołyń BCh. Po zamordowaniu 10 lipca 1943 Zygmunta Rumla przez UPA objął stanowisko komendanta VIII Okręgu Wołyń BCh. Pod koniec 1943 powrócił do Warszawy.
W powstaniu warszawskim był dowódcą „Wawerskiej” kompanii w szeregach batalionu „Kiliński“. Został ranny 8 września 1944 w rejonie ul. Nowy Świat. Poległ tego samego dnia przy ul. Chmielnej 8. Odznaczony Srebrnym Krzyżem Zasługi z Mieczami.

</doc>
<doc id="962384" url="https://pl.wikipedia.org/wiki?curid=962384" title="Peter Doyle (ekonomista)">
Peter Doyle (ekonomista)

Peter Doyle – (ur. 23 czerwca 1943, zm. 30 marca 2003) − amerykański ekonomista, profesor i badacz z dziedziny marketingu oraz strategii gospodarczych.
Zmarł 30 marca 2003 r. na raka.
Profesor Doyle był wykładowcą University of Warwick School. Pracował również z London Business School, INSEAD, Bardford oraz Stanford University. Jest autorem wielu prac naukowych publikowanych w wydawnictwach:
Autor książek:
Peter Doyle współpracował jako konsultant z korporacjami międzynarodowymi:
Doyle prowadził zajęcia dla wyższej kadry kierowniczej w Europie, USA,
Ameryce Południowej, Australii i na Dalekim Wschodzie. Był absolwentem University of Manchester oraz absolwentem MBA na Canergie Mellon University. 
Profesor Peter Doyle jest prekursorem integrowaniu wiedzy o marketingu, finansach i rachunkowości zarządczej. Istotą marketingu wartości jest konkretne przełożenie istoty działań marketingowych na mierzalne wyniki ekonomiczne, które tworzyć mają wartość dla inwestorów przedsiębiorstwa. Doyle sformułował wiele reguł skuteczności marketingu, umożliwiając budowę koncepcji zarządzania marketingowego w sposób systematyczny, wymierny i mający swoje odniesienie w wynikach ekonomicznych.

</doc>
<doc id="962394" url="https://pl.wikipedia.org/wiki?curid=962394" title="Burgsinn">
Burgsinn

Burgsinn – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, siedziba wspólnoty administracyjnej Burgsinn. Leży w Spessart, około 23 km na północny zachód od Karlstadt, nad rzeką Sinn, przy linii kolejowej Fulda – Würzburg.
Oświata.
W gminie znajduje się 100 miejsc przedszkolnych (z 103 dziećmi) oraz szkoła podstawowa (23 nauczycieli, 320 uczniów).

</doc>
<doc id="962397" url="https://pl.wikipedia.org/wiki?curid=962397" title="Festiwal Piosenki Żołnierskiej w Kołobrzegu">
Festiwal Piosenki Żołnierskiej w Kołobrzegu



</doc>
<doc id="962399" url="https://pl.wikipedia.org/wiki?curid=962399" title="Gerda Steinhoff">
Gerda Steinhoff

Gerda Steinhoff (ur. 29 stycznia 1922 w Gdańsku Wrzeszczu, zm. 4 lipca 1946 w Gdańsku) – niemiecka nadzorczyni SS ("SS-Aufseherin") w obozie koncentracyjnym Stutthof.
Życiorys.
Mieszkała w Gdańsku przy ówczesnej ulicy Weiligebruneweg 11. Była ewangeliczką. Około roku 1939 pracowała jako służąca w Tiegenhagen, potem pracowała w piekarni w Gdańsku. Do 1944 była konduktorem tramwajowym, 25 stycznia zawarła związek małżeński i wkrótce urodziła dziecko.
W 1944 roku zgłosiła się dobrowolnie do SS do pracy w obozie koncentracyjnym Stutthof. Do 31 października 1944 roku należała do personelu dozorczego SS w obozie „Stutthof SK III” i miała pod „opieką” 400 więźniów. Od 31 października 1944 do 1 grudnia 1944 była SS-Oberaufseherin w obozie koncentracyjnym Danzig Holm (podobozie Stutthofu). Od 1 grudnia 1944 do 18 stycznia 1945 SS-Oberaufseherin w obozie Bromberg-Ost. 25 stycznia 1945 została odznaczona Krzyżem Żelaznym za zasługi jako „nadzorczyni”.
25 maja 1945 została zatrzymana i umieszczona w gdańskim areszcie. Stanęła przed sądem podczas pierwszego procesu załogi Stutthofu (od 25 kwietnia do 1 czerwca 1946). Zarzucono jej, że była brutalną morderczynią i brała udział w selekcji wielu ludzi do komór gazowych. 31 maja 1946 roku została skazana na śmierć.
4 lipca 1946 publicznie powieszona na Wysokiej Górze w Gdańsku razem z 4 innymi skazanymi kobietami i 6 mężczyznami. Wraz z nią stracone zostały m.in. Elisabeth Becker, Ewa Paradies, Wanda Klaff i Jenny-Wanda Barkmann.

</doc>
<doc id="962400" url="https://pl.wikipedia.org/wiki?curid=962400" title="Wacław Janaszek">
Wacław Janaszek

Wacław Piotr Janaszek ps. „Bolek”, „Jaryna”, „Wacek” (ur. 1 grudnia 1903 w Radomiu, zm. 27 września 1944 w Warszawie) – polski inżynier, major saperów Wojska Polskiego.
Życiorys.
Wacław Piotr Janaszek urodził się 1 grudnia 1903 w Radomiu, w rodzinie Józefa i Genowefy z Kubickich. W latach 1920–1923 był uczniem Korpusu Kadetów Nr 2 w Modlinie. W okresie od lipca do października 1920, w czasie wojny z bolszewikami pełnił ochotniczo służbę w Wojsku Polskim. W październiku 1923 rozpoczął naukę w Oficerskiej Szkole Inżynierii w Warszawie. 1 października 1925 został mianowany podporucznikiem i wcielony do 5 pułku saperów w Krakowie. 30 września 1926, po ukończeniu szkoły oficerskiej, rozpoczął służbę w 5 pułku saperów. W kwietniu 1928 został przeniesiony do batalionu szkolnego saperów w Modlinie, a w sierpniu 1930 do Centrum Wyszkolenia Saperów w Modlinie. 17 października 1930 został członkiem Komisji Doświadczalnej Saperów. W latach 1936–1939 był słuchaczem w Wyższej Szkole Inżynierii w Warszawie. W marcu 1939 był oficerem odkomenderowanym z batalionu mostowego w Modlinie.
W czasie kampanii wrześniowej pełnił służbę w Dowództwie Saperów Armii „Pomorze”. Od końca 1939 w konspiracyjnej organizacji Służba Zwycięstwu Polski. Następnie był redaktorem pisma Żołnierz Polski. Od 1942 pełnił funkcję szefa sztabu Kierownictwa Dywersji Komendy Głównej Armii Krajowej.
Od 1 sierpnia 1944, w czasie powstania warszawskiego, był szefem sztabu Zgrupowania „Radosław”. Od 8 sierpnia 1944 przez kilka następnych pełnił obowiązki dowódcy Zgrupowania, w zastępstwie rannego podpułkownika Jana Mazurkiewicza. Między innymi dowodził zgrupowaniem w czasie walk w obronie cmentarzy wolskich. 25 sierpnia 1944 został ciężko ranny w rejonie ul. Koźlej. 27 września 1944 został zamordowany przez Niemców w szpitalu powstańczym przy ul. Drewnianej 8 na Powiślu. Pochowany na Powązkach Wojskowych wraz z majorem Mieczysławem Kurkowskim w kwaterach powstańczych (kwatera A24-6-11).

</doc>
<doc id="962401" url="https://pl.wikipedia.org/wiki?curid=962401" title="Francesco Pisani">
Francesco Pisani

Francesco Pisani (ur. 1494 w Wenecji – zm. 28 czerwca 1570 w Rzymie) – włoski kardynał. 
Życiorys.
Pochodził z weneckiej rodziny senatorskiej. Uzyskał nominację kardynalską w 1517 dzięki rekomendacji władz Republiki Weneckiej. Biskup Padwy 1524-55, administrator diecezji Citta nova 1526-35. Podczas sacco di Roma dostał się do niewoli, 18 miesięcy spędził więziony w twierdzy Castelnuovo. Administrator diecezji Treviso (1528-38) i archidiecezji Narbonne (od 1551). Jako kardynał-protodiakon koronował papieży Marcelego II i Pawła IV w 1555. Biskup Albano (1555-57), Frascati (1557-62), Porto e Santa Rufina (1562-64) i Ostia e Velletri (1564-70). Jako dziekan kolegium kardynalskiego przewodniczył Konklawe 1565–1566. W młodości nie przestrzegał celibatu, miał naturalną córkę, Giulię. Zmarł w Rzymie w wieku 76 lat.

</doc>
<doc id="962402" url="https://pl.wikipedia.org/wiki?curid=962402" title="Nihat Kahveci">
Nihat Kahveci

Nihat Kahveci (ur. 23 listopada 1979 w Stambule) – turecki piłkarz występujący na pozycji napastnika.
Kariera.
Nihat Kahveci jest wychowankiem szkółki Beşiktaşu JK. W drużynie seniorów debiutował w 1998. Przed sezonem 2001–2002 trenerem Realu Sociedad został John Toshack, który trenował Nihata w Beşiktaşu i w efekcie tego w połowie sezonu Turek przeszedł do Hiszpanii. W pierwszym półroczu Kahveci rozegrał 11 meczów i strzelił 1 bramkę. W następnym sezonie z 21 golami został 3. snajperem Primera División. Jego osobą zainteresowały się silniejsze kluby, lecz Nihat zdecydował się zostać w San Sebastián, gdzie miał okazję występować w Lidze Mistrzów już w następnym sezonie, gdyż Real uplasował się na 2. miejscu w ligowej tabeli. Kahveci jeszcze przez trzy lata zakładał koszulkę tego klubu (33 gole), po czym na zasadzie wolnego transferu przeszedł do Villarrealu. W tym sezonie przydarzyła mu się kontuzja: w listopadzie zerwał więzadła krzyżowe i miał pauzować aż do końca sezonu, lecz zdążył się wykurować na ostatni mecz.
27 czerwca 2009 Nihat powrócił do swojej ojczyzny, podpisując 3-letni kontrakt z Besiktasem, w którym występował już na początku swojej kariery.
W reprezentacji Turcji debiutował w 2000 i wystąpił w 49 meczach, w których strzelił 15 goli. Na mistrzostwach świata 2002 zdobył brązowy medal. Od kilku lat jest podstawowym zawodnikiem reprezentacji. Znalazł się w kadrze na Euro 2008. W 2008 roku na Mistrzostwach Europy jego dwa gole w ostatnim meczu grupowym z Czechami pozwoliły Turkom awansować i ostatecznie dotrzeć do półfinału turnieju. Bramki w spotkaniu padały w 87. i 89. minucie meczu.
12 stycznia 2012 postanowił zakończyć karierę piłkarską.
Kariera trenerska.
6 lipca 2012 roku został asystentem trenera młodzieżowej drużyny Villarrealu.
Życie osobiste.
5 lipca 2003 poślubił Pınar Kaşgören, z którą ma córkę Selin i syna. W październiku 2014 małżeństwo zakończyło się rozwodem.

</doc>
<doc id="962405" url="https://pl.wikipedia.org/wiki?curid=962405" title="Obersinn">
Obersinn

Obersinn – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Burgsinn. Leży w Spessart, około 32 km na północny zachód od Karlstadt, przy granicy z Hesją, nad rzeką Sinn, przy linii kolejowej Fulda – Würzburg.
Dzielnice.
W skład gminy wchodzą trzy dzielnice: 
Oświata.
W gminie znajduje się 25 miejsc przedszkolnych (z 28 dziećmi) oraz szkoła podstawowa (4 nauczycieli, 97 uczniów).

</doc>
<doc id="962408" url="https://pl.wikipedia.org/wiki?curid=962408" title="Mittelsinn">
Mittelsinn

Mittelsinn – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Burgsinn. Leży w Spessart, około 30 km na północny zachód od Karlstadt, nad rzeką Sinn, przy linii kolejowej Fulda – Würzburg.
Dzielnice.
W skład gminy wchodzą dwie dzielnice: 
Oświata.
W gminie znajduje się 50 miejsc przedszkolnych (z 47 dziećmi).

</doc>
<doc id="962409" url="https://pl.wikipedia.org/wiki?curid=962409" title="Stanisław Silkiewicz">
Stanisław Silkiewicz

Stanisław Silkiewicz ps. „Szary” (ur. 2 czerwca 1919 w Gatczynie, zm. 17 września 1944 w Warszawie) – polski wojskowy, kapitan, w powstaniu warszawskim dowódca batalionu "Kiliński" Armii Krajowej. Syn Aleksandra.
Życiorys.
Podczas okupacji niemieckiej od roku 1940 w konspiracji. Początkowo w Polskiej Organizacji Zbrojnej. Później był dowódcą drużyny, następnie plutonu i kompanii batalionu „Vistula” (przyszły „Kiliński”).
Podczas powstania warszawskiego początkowo był zastępcą dowódcy IX Zgrupowania, lecz gdy mjr Henryk Leliwa-Roycewicz został ciężko ranny w walkach, 8 września Silkiewicz zastąpił go na stanowisku dowódcy. Ciężko zraniony w walkach o „Cristal” przy Alejach Jerozolimskich 16 w dniu 14 września. Z powodu poniesionych ran zmarł 17 września w powstańczym szpitalu przy ul. Chmielnej 28.
Odznaczony Orderem Virtuti Militari i Krzyżem Armii Krajowej.
Pochowany na cmentarzu Bródnowskim (kw. 3B, rząd I, grób 18).

</doc>
<doc id="962410" url="https://pl.wikipedia.org/wiki?curid=962410" title="Leichlingen (Rheinland)">
Leichlingen (Rheinland)

Leichlingen (Rheinland) – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Rheinisch-Bergischer Kreis.
Geografia.
Miasto leży w zachodniej części Niemiec. Kilkanaście kilometrów od Zagłębia Ruhry, w pobliżu takich miast jak: Kolonia, Leverkusen i Düsseldorf. Wysokość miasta nad poziomem morza od wschodu do zachodu waha się w granicach od 54 m do 250 m. Od północy miasto graniczy z rzeką Wupper. Przez miasto przebiega autostrada A1/E37 i autostrada A3/E35.
Religia.
Mieszkańcy Leichlingen są chrześcijanami, lecz różnych wyznań:
Polityka.
Burmistrz.
Burmistrz: Ernst Müller (SPD). Zastępcy burmistrza:
Rada Miejska.
W skład 34 osobowej rady wchodzą następujące partie:
Współpraca.
Miejscowości partnerskie:

</doc>
<doc id="962413" url="https://pl.wikipedia.org/wiki?curid=962413" title="Szentendrei-sziget">
Szentendrei-sziget

Szentendrei-sziget – wyspa rzeczna na Dunaju. Długość – 31 km, maksymalna szerokość – 3,5 km, średnia szerokość – 2,3 km, powierzchnia – 56 km², wysokość nad poziomem morza – 100–124 m n.p.m. Szentendrei-sziget rozciąga się w Zakolu Dunaju od wysokości Wyszehradu do północnych przedmieść Budapesztu. Główny nurt Dunaju otacza wyspę od wschodu, zachodnia odnoga nosi nazwę Szentendrei-duna. Administracyjnie wyspa należy do powiatu Szentendre w komitacie Pest.
Na Szentendrei-sziget leżą wsie Kisoroszi, Tahitótfalu, Pócsmegyer, Surány, Szigetmonostor, Horány i Lajosmajor. Wyspę łączy z lądem jeden most (Tahi-Tahitótfalu) oraz kilka stałych połączeń promowych (Kisoroszi-Szentgyörgypuszta, Pócsmegyer-Leányfalu, Szigetmonostor-Szentendre, Tahitótfalu-Vác, Surány-Göd i Horány-Dunakeszi). W 2008 roku oddano do użytku nowy most drogowy na autostradowej obwodnicy Budapesztu (M0) – most Megyeri, przecinający południową część wyspy, z którego jednak nie ma zjazdu na Szentendrei-sziget.

</doc>
<doc id="962417" url="https://pl.wikipedia.org/wiki?curid=962417" title="Aura im Sinngrund">
Aura im Sinngrund

Aura im Sinngrund – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Burgsinn. Leży w Spessart, około 29 km na północny zachód od Karlstadt.
Polityka.
Wójtem od 1996 jest Walter Sachs (CSU).

</doc>
<doc id="962421" url="https://pl.wikipedia.org/wiki?curid=962421" title="Koczkodan czarnosiwy">
Koczkodan czarnosiwy

Koczkodan czarnosiwy, koczkodan elgoński, koczkodan rudouchy, koczkodan morski, koczkodan czujny, koczkodan transwalski, ("Cercopithecus mitis") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Zasięg występowania.
Koczkodan czarnosiwy występuje w zależności od podgatunku:
Taksonomia.
Gatunek po raz pierwszy naukowo opisał w 1822 roku niemiecki przyrodnik Johann Wolf nadając mu nazwę "Cercopithecus mitis". Holotyp pochodził z Gwinei lub prawdopodobnie z Angoli. 
"C. mitis" należy do grupy gatunkowej "mitis". Taksonomia wysoce wielo-taksonowej grupy "mitis"jest wciąż nierozwiązana i różni się w zależności od ujęcia taksonomicznego. Obecnie (2020) w obrębie grupy "mitis" rozpoznane są dwa gatunki ("C. mitis" i "C. nictitans"), ale trzy inne taksony traktowane w różnych ujęciach systematycznych jako odrębne gatunki ("C. doggetti", "C. kandti" i "C. albogularis") zostały wstępnie włączone do "C. mitis" w następstwie przeprowadzonych badań. Zachodzi potrzebna dodatkowych badań dotyczących podziału systematycznego. Autorzy "Illustrated Checklist of the Mammals of the World" rozpoznają szesnaście podgatunków.
Morfologia.
Długość ciała (bez ogona) samic 39–59 cm, samców 46–71 cm, długość ogona samic 49–88 cm, samców 60–95 cm; masa ciała samic 2,7–5,5 kg, samców 5,9–9 kg dla podgatunku "mitis"; długość ciała (bez ogona) 57–65 cm, długość ogona 79 cm; masa ciała samic 3,3–3,5 kg, samców 8–10 kg dla podgatunku "kandti"; długość ciała (bez ogona) samic 20–65 cm, samców 25–68 cm, długość ogona samic 26–85 cm, samców 31–95 cm; masa ciała samic 1,5–6 kg, samców 2,7–11,1 kg dla podgatunku "albogularis". Głowa jest krągła, z krótkim nosem. Nad oczyma znajduje się wyraźna przepaska z długich brwi. Kępki na uszach są białe. Futro jest miękkie i gęste, na nogach i plecach ciemnobrązowa lub niebiesko-czarna. Na plecach i po bokach ciała w szarobrązowym odcieniu. Ogon jest bardzo długi i pomaga małpie utrzymać równowagę. Najczęściej jest uniesiony i łukowato wygięty. Kończyny tylne są dłuższe niż przednie.
Ekologia.
Tryb życia.
Koczkodan czarnosiwy jest płochliwą i ostrożną małpą. Większość czasu spędza na najwyższych gałęziach drzew. Żyje w stadach, najaktywniejszy jest rano i pod wieczór. Upalne godziny popołudniowe spędza odpoczywając w cieniu gęstych gałęzi. Członkowie stada czyszczą sobie w tym czasie wzajemnie sierść, co przyczynia się do umacniania więzi w grupie.
Stado koczkodanów składa się z 10-30 samic i jednego dojrzałego płciowo samca. Młode samice najczęściej przez całe życie pozostają ze swoją matką. Samiec nie musi całego życia spędzić z jednym stadem. Często związek trwa tylko kilka tygodni, nieraz lat, zawsze jednak samiec jest niekwestionowanym wodzem.
Choć pojedyncze stada koczkodanów zamieszkują własne, ograniczone terytorium, którego bronią przed sąsiadami, często tworzą w ciągu dnia mieszane grupy z innymi gatunkami koczkodanów oraz z gazelami i szympansami.
Pożywienie.
Podczas poszukiwania pożywienia całe stado przemieszcza się po swoim terytorium. Koczkodany czarnosiwe żywią się głównie owocami, ale nie gardzą też nasionami, pąkami, liśćmi, a nawet korą drzew. Ten wegetariański jadłospis uzupełniają owadami, jaszczurkami, ptakami i małymi ssakami.
Ich nawyki nie różnią się od przyzwyczajeń innych małp wąskonosych. Pożywienie podają sobie jedną ręką. Afrykańscy farmerzy i leśnicy uważają koczkodany za szkodniki, ponieważ pustoszą ich zbiory.
Rozmnażanie.
Pora godowa zmienia się w zależności od regionu występowania. W wilgotnych lasach tropikalnych parzenie następuje najczęściej w porze suchej, na wyżej położonych terenach jesienią. na innych obszarach może odbywać się cały rok. Jeśli w stadzie jeszcze inna samica ma ruję, do stada zostaje gościnnie przyjęty samotnie żyjący samiec.
Samica miewa młode z reguły co 2 lata. Najczęściej rodzi się tylko jedno młode, przeważnie w nocy, na drzewie. Zaraz po urodzeniu chwyta się sierści matki na brzuchu. Długi ogon, który jest na początku sztywny, pomaga mu w utrzymaniu się.

</doc>
<doc id="962422" url="https://pl.wikipedia.org/wiki?curid=962422" title="Janowo (powiat pyrzycki)">
Janowo (powiat pyrzycki)

Janowo – osada w Polsce położona w województwie zachodniopomorskim, w powiecie pyrzyckim, w gminie Warnice.
W latach 1975–1998 miejscowość administracyjnie należała do województwa szczecińskiego.
Zobacz też: Janowo

</doc>
<doc id="962426" url="https://pl.wikipedia.org/wiki?curid=962426" title="Aftercooler">
Aftercooler



</doc>
<doc id="962427" url="https://pl.wikipedia.org/wiki?curid=962427" title="Fellen">
Fellen

Fellen – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Burgsinn. Leży w Spessart, około 27 km na północny zachód od Karlstadt.
Dzielnice.
W skład gminy wchodzą cztery dzielnice: 
Oświata.
W gminie znajduje się 50 miejsc przedszkolnych (z 38 dziećmi).

</doc>
<doc id="962429" url="https://pl.wikipedia.org/wiki?curid=962429" title="Całkowite nieprawidłowe przyłączenie żył płucnych">
Całkowite nieprawidłowe przyłączenie żył płucnych

Całkowite nieprawidłowe przyłączenie żył płucnych (ang. total anomalous pulmonary venous connection, TAPVC lub total anomalous pulmonary venous drainage, TAPVD, lub total anamalous pulmonary venous return, TAPVR) – sinicza wrodzona wada serca polegająca na braku połączenia między żyłami płucnymi a lewym przedsionkiem serca. Może być wykryta prenatalnie. Przyczyną jest hipoplazja wspólnej żyły płucnej w życiu płodowym. Czynnościowa krew żylna spływa zamiast do lewego serca do lewej żyły ramienno-głowowej albo do zatoki wieńcowej. Z wadą musi współistnieć otwarty otwór owalny albo ubytek w przegrodzie międzyprzedsionkowej, zabezpieczający dopływ utlenowanej krwi do lewego serca. Wada prowadzi do przerostu prawego serca, rozstrzeni prawej komory i poszerzenia pnia tętnicy płucnej. Lewy przedsionek może być hipoplastyczny. Leczenie polega na chirurgicznej korekcji wady w okresie noworodkowym. W niektórych przypadkach wskazane jest podawanie prostaglandyny PGE1, co pozwala zachować drożny przewód tętniczy i zmniejszyć obciążenie prawej komory serca przed planowaną interwencją chirurgiczną.

</doc>
<doc id="962431" url="https://pl.wikipedia.org/wiki?curid=962431" title="Jose Ramon Alexanko">
Jose Ramon Alexanko



</doc>
<doc id="962432" url="https://pl.wikipedia.org/wiki?curid=962432" title="Całkowicie nieprawidłowe połączenie żył płucnych">
Całkowicie nieprawidłowe połączenie żył płucnych



</doc>
<doc id="962433" url="https://pl.wikipedia.org/wiki?curid=962433" title="Mateusz Bąk">
Mateusz Bąk

Mateusz Bąk (ur. 24 lutego 1983 w Pruszczu Gdańskim) – polski piłkarz, występujący na pozycji bramkarza.
Kariera.
Mateusz Bąk jest wychowankiem Jantara Pruszcz Gdański. W wieku 13 lat rozpoczął treningi w Lechii, z pomocą trenera Michała Globisza, który ściągnął go do gdańskiego zespołu. Wkrótce klub upadł. Dzięki inwencji kibiców, stworzono Ośrodek Szkolenia Piłkarskiego Lechia, który rozpoczął rozgrywki w A–klasie.
Po powrocie ze zgrupowania trener Tadeusz Małolepszy wyselekcjonował juniorów oraz seniorów. Mateusz Bąk znalazł się w starszej grupie. Większość ówczesnych graczy Lechii uczęszczała do jednego liceum sportowego. Do piłki podchodzili beztrosko. Na początku zarobki nie były wysokie, jednak po kolejnych awansach pojawiały się stypendia. W międzyczasie Bąk pracował na poczcie oraz uczęszczał na uczelnię. W nocy pełnił funkcję ochroniarza. Praca odbijała się na formie Bąka – grał słabo i wpuszczał dużo goli.
W sezonie 2004/2005 Lechia awansowała z trzeciej do drugiej ligi. Bąk zadebiutował w niej pod koniec lipca 2005 roku w meczu z Jagiellonią Białystok w którym wpuścił jedną bramkę. Do końca rozgrywek był podstawowym bramkarzem i wystąpił łącznie w 33 meczach. W kolejnym sezonie Lechia miała szansę na awans, jednak zajęła ostatecznie piąte miejsce w tabeli i pozostała w drugiej lidze. W kolejnych rozgrywkach Bąk stracił miejsce w bramce na rzecz Pawła Kapsy, który dołączył do zespołu z KSZO Ostrowiec Św. Wystąpił tylko w ośmiu meczach, a Lechia wywalczyła awans do Ekstraklasy.
20 września 2008 roku Bąk zadebiutował w Ekstraklasie w spotkaniu z GKSem Bełchatów, w którym wpuścił jednego gola, a jego klub przegrał 0:1. Do końca rudny jesiennej był podstawowym bramkarzem i wystąpił łącznie w dwunastu pojedynkach w najwyższej polskiej klasie rozgrywkowej. Zimą interesowała się nim Wisła Kraków, jednak do transferu nie doszło. Wiosną przegrał rywalizację z Kapsą, a następnie doznał kontuzji która wykluczyła go z gry w rundzie rewanżowej.
W rundzie jesiennej sezonu 2009/2010 nadal przegrywał rywalizację z Pawłem Kapsą, choć pomimo to zagrał w siedmiu meczach Ekstraklasy. Pod koniec stycznia 2010 roku został wypożyczony na pół roku z opcją pierwokupu do CS Marítimo.
Po nieudanej próbie wywalczenia miejsca w składzie CS Marítimo, wrócił do Lechii ale już łapał się tylko do 2 drużyny .
Zawodnikiem zaciekawiła się Wisła Płock która pozyskała bramkarza, jednak na koniec sezonu 2010/2011 zawodnik nie mógł dojść do porozumienia z klubem i został wolnym zawodnikiem. W okresie przygotowawczym zainteresował się nim zespół Podbeskidzie Bielsko-Biała, z którym Bąk podpisał kontakt, wystąpił w 12 meczach w ekstraklasie w tym klubie.
W sezonie 2012/2013 był zawodnikiem bułgarskiego klubu Etyr Wielkie Tyrnowo. W czerwcu podpisał roczny kontrakt z Lechią Gdańsk. 28 maja 2017 w meczu z Pogonią Szczecin, wszedł na boisko w 84 minucie zastępując Dušana Kuciaka. Było to jego pożegnanie z gdańską publicznością.

</doc>
<doc id="962434" url="https://pl.wikipedia.org/wiki?curid=962434" title="Wrodzona wada serca">
Wrodzona wada serca



</doc>
<doc id="962436" url="https://pl.wikipedia.org/wiki?curid=962436" title="Całkowicie nieprawidłowy spływ żył płucnych">
Całkowicie nieprawidłowy spływ żył płucnych



</doc>
<doc id="962437" url="https://pl.wikipedia.org/wiki?curid=962437" title="Olsztyńskie Zakłady Opon Samochodowych">
Olsztyńskie Zakłady Opon Samochodowych



</doc>
<doc id="962438" url="https://pl.wikipedia.org/wiki?curid=962438" title="Rana rąbana">
Rana rąbana

Rana rąbana – rana powstała w wyniku działania ciężkiego narzędzia o ostrej krawędzi (siekiera, tasak), godzącego z dużą siłą – prostopadle lub skośnie do krawędzi ciała. Ma charakter rany ciętej, ale jest od niej większa i głębsza. Powoduje rozległe uszkodzenia tkanek głębiej położonych.

</doc>
<doc id="962439" url="https://pl.wikipedia.org/wiki?curid=962439" title="Andrzej Cłapa">
Andrzej Cłapa

Andrzej Cłapa (ur. 1931 w Warszawie, zm. 29 maja 2007) – polski działacz społeczny i harcerski, podharcmistrz oraz fotograf amator. Z zawodu inżynier elektryk.
Z harcerstwem związany od 7 roku, życia. W latach 1957-1960 był instruktorem Hufca Warszawa-Mokotów, a od 1985 r. działaczem Harcerskiego Ruchu Seniorów w kręgach Twierdza i Mokotów oraz Krajowej Rady Harcerskich Kręgów Seniorów. Autor wielu cykli fotografii ilustrujących historię ruchu seniorów i starszyzny harcerskiej w Polsce. Wyróżniony tytułem honorowego „Seniora ZHP”.
W latach 1974-1986 był członkiem Społecznego Komitetu Opieki nad Cmentarzem „Stare Powązki” oraz w latach 1981-1983 członkiem Społecznego Komitetu Organizacyjnego Muzeum Powstania Warszawskiego.
Pochowany na cmentarzu Powązkowskim w Warszawie (kwatera 113-3-22).

</doc>
<doc id="962441" url="https://pl.wikipedia.org/wiki?curid=962441" title="Monodon monoceros">
Monodon monoceros



</doc>
<doc id="962443" url="https://pl.wikipedia.org/wiki?curid=962443" title="Tom Wesselmann">
Tom Wesselmann

Tom Wasselmann (ur. 23 lutego 1931, zm. 17 grudnia 2004) – amerykański malarz nurtu pop-art. 
Absolwent psychologii na Uniwersytecie w Cincinnati, która nie była jednak jego pasją. Z wiekiem Wesselmann odkrył w sobie powołanie do rysowania i produkowania kreskówek, co owocuje nowojorskim dyplomem Cooper Union School of Art. W swoich rysunkach Wesselmann czerpał z kubizmu, rysunków Matisse’a.
 Swoją pierwszą wystawę Wesselmann zorganizował w nowojorskiej Tanager Gallery w 1960 roku, gdzie zaprezentował "Great American Nudes", tematykę tą kontynuował jeszcze w późniejszych swoich dziełach. 
 W tematyce Wesselmanna często powraca postać kobiety, umieszczana w przestrzeni naznaczonej przedmiotami społeczeństwa konsumpcyjnego. Artysta sięgał również po martwą naturę, posługując się przy tym kolażami z czasopism, uzyskując przez to efekt trójwymiaru. 
 W 1963 roku artysta ożenił się z Claire Selley. Z małżeństwa przyszło na świat troje dzieci. W latach 80. Wesselmann stworzył monografię o swojej pracy, podpisana pseudonimem "Slim Stralingworth".

</doc>
<doc id="962446" url="https://pl.wikipedia.org/wiki?curid=962446" title="Rumunki (Kamienna)">
Rumunki (Kamienna)

Rumunki – przysiółek osady Kamienna w Polsce, położony w województwie pomorskim, w powiecie kwidzyńskim, w gminie Prabuty, przy drodze wojewódzkiej nr 522.
W latach 1975–1998 przysiółek administracyjnie należał do województwa elbląskiego.

</doc>
<doc id="962447" url="https://pl.wikipedia.org/wiki?curid=962447" title="Suma komandytowa">
Suma komandytowa

Suma komandytowa – kwota, do wysokości której komandytariusz odpowiada za zobowiązania spółki komandytowej wobec jej wierzycieli. 
Uwagi ogólne.
Suma komandytowa spółki działającej na mocy polskiego prawa musi być wyrażona jako suma pieniężna w walucie polskiej. Kodeks spółek handlowych nie określa minimalnej ani maksymalnej wysokości sumy komandytowej. Nie może być ona jednak symboliczna (np. 1 zł), gdyż stanowiłoby to obejście prawa. 
Suma komandytowa powinna zostać określona w treści umowy spółki komandytowej, gdyż stanowi jej konieczny element (art. 105 pkt 5 Kodeksu spółek handlowych). Podlega ona ujawnieniu w dziale 1 rejestru przedsiębiorców Krajowego Rejestru Sądowego, do którego wpisywane są spółki prawa handlowego, w tym spółki komandytowe. Zmiana sumy komandytowej wymaga zmiany umowy spółki oraz wpisu nowej sumy komandytowej do rejestru przedsiębiorców Krajowego Rejestru Sądowego. Wpis sumy komandytowej do rejestru przedsiębiorców ma charakter konstytutywny. Oznacza to, że wobec wierzycieli spółki komandytowej, których wierzytelności powstały przed wpisaniem nowej, obniżonej wysokości sumy komandytowej do rejestru przedsiębiorców, komandytariusz odpowiada do poprzednio wpisanej wysokości sumy komandytowej.
Suma komandytowa a wkład do spółki.
Kluczową kwestią dla określenia zakresu odpowiedzialności komandytariusza jest stosunek zachodzący pomiędzy wkładem rzeczywiście wniesionym przez komandytariusza do spółki komandytowej a sumą komandytową. 
Przez wkład rozumie się świadczenie komandytariusza na rzecz spółki, polegające na przeniesieniu na spółkę, określonych w umowie składników majątkowych, będących przysporzeniem dla spółki. Co do zasady przedmiotem wkładu do spółki komandytowej, podobnie jak i do innych spółek osobowych, mogą być:
Rozróżnić należy pojęcie wkładu zadeklarowanego w umowie spółki od wkładu rzeczywiście wniesionego. Wkład zadeklarowany to świadczenie komandytariusza, do którego zobowiązuje go umowa spółki. Wkładem rzeczywiście wniesionym jest natomiast świadczenie faktycznie dokonane na rzecz spółki, a ponadto nie wycofane ani nie uszczuplone. Każdy wspólnik zobowiązany jest do wniesienia wkładu do spółki. Nie można zwolnić wspólnika, czy to komplementariusza czy komandytariusza, z obowiązku wniesienia wkładu. Takie postanowienia umowy spółki są nieważne. Dopuszcza się jednak wniesienie przez komandytariusza wkładu do spółki w wartości niższej niż suma komandytowa (art. 108 Kodeksu spółek handlowych). Wkład komandytariusza może mieć również wartość równą sumie komandytowej albo od niej wyższą.
Suma komandytowa jest natomiast pojęciem abstrakcyjnym służącym ograniczeniu odpowiedzialności komandytariusza za zobowiązania spółki do określonej kwoty.
Suma komandytowa a odpowiedzialność komandytariusza.
Suma komandytowa stanowi górną granicę odpowiedzialności za zobowiązania spółki wspólnika będącego w spółce komandytowej komandytariuszem. Komandytariusz nie odpowiada za zobowiązania spółki swoim majątkiem osobistym powyżej kwoty oznaczonej w umowie spółki komandytowej jako suma komandytowa. Komandytariusz jest przy tym wolny od odpowiedzialności w granicach wkładu rzeczywiście wniesionego do spółki (art. 112 Kodeksu spółek handlowych).
Zakres osobistej odpowiedzialności komandytariusza za zobowiązania spółki ustala się zatem poprzez odjęcie od sumy komandytowej wartości wkładu rzeczywiście wniesionego przez komandytariusza. Oznacza to, że odpowiedzialność osobista komandytariusza powstaje jedynie, gdy wkład nie został w ogóle wniesiony, lub gdy wniesiono wkład o niższej wartości niż suma komandytowa. Nie każde jednak świadczenie komandytariusza na rzecz spółki może stanowić wkład zmniejszający jego odpowiedzialność za zobowiązania spółki. Zobowiązanie do wykonania pracy lub świadczenia usług na rzecz spółki oraz wynagrodzenie za usługi świadczone przy powstaniu spółki nie może bowiem stanowić wkładu komandytariusza do spółki, chyba że wartość innych wkładów komandytariusza na rzecz spółki nie jest niższa od wysokości sumy komandytowej. 
Nieograniczona odpowiedzialność komandytariusza.
W trzech przypadkach komandytariusz ponosi odpowiedzialność za zobowiązania spółki na takich samych zasadach, jak komplementariusz, tj. bez ograniczenia:

</doc>
<doc id="962449" url="https://pl.wikipedia.org/wiki?curid=962449" title="Ewa Matuszewska">
Ewa Matuszewska

Ewa Matuszewska ps. "Mewa" (ur. 7 września 1919 w Warszawie, zm. 26 września 1944 tamże) – sanitariuszka służby sanitarnej Obwodu Mokotów Armii Krajowej w powstaniu warszawskim. 
Życiorys.
Była córką Ignacego (płk. WP, pierwszego szefa Oddziału II Sztabu Generalnego, posła na Sejm, ministra skarbu) i Stanisławy z domu Kuszelewskiej (pisarki i tłumaczki literatury pięknej). Harcerka i zastępowa Warszawskiej Żeńskiej Drużyny Harcerskiej Chorągwi Warszawskiej Organizacji Harcerek oraz sportsmenka i pilotka szybowcowa. W 1937 roku ukończyła Liceum im. J. Słowackiego. W 1938 r. rozpoczęła studia na Wydziale Lekarskim Uniwersytetu Warszawskiego; od 1939 r. kontynuowała studia na tajnych kompletach. We wrześniu w czasie obrony Warszawy pracowała razem z matką na punkcie opatrunkowym w Szpitalu Dzieciątka Jezus. Ukończyła jednocześnie szkołę pielęgniarską i kurs specjalistyczny ratowania ciężko rannych. Podczas okupacji niemieckiej w konspiracji – należała do służby sanitarnej w Szarych Szeregach; później służyła w batalionie „Parasol”, gdzie m.in. uczestniczyła w przygotowaniu akcji na SS Rottenführera Alfreda Milke (przeprowadzonej 5 października 1943).
Podczas powstania warszawskiego pełniła funkcję kierowniczki sanitariatu w pułku „Baszta”. Była również zastępczynią lekarza kompanii O-2 batalionu „Olza” w tymże zgrupowaniu. Raniona podczas walk powstania. W dniu 26 września 1944 została rozstrzelana przez Niemców w budynku przy alei Niepodległości 117/119, do którego wkroczyli tego dnia. Wraz z nią zginęli ranni znajdujący się w tym budynku.
Odznaczona w 1944 Srebrnym Krzyżem Zasługi z Mieczami i Krzyżem Walecznych, a także pośmiertnie Krzyżem Srebrnym Orderu Virtuti Militari (rozkazem Dowódcy AK nr 512 z 2 X 1944. Nr krzyża 12930). Pochowana na cmentarzu Wojskowym na Powązkach kw. A-24-9-1. Odznaczona pośmiertnie Warszawskim Krzyżem Powstańczym.
13 lutego 2020 roku Prezydent Rzeczypospolitej Polskiej podpisał postanowienie Nr 112.8.2020 o pośmiertnym nadaniu Ewie Matuszewskiej pierwszego stopnia oficerskiego podporucznika w uznaniu zasług na rzecz obronności państwa.

</doc>
<doc id="962452" url="https://pl.wikipedia.org/wiki?curid=962452" title="Dendrobates azureus">
Dendrobates azureus



</doc>
<doc id="962453" url="https://pl.wikipedia.org/wiki?curid=962453" title="Shenae Grimes">
Shenae Grimes

Shenae Sonya Grimes-Beech (ur. 24 października 1989 w Toronto) – kanadyjska aktorka.
Życiorys.
Występowała w roli Darcy w serialu "" oraz Annie w serialu "90210". Grała również Alexę Watson w "The Power Strikers" (2006). Obecnie uczy się w Vaughan Road Academy.
Zdobywczyni nagrody Gemini (w 2007 roku, za najlepszy występ). Grała główną rolę w młodzieżowym serialu "90210", grała Annie Wilson która była wzorowana na Brendzie Walsh. Ma korzenie irlandzkie, jej matka jest Irlandką.
Życie prywatne.
10 maja 2013 wyszła za mąż za modela i muzyka, Josha Beecha.

</doc>
<doc id="962455" url="https://pl.wikipedia.org/wiki?curid=962455" title="Jelinka">
Jelinka

Jelinka ("Jalinka") – przysiółek wsi Siedliska w Polsce, położony w województwie lubelskim, w powiecie tomaszowskim, w gminie Lubycza Królewska.
W latach 1975–1998 przysiółek administracyjnie należał do województwa zamojskiego.

</doc>
<doc id="962457" url="https://pl.wikipedia.org/wiki?curid=962457" title="Rodolfo Pio di Carpi">
Rodolfo Pio di Carpi

Rodolfo Pio di Carpi (ur. 22 lutego 1500 w Carpi koło Modeny, zm. 2 maja 1564 w Rzymie) – włoski kardynał. 
Życiorys.
W 1516 wstąpił do zakonu joannitów. Biskup Faenza 1528-44. Nuncjusz apostolski we Francji (1530) i Sabaudii (1533). Jako legat papieski kilkakrotnie mediował między cesarzem Karolem V i królem Francji Franciszkiem I. Kreowany kardynałem prezbiterem w 1536 roku. Protektor królestwa Szkocji oraz zakonów kapucynów i jezuitów. Inkwizytor Kongregacji Św. Oficjum. Ufundował akademię w Meldola ("Accademia degli imperfecti"). Administrator diecezji Girgenti od 1544. Legat papieski w prowincji Patrymonium 1551. W 1553 uzyskał promocję do diecezji suburikarnej Albano (1553), Frascati (1553-55) i Porto e Santa Rufina (1555-62). Uczestniczył w konklawe 1559. Przez ostatnie dwa lata życia był biskupem Ostii i dziekanem Św. Kolegium. Uchodził za mądrego sługę i reformatora Kościoła oraz zdolnego administratora, był także protektorem artystów i kolekcjonerem dzieł sztuki. Zmarł na podagrę.

</doc>
<doc id="962463" url="https://pl.wikipedia.org/wiki?curid=962463" title="ACDSee">
ACDSee

ACDSee – program komputerowy dla platformy Microsoft Windows, służący do przeglądania i podstawowej edycji plików wielu formatów. Producentem przeglądarki jest ACDSystem, Inc.
Oprócz standardowych funkcji, takich jak przeglądanie folderów z widokiem miniatur, konwersja między różnymi formatami graficznymi, ACDSee pozwala na prezentacje slajdów, nagrywanie płyt CD/DVD, tworzenie galerii HTML, edytowanie metadanych (np. EXIF). Ponadto w programie występują narzędzia umożliwiające skalowania, obracania, operacje na kolorach, odszumianie, usuwanie efektu czerwonych oczu, efekty artystyczne oraz PhotoRepair (gdzie metodą klonowania pędzlem, można poprawiać zdjęcia, np. fotomodelek).
ACDSee początkowo był prostą, przeglądarką z niewielką liczbą dodatkowych funkcji. Obecnie jest to narzędzie, które oprócz przeglądania obrazów ma dodatkowe funkcje, które można rozbudować stosując wtyczki (ang. "plug-in").
Starsze wersje ACDSee nie miały obsługi unikodu, przez co np. azjatyckie znaki w nazwach plików mogły być niepoprawnie wyświetlane. W nowszych wersjach: ACDSee Photo Manager 2009 (ACDSee 11.0) i ACDSee Pro 2.5 znaki te wyświetlane są poprawnie.

</doc>
<doc id="962464" url="https://pl.wikipedia.org/wiki?curid=962464" title="Tomasz z Celano">
Tomasz z Celano

Tomasz z Celano, (ur. ok. 1200 w Celano, zm. pomiędzy 1260-1270 w Tagliacozzo) – pisarz średniowieczny, kapłan franciszkanin, hagiograf św. Franciszka z Asyżu, błogosławiony.
Życiorys.
Tomasz z Celano nie należał do grona pierwszych uczniów Franciszka z Asyżu. Wstąpił do zakonu franciszkańskiego około roku 1215. Z całą pewnością znał świętego osobiście. W roku 1221 razem z bratem Cezarym ze Spiry został wysłany do Niemiec, by zaszczepić tam życie franciszkańskie. Dwa lata później mianowano go "custos unicus" (pol. "jedynym kustoszem") prowincji nadreńskiej, która obejmowała domy zakonne w Kolonii, Moguncji, Wormacji i Spirze. W jakiś czas potem powrócił na stałe do Italii, skąd kilkakrotnie udawał się na krótkie misje do Nadrenii. W roku 1260 został wybrany ojcem duchownym klarysek w Tagliacozzo. Był pierwszym pochowanym w nowo wybudowanym kościele San Giovanni Val dei Varri. Ciało jego zostało jednak przeniesione do kościoła Świętego Franciszka w Tagliacozzo.
Dzieła.
Pierwszym znanym dziełem Tomasza z Celano był "Żywot pierwszy" (łac. "Vita prima sancti Francisci"). Napisany został z polecenia papieża Grzegorza IX z okazji kanonizacji Franciszka z Asyżu, która miała miejsce 16 lipca 1228. Pisarz wykorzystał drobne dokumenty zostawione przez towarzyszy świętego oraz świadectwa osób z otoczenia Franciszka z Asyżu. "Żywot drugi" (łac. "Vita secunda sancti Francisci") powstał pomiędzy 1244-1247 z polecenia generała franciszkanów Krescencjusza z Jessi. Drugie dzieło "Celańczyka" nosi już ślady zmian, jakie nastąpiły w sposobie podchodzenia do postaci Franciszka w kilkanaście lat po jego śmierci. Trzecim dziełem Tomasza z Celano dotyczący osoby Biedaczyny był "Traktat o cudach", który powstał pomiędzy 1254-1257 z polecenia bł. Jana z Parmy, następcy Krescencjusza z Jessi.
Tomaszowe autorstwo tych trzech ważnych dzieł, zaliczanych do tzw. "źródeł franciszkańskich", jest dobrze poświadczone. Badacze franciszkanizmu średniowiecznego jednogłośnie przypisują mu autorstwo "Fregit victor virtualis" oraz "Sanctitatis nova signa". Tradycyjnie przypisuje mu się również autorstwo "Żywota św. Klary" oraz sekwencji "Dies irae".

</doc>
<doc id="962468" url="https://pl.wikipedia.org/wiki?curid=962468" title="Wyżyna Dar Fur">
Wyżyna Dar Fur



</doc>
<doc id="962469" url="https://pl.wikipedia.org/wiki?curid=962469" title="Dar Fur">
Dar Fur



</doc>
<doc id="962470" url="https://pl.wikipedia.org/wiki?curid=962470" title="Pawliszcze">
Pawliszcze

Pawliszcze – część wsi Huta Lubycka w Polsce, położona w województwie lubelskim, w powiecie tomaszowskim, w gminie Lubycza Królewska. Wchodzi w skład sołectwa Huta Lubycka.
W latach 1975–1998 Pawliszcze administracyjnie należało do województwa zamojskiego.
Historia.
W wieku XIX Pawliszcze alias "Pawliszczyzna" stanowiły część wsi Lubycza Kniazie.

</doc>
<doc id="962471" url="https://pl.wikipedia.org/wiki?curid=962471" title="Despot">
Despot



</doc>
<doc id="962473" url="https://pl.wikipedia.org/wiki?curid=962473" title="Wyżyna Tibesti">
Wyżyna Tibesti



</doc>
<doc id="962476" url="https://pl.wikipedia.org/wiki?curid=962476" title="Gwardia Olsztyn">
Gwardia Olsztyn

Gwardia Olsztyn – polski wielosekcyjny klub sportowy z siedzibą w Olsztynie. W jego skład wchodzą takie sekcje, jak judo, strzelectwo czy lekkoatletyka, niegdyś również piłka nożna (sekcja piłkarska zlikwidowana w 1981 roku).
Sekcja judo.
Założona w 1963 roku, obecnie najliczniejsza sekcja w klubie. Jej zawodnicy kilkakrotnie stawali na podium Mistrzostw Polski seniorów oraz wielokrotnie w niższych kategoriach wiekowych. Uczestniczyli także w imprezach rangi międzynarodowej takich jak Mistrzostwa Europy.
Sekcja piłki nożnej.
Zlikwidowana w 1981 roku. Najwyższa klasa rozgrywkowa, w której klub występował to III liga. Kilkukrotnie grał w barażach o awans do II ligi, ale nigdy jego nie wywalczył. Ponadto klub w sezonie 1971/72 doszedł do 1/16 finału Pucharu Polski.

</doc>
<doc id="962478" url="https://pl.wikipedia.org/wiki?curid=962478" title="Jerzy Rene Groszang">
Jerzy Rene Groszang



</doc>
<doc id="962480" url="https://pl.wikipedia.org/wiki?curid=962480" title="Jerzy René Groszang">
Jerzy René Groszang



</doc>
<doc id="962482" url="https://pl.wikipedia.org/wiki?curid=962482" title="Filippo Calandrini">
Filippo Calandrini

Filippo Calandrini (ur. 1403, zm. 18 lipca 1476) – włoski duchowny. Przyrodni brat papieża Mikołaja V, który w 1447 mianował go biskupem Bolonii, a rok później kardynałem. W 1452 towarzyszył Fryderykowi III w jego podróży na koronację cesarską do Rzymu. Na konklawe 1458 był wysuwany jako kandydat na papieża (dostał 5 głosów na 18 w pierwszym głosowaniu). Wielki penitencjariusz od 30 grudnia 1458. Biskup Albano (1468–1471) i Porto e Santa Rufina (1471–1476). Zmarł w Bagnoregio w wieku 73 lat.

</doc>
<doc id="962483" url="https://pl.wikipedia.org/wiki?curid=962483" title="Wskaźnik oksygenacji">
Wskaźnik oksygenacji

Wskaźnik oksygenacji (PaO2/FiO2) – iloraz ciśnienia parcjalnego tlenu we krwi tętniczej i zawartości tlenu w mieszaninie oddechowej (zawartość tlenu przedstawiona w formie ułamka dziesiętnego). Wykorzystywany w ocenie wydolności oddechowej organizmu człowieka.
Wartości prawidłowe.
U zdrowego człowieka, który oddycha powietrzem atmosferycznym:
Wartości patologiczne.
Do zmiany wskaźnika oksygenacji dochodzi m.in. w zespole ostrej niewydolności oddechowej. Na podstawie PaO2/FiO2 i kilku innych wskaźników można określić jego ciężkość:

</doc>
<doc id="962484" url="https://pl.wikipedia.org/wiki?curid=962484" title="Otarcie">
Otarcie

Otarcie (łac. "excoriatio") – rana, która powstaje na skutek kontaktu skóry z szorstką powierzchnią (ściana, asfalt, chodnik) lub w wyniku kontaktu z przedmiotem, który ociera skórę z warstwy zrogowaciałej naskórka. Dochodzi do obnażenia brodawek skóry właściwej i krwawienia miąższowego (zwykle niewielkiego) lub wycieku płynu międzytkankowego. Rana może ulec zakażeniu i zropieniu (szczególnie w sytuacjach gdy w ranie zostaną ciała obce).

</doc>
<doc id="962485" url="https://pl.wikipedia.org/wiki?curid=962485" title="Funeral Diner">
Funeral Diner

Funeral Diner to zespół screamo z San Francisco w Kalifornii. Został założony w 1998 po rozpadzie Nexus 6 przez trzech jego członków: Matta, Dana i Dave'a, do których dołączył basista Sean O'Shea. Nazwa zespołu została zaczerpnięta od tytułu jednego z utworów niemieckiej grupy industrialowej, Wumpscut. Zanim grupa przeniosła się do San Francisco, próby odbywały się w Half Moon Bay.
W ciągu ostatnich kilku lat zespół zyskał dużą rzeszę fanów, dzięki licznym wydawnictwom, oraz trasom koncertowym po USA, Japonii, a także Europie (grupa odwiedziła również Polskę). Zgodnie ze stylem DIY, grupa wydaje liczne splity, przeważnie na winylach. Także często zmienia wytwórnie. Obecnie niektóre trudno dostępne płyty osiągają na aukcjach internetowych ceny wielokrotnie wyższe od pierwotnych.
Matt był też perkusistą zespołu emo Portraits of Past, natomiast obecny wokalista Seth, grał na basie w Takaru. Były basista grupy, Andy Radin, jest autorem popularnej strony internetowej, fourfa.com, poświęconej muzyce emo.
Zespół zakończył swoją działalność na początku 2007 roku. Informacja o rozpadzie została przekazana poprzez MySpace'owy bulletin.

</doc>
<doc id="962486" url="https://pl.wikipedia.org/wiki?curid=962486" title="Rudki (Łazowa)">
Rudki (Łazowa)

Rudki – przysiółek osady Łazowa w Polsce, położony w województwie lubelskim, w powiecie tomaszowskim, w gminie Lubycza Królewska.
W latach 1975–1998 przysiółek administracyjnie należał do województwa zamojskiego.

</doc>
<doc id="962487" url="https://pl.wikipedia.org/wiki?curid=962487" title="Tomasz Krzeszowski">
Tomasz Krzeszowski

Tomasz Paweł Krzeszowski (ur. 26 czerwca 1939 w Warszawie) – polski profesor, filolog, lingwista.
Życiorys.
Ukończył studia anglistyczne na Uniwersytecie Warszawskim (1961). Doktoryzował się na Uniwersytecie Łódzkim w 1966, a habilitował w 1974. W 1981 otrzymał tytuł profesora.
Specjalista w zakresie filologii angielskiej i językoznawstwa kognitywnego. Profesor zwyczajny Uniwersytetu Gdańskiego i Warszawskiego, kierownik Zakładu Semiotyki Instytutu Lingwistyki Stosowanej na Wydziale Lingwistyki Stosowanej. Stypendysta uniwersytetów w Albany, Nowym Jorku, Oksfordzie, Uniwersytetu w Edynburgu i University College London. Członek Komitetu Neofilologicznego i Komitetu Językoznawstwa Polskiej Akademii Nauk. Wykładowca Wyższej Szkoły Pedagogicznej Towarzystwa Wiedzy Powszechnej w Warszawie, Wyższej Szkoły Humanistyczno-Ekonomicznej w Łodzi oraz Społecznej Akademii Nauk w Łodzi/Warszawie. Autor ponad 120 oryginalnych publikacji w kraju i za granicą. Autor kilkukrotnie wznawianych podręczników do nauki języka angielskiego. Od 1968 do 1980 roku należał do PZPR.
Nagrody i wyróżnienia.
Odznaczony Krzyżem Kawalerskim Orderu Odrodzenia Polski, Medalem Komisji Edukacji Narodowej i Medalem Złotym za Długoletnią Służbę.

</doc>
<doc id="962488" url="https://pl.wikipedia.org/wiki?curid=962488" title="Wniosek">
Wniosek



</doc>
<doc id="962491" url="https://pl.wikipedia.org/wiki?curid=962491" title="Gradów (Wikcinek)">
Gradów (Wikcinek)

Gradów – część wsi Wikcinek w Polsce, położona w województwie mazowieckim, w powiecie sochaczewskim, w gminie Nowa Sucha.
W latach 1975-1998 Gradów położony był w województwie skierniewickim. 
Znajduje się tu ośrodek hodowli zwierzyny należący do Polskiego Związku Łowieckiego.

</doc>
<doc id="962492" url="https://pl.wikipedia.org/wiki?curid=962492" title="Cercopithecus mitis">
Cercopithecus mitis



</doc>
<doc id="962495" url="https://pl.wikipedia.org/wiki?curid=962495" title="Underhill Stadium">
Underhill Stadium

Underhill Stadium - stadion piłkarski, zbudowany w 1907 roku. Obiekt jest siedzibą klubu piłkarskiego Barnet F.C. Stadion znajduje się w Underhill, Barnet (London Borough of Barnet) i ma pojemność 6200 osób. Obiekt wykorzystują również rezerwy Arsenalu .

</doc>
<doc id="962498" url="https://pl.wikipedia.org/wiki?curid=962498" title="Colobus guereza">
Colobus guereza



</doc>
<doc id="962499" url="https://pl.wikipedia.org/wiki?curid=962499" title="Bukowinka (Hrebenne)">
Bukowinka (Hrebenne)

Bukowinka – część wsi Hrebenne w Polsce, położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 Bukowinka administracyjnie należała do województwa zamojskiego.

</doc>
<doc id="962501" url="https://pl.wikipedia.org/wiki?curid=962501" title="Herb Sopotu">
Herb Sopotu

Herb Sopotu – jeden z symboli miejskich Sopotu.
Wygląd i symbolika.
Herb przedstawia w późnogotyckiej tarczy na niebieskim tle białą mewę z czarnymi nogami, przysiadającą na białym (srebrnym) dorszu leżącym na kopczyku żółtego piasku. Nad tarczą herbową corona muralis w kształcie czerwonego (ceglastego) muru z trzema takimiż wieżami o białych blankach z bramą wjazdową z czarną framugą.
Mewa na błękitnym tle oraz dorsz odzwierciedlają położenie miasta nad Bałtykiem. Piasek symbolizuje nadmorskie wydmy. Corona muralis nawiązuje najprawdopodobniej do sąsiedniego Gdańska.
Historia.
Herb jest autorstwa Elsy Lüdecke i został zatwierdzony dekretem 17 lutego 1904 roku przez cesarza Wilhelma II. Uroczyste przyjęcie nowego herbu odbyło się 1 kwietnia 1904 r. Herb został przyjęty przez Radę Miasta Sopotu 14 września 1995 r.

</doc>
<doc id="962504" url="https://pl.wikipedia.org/wiki?curid=962504" title="Gruszka (Dęby)">
Gruszka (Dęby)

Gruszka – przysiółek osady Dęby w Polsce, położony w województwie lubelskim, w powiecie tomaszowskim, w gminie Lubycza Królewska.
W latach 1975–1998 przysiółek administracyjnie należała do województwa zamojskiego.

</doc>
<doc id="962505" url="https://pl.wikipedia.org/wiki?curid=962505" title="Hrebenne-Osada">
Hrebenne-Osada

Hrebenne-Osada (d. "PGR Hrebenne") – część wsi Hrebenne w Polsce, położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 Hrebenne-Osada administracyjnie należało do województwa zamojskiego.
W miejscowości działało państwowe gospodarstwo rolne.

</doc>
<doc id="962506" url="https://pl.wikipedia.org/wiki?curid=962506" title="Csepel">
Csepel

 

</doc>
<doc id="962508" url="https://pl.wikipedia.org/wiki?curid=962508" title="Mrzygłody Lubyckie">
Mrzygłody Lubyckie

Mrzygłody Lubyckie ("do 1996 Mrzygłody") – przysiółek wsi Huta Lubycka w Polsce, położony w województwie lubelskim, w powiecie tomaszowskim, w gminie Lubycza Królewska.
W latach 1975–1998 przysiółek administracyjnie należał do województwa zamojskiego.
Miejscowość graniczy z gminą Horyniec-Zdrój.

</doc>
<doc id="962512" url="https://pl.wikipedia.org/wiki?curid=962512" title="Andrzej Najmrodzki">
Andrzej Najmrodzki

Andrzej Najmrodzki (ur. 1938 – zm. 26 maja 2007) – polski dziennikarz radiowy, przez 45 lat związany z Programem I Polskiego Radia. Autor , "„Zanotowałem w swoim kalendarzu”". . Członek Stowarzyszenia Dziennikarzy RP Dolny Śląsk.

</doc>
<doc id="962522" url="https://pl.wikipedia.org/wiki?curid=962522" title="Blue Hole (Egipt)">
Blue Hole (Egipt)

Blue Hole – rozpadlina w rafie koralowej w Morzu Czerwonym w Zatoce Akaba na Riwierze Morza Czerwonego, na wschodnim wybrzeżu Półwyspu Synaj, 8 km na północ od Dahabu w Egipcie, w pobliżu Rezerwatu Ras Abu Dżallum.
Blue Hole znajduje się tuż przy brzegu i ma postać "morskiej studni" o głębokości 102 m i średnicy 60 m.
W jej wewnętrznej ścianie na głębokości 52 m znajduje się wejście do 26-metrowego tunelu skalnego, znanego pod nazwą "The Arch", który prowadzi do otwartego morza. Wylot tunelu znajduje się na głębokości 57 metrów. Natomiast dno tunelu znajduje się na głębokości 60 metrów i opada do 100 metrów pod wylotem, a następnie obniża się jeszcze do 120 metrów. Tunel ten jest niebezpiecznym wyzwaniem dla wielu nurków.
W Blue Hole odnotowano znaczną liczbę wypadków śmiertelnych. Ich statystyka nie jest prowadzona, ale niektóre szacunki mówią nawet o 200 osobach.

</doc>
<doc id="962525" url="https://pl.wikipedia.org/wiki?curid=962525" title="Ruszki (województwo mazowieckie)">
Ruszki (województwo mazowieckie)

Ruszki – część wsi Janów w Polsce położona w województwie mazowieckim, w powiecie sochaczewskim, w gminie Młodzieszyn.
W latach 1975–1998 Ruszki położone były w województwie skierniewickim.
Przez Ruszki przebiega droga wojewódzka nr 577 Ruszki-Gąbin-Łąck oraz droga krajowa nr 50 Ciechanów-Wyszogród-Ostrów Mazowiecka.
Historia.
W XVI wieku Ruszki posiadały wyodrębnionych 7 działów o łącznej powierzchni 11 1/2 łana. Od XIX wieku własność Ludwika Wężyka-Rudzkiego, właściciela dworu w Giżycach. W tym okresie wieś i folwark liczyła 144 mieszkańców oraz 16 domów. W latach 30. XIX wieku własność Fryderyka Koelichena von Rustern i w rękach tej rodziny aż do roku 1902, gdy zakupił go Władysław Suski. Ostatnim rządcą folwarku w Ruszkach został Witold Grzybowski, który pełnił tę funkcję do roku 1945.
W pierwszej połowie XIX wieku powstał tu dwór murowany, przebudowany przez Suskiego w XX wieku. Po II wojnie światowej dwór stał się do roku 1993 siedzibą szkoły podstawowej z poddaszem przeznaczonym na mieszkania dla nauczycieli. Opuszczony dwór niszczeje.
W 1937 roku ustawiono na rozdrożu lotniczą wieżę nawigacyjną o wysokości 22 m, która podczas okupacji pełniła rolę wieży obserwacyjnej. Ustawiona była na granicy pomiędzy terenami włączonymi do Rzeszy Niemieckiej a Generalnym Gubernatorstwem, zdemontowana po roku 2000. Ustawiona ponownie w sierpniu 2009 r. Wieżę wyremontowała firma Energomontaż Północ z Sochaczewa.
We wsi znajduje się opuszczony cmentarz wojenny z okresu I wojny światowej.
W miejscowości w dniu 24 kwietnia 2010 roku zginął tragicznie (w wyniku wypadku samochodowego) znany aktor Wojciech Siemion.

</doc>
<doc id="962526" url="https://pl.wikipedia.org/wiki?curid=962526" title="Nowosiółki Przednie">
Nowosiółki Przednie

Nowosiółki Przednie – część osady Machnów Nowy w Polsce, położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 Nowosiółki Przednie administracyjnie należały do województwa zamojskiego.

</doc>
<doc id="962527" url="https://pl.wikipedia.org/wiki?curid=962527" title="Paul Durcan">
Paul Durcan

Paul Durcan (ur. 16 października 1944 w Dublinie) – współczesny poeta irlandzki, absolwent University College w Cork, gdzie studiował archeologię i historię średniowiecza. Jego twórczość ceniona jest za autoironiczny dowcip i kpiarską analizę kondycji irlandzkiego mężczyzny w społeczeństwie.
W 1974 Durcan otrzymał nagrodę Patrick Kavanagh Award, a w 1975 został wydany jego pierwszy samodzielny tomik poetycki "O Westport in the Light of Asia Minor". Tomik "The Berlin Wall Café" z 1985 roku, inspirowany kryzysem małżeńskim poety, uważany jest przez krytykę za jeden z ważniejszych w jego twórczości; Durcan został zań wyróżniony przez stowarzyszenie London Poetry Book Society. Za inny tomik, "Daddy, Daddy", Durcan został w 1990 laureatem Nagrody Whitbread w dziedzinie poezji. W tym samym roku spotkało go jeszcze jedno wyróżnienie: piastował zaszczytne stanowisko "Writer-In-Residence" w Trinity College w Dublinie. Również w 1990 Durcan pojawił się gościnnie na albumie Vana Morrisona pt. "Enlightenment", udzielając się wokalnie w piosence "In The Days Before Rock'n'Roll", której jest również współautorem. Inne ważniejsze nagrody za twórczość poetycką to Irish American Cultural Institute Poetry Award zdobyta przez niego w 1989 oraz Heinemann Prize w 1995. W 2003 na antenie pierwszego programu Radia RTE, w audycji "Today with Pat Kenny", ukazywał się co tydzień "Paul Durcan's Diary".
Ważniejsze tomiki Durcana wydane w ostatnich latach to: "A Snail in my Prime" (1993), "Crazy About Women" (1991), "Greetings to Our Friends in Brazil" (1999) oraz "Cries of an Irish Caveman" (2001).
Paul Durcan jest członkiem Aosdána, irlandzkiego stowarzyszenia grupującego wybitnych twórców.
W Polsce wybór jego twórczości ukazał się w tłumaczeniach Ernesta Brylla, Małgorzaty Goraj-Bryll i Michała Jankowskiego w dwujęzycznej publikacji pt. "Literatura irlandzka. Tom 2.:Leland Bardwell, Anthony Cronin, Paul Durcan" (Poznań 2003). Wydano również "Poezje wybrane" (Poznań 2004).

</doc>
<doc id="962529" url="https://pl.wikipedia.org/wiki?curid=962529" title="London Borough of Barnet">
London Borough of Barnet

London Borough of Barnet – jedna z 32 gmin Wielkiego Londynu położona w jego północno-zachodniej części. Wraz z 19 innymi gminami wchodzi w skład tzw. Londynu Zewnętrznego. Władzę stanowi Rada Gminy Barnet (ang. Barnet Council).
Historia.
Gminę utworzono w 1965 na podstawie ustawy London Government Act 1963 z obszarów Finchley (ang. Municipal Borough of Finchley) utworzonego w 1933 roku, Hendon
(ang. Municipal Borough of Hendon) utworzonego w 1932 roku oraz Friern Barnet (ang. Friern Barnet District Urban), 
East Barnet (ang. East Barnet Urban District) i Barnet (ang. Barnet Urban District) utworzonych w 1894 roku. Na terenie Cricklewood znajdowała się wytwórnia samolotów Handley Page Ltd., specjalizująca się w budowie ciężkich bombowców i samolotów komunikacyjnych.
Geografia.
Gmina Barnet ma powierzchnię 86,74 km2, graniczy od zachodu z Harrow, od południowego zachodu z Brent, od południowego wschodu z Camden, od wschodu z Haringey i Enfield, zaś od północy z dystryktem Hertsmere w hrabstwie Hertfordshire. 
W skład gminy Barnet wchodzą następujące obszary:
Gmina dzieli się na 21 okręgów wyborczych które nie pokrywają się dokładnie z podziałem na obszary, zaś mieszczą się w trzech rejonach tzw. borough constituencies – Chipping Barnet, Hendon i Finchley and Golders Green.
Demografia.
W 2011 roku gmina Barnet miała 356 386 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Przez Barnet przebiega jedna linia metra: Northern Line.
Stacje metra:
Pasażerskie połączenia kolejowe na terenie Barnet obsługuje przewoźnik First Capital Connect. 
Stacje kolejowe:
Znane osoby.
W Barnet urodzili się m.in. 

</doc>
<doc id="962530" url="https://pl.wikipedia.org/wiki?curid=962530" title="Odziedziczalność">
Odziedziczalność

Odziedziczalność, wskaźnik odziedziczalności (formula_1 ang. "heritability") – miara statystyczna, która opisuje proporcję wariancji fenotypowej współzmiennej z wariancją genetyczną w stosunku do ogólnej zmienności w próbie. Wyraża odpowiedź na pytanie: jaka część całej zaobserwowanej zmienności fenotypu była wyjaśniana (w sensie statystycznym) przez zaobserwowaną zmienność genetyczną?
Wskaźnik odziedziczalności jest, fundamentalnie, oszacowaniem korelacji z próby. Dotyczy jedynie populacji i środowiska, które reprezentuje owa próba, i nie uprawnia (bez dodatkowych założeń i informacji) do uogólnień na inne grupy czy środowiska, do porównań między nimi, ani do wnioskowania o przyczynowości. Współzmienność genetyczna nie zawsze jest mierzona bezpośrednio – często oszacowuje się ją na podstawie pokrewieństwa, co zwiększa wpływ czynników zakłócających. Wysoki poziom odziedziczalności danej cechy opisuje jedynie "status quo" zaobserwowane w próbie – nie mierzy potencjalnej plastyczności tej cechy w niezaobserwowanych warunkach, ani nie oznacza, że musi się ona ujawnić w momencie narodzin czy w żadnym innym zdeterminowanym momencie. Do takich wniosków uprawnia poznanie mechanizmów przyczynowych, na przykład przez eksperymentalną kontrolę zmiennych – a wskaźnik odziedziczalności to jedynie korelacja. Sama korelacja to nie przyczynowość.
Ilustracją problemów z interpretacją pojęcia jest fakt, że w całej populacji ludzkiej posiadanie dwóch rąk ma wskaźnik odziedziczalności bliski 0% (ponieważ zdecydowana większość obserwowanej zmienności tej cechy ma przyczyny środowiskowe). Inną ilustracją jest fenyloketonuria, choroba o całkowicie genetycznym mechanizmie i pełnej odziedziczalności, której objawom można w pełni zapobiec dzięki diagnozie i stosowaniu odpowiedniej diety.
Pojęcie bywa mylnie utożsamiane z pojęciami „dziedziczność” lub „dziedziczenie” (zob. chromosomowa teoria dziedziczności i dziedziczenie chromosomowe, pozachromosomowe, mitochondrialne), które dotyczą biologicznych – niezależnych od środowiska – przyczynowych mechanizmów przekazywania cech organizmów określonego gatunku z pokolenia na pokolenie. Może to prowadzić do błędnych interpretacji niektórych badań, np. prób oszacowania odziedziczalności IQ ludzi. Wyniki testów inteligencji przedstawicieli różnych pokoleń są obciążone nieznanym błędem, ponieważ porównuje się próby z populacji żyjących w różnych warunkach (takie porównania mogą być pseudonaukowym uzasadnianiem rasizmu).
Opis matematyczny.
Pojęcia odziedziczalności używa się w szerokim oraz w wąskim rozumieniu:
Odziedziczalność informuje, jak duża część zmienności danej populacji jest współzmienna ze zmiennością genetycznych. Zmienność populacji czy też rozproszenie poszczególnych wartości wyraża wariancja, którą określa się jaką średnią arytmetyczną kwadratów odchyleń od wartości średniej. Wyliczona w ten sposób wartość wariancji stanowi sumę dwóch jej składników: wariancji genetycznej i wariancji środowiskowej, co można zapisać za pomocą wzoru w następujący sposób:
Tak więc odziedziczalność będzie stanowiła proporcję pomiędzy wariancją genetyczną, a całkowitą wariancją fenotypową, zgodnie z wzorem:
Wartość 1 znaczyłaby, że zmienność danej cechy zależałaby tylko od genów. Byłoby tak, gdyby na przykład wartość jakiejś cechy u potomstwa była średnią tej wartości u jego rodziców. Odziedziczalność mniejsza od 1 (a więc i mniejsza korelacja pomiędzy wartością cechy u potomstwa i rodziców) wskazuje na rolę czynników środowiskowych. W celu oszacowania odziedziczalności zazwyczaj prowadzi się badania laboratoryjne, które pozwalają na eksperymentalną kontrolę czynników zakłócających, rzadziej obserwacje w naturze. Rzeczywiste wartości odziedziczalności leżą zazwyczaj w przedziale pomiędzy 0,1 a 0,9. Według Turkheimera, „wszystko jest trochę odziedziczalne”. U człowieka rozumnego takie cechy, jak wzrost, długość palców czy szerokość głowy cechują się odziedziczalnością 0,84–0,94, natomiast wzorce linii papilarnych już 0,86.

</doc>
<doc id="962531" url="https://pl.wikipedia.org/wiki?curid=962531" title="Ruda Lubycka">
Ruda Lubycka

Ruda Lubycka – kolonia w Polsce położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 miejscowość administracyjnie należała do województwa zamojskiego.
Miejscowością statystyczną dla Rudy Lubyckiej jest Ruda Żurawiecka – łączna liczba ludności w obu miejscowościach według Narodowego Spisu Powszechnego z roku 2011 wynosiła 251 osób.

</doc>
<doc id="962535" url="https://pl.wikipedia.org/wiki?curid=962535" title="Robert Lamm">
Robert Lamm

Robert William Lamm (ur. 13 października 1944 w Nowym Jorku) – amerykański muzyk, kompozytor, wokalista oraz autor tekstów.
Urodził się w Brooklynie, ale od piętnastego roku życia mieszkał w Chicago. Uczęszczał do liceum plastycznego, jednak zmienił kierunek nauki i ukończył szkołę muzyczną w "Roosevelt University" w Chicago, w specjalności teoria muzyki oraz kompozycja. W okresie tym duży wpływ wywarli na nim, poza kompozytorami muzyki poważnej, Ray Charles, Marvin Gaye i Burt Bacharach.
W roku 1967 był jednym z założycieli grupy "Chicago", której jest członkiem do dnia dzisiejszego, grając na instrumentach klawiszowych oraz komponując charakterystyczne dla grupy utwory, m.in. "Does Anybody Really Know What Time It Is?", "Beginnings", "Questions 67 &amp; 68", "Free", "25 Or 6 To 4", "Another Rainy Day In New York City", "Harry Truman" czy "Saturday In The Park". Do pierwszych lat 80. był również jednym z podstawowych wokalistów zespołu, dopóki roli tej nie przejął Peter Cetera. Miało to bezpośredni wpływ na zmianę stylu muzycznego "Chicago", który zwrócił się w kierunku komercyjnego popu, co nie było zbieżne z wizją Lamma, do tej pory tworzącego muzykę bardziej ambitną oraz piszącego teksty o tematyce politycznej i społecznej.
Robert Lamm nagrał kilka solowych płyt, wydał również w roku 2000 wraz z Gerrym Beckleyem ("America") i Carlem Wilsonem ("The Beach Boys") album zatytułowany "Like A Brother".

</doc>
<doc id="962538" url="https://pl.wikipedia.org/wiki?curid=962538" title="Ruda Żurawiecka-Osada">
Ruda Żurawiecka-Osada

Ruda Żurawiecka-Osada (d. PGR "Ruda Żurawiecka") – osada w Polsce, położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 osada administracyjnie należała do województwa zamojskiego.
W osadzie działało państwowe gospodarstwo rolne.

</doc>
<doc id="962543" url="https://pl.wikipedia.org/wiki?curid=962543" title="Wólka Wierzbicka">
Wólka Wierzbicka

Wólka Wierzbicka – część osady Machnów Nowy w Polsce, położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 Wólka Wierzbicka administracyjnie należała do województwa zamojskiego.

</doc>
<doc id="962549" url="https://pl.wikipedia.org/wiki?curid=962549" title="Unanimizm">
Unanimizm

Unanimizm – kierunek literacki postulujący zerwanie z indywidualizmem na rzecz zainteresowania tłumem, jego emocjami i pragnieniami. W opisie jednostki skupiał się na jej relacjach ze zbiorowością. W dziedzinie powieści unanimizm ukształtował technikę symultaniczną, mającą przedstawić rzeczywisty obraz współczesnego świata, uwzględniający jego skomplikowanie i dynamizm. Technika ta polega na równoległym rozwijaniu różnych, niekoniecznie powiązanych ze sobą wątków. Unanimizm powstał tuż po 1900 r., jako reakcja przeciw symbolizmowi. Oddziaływały na niego koncepcje G. Le Bona i G. Tarde’a – ówczesnych słynnych socjologów, a głównym twórcą i przedstawicielem był Jules Romains. Od tytułu jego debiutanckiego tomiku poetyckiego – "La Vie unanime" pochodzi nazwa unanimizmu. Później Romains napisał 27-tomowy cykl powieściowy "Ludzie dobrej woli", w którym zastosował się do koncepcji unanimizmu. Kierunek ten oddziałał na rozwój powieści współczesnej, m.in. na dzieła J. Dos Passosa i J. P. Sartre’a.

</doc>
<doc id="962550" url="https://pl.wikipedia.org/wiki?curid=962550" title="Zatyle-Osada">
Zatyle-Osada

Zatyle-Osada (do 2008 "Zatyle") – część miasta Lubycza Królewska w Polsce położona w województwie lubelskim, w powiecie tomaszowskim, w gminie Lubycza Królewska.
W latach 1975–1998 miejscowość administracyjnie należała do województwa zamojskiego.
Przed 1 stycznia 2016 Zatyle-Osada była samodzielną miejscowością, tego dnia została włączona w skład miasta Lubycza Królewska.

</doc>
<doc id="962552" url="https://pl.wikipedia.org/wiki?curid=962552" title="Tigmotropizm">
Tigmotropizm

Tigmotropizm, haptotropizm – rodzaj tropizmów obejmujący reakcje na bodźce mechaniczne. 
Występuje powszechnie u roślin, umożliwiając kierunkowy wzrost, np. wzdłuż podpory. Warunkiem powstania tigmotropizmu jest zetknięcie się organu roślinnego z szorstką powierzchnią, np. drewnem, co powoduje zatrzymanie wzrostu wydłużeniowego komórek po stronie podrażnionej i przyspieszenie wzrostu po stronie przeciwnej, prowadząc w konsekwencji do wygięcia organu i jego owinięcia się wokół podpory, czego przykładem może być owijanie się wąsów fasoli wokół drewnianej tyczki. Tigmotropizm występuje również u zwierząt osiadłych, głównie morskich, np. dotknięcie ukwiałów powoduje kurczenie się ich czułków.

</doc>
<doc id="962553" url="https://pl.wikipedia.org/wiki?curid=962553" title="Żurawce-Osada">
Żurawce-Osada

Żurawce-Osada – osada w Polsce położona w województwie lubelskim, w powiecie tomaszowskim, w gminie Lubycza Królewska.
Wcześniej znana jako Żurawce PGR. W latach 80. i 90. XX wieku znajdowało się tu lotnisko.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Lubycza Królewska.

</doc>
<doc id="962557" url="https://pl.wikipedia.org/wiki?curid=962557" title="Ostrowce (województwo mazowieckie)">
Ostrowce (województwo mazowieckie)

Ostrowce – część wsi Sadowo w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.
W miejscowości zachowany park podworski.

</doc>
<doc id="962561" url="https://pl.wikipedia.org/wiki?curid=962561" title="Lissotriton montandoni">
Lissotriton montandoni



</doc>
<doc id="962563" url="https://pl.wikipedia.org/wiki?curid=962563" title="Lissotriton helveticus">
Lissotriton helveticus



</doc>
<doc id="962564" url="https://pl.wikipedia.org/wiki?curid=962564" title="Mesotriton alpestris">
Mesotriton alpestris



</doc>
<doc id="962565" url="https://pl.wikipedia.org/wiki?curid=962565" title="Lissotriton vulgaris">
Lissotriton vulgaris



</doc>
<doc id="962570" url="https://pl.wikipedia.org/wiki?curid=962570" title="Royal Air Force Museum">
Royal Air Force Museum

Royal Air Force Museum (RAF Museum) Muzeum Królewskich Powietrznych Sił Zbrojnych to muzeum poświęcone historii awiacji oraz brytyjskich sił powietrznych.
Posiada dwa oddziały:

</doc>
<doc id="962572" url="https://pl.wikipedia.org/wiki?curid=962572" title="Maciej Michalski (fotograf)">
Maciej Michalski (fotograf)

Maciej Roman Michalski (ur. 14 stycznia 1952 w Pabianicach, zm. 5 listopada 2011) – polski fotograf specjalizujący się w fotograficznych technikach szlachetnych, np. w technice gumy.
Pedagog, animator kultury, twórca i prezes honorowy Pabianickiego Towarzystwa Fotograficznego im. Juliusa Vortheila. 
Laureat nagród krajowych i zagranicznych. Wystawiał swe fotografie na wszystkich kontynentach. Uczestnik Międzynarodowych Salonów Fotograficznych. Posiadacz tytułu Artysty FIAP (AFIAP) i Excelence FIAP (EFIAP). Postanowieniem Prezydenta Rzeczypospolitej Polskiej z dnia 22 listopada 2004, odznaczony Złotym Krzyżem Zasługi. 
Gość króla Hiszpanii w 1997. Ofiarował swą pracę pt. "A LA BOUR OF LOVE" do muzeum Prado w Madrycie. Jego prace znajdują się w kolekcjach prywatnych i zbiorach instytucji, m.in. guma pt.: "IKAROS" w zbiorach Pałacu Festiwali Filmowych w Cannes (1999), monochromatyczny brom pt. "KOCHAĆ CZŁOWIEKA - LEKCJA PIERWSZA" – od 2003 roku w zbiorach Muzeum Watykańskiego (Museo Vaticano). 
Mieszkał i tworzył w rodzinnym mieście – Pabianicach.

</doc>
<doc id="962573" url="https://pl.wikipedia.org/wiki?curid=962573" title="Morza księżycowe">
Morza księżycowe



</doc>
<doc id="962574" url="https://pl.wikipedia.org/wiki?curid=962574" title="Padus avium">
Padus avium



</doc>
<doc id="962575" url="https://pl.wikipedia.org/wiki?curid=962575" title="Elisabeth Becker">
Elisabeth Becker

Elisabeth Becker (ur. 20 lipca 1923, zm. 4 lipca 1946 na Wysokiej Górze / "Stolzenberg" w Gdańsku) – niemiecka nadzorczyni SS (SS-Aufseherin) w niemieckim obozie koncentracyjnym Stutthof.
Życiorys.
Mieszkała w miejscowości Neuteich (do 1 września na obszarze Wolnego Miasta Gdańsk) niedaleko Gdańska przy ówczesnej ul. Feuerwebstrasse 3. Była niezamężna. Od 1936 była członkinią NSDAP i Bund Deutscher Mädel. W latach 1938–1940 była zatrudniona jako konduktorka tramwajowa w Gdańsku, 1940–1941 zatrudniona w firmie „Dokendorf” w Nowym Stawie, a w latach 1941–1944 pracowała w administracji ówczesnej gminy Neuteich jako referent ds. rolnictwa.
Od 5 września 1944 do 15 stycznia 1945 pełniła funkcję nadzorczyni SS w niemieckim obozie koncentracyjnym „SK-III Stutthof”. Biła więźniów i prowadziła do komór gazowych. Zachorowała na tyfus i trafiła do szpitala w Gdańsku, gdzie 13 kwietnia 1945 roku została aresztowana.
Stanęła przed sądem podczas pierwszego procesu załogi Stutthofu (od 25 kwietnia do 1 czerwca 1946). 31 maja 1946 została skazana na śmierć. Skierowała prośbę o ułaskawienie do polskiego prezydenta. Sąd wydał pozytywną opinię i zaproponował zamianę kary śmierci na karę 15 lat więzienia, ponieważ jej czyny były mniejszej wagi niż czyny współoskarżonych Jenny Barkmann czy Gerdy Steinhoff. Prezydent Bolesław Bierut jednak nie zastosował prawa łaski.
Elisabeth Becker została publicznie powieszona 4 lipca 1946 na Chełmie w Gdańsku. Wraz z nią stracone zostały m.in. Gerda Steinhoff, Ewa Paradies, Wanda Klaff i Jenny-Wanda Barkmann.

</doc>
<doc id="962581" url="https://pl.wikipedia.org/wiki?curid=962581" title="Bolesław Habowski">
Bolesław Habowski

Bolesław Józef Habowski (ur. 13 września 1914 w Krakowie, zm. 21 maja 1979 w Wendover) – polski piłkarz występujący na pozycji napastnika, reprezentant Polski w latach 1937–1938, żołnierz Polskich Sił Zbrojnych.
Kariera piłkarska.
W latach 1930-1938 był zawodnikiem Wisły Kraków. Niedokończony sezon 1939 spędził w Junaku Drohobycz, drużynie mającej wówczas wielkie szanse na awans do I ligi. Ligowy debiut Habowskiego miał miejsce 11 czerwca 1933 przeciwko Cracovii. Trwał on ledwie 84 minuty – przy stanie 4:1 dla "pasów" usunięty z boiska został przez sędziego Rosenfelda kapitan Wisły, Henryk Reyman. Mecz został wówczas przerwany, a Wisła ukarana walkowerem. Pierwszą bramkę zdobył 5 sierpnia 1934 w wygranym 8:0 domowym meczu ze Strzelcem Siedlce. Łącznie, w latach 1933-38, Habowski rozegrał jako piłkarz Wisły 83 mecze w ekstraklasie, zdobywając 21 bramek.
W reprezentacji Polski debiutował 10 października 1937 w meczu z Jugosławią. Było to spotkanie eliminacyjne Mistrzostw Świata 1938, Polacy zwyciężyli w nim 4:0. Swój drugi, a zarazem ostatni mecz w kadrze rozegrał niemal rok później – 25 września 1938 Polska przegrała z Łotwą 1:2, a Habowski strzelił honorową bramkę dla polskiego zespołu. Został powołany do szerokiej kadry na Mistrzostwa Świata 1938, jednak nie znalazł się wśród piętnastu zawodników zabranych przez selekcjonera Józefa Kałużę do Francji.
II wojna światowa.
Podczas II wojny światowej był żołnierzem Polskich Sił Zbrojnych. Po jej zakończeniu pozostał na Zachodzie. Zmarł w Anglii.

</doc>
<doc id="962584" url="https://pl.wikipedia.org/wiki?curid=962584" title="Whatever Happened to Benny Santini?">
Whatever Happened to Benny Santini?

Whatever Happened to Benny Santini? – debiutancki album Chrisa Rei, wydany w 1978 roku.
Opis albumu.
Pierwszy singel promujący ten album, ""Fool (If You Think It's Over)", jest prawdopodobnie najbardziej znanym utworem Chrisa Rea. Osiągnął on dwunaste miejsce na liście przebojów Billboard Hot 100 i był nominowany do nagrody Grammy w kategorii Song of the Year (ostatecznie nagrodę zdobył Billy Joel za "Just the Way You Are"").

</doc>
<doc id="962586" url="https://pl.wikipedia.org/wiki?curid=962586" title="Czepel">
Czepel

Czepel () – największa na Węgrzech wyspa rzeczna na Dunaju. Długość wyspy wynosi 48 km, szerokość – 6–8 km, zaś powierzchnia – 257 km². Wyspa Czepel leży na Wielkiej Nizinie Węgierskiej, rozciągając się od Budapesztu prawie po Dunaújváros. Główny nurt Dunaju ("Nagy-Duna") otacza wyspę od zachodu, wschodnia odnoga nazywa się Ráckevei-Duna (także "Soroksári-Duna", "Kis-Duna"). Administracyjnie wyspa należy do komitatu Pest – z wyjątkiem północnego krańca, który stanowi XXI dzielnicę Budapesztu. Poza tą dzielnicą na Czeplu leżą miasta Szigetszentmiklós, Szigethalom, Tököl i Ráckeve oraz kilka wsi. Liczba ludności wynosi około 165 tysięcy. Budapeszteńska część wyspy stanowi ok. 10% jej powierzchni, ale jej ludność stanowi prawie połowę całkowitej liczby.
Północna część wyspy, należąca do Budapesztu, od XIX wieku stanowi ośrodek przemysłu ciężkiego i wielki wolnocłowy port rzeczny. Tuż na południe od granic administracyjnych Budapesztu wyspę przecina autostradowa obwodnica Budapesztu (M0) z dwoma zjazdami. Środkowa i południowa część wyspy ma charakter rolniczo-rekreacyjny. Wyspę ze stolicą łączy linia miejskiej kolei HÉV, docierająca aż do Ráckeve.
Poza dwoma mostami na autostradzie M0 Czepel z lądem łączy jeszcze pięć mostów drogowych (dwa w obrębie Budapesztu, Szigethalom-Taksony, Szigetcsép-Majosháza i Ráckeve-Peregi Dunasor). Wszystkie przebiegają nad wschodnią odnogą Dunaju. Przez główny nurt Dunaju prowadzą trzy przeprawy promowe (Százhalombatta-Tököl, Ercsi-Szigetújfalu i Adony-Lórév). Na wschodniej odnodze jest jeszcze jedna (Makád-Dömsöd).
Pochodzenie nazwy.
Wyspa Czepel stanowiła centralny ośrodek państwa Madziarów powstałego po podboju Kotliny Panońskiej ("honfoglalás") i jednocześnie siedzibę rodu Arpada. Anonymus wymienia ją jako „wyspę wodzów” – "ducalis esset insula".
Długo uważano, że nazwa wyspy pochodzi od imienia Csepela (Sepela), koniuszego Arpada. Według językoznawców jednak, nazwa wyspy może pochodzić od rzeczownika "cseplye" lub "csepely", który oznacza zarośnięte krzakami miejsce lub rzeczywiście od imienia. Imię, będące podstawą nazwy, może pochodzić z języków tureckich lub słowiańskich.

</doc>
<doc id="962607" url="https://pl.wikipedia.org/wiki?curid=962607" title="Stomil Olsztyn w I lidze polskiej w piłce nożnej">
Stomil Olsztyn w I lidze polskiej w piłce nożnej



</doc>
<doc id="962609" url="https://pl.wikipedia.org/wiki?curid=962609" title="Ostrowce">
Ostrowce

2 miejscowości w Polsce:

</doc>
<doc id="962617" url="https://pl.wikipedia.org/wiki?curid=962617" title="MS Yolanda">
MS Yolanda

MS Yolanda – cypryjski statek handlowy, zbudowany w 1964 roku. Zatonął uderzając w rafy koralowe podczas sztormu na Morzu Czerwonym w Zatoce Akaby w Yolanda Reef w nocy z 1 na 2 kwietnia 1980 w drodze do Akaby.
Statek MS Yolanda pchnięty nagłym podmuchem sztormu rozbił się o podwodne skały, w najbardziej wysuniętym na południe punkcie Synaju.
Na pokładzie zatopionego statku można zobaczyć m.in.: wanny, materiały sanitarne, tapety, porcelanowe sedesy, skrzynki z whisky, samochód BMW 320, który należał do kapitana frachtowca.
Na wrak nurkował m.in. Grzegorz Dominik (ps. "Banan") – polski płetwonurek, rekordzista świata w najgłębszym nurkowaniu na wraku – Yolanda (na głębokość 210 m).
Statek, który wcześniej wystawał w połowie nad powierzchnie morza, wbity w dno, został początkiem 1987 wepchnięty przez fale na głębokość 50 m. 15 marca 1987 w trakcie gwałtownej burzy poszedł kompletnie na dno morskie.
Statek stale otacza duża grupa ryb, głównie strzępieli Malabar, napoleonów, lucjanowatych i Caesionidae, oraz skorpen, płaszczek, silnie jadowitych szkaradnic i płaskogłowatych.

</doc>
<doc id="962618" url="https://pl.wikipedia.org/wiki?curid=962618" title="Botafogo Futebol Clube de Ribeirão Preto">
Botafogo Futebol Clube de Ribeirão Preto



</doc>
<doc id="962625" url="https://pl.wikipedia.org/wiki?curid=962625" title="Organy wewnętrzne">
Organy wewnętrzne



</doc>
<doc id="962626" url="https://pl.wikipedia.org/wiki?curid=962626" title="1748 w literaturze">
1748 w literaturze



</doc>
<doc id="962630" url="https://pl.wikipedia.org/wiki?curid=962630" title="1707 w literaturze">
1707 w literaturze



</doc>
<doc id="962631" url="https://pl.wikipedia.org/wiki?curid=962631" title="1710 w literaturze">
1710 w literaturze



</doc>
<doc id="962632" url="https://pl.wikipedia.org/wiki?curid=962632" title="1712 w literaturze">
1712 w literaturze



</doc>
<doc id="962633" url="https://pl.wikipedia.org/wiki?curid=962633" title="1713 w literaturze">
1713 w literaturze



</doc>
<doc id="962636" url="https://pl.wikipedia.org/wiki?curid=962636" title="1714 w literaturze">
1714 w literaturze



</doc>
<doc id="962637" url="https://pl.wikipedia.org/wiki?curid=962637" title="Antoni Łyko">
Antoni Łyko

Antoni Andrzej Łyko (ur. 27 maja 1907 w Krakowie, zm. 3 lipca 1941 w Auschwitz) – polski piłkarz, napastnik. Członek kadry na MŚ 1938.
Był piłkarzem Prądniczanki Kraków.
Biografia.
W reprezentacji Polski debiutował 10 października 1937 w meczu z Łotwą. Swój drugi, a zarazem ostatni mecz w kadrze rozegrał niemal rok później – 25 września 1938 Polska przegrała z Łotwą 1:2. Został powołany do kadry na MŚ 38, jednak nie znalazł się wśród piętnastu zawodników zabranych przez selekcjonera Kałużę do Francji. Był wówczas zawodnikiem Wisły Kraków.
W czasie wojny pracował w krakowskich wodociągach. Tam wstąpił do komórki ZWZ. Wiosną 1941 został aresztowany przez Gestapo i osadzony początkowo na Montelupich, a następnie w niemieckim obozie koncentracyjnym Auschwitz. Zginął rozstrzelany 3 lipca 1941 podczas jednej z masowych egzekucji. Grupę skazańców zaprowadzono na pobliską żwirownię. Po oddaniu salwy przez pluton egzekucyjny Łyko jeszcze żył i próbował podnieść się o własnych siłach. Oficer SS dobił go strzałem w głowę z bliskiej odległości. Jego ciało spłonęło w piecu krematoryjnym.

</doc>
<doc id="962639" url="https://pl.wikipedia.org/wiki?curid=962639" title="Monadologia">
Monadologia

Monadologia – książka niemieckiego polihistora Gottfrieda Wilhelma Leibniza przedstawiająca podstawy jego systemu ontologicznego. Napisana w 1714 roku i wydana w 1720 roku.
Leibniz przedstawiał w niej tezę, że cała rzeczywistość składa się z nieprzeliczonych cząstek, monad, które są szczelne i niezależne od siebie, a rozwijają się tylko w miarę swych z góry określonych możliwości.

</doc>
<doc id="962640" url="https://pl.wikipedia.org/wiki?curid=962640" title="Mur (budownictwo)">
Mur (budownictwo)



</doc>
<doc id="962644" url="https://pl.wikipedia.org/wiki?curid=962644" title="1715 w literaturze">
1715 w literaturze



</doc>
<doc id="962648" url="https://pl.wikipedia.org/wiki?curid=962648" title="1719 w literaturze">
1719 w literaturze



</doc>
<doc id="962650" url="https://pl.wikipedia.org/wiki?curid=962650" title="1729 w literaturze">
1729 w literaturze



</doc>
<doc id="962654" url="https://pl.wikipedia.org/wiki?curid=962654" title="Kremplina">
Kremplina

Kremplina – nazwa handlowa dzianiny z włókna poliestrowego, która była popularna w Polsce w latach 70. XX wieku. Była wykorzystywana do szycia garniturów i sukienek; nie rozciągająca się, nieprzewiewna i nie gniotąca się. Z ang. 'crimplene'.
Cieńszy zamiennik krempliny to bistor.

</doc>
<doc id="962655" url="https://pl.wikipedia.org/wiki?curid=962655" title="Przodomózgowie">
Przodomózgowie

Przodomózgowie (łac. "prosencephalon") – pierwszy z trzech pierwotnych pęcherzyków mózgowych, rozwojowa część mózgowia, która w okresie 5. tygodnia rozwoju zarodkowego ulega podziałowi na kresomózgowie i międzymózgowie. Wadą rozwojową przodomózgowia jest holoprozencefalia. Powstaje w przypadku braku podziału kresomózgowia na dwie pólkule.

</doc>
<doc id="962656" url="https://pl.wikipedia.org/wiki?curid=962656" title="Skromna propozycja">
Skromna propozycja

Skromna propozycja ("A Modest Proposal") – satyra, którą Jonathan Swift napisał w 1729 roku. Autor krytykuje brak zainteresowania Londynu tematem biedy dzieci w Irlandii (Swift mieszkał w Dublinie). Swift podnosi tu nieczułość elit politycznych do absurdu, "proponując", by hodowano dzieci irlandzkie jako smakołyk dla podniebień londyńskich.

</doc>
<doc id="962661" url="https://pl.wikipedia.org/wiki?curid=962661" title="1731 w literaturze">
1731 w literaturze



</doc>
<doc id="962662" url="https://pl.wikipedia.org/wiki?curid=962662" title="Dekanat Kostrzyn nad Odrą">
Dekanat Kostrzyn nad Odrą

Dekanat Kostrzyn nad Odrą – jeden z 30 dekanatów diecezji zielonogórsko-gorzowskiej.

</doc>
<doc id="962663" url="https://pl.wikipedia.org/wiki?curid=962663" title="1732 w literaturze">
1732 w literaturze



</doc>
<doc id="962665" url="https://pl.wikipedia.org/wiki?curid=962665" title="Most Marii Walerii">
Most Marii Walerii

Most Marii Walerii (, , ) – graniczny most drogowy na Dunaju, łączący miasta Štúrovo na Słowacji i Ostrzyhom na Węgrzech. Długość – 500 m. Most łączy słowackie drogi krajowe 63 i 76 z węgierskimi drogami krajowymi 10 i 11.
Nazwa mostu pochodzi od habsburskiej księżnej Marii Walerii. Most został otwarty w 1895. W 1919 został zburzony, po czym odbudowano go w 1927. Po raz drugi został zniszczony 26 grudnia 1944 przez wycofujące się wojska niemieckie wraz z innymi mostami na Dunaju. Po II wojnie światowej aż do lat 60. XX wieku nie podejmowano nawet prób odbudowy – powodem był wzajemny brak zaufania komunistycznych rządów Węgier i Czechosłowacji. Pierwsze porozumienia co do odbudowy mostu zawarto w 1964, ale most otwarto ponownie dopiero 11 października 2001. Połowę kosztów budowy (10 mln euro) pokrył fundusz PHARE. Po odbudowie mostu ruch przez przejście graniczne wzrósł kilkunastokrotnie. Do tego czasu funkcjonowała tu wahadłowa przeprawa promowa obsługiwana przez węgierskiego przewoźnika, zaś kontrola graniczna znajdowała się po stronie słowackiej. 21 grudnia 2007 roku po przystąpieniu Słowacji i Węgier do strefy Schengen zniesiono kontrole graniczne.

</doc>
<doc id="962666" url="https://pl.wikipedia.org/wiki?curid=962666" title="1738 w literaturze">
1738 w literaturze



</doc>
<doc id="962667" url="https://pl.wikipedia.org/wiki?curid=962667" title="Manchete Recife">
Manchete Recife

Manchete Futebol Clube do Recife – brazylijski klub piłkarski z siedzibą w mieście Recife, stolicy stanu Pernambuco.
Historia.
Klub założony został 1 stycznia 1950 roku pod nazwą Associação Atlética das Vovozinhas. W roku 1965 klub zmienił nazwę na Associação Atlética Santo Amaro, a potem na Associação Atlética Casa Caiada. W roku 1994 klub przyjął nazwę Recife Futebol Clube, a 10 lat później, w 2004 roku obecną nazwę Manchete Futebol Clube do Recife.

</doc>
<doc id="962668" url="https://pl.wikipedia.org/wiki?curid=962668" title="The Road to Hell and Back">
The Road to Hell and Back

The Road to Hell and Back – zapis pożegnalnej trasy koncertowej Chrisa Rea, która odbyła się w 2006 roku.

</doc>
<doc id="962669" url="https://pl.wikipedia.org/wiki?curid=962669" title="1739 w literaturze">
1739 w literaturze



</doc>
<doc id="962672" url="https://pl.wikipedia.org/wiki?curid=962672" title="Alice Sebold">
Alice Sebold

Alice Sebold (ur. 6 września 1963 roku w Madison w stanie Wisconsin w USA) – współczesna pisarka amerykańska. Autorka trzech książek: autobiograficznej "Szczęściary", "Nostalgii anioła" oraz "".
Życiorys.
Młodość.
Alice Sebold wychowała się na przedmieściach Filadelfii. Do 17 roku życia uczęszczała do Great Valley High School w Malvern w stanie Pensylwania, następnie udała się do Syracuse Univerisity, gdzie studiowała literaturę piękną i poezję. Kiedy miała 18 lat, została pobita i brutalnie zgwałcona przez studenta na terenie parku w pobliżu uniwersytetu. Przez kilka miesięcy dochodziła do siebie w rodzinnym domu. Krótko po powrocie na studia rozpoznała w mijanym na ulicy mężczyźnie gwałciciela i szybko doprowadziła do aresztowania go.
Po ukończeniu studiów w Syracuse Sebold przeprowadziła się na Manhattan i podjęła pracę kelnerki. W tym czasie próbowała zrobić karierę pisarską, pisywała teksty m.in. do New York Timesa i Chicago Tribune. Po 10 latach przeniosła się do południowej Kalifornii, gdzie ledwo wiązała koniec z końcem pracując jako opiekunka.
W 1995 roku Alice złożyła podanie do University of California.
Kariera.
Na studiach Sebold zaczęła pisać "Szczęściarę", w której opowiedziała o gwałcie i kilkumiesięcznym pobycie w domu, podczas którego próbowała wrócić do normalnego życia. Inspiracją dla tytułu książki był policjant, który przesłuchiwał Alice. Opowiedział jej historię dziewczyny, która została zgwałcona w tym samym miejscu, jednak nie miała tyle szczęścia co Alice, bo po akcie została zamordowana i poćwiartowana.
Trzy lata po opublikowaniu "Szczęściary" ukazała się kolejna powieść autorki, "Nostalgia anioła". Bohaterką książki jest 14-letnia Susan, która została zgwałcona i zamordowana przez sąsiada i z nieba obserwuje swoją rodzinę próbującą pogodzić się ze śmiercią dziewczyny.
W październiku 2001 roku Alice wyszła za mąż za Glena Davida Golda, pisarza poznanego na uniwersytecie.
W 2002 roku wygrała nagrodę Bram Stoker Award za najlepszy debiut, a w 2003 roku zwyciężyła w kategorii Książka Roku American Booksellers Association.
W 2009 reżyser Peter Jackson nakręcił film "Nostalgia anioła" na podstawie jej powieści o tym samym tytule.

</doc>
<doc id="962673" url="https://pl.wikipedia.org/wiki?curid=962673" title="Huta „Kościuszko”">
Huta „Kościuszko”

Huta „Kościuszko” Spółka Akcyjna w upadłości likwidacyjnej (właśc. "Królewska", niem. "Königshütte", dawniej "Huta Piłsudski, Huta Kościuszko") – huta znajdująca się w Chorzowie (Królewska Huta). Jest jedną z najstarszych polskich hut żelaza. Powstała na przełomie XVIII i XIX wieku.
Historia.
Początki huty „Kościuszko” sięgają 1797 roku, kiedy rozpoczęto roboty wstępne w celu założenia huty żelaza. Inicjatorem jej powstania był Friedrich Wilhelm von Reden, a zaprojektował ją szkocki inżynier John Baildon. W 1802 roku nastąpiło uruchomienie huty. W połowie XIX wieku produkcja surówki wynosiła 4,2 tys. ton, a zatrudnienie 580 osób.
Teraźniejszość.
6 sierpnia 2008 na obszarze huty rozpoczęły się zdjęcia do filmu fabularnego „Zgorszenie publiczne”. Producentem jest Paisa Films studio filmowe założone w 2005 roku przez Macieja Ślesickiego, a reżyserem Maciej Prykowski tegoroczny absolwent wydziału reżyserii Warszawskiej Szkoły Filmowej.

</doc>
<doc id="962675" url="https://pl.wikipedia.org/wiki?curid=962675" title="1740 w literaturze">
1740 w literaturze



</doc>
<doc id="962677" url="https://pl.wikipedia.org/wiki?curid=962677" title="Edmund Twórz">
Edmund Twórz

Edmund Franciszek Twórz (ur. 12 lutego 1914 w miejscowości Śmigiel, zm. 29 września 1987 w Gdańsku) – polski piłkarz, obrońca. Członek kadry na MŚ 1938. Absolwent SGGW (1952).
Kariera piłkarska.
W reprezentacji Polski debiutował 12 września 1937 roku w meczu z Bułgarią. Został powołany do kadry na MŚ 1938, jednak nie znalazł się wśród piętnastu zawodników zabranych przez selekcjonera Kałużę do Francji. Był wówczas zawodnikiem Warty Poznań. Do 1939 roku w reprezentacji Polski rozegrał 6 spotkań. Podczas rozgrywanego 4 czerwca 1939 r. meczu ze Szwajcarią Edmund Twórz zagrał jedynie 7 minut - złamał nogę, co w praktyce zakończyło jego karierę piłkarską. Po zakończeniu wojny przeprowadził się do Sopotu, gdzie w latach 1950-56 występował w lokalnych klubach Ogniwo i Sparta.

</doc>
<doc id="962679" url="https://pl.wikipedia.org/wiki?curid=962679" title="1741 w literaturze">
1741 w literaturze



</doc>
<doc id="962681" url="https://pl.wikipedia.org/wiki?curid=962681" title="1742 w literaturze">
1742 w literaturze



</doc>
<doc id="962685" url="https://pl.wikipedia.org/wiki?curid=962685" title="1743 w literaturze">
1743 w literaturze



</doc>
<doc id="962686" url="https://pl.wikipedia.org/wiki?curid=962686" title="Bazylika św. Jakuba i św. Agnieszki w Nysie">
Bazylika św. Jakuba i św. Agnieszki w Nysie

Bazylika pw. św. Jakuba Apostoła i św. Agnieszki, Dziewicy i Męczennicy w Nysie jest największym obiektem sakralnym w mieście i cennym zabytkiem. Z uwagi na wielkość bryły, uwarunkowania historyczne, oraz pochowanych we wnętrzu biskupów, jak też istnienie do niedawna seminarium duchownego, w mowie potocznej przez mieszkańców nazywany jest Katedrą. Jest kościołem dekanalnym. Oficjalnie tytuł bazyliki przyznano świątyni w 2009. 28 lutego 2011 roku obiekt uznany za Pomnik historii.
Historia i legendy.
Według legendy spisanej przez Mikołaja Titzmanna, proboszcza
parafii św. Jakuba z końca XVI wieku, tu, gdzie dziś stoi kościół, wcześniej znajdowało się miejsce kultu pogańskiego. Około roku 1000 pewien pobożny i bogaty mieszkaniec ówczesnej osady nyskiej Jakub wraz ze swą małżonką Agnieszką zbudowali tu średnich rozmiarów kościół drewniany. Później świątyni tej nadano wezwanie od patronów fundatorów. Zgodnie z innymi tradycyjnymi przekazami stała tu drewniana kaplica z drugiej połowy X wieku, zbudowana na miejscu zburzonej świątyni pogańskiej.
Faktem historycznym pozostaje natomiast to, że pierwszy murowany kościół w tym miejscu został ufundowany i konsekrowany przez
biskupa wrocławskiego Jarosława Piasta, który ukończył dzieło swego poprzednika Żyrosława II. W 1195 roku położono fundamenty, a trzy lata później budowla była już gotowa. Istnienie murowanego kościoła w tym miejscu świadczy o istnieniu sporej osady, gdyż obiekty takie wznoszono wtedy tylko w znaczniejszych miejscowościach, stanowiących większe skupiska ludzi niż zwykła wieś. Ta kamienna romańska świątynia miała służyć nowo utworzonej parafii, obejmującej obszar nazwany później Nowym Miastem (dzisiejsze Śródmieście). W sąsiedniej, starszej od Nysy osadzie, określanej następnie jako Stare Miasto (obecnie okolice ulic Słowackiego i Mariackiej), być może istniał już wówczas kościół św. Jana.
Kościół św. Jakuba i św. Agnieszki został zniszczony wiosną 1241 roku, podczas najazdu tatarskiego. W podziemiach dzisiejszej świątyni można oglądać odkryte po powodzi z 1938 roku pozostałości ław fundamentowych i filarów tej romańskiej budowli. Zajmowała ona około 1/3 powierzchni obecnego gmachu.
W 1249 roku, podczas walk między Bolesławem Rogatką
a Henrykiem III, miasto ponownie spłonęło. Po tym wydarzeniu, około połowy XIII wieku zrujnowany kościół został przebudowany i powstała druga romańska murowana świątynia. Przetrwała ona niemal 150 lat, mimo poważnych zniszczeń dokonanych w 1285 roku przez wojska Henryka IV Probusa.
Pod koniec XIV wieku świątynia była już w katastrofalnym stanie, groziła zawaleniem i jej wschodnia część została rozebrana.
Obecny kościół powstawał w dwóch etapach. Pierwszy przypada na okres przed 1392 rokiem i obejmuje budowę prezbiterium z ambitem z fundacji biskupa
Wacława Piasta. Zamiarem hierarchy było wzniesienie reprezentacyjnego kościoła dla księstwa nyskiego. Miałby on równocześnie pełnić funkcję świątyni pielgrzymkowej i być przeznaczony dla pątników podążających krzyżującymi się w Nysie głównymi polskimi szlakami pielgrzymimi – z Gniezna przez Bramę Morawską do Rzymu oraz z Krakowa na zachód Europy.
W ciągu kilku lat wzniesiono budynek sześcioprzęsłowy, lecz spłonął on w 1401 roku podczas pożaru, który opanował większość miasta. Odbudowano go prowizorycznie pięć lat później. Kościół wraz ze swoim wypalonym wnętrzem trwał do 1424 roku i stopniowo zmieniał się w całkowitą ruinę. Brak środków na odbudowę spowodowany został załamaniem gospodarki miasta, jakie nastąpiło w wyniku tragicznej epidemii z roku 1413.
W tej sytuacji biskup Wacław ogłosił siedmioletni odpust dla osób, które wspomogą materialnie odbudowę świątyni, a gdy to nie przyniosło spodziewanych efektów, w 1416 roku ustanowił specjalny podatek na ten cel. Mimo tych zabiegów nie zdołał jednak zebrać wystarczających funduszy.
Drugi etap budowy przypada na lata 1424-1430 i związany jest z planem wzniesienia reprezentacyjnego kościoła mieszczańskiego, jaki mieli rajcy nyscy. Zdecydowali się oni na finansowanie dalszej odbudowy i rozbudowy świątyni biskupiej. Do kierowania pracami Rada Miejska Nysy zaangażowała słynnego architekta
Piotra Frankensteina (Piotra z Ząbkowic). Korzystając częściowo z fundamentów dwu romańskich poprzedniczek oraz z istniejącej zrujnowanej budowli biskupa Wacława, rozpoczął on budowę obecnej, gotyckiej bazyliki na wzór
katedry gnieźnieńskiej. Wskazują na to prawie identyczne poziome przekroje świątyń w Nysie i w Gnieźnie.
W swoich dalszych, burzliwych dziejach kościół doświadczył licznych pożarów, zniszczeń i był poddawany wielokrotnej modernizacji, nie zawsze dla niego korzystnej. Jednak charakterystyczna sylwetka budowli pozostała niezmieniona do dnia dzisiejszego.
Podczas kolejnego wielkiego pożaru Nysy 20 maja 1542 roku zniszczeniu uległo
sklepienie sieciowe nawy głównej – odbudowano je jako gwiaździsto-sieciowe. Przed 1551 rokiem wykonano nową więźbę dachową i jej pokrycie łupkowe, a w 1553 r. – drewnianą nadbudowę szczytu fasady. W latach pięćdziesiątych XVI wieku z fundacji biskupa Marcina Gerstmana przebudowano i wydłużono chór organowy, tworząc tzw. "chór mieszczański".
Około 1619 roku prawo własności kościoła św. Jakuba stanęło pod znakiem zapytania z uwagi na roszczenia wysuwane przez protestantów, których liczba w tamtym okresie stała się niezwykle duża. W celu rozstrzygnięcia sporu zorganizowano
spis ludności parafii, który wykazał przewagę liczebną
katolików nad protestantami wynoszącą 3 osoby. Kościół pozostał więc świątynią katolicką.
Z kultem św. Jakuba związana jest legenda, odnosząca się do autentycznych wydarzeń z okresu wojny trzydziestoletniej, kiedy to wojska szwedzkie 6 czerwca 1642 roku zaatakowały Nysę i po trwającym dziesięć dni oblężeniu zdobyły i splądrowały miasto, nałożyły wysoką kontrybucję i wzięły jako jeńców wielu bogatych mieszczan w celu wymuszenia za nich uwolnienie wysokiego okupu. Opuszczając Nysę 17 lipca, protestanccy Szwedzi podłożyli ogień w kilku miejscach, chcąc spalić miasto, określane przez nich jako "gniazdo papistów". Mieszczanie, nie widząc ratunku, zgromadzili się w kościele i żarliwymi modlitwami zaczęli błagać św. Jakuba o ratunek. Niespodziewanie z bezchmurnego nieba na miasto spadł ulewny deszcz, gasząc niszczycielski pożar. Wydarzenie to uznano za cud dokonany za przyczyną patrona. Od tej pory kult tego apostoła w Nysie stał się niezwykle silny. Mieszczanie uroczyście ślubowali, że na pamiątkę tego wydarzenia będą co roku organizować procesję (tradycja ta utrzymała się bardzo długo).
W XVII i XVIII wieku pod wpływem baroku całkowicie zmieniono wnętrze kościoła.
Najpierw w latach 1648-1650 dla upamiętnienia ofiar epidemii i wojny trzydziestoletniej zbudowano z prywatnej fundacji Anny Gritzner barokową kaplicę zmarłych (obecnie baptysterium). Następnie zredukowano liczbę ołtarzy z 43 do 23, zatynkowano malowidła i usunięto wiele starych gotyckich obrazów, rzeźb i witraży w celu zapewnienia architekturze kościoła regularności i porządku oraz dostosowania wnętrza do potrzeb kontrreformacji i wybujałej sztuki barokowej. W 1690 roku powstała tzw. mała zakrystia, a w latach 1677-1679 kardynał Friedrich von Hessen ufundował barokową kaplicę boczną oraz okazały ołtarz główny z wielkim obrazem, ukazującym cudowne ocalenie Nysy podczas wojny trzydziestoletniej.
W latach 1650-1810 kościół stał się reprezentacyjną świątynią biskupów wrocławskich, którzy rezydowali wówczas w Nysie jako w swej stałej siedzibie. Dostosowując kościół do pełnienia tej nowej funkcji ufundowano w nim tron biskupi. Przy bazylice działała także w tym samym okresie przeniesiona z Otmuchowa kapituła kolegiacka, instytucja kościelna o poważnym wówczas znaczeniu. Świadectwem tego są zachowane bogato zdobione stalle dla kanoników.
Poważnych zniszczeń doznał kościół w 1741 roku podczas wojen śląskich. Wkrótce jednak nastąpiła jego odnowa, a w 1752 roku dobudowane zostały dwie symetryczne kaplice –
Świętej Trójcy od północy i Najświętszego Sakramentu od południa.
Jeszcze większe zniszczenia świątyni dokonały się w roku 1807, podczas oblężenia i ciężkiego ostrzału artyleryjskiego miasta przez armię napoleońską. Z tego powodu przez niemal cały XIX wiek kościół znajdował się w stanie krytycznym, bardzo długo czekając na odbudowę.
Nastąpiła ona dopiero w latach 1889-1895 i połączona była z kolejną radykalną zmianą wystroju kościoła, tym razem w stylu neogotyckim. Nad nawą główną powstało nowe sklepienie krzyżowo-żebrowe (błędnie sądzono wówczas, że takie sklepienie posiadał kościół pierwotnie), które zastąpiło istniejące gwiaździsto-sieciowe. W ten sposób inicjator odbudowy Augustyn Pischel uzyskał wolne płaszczyzny do namalowania nowych fresków. Barokowe polichromie ukazujące ideę zbawienia człowieka zostały przy tym zniszczone.
Ponadto usunięto z prezbiterium nagrobek biskupa Jakuba von Salzy i umieszczono w jego miejscu neogotycki kamienny baldachim. Przywrócono zdjętą podczas barokizacji kościoła gotycką belkę tęczową w zwieńczeniu Wielkiego Ołtarza wraz z Grupą Ukrzyżowania, pochodzącą z lat 1400-1430. Dobudowano nową kruchtę zachodnią z dwoma ozdobnymi portalami (obecnie wejście główne). Pracami tymi kierował Joseph Ebers.
W latach trzydziestych XX wieku ponownie doszło do zmian w wyglądzie świątyni. Nastąpił częściowy i niekonsekwentny powrót do pierwotnego stylu gotyckiego, a z kolumn usunięto późniejszą warstwę tynku.
W 1938 roku, po wielkiej powodzi, która nawiedziła miasto, przeprowadzono kolejne prace renowacyjne, przede wszystkim wzmacnianie fundamentów poprzez wstrzykiwanie mieszanki betonowej. Odkryto wówczas w podziemiach fragmenty świątyni romańskiej.
Tuż przed wybuchem drugiej wojny światowej postanowiono dokonać całkowitego powrotu do pierwotnego, gotyckiego wyglądu wnętrza kościoła – zredukowano wiele elementów, usunięto kamienny baldachim oraz dziewiętnastowieczne polichromie, a ściany pomalowano na biało.
W wyniku działań wojennych 21 marca 1945 roku świątynia przeżyła największy w swej historii kataklizm. Spłonął dach, barokowy prospekt organowy, dwie boczne kaplice i grupa tęczowa (krucyfiks w zwieńczeniu Wielkiego Ołtarza), zawalił się szczyt zachodni, przestały istnieć witraże, poważnemu zniszczeniu uległy także pozostałe boczne kaplice i większość wyposażenia.
Ówczesny proboszcz, ksiądz Karl Wawra zdołał jeszcze przed nadejściem frontu uratować niektóre obiekty z wnętrza kościoła – ołtarze boczne wysłano do Javornika, a naczynia liturgiczne zamurowano pod głównym ołtarzem.
Odbudowa zaczęła się wkrótce po przejęciu tych terenów przez państwo polskie. Inicjatorem renowacji kościoła był ks. prałat Józef Kądziołka. Przebiegała ona jednak bardzo powoli, a na dodatek Nysa była wówczas zobowiązana do dostarczania dużych ilości cegły rozbiórkowej na odbudowę Warszawy. Prace na dobre ruszyły dopiero w roku 1957.
Odbudowa przeprowadzona została według projektu architekta Feliksa Kanclerza. Nową konstrukcję nośną dachu wykonano tym razem nie z drewna, lecz z elementów stalowych, aby zmniejszyć prawdopodobieństwo powstania w przyszłości katastrofalnego pożaru. Na kalenicy wybudowano ośmioboczną wieżyczkę na
sygnaturkę, a olbrzymi dach pokryto dachówkami ceramicznymi. Wzmocniono fundamenty i sklepienia oraz wmontowano trzy nowe witraże zaprojektowane przez prof. Adama Stalony-Dobrzańskiego. Przy okazji dokonano dalszej "regotyzacji"- z filarów skuto tynk, zdjęto z nich także wielkie figury apostołów oraz ambonę. Zdemontowano również zniszczony Wielki Ołtarz. Odsłonięcie surowej cegły było jednak sprzeczne z wymogami stylu gotyckiego. Odbudowa trwała do roku 1961, natomiast nieustanne prace konserwatorskie nigdy się nie skończyły. Ponownego poświęcenia kościoła dokonał kardynał Stefan Wyszyński 15 sierpnia 1959 roku.
25 lipca 2009 roku, w Uroczystość św. Jakuba Starszego Apostoła, w Watykanie został podpisany przez papieża Benedykta XVI dekret przygotowany przez Kongregację do spraw Kultu Bożego i Dyscypliny Sakramentów. Dokument nadawał kościołowi dekanalnemu w Nysie tytuł bazyliki papieskiej (łac. „Bazilica minor” czyli bazylika mniejsza).
23 sierpnia 2009 roku decyzja ta została ogłoszona przez ordynariusza diecezji opolskiej arcybiskupa Alfonsa Nossola.
Tytuł ma znaczenie historyczne i honorowe. W województwie opolskim nadano go wcześniej również sanktuarium na Górze św. Anny. Znakiem nyskiej bazyliki jest umieszczony nad głównym wejściem, odlany z brązu herb papieski.
Rozporządzeniem Prezydenta RP z dnia 28 lutego 2011 bazylika została uznana za pomnik historii.
Architektura.
Kościół św. Jakuba, którego bryła architektoniczna góruje nad miastem, zajmuje wyjątkowe miejsce w zespole budowli zabytkowych Nysy. Posiada jeden z najbardziej spadzistych dachów w Europie o niebagatelnej powierzchni 4 tysięcy metrów kwadratowych oraz jeden z najniżej zawieszonych, ponad ośmiuset letni żyrandol. Jest to drugi pod względem kubatury, po gdańskiej bazylice mariackiej, zabytkowy kościół w Polsce. Wsparte na smukłych 27-metrowych filarach sklepienie, tworzy wyrafinowany efekt przestrzenny, nadając wnętrzu monumentalny wygląd.
W Nysie, od czasu jej lokacji w 1223 roku (a nawet wcześniej) rezydowali w swoim zamku biskupi wrocławscy. Przez 160 lat miasto to było ich stałą siedzibą. Nic więc dziwnego, że wspaniała, olbrzymia, reprezentacyjna świątynia tych hierarchów nieoficjalnie nazywana była (i jest nadal) przez mieszkańców Nysy katedrą, a od XVIII wieku często również bazyliką.
Kościół św. Jakuba i Agnieszki to obiekt halowy, dziewięcioprzęsłowy, o trzech nawach równej wysokości, orientowany, zbudowany z jasnoszarego
piaskowca i różowej cegły.
Na zewnątrz budynek świątyni opięty jest uskokowymi przyporami, między które wbudowane zostały w XV i XVI wieku niskie kaplice. Powyżej znajdują się duże okna ostrołukowe z maswerkami.
Szczyt zachodni (w górnej części zrekonstruowany w 1957 roku), podzielony jest dwoma przyporami i lizenami z ostrołukowymi blendami.
Kościół nakryty został dachem dwuspadowym z wieżyczką sygnaturkową na kalenicy.
Nawa główna, stara zakrystia, boczne kaplice i kruchty nakryte są sklepieniem krzyżowo-żebrowym, chór muzyczny – gwiaździsto-sieciowym, ambit – trójdzielno-przeskokowym, a baptysterium –
kopulastym z sześcioboczną latarnią. W sklepieniach naw bocznych widoczne są zworniki w kształcie ludzkich głów.
Nawa główna przechodzi w niewyodrębnione, zamknięte trójbocznie prezbiterium. Nawy boczne tworzą od wschodu sześcioboczne, zamknięte obejście. Od północy do prezbiterium przylega zamknięta trójbocznie stara zakrystia, a od północnego wschodu dobudowane jest ośmioboczne baptysterium.
Główny korpus budynku otoczony jest przez wieniec 16 gotyckich kaplic. Przy ósmym przęśle, od południa i północy, w miejscu dawnych wejść, urządzono dwie dodatkowe kaplice barokowe.
W kościele znajdują się 24 potężne filary (dwukrotność liczby 12). Każdy z nich jest podzielony przez 12 kamiennych opasek, pomiędzy którymi znajduje się po 12 warstw cegieł. Ta symbolika architektoniczna odnosi się m.in. do patrona – św. Jakuba Starszego, jednego z dwunastu apostołów.
Do korpusu od zachodu dostawiona jest zamknięta dwubocznie, neogotycka kruchta o szerokości nawy głównej, wykonana z wapienia francuskiego i jasnego piaskowca. Na osi trzeciego przęsła korpusu dobudowano dwie symetryczne kruchty od południa i północy.
Na zewnątrz kościoła, w jego południowo-zachodnim narożniku zachowała się grupa Ukrzyżowania z 1729 roku.
Z powodu licznych modernizacji kościół wydaje się być obecnie budowlą jednolitą, jednak część zachodnia różni się od wschodniej kształtem obramowań okien oraz inną budową wsporników sklepień. Kaplice boczne w części wschodniej zostały wstawione wtórnie między skarpy, natomiast w części zachodniej kaplice były wznoszone równolegle z murami kościoła.
Część zachodnią tradycyjnie uznawano za starszą, pochodzącą sprzed pożaru w 1401 roku.
Według nowszych analiz to jednak wschodnia część kościoła powstała wcześniej i to właśnie ona miała pierwotnie funkcjonować jako świątynia biskupia. Wskazywać na to mógłby brak w niej wieńca stopniowo dobudowywanych kaplic, charakterystycznego dla ówczesnych mieszczańskich kościołów oraz wielka zakrystia i znajdujący się nad nią, otwarty na nawę chór, gdzie biskup wysłuchiwał homilii. Natomiast od 1424 roku budowę finansowała rada miejska, chcąc zapewne uczynić kościół św. Jakuba bardziej kościołem miejskim, a nie tylko biskupim. Rozbudowano wtedy kościół, dodając część zachodnią, do której w ciągu około stu lat dobudowano kolejno wszystkie obecne boczne kaplice, ufundowane przez osoby prywatne i różne organizacje mieszczańskie (cechy, gildie itp.)
Dzwonnica.
Obok świątyni wznosi się dzwonnica, której budowę rozpoczęto w 1474. Czwartą kondygnację ukończono w 1516 i przykryto dachem, choć początkowo planowano jeszcze wybudować wieżę, która mogła osiągnąć wysokość 100-120 metrów. Do 1945 w dzwonnicy znajdowała się drewniana konstrukcja nośna, utrzymująca dzwony. Do 1914 było ich osiem – największy "Święty Jakub" ważył 8,2 tony i pochodził z XV wieku. W 1945 stopił się podczas pożaru a z jego resztek odlano dwa nowe dzwony.
W pustym i wypalonym wnętrzu w 2005 otwarto Skarbiec św. Jakuba – wystawę cennych sprzętów liturgicznych i innych dzieł sztuki złotniczej, wykonanych w większości przez nyskich złotników.
Kaplice boczne.
Północna barokowa kaplica Trójcy Świętej z przełomu XVII i XVIII wieku, wykonana według projektu Krzysztofa Tauscha, przykryta jest kopułą ze sztukateriami i polichromiami Feliksa Antoniego Schefflera z 1753 roku. Z tego samego okresu pochodzi rokokowy ołtarz z marmuru przeworzeńskiego, wykonany przez rzeźbiarza Antoniego Joerga. Znajduje się tu także malowany witraż przedstawiający
Świętą Rodzinę.
Barokowa kaplica Najświętszego Sakramentu w południowej części kościoła powstała w 1679 roku. Zachował się w niej fragment fresku, prawdopodobnie autorstwa Antoniego Schefflera.
W kościele znajduje się ponadto szesnaście bocznych kaplic gotyckich. Są to:
Zachowały się także gotyckie portale z połowy XV wieku, z bogatą ornamentacją (głównie florystyczną) w Starej Zakrystii i w niektórych kaplicach.
Ołtarz główny.
Dawny neogotycki ołtarz główny (tzw. Ołtarz Wielki) został zniszczony w roku 1945. W prezbiterium w jego miejscu stanął drewniany gotycko-renesansowy tryptyk z początku XVI wieku, złożony z płaskorzeźbionego awersu z malowanymi rewersami skrzydeł, zwany Ołtarzem Pasyjnym. Został on zwrócony po wojnie Polsce przez władze czechosłowackie, potem był przechowywany m.in. w Pszczynie. Jest to jedyny ocalały z 43 ołtarzy kościoła św. Jakuba. W jego polu środkowym umieszczona została rzeźbiona grupa ukrzyżowania – Jezus wiszący na krzyżu, klęcząca u jego stóp
Maria Magdalena i stojący po bokach Matka Boża oraz
św. Jan Ewangelista. Na awersach skrzydeł przedstawiono cztery sceny pasyjne – Modlitwa w Ogrójcu, Biczowanie, Cierniem Ukoronowanie i
"Ecce homo". Rewersy zawierają kolejne cztery przedstawienia męki Chrystusa – Pojmanie, Sąd Piłata, Niesienie Krzyża i Ukrzyżowanie.
W predelli ukazany jest upadek pod krzyżem, a półkoliste zwieńczenie części środkowej posiada bogatą dekorację roślinną. Dwukrotne powtórzenie motywu ukrzyżowania wskazuje na to, ze ołtarz mógł być złożony z dwóch oddzielnych dzieł.
Rzeźby, obrazy, rzemiosło artystyczne, tablice pamiątkowe.
Wyposażenie wnętrza pochodzi z okresów gotyku, renesansu i baroku. Jest ono stosunkowo ubogie – podczas działań wojennych znaczna jego większość została zniszczona, większość rzeźb pochodzi z okresu najnowszej renowacji. Wciąż jednak w kościele znajduje się wiele wartych uwagi dzieł sztuki sakralnej.
Najstarsze z nich to pochodzący z nieistniejącego już nyskiego kościoła "Maria in Rosis" posąg tzw. pięknej Madonny z Dzieciątkiem z 1410 roku, zaliczany do najbardziej wartościowych śląskich rzeźb tego typu.
Późnogotycka figura św. Anny Samotrzeciej, pochodząca z około 1500 roku, przedstawia tę świętą, trzymającą na rękach Maryję i Jezusa. W pierwszej połowie XVIII wieku rzeźba otrzymała srebrną oprawę.
Obraz "Maryja z Dzieciątkiem i Czternastu Świętych Wspomożycieli", pędzla
Hansa Dürera (1490-1538), namalowany został na desce w roku 1524, przypuszczalnie na zamówienie biskupa Jakuba Salzy. Przedstawia on objawienie maryjne w diecezji bamberskiej. Matka Boża została ukazana jako Królowa Nieba, w geście błogosławienia, z berłem w ręku, trzymająca Dzieciątko Jezus, na którego kolanach spoczywa jabłko – symbol strawy duchowej. Wokół unosi się obłok z tłumem małych aniołów. Poniżej, na tle realistycznego krajobrazu stoi czternastu świętych: Krzysztof, Katarzyna, Barbara, Jerzy, Błażej, Cyriak, Małgorzata, Dionizy, Wit, Idzi, Erazm, Pantaleon, Achacy i Eustachy. Widoczna tu jest charakterystyczna dla malarstwa renesansowego głęboka i rozległa perspektywa – sugestywne połączenie ziemi z niebem, sugerujące nieskończoność.
Obraz "Męczeństwo św. Bartłomieja" z początku XVII wieku, autorstwa Michała Leopolda Willmana, to dzieło wyróżniające się dramatem akcji i doskonałością formy. Brutalny, lecz niezwykle realistycznie przedstawiony temat inspirowany jest częściowo także mitologią grecką, nawiązując do historii Marsjasza. Stanowi on również dla malarza pretekst do studium anatomii ciała ludzkiego.
Późnogotycka chrzcielnica z końca XV wieku, ozdobiona została drewnianą boazerią z barokowymi malowidłami, przypisywanymi Karolowi Dankwartowi.
W obejściu prezbiterium zachowały się cztery barokowe konfesjonały.
Wyjątkowej wartości dziełami kowalstwa artystycznego są bogato dekorowane późnogotyckie, renesansowe, manierystyczne i barokowe, kute z żelaza kraty w bocznych kaplicach.
Pamiątkę po odwiedzeniu katedry przez Zygmunta III Wazę stanowi wbudowana we wnętrzu kościoła pamiątkowa tablica.
Sarkofagi, mauzolea, epitafia i relikwiarze.
W kościele pochowano ośmiu biskupów wrocławskich – Wacława Piasta,
Jana Sicza, Baltazara z Promnicy, Kaspra z Łagowa, Jakuba Salzę,
Sebastiana Rostocka,Martina Gertsmanna i Pawła Alberta. Ponadto jest tu jeszcze złożone serce biskupa Fryderyka von Hessen. W świątyni znajduje się w związku z tym szczególnie bogaty i o wyjątkowej wartości zespół rzeźby nagrobnej z XV-XVIII wieku, obejmujący sarkofagi i epitafia nie tylko biskupów, ale także licznych innych duchownych oraz wielu rycerzy i mieszczan.
Gotycka płyta nagrobna biskupa Wacława II legnickiego została przeniesiona w 1491 roku z Otmuchowa do nyskiego kościoła św. Jana Chrzciciela. W latach 1663-1682 znajdowała się w kościele św. Mikołaja, skąd dotarła do kościoła św. Jakuba. Podczas tych przeprowadzek pomnika, związanych ze zmianami siedziby kapituły kolegiackiej, dokonano w nim wielu zmian – obecnie epitafium ma formę marmurowej płyty i przedstawia biskupa w stroju pontyfikalnym, z pastorałem i mitrą, a także odlane z brązu figury świętych Piotra i Pawła, wizerunki
psów (symbol wierności), orłów (symbol cnót) oraz dziewięcioramienną gwiazdę. Te zachowane elementy sugerują, że pierwotne epitafium stanowiło unikat, będąc w całości odlane z brązu.
Renesansowy nagrobek biskupa Jakuba Salzy przedstawia na pokrywie tumby płaskorzeźbioną w czerwonym salzburskim marmurze postać zmarłego w pozycji leżącej, na katafalku, ubranego w szaty liturgiczne. Obok znajduje się portret Karola V, wizerunki trzech bliżej niezidentyfikowanych rycerzy oraz aniołów z kadzielnicą i kropidłem, co nawiązuje do typowych egzekwii. Ziemski wymiar życia biskupa podkreśla umieszczony na ścianie czołowej drugi jego portret w rokiecie – stroju noszonym wówczas przez biskupów – starostów Śląska.
Na nagrobku Baltazara z Promnicy znajduje się także leżąca figura zmarłego w szatach biskupich, pod baldachimem, jako osoba śpiąca – jest to pochodzący z Włoch typ
rzeźby sansowinowskiej. Ujawnia się tutaj jednak nowy sposób rozumienia śmierci jako snu, czyli oczekiwania na wzbudzenie do życia wiecznego. Baldachim symbolizuje niebo, zaś umieszczone obok przedstawienie lwa pożerającego kulę ziemską wprowadza eschatologiczny wątek ostatecznego zwycięstwa dobra nad złem.
Późnorenesansowe reliefowe epitafium Kaspra z Łagowa, zostało wykonane w piaskowcu, prawdopodobnie przez Michała Kramera. Leżącą postać biskupa w stroju pontyfikalnym otaczają figury dwóch świętych Janów – Chrzciciela i Ewangelisty, pomiędzy którymi stoi Chrystus Zmartwychwstały. W zwieńczeniu znajduje się herb biskupa z wizerunkiem Boga Ojca oraz alegorie Wiary i Sprawiedliwości.
Przyścienne epitafium Marcina Gertsmanna, opatrzone kolumienkami i zwieńczone gzymsem z figurami świętych Jana Chrzciciela i Jakuba Starszego, jest zapewne również autorstwa Michała Kramera. Realistyczne popiersie zmarłego biskupa wyrzeźbił jednak w czerwonym marmurze inny, nieznany artysta. W skład kaplicy-mauzoleum tego biskupa oprócz epitafium wchodzi także ołtarz, w kierunku którego zwrócone są oczy hierarchy na rzeźbie nagrobkowej. Ma to w sposób symboliczny przypominać o wieczystej adoracji, duchowej obecności zmarłego i zbawieniu. Sam zaś renesansowy ołtarz zawiera przedstawienia Ostatniej Wieczerzy, Ukrzyżowania, Zmartwychwstania, cztery sceny pasyjne ("Modlitwa na Górze Oliwnej", "Biczowanie", "Ecce Homo" i "Chrystus niosący krzyż") oraz figury Apostołów Piotra, Pawła i Jana.
Manierystyczne epitafium biskupa Jana Sicza z popiersiem zmarłego wykonano w kamieniu i częściowo w stiuku. Wokół umieszczone są figury Jana Chrzciciela i Jana Ewangelisty, a powyżej – wizerunki świętych Wawrzyńca i Jadwigi, herb biskupi oraz trzy sceny biblijne, wyrażające wiarę w zmartwychwstanie i zbawienie – "Przemienienie Pańskie",
"Wizja Ezechiela" i "Jonasz z rybą". Znajdujący się w kaplicy ołtarz, konsekrowany w 1612 roku, ukazuje motywy adoracji oraz obcowania świętych i zawiera następujące przedstawienia: "Zwiastowanie", "Pokłon Pasterzy", "Maryja z Dzieciątkiem na półksiężycu w towarzystwie św. Katarzyny i św. Jadwigi", figury świętych – Jana Chrzciciela, Jana Ewangelisty, Henryka i Wincentego, a w zwieńczeniu – rzeźbę pelikana karmiącego pisklęta (symbol ofiary Krwi Chrystusa). Tak silne wyeksponowanie potrydenckiej idei obcowania świętych nawiązuje do poglądów i działalności biskupa, który był zdecydowanym zwolennikiem kontrreformacji.
Epitafium biskupa Sebastiana Rostocka ufundował w 1674 roku proboszcz kościoła św. Jakuba prałat Jan Henryk Heymann. Składa się ono z oprawionego w medalion portretu zmarłego, przedstawienia insygniów pontyfikalnych hierarchy oraz putta trzymającego jego herb w otoczeniu rogów obfitości i tablicy z opisem zasług biskupa.
W prezbiterium znajduje się kamienna tablica, pod którą złożono serce biskupa Fryderyka von Hessen, fundatora Wielkiego Ołtarza.
Niezwykłym dziełem sztuki jest pomnik nagrobny
Wincentego Hortensiusa, prepozyta
katedry wrocławskiej, (zm.1555). Przedstawia on młodego boga greckiego Chronosa jako dziecko z klepsydrą i czaszką, leżące w bramie zwieńczonej muszlą. Symbolika tego dzieła koncentruje się na motywach przemijania czasu i przejścia do innej rzeczywistości.
Inspirowane twórczością Corneliusa Florisa jest manierystyczne epitafium nyskiego lekarza Jakuba Schorensiusa, (zm. 1590), wykonane z alabastru i zawieszone na filarze chóru mieszczańskiego. Obok klęczących postaci zmarłego, jego żony Anny i dziecka przedstawia ono Drabinę Jakubową, wizerunek Boga Ojca, oraz scenę Zmartwychwstania Jezusa Chrystusa, z krzyżem, w otoczeniu aniołów trzymających chustę i kielich (alegoria Ofiary Krwi Zbawiciela).
Renesansowe nagrobki wykazują duże podobieństwo do wzorców
wawelskich.
W kościele znajduje się również relikwiarz z doczesnymi szczątkami błogosławionej
Marii Luizy Merkert.

</doc>
<doc id="962687" url="https://pl.wikipedia.org/wiki?curid=962687" title="The Life and Death of Jonathan Wild, the Great">
The Life and Death of Jonathan Wild, the Great

Dzieje Wielkiego Jonatana Wilda, The Life of Jonathan Wild, the Great (właściwie: "The History of the Life of the Late Mr Jonathan Wild the Great") – angielska powieść satyryczna z 1743 roku, której autorem był Henry Fielding.
Fielding porównał dwie znane postacie; jedną z nich był słynny rzezimieszek Jonathan Wild, a drugą (jak można się domyślić z kontekstu) brytyjski premier Robert Walpole osobisty wróg Fieldinga. Autor postawił także o wiele dalej idącą tezę jakoby każda wielka postać była takim samym przestępcą jak drobny rzezimieszek. Dotyczy to również takich "wielkich ludzi" jak np. Aleksander Macedoński.

</doc>
<doc id="962689" url="https://pl.wikipedia.org/wiki?curid=962689" title="Nachl">
Nachl

Nachl (An-Nachl, Qalet el Nakhl; arab. نِخِل) – miasto w Egipcie, w centralnym punkcie Półwyspu Synaj, w muhafazie Synaj Północny, przy drodze z Kairu do Nuwajby.
W Nachl stoją ruiny zamku z 1516 r., zbudowanego przez sułtana al Ghuriego. Mieści się też tu posterunek obserwacyjny MFO ("Multinational Force &amp; Observers").
31 października 2015 roku około 50 km na północny wschód od miasta nastąpiła katastrofa lotnicza.

</doc>
<doc id="962693" url="https://pl.wikipedia.org/wiki?curid=962693" title="1744 w literaturze">
1744 w literaturze



</doc>
<doc id="962695" url="https://pl.wikipedia.org/wiki?curid=962695" title="1747 w literaturze">
1747 w literaturze



</doc>
<doc id="962696" url="https://pl.wikipedia.org/wiki?curid=962696" title="Ptak (Góry Stołowe)">
Ptak (Góry Stołowe)

Ptak (niem. "Vogelberg", 841 m n.p.m.) – wzniesienie w południowo-zachodniej Polsce, w Sudetach Środkowych, w Górach Stołowych.
Położenie i opis.
Wzniesienie położone jest na terenie Parku Narodowego Gór Stołowych około 1,2 km na południowy wschód od Karłowa, na wschodnim fragmencie stoliwa Skalniak, na północ od Lisiej Przełęczy.
Niewielkie, kopulaste wzniesienie, zbudowane z piaskowców ciosowych, górnych stanowiących najmłodsza warstwę Gór Stołowych, stanowi zakończenie Lisiego Grzbietu. Wzniesienie o wyraźnym wierzchołku i łagodnym zachodnim zboczu, pozostałe zbocza opadają pionowymi ścianami kilka metrów w dół. Cały obszar porośnięty jest lasem świerkowym regla dolnego. Na krawędzi opadającego pionowo północnego zbocza położony jest Fort Karola.
Szlaki turystyczne.
Przez wzniesienie prowadzi szlak turystyczny z Dusznik-Zdroju do Karłowa.

</doc>
<doc id="962697" url="https://pl.wikipedia.org/wiki?curid=962697" title="1749 w literaturze">
1749 w literaturze



</doc>
<doc id="962699" url="https://pl.wikipedia.org/wiki?curid=962699" title="CL Financial San Juan Jabloteh Sports Club">
CL Financial San Juan Jabloteh Sports Club



</doc>
<doc id="962700" url="https://pl.wikipedia.org/wiki?curid=962700" title="The History of Tom Jones, a Foundling">
The History of Tom Jones, a Foundling



</doc>
<doc id="962706" url="https://pl.wikipedia.org/wiki?curid=962706" title="John Cleland">
John Cleland

John Cleland (wym. //, ochrzczony 24 września 1709, zm. 23 stycznia 1789) – angielski pisarz, napisał libertyńską powieść "Pamiętniki Fanny Hill" (ang.: "Fanny Hill or, the Memoirs of a Woman of Pleasure").

</doc>
<doc id="962708" url="https://pl.wikipedia.org/wiki?curid=962708" title="Harbour View FC">
Harbour View FC

Harbour View Football Club – jamajski klub piłkarski grający obecnie w Jamaican League. Klub ma siedzibę w Kingston. Swoje mecze rozgrywa na stadionie Harbour View Stadium, który może pomieścić 7.000 widzów.
Do największych osiągnięć klubu należy:
W sezonie 2007/2008 drużyna Harbour View miała w swych szeregach 2 reprezentantów Jamajki: Jermaine'a Hue oraz Fabiana Taylora.

</doc>
<doc id="962709" url="https://pl.wikipedia.org/wiki?curid=962709" title="Buddyjskie szkoły chińskie">
Buddyjskie szkoły chińskie

Buddyjskie szkoły chińskie – szkoły, tradycje buddyjskie, które rozwinęły się w Chinach i były pochodzenia obcego lub rodzimego.
W Chinach powstało dziesięć głównych szkół. Podzielić je można na trzy grupy: Szkoły theravādy (zw. niesłusznie hinayāną), szkoły mahāyāny i szkoły rodzime (także mahajanistyczne).

</doc>
<doc id="962711" url="https://pl.wikipedia.org/wiki?curid=962711" title="Słodyszek rzepakowiec">
Słodyszek rzepakowiec

Słodyszek rzepakowiec (rzepakowy) ("Meligethes aeneus") – niewielki chrząszcz z rodziny łyszczynkowatych (Nitidulidae) o długości do 2,7 mm.
Kolor chitynowego pancerza jest czarny, błyszczący o ciemnozielonym lub granatowym odcieniu. Korpus ma kształt owalny. Czułki 3-członowe, zakończone buławką. Jajo jest białe, podłużne, ok. 0,5 mm. Larwa biała o długości około 4 mm, z ciemnymi plamkami na grzbiecie, z ciemną głową i 3 parami odnóży.
Występuje bardzo często i wyrządza duże szkody na plantacjach rzepaku (oraz innych kapustowatych), rzepiku. Żywi się pąkami i pyłkiem z kwiatów rzepaku. Uszkodzone pąki usychają i opadają. Larwy słodyszka żywią się wyłącznie pyłkiem i nektarem, nie czyniąc większych szkód. Nalot na plantację rzepaku zależy od pogody i może mieć miejsce nawet do połowy maja. Próg ekonomicznej szkodliwości wynosi dla rzepaku:
Masowe występowania prowadzi do strat do 75% plonu. Do zwalczania słodyszka rzepakowca stosuje się preparaty fosfoorganiczne (przed kwitnieniem).

</doc>
<doc id="962713" url="https://pl.wikipedia.org/wiki?curid=962713" title="Pseudoepigrafy">
Pseudoepigrafy

Pseudoepigraf (z gr. „pismo z fałszywym tytułem”) – dzieło literackie przypisywane określonej osobie, choć napisane przez kogoś zupełnie innego. Przypisane zazwyczaj jakiejś postaci o wysokim autorytecie lub znanej postaci biblijnej, jak np. Adamowi, Henochowi, Mojżeszowi czy też innym. 
W starożytności, zwłaszcza w środowisku hebrajskim, podpisywanie utworów literackich imieniem znanej postaci było powszechną praktyką. 
Nieustalone autorstwo ksiąg nie przeczy ich natchnionemu charakterowi. Protestanci pseudoepigrafami określają te dzieła, które katolicy często opisują mianem apokryfów. Za pseudoepigrafy niektórzy bibliści uznają fragmenty Księgi Daniela, 3. List do Koryntian Pawła, Drugi List Piotra, List Jakuba i List Judy.

</doc>
<doc id="962714" url="https://pl.wikipedia.org/wiki?curid=962714" title="Reprezentacja Beninu w piłce nożnej mężczyzn">
Reprezentacja Beninu w piłce nożnej mężczyzn

Reprezentacja Beninu w piłce nożnej (do 1975 roku jako Dahomej) to jedna ze słabszych reprezentacji afrykańskich. Dotychczas ani razu nie zdołała zakwalifikować się do Mistrzostw Świata. Dwukrotnie reprezentacja Beninu grała w Pucharze Narodów Afryki, jednak zarówno w 2004 i 2008 zakończyła swój udział już w pierwszej rundzie.
Aktualnie (sierpień 2016) zajmuje 17. miejsce na kontynencie afrykańskim CAF.

</doc>
<doc id="962717" url="https://pl.wikipedia.org/wiki?curid=962717" title="I liga polska w futsalu (2006/2007)">
I liga polska w futsalu (2006/2007)

I liga polska w futsalu 2006/2007 - trzynasta edycja najwyższych w hierarchii rozgrywek klubowych polskiej piłki futsalowej. Tytuł Mistrza Polski obronił Clearex Chorzów.
Drużyny.
"Z powodu trudnej sytuacji finansowej przed rozpoczęciem rozgrywek Holiday Chojnice wycofał się z rozgrywek."
Rozgrywki.
Drużyny miały do rozegrania 22 kolejki ligowych po 5 meczów (razem 110 spotkań) w dwu rundach: jesiennej i wiosennej. Inauguracja rozgrywek miała miejsce 16 września 2006 o godz.19:00 w Chorzowie, gdzie obrońca tytułu - Clearex Chorzów zremisował z P.A. Novą Gliwice. Ostatnia kolejka spotkań rozegrana została 29 kwietnia 2007 o godz. 18:00.

</doc>
<doc id="962720" url="https://pl.wikipedia.org/wiki?curid=962720" title="Willa Juliusza Langego">
Willa Juliusza Langego

Willa Juliusza Langego – willa znajdująca się na ulicy Wólczańskiej 51 w Łodzi. Obecnie Łódzki Oddział Polskiego Towarzystwa Ekonomicznego.
Historia.
Willa zaprojektowana prawdopodobnie po 1902 roku przez Franciszka Chełmińskiego, dla przemysłowca Juliusza Langego jako dom mieszkalny.
Architektura.
Dwukondygnacyjna, o bryle nieregularnej, z cegły, otynkowana. Pierwsza kondygnacja boniowana. W drugiej kondygnacji wykusz, nad nim balkon; okno balkonowe trójdzielne, o łuku pełnym. Pod szczytem i na wysokości balkonu płaska, lekko zgeometryzowana secesyjna dekoracja roślinna. Ponad szczytem sterczyny, z których dwie o delikatnej dekoracji roślinnej.
Po wojnie mieścił się w willi zakład wychowawczy dla dzieci upośledzonych, obecnie Łódzki Oddział Polskiego Towarzystwa Ekonomicznego.

</doc>
<doc id="962721" url="https://pl.wikipedia.org/wiki?curid=962721" title="1745 w literaturze">
1745 w literaturze



</doc>
<doc id="962726" url="https://pl.wikipedia.org/wiki?curid=962726" title="Konkatedra św. Jana Ewangelisty w Kwidzynie">
Konkatedra św. Jana Ewangelisty w Kwidzynie

Konkatedra św. Jana Ewangelisty w Kwidzynie – gotycki kościół z XIV wieku w Kwidzynie. Od 1993 konkatedra diecezji elbląskiej i siedziba kapituły kwidzyńskiej. Od 2018 zespół katedralno-zamkowy posiada status pomnika historii.
Historia.
Średniowiecze.
W 1285 do rangi katedry został podniesiony pierwszy kościół parafialny w Kwidzynie. Obecny kościół św. Jana Ewangelisty był budowany od ok. 1325 jako katedra diecezji pomezańskiej i miejski kościół farny. Budowę ukończono w II poł. XIV w. Katedra od początku stanowiła jeden kompleks budynków w połączeniu z warownym zamkiem kapituły pomezańskiej.
Kościół jest budowlą gotycką, ceglaną, orientowaną. Składa się z pięciobocznie zamkniętego, dwukondygnacyjnego chóru (ukończonego około 1335/1340) i wydłużonego, pięcioprzęsłowego korpusu o charakterze pseudobazyliki. Prezbiterium i nawa główna kryte są sklepieniem gwiaździstym z żebrem przewodnim, nawy boczne sklepieniem trójdzielnym. Zachodnia elewacja świątyni łączyła się bezpośrednio z zamkiem kapitulnym. Od strony południowo-zachodniej wzmocniła ją wysoka wieża, pełniąca nie tylko rolę dzwonnicy, ale też funkcje obserwacyjno-obronne jako główna wieża zamkowa (część górna pochodzi dopiero z końca XV w.). Obronne funkcje kościoła wzmacniał krużganek biegnący na poddaszu korpusu 1384 (?) i chóru oraz dwie masywne ośmioboczne wieżyczki schodowe przy prezbiterium. Dł. budowli wynosi 86 m, szer. 25 m, wys. nawy głównej 21 m, naw bocznych 14,5 m. Dzwonnica ma 59 m wys. Na południowej elewacji kościoła zachował się z tego okresu obraz mozaikowy, datowany na 1380, przedstawiający męczeństwo św. Jana Ewangelisty w oleju i klęczącego fundatora – bpa Jana I Möncha. Pod mozaiką widniał napis "Johan[nes] ep[iscopu]s fecit f[ie]r[i] hoc op[u]s a[nno] d[omini] m ccc 80 /1380/", zdjęty w czasie renowacji na pocz. XX w. i obecnie eksponowany w kościele. Twórcami mozaiki byli prawdopodobnie mistrzowie z Wenecji. We wnętrzu korpusu znajduje się wielki zespół gotyckich malowideł ściennych z przełomu XIV/XV w., całkowicie przemalowanych w XIX i XX w. Ma on formę fryzu przebiegającego wzdłuż ścian naw bocznych, pod oknami. Dalsze malowidła z tego czasu, m.in. sceny z Dzieciństwa Chrystusa odkryto niedawno w prezbiterium. Zachowały się również gotyckie płyty nagrobne. Do gotyckiego wyposażenia kościoła należała malowana szafa relikwiarzowa bł. Doroty z Mątowów, obecnie zaginiona.
W latach 1478-1479 w trakcie oblężenia Kwidzyna przez wojska polskie podczas tzw. wojny księżej, katedra została uszkodzona a sklepienie dolnej części prezbiterium (krypty) zawaliło się i nie zostało odbudowane. W 1496 bp Jan IV podpisał dokument w którym nakazał odbudowę zniszczeń. Za czasów biskupa Hioba von Dobeneck (1502-1521) powstały, zachowane do dziś, malowidła ścienne w prezbiterium, przedstawiające poczet 17 biskupów pomezańskich i 3 wielkich mistrzów krzyżackich, w tym 2 pochowanych w krypcie oraz rzeźbiony tron biskupi z 1504 r. o formach późnogotyckich z herbem diecezji i herbem biskupa.
Okres protestancki.
W latach 1525-1526 Prusy Książęce przeszły na protestantyzm co z czasem przyniosło zmiany w wyglądzie kościoła, który stracił dotychczasową rangę administracyjną. Diecezja uległa formalnej likwidacji w 1578. Wnętrze otynkowano, a prezbiterium i korpus przedzielono ścianą fachwerkową, wyznaczając w ten sposób miejsca modlitwy dla gminy niemieckiej (korpus), polskiej (prezbiterium) i okresowo czeskiej (zachodnia część korpusu).
W 1586 dokonano kolejnych zmian w kościele. Przed głównym wejściem południowym wzniesiono kruchtę z gotlandzkiego piaskowca pochodzącego prawdopodobnie z byłego zamku biskupiego. Z zabytków z tamtej epoki należy wymienić malowany tryptyk ze sceną Ukrzyżowania z 1570 (ołtarz kościoła polskiego), rzeźbiony dawny ołtarz główny z ok. 1690, ambonę „polską” z 1634, efektowne rzeźbione epitafia: Augustyna Mildego z 1602, Jerzego von Rembau z 1610 i Eilharda Menckena z 1683.
W 1705 od strony północnej została dobudowana kaplica grobowa Ottona Fryderyka von Groeben, z nagrobkiem przedstawiającym zmarłego i jego trzy kolejne małżonki (ok. 1710-1728) i z rodowymi portretami. Rzadkim zabytkiem są dwa bogato zdobione ewangelickie konfesjonały z 1716, dzieło Józefa Antoniego Krausego (Kruse), któremu przypisuje się też wystrój mauzoleum Groebenów.
W 1807, w okresie wojen napoleońskich, kościół został zamieniony na magazyn żywności i halę ćwiczeń. Budynek został zdewastowany. Dopiero w latach 1816-1817 za sprawą architekta Schroedera przeprowadzono prace modernizacyjne polegające na usunięciu ścian działowych i naprawieniu gzymsów. W 1856 został wykonany przez rzeźbiarza Henryka Medema portal kaplicy Groebenów oraz reliefy w drzwiach kaplicy według projektu Christiana Daniela Raucha, wykonane z cynku pokrytego brązem i przedstawiające sceny z kolonialnych wypraw wojennych Groebena.
W latach 1862-1864 dokonano gruntownej modernizacji kościoła mającej na celu przywrócenie wyglądu katedry z czasów średniowiecznych. Prac tych podjął się niemiecki architekt Friedrich August Stüler. Według jego projektu wzniesiono neogotycki ołtarz wykonany przez rzeźbiarza Kocha z Poczdamu, z rzeźbami Henryka Medema i ambonę. Obraz ołtarzowy "Zmartwychwstanie" namalował prof. Bernhard Plockhorst z Weimaru. Odbudowano zawalone sklepienie w prezbiterium, odsłonięto i przemalowano gotyckie malowidła ścienne. Witraże w prezbiterium są dziełem firmy Oidtmann z Lynnich koło Akwizgranu (1864) – firma istnieje do dziś.
W katedrze pochowano m.in. biskupów pomezańskich, wielkich mistrzów krzyżackich Wernera von Orseln (1330), Ludolfa Königa (1348) i Heinricha von Plauena, bł. Dorotę z Mątowów (1394), jej spowiednika i wybitnego teologa Jana z Kwidzyna oraz Ottona Friedricha von Groeben, pierwszego pruskiego eksploratora Afryki. Odnowioną kryptę wielkich mistrzów udostępniono dla zwiedzających 31 lipca 2010 r. Odkryte w trakcie badań archeologicznych komory grobowe nie zostały ponownie pokryte kamienną posadzką, lecz taflami hartowanego szkła, pod którymi w miejscach pochówku wielkich mistrzów umieszczono w trumnach manekiny ubrane w szaty i płaszcze, tuż obok których znajdują się relikwiarze ze szczątkami każdego z nich oraz zbiorowa skrzynka z prochami 4 lub 5 biskupów pomezańskich.
Cela bł. Doroty, w której dała się zamurować za życia, w rzeczywistości znajdowała się w innym miejscu – być może w dolnej części wieży lub w północnej części prezbiterium. Poszukiwania grobu błogosławionej, prowadzone m.in. za pomocą georadaru, zakończyły się niepowodzeniem. Odkryto jedynie pustą kryptę, w której mogły znajdować się jej doczesne szczątki, dopóki ze świątyni nie usunęli ich zwolennicy reformacji.
Wiek XX.
W 1945 niezniszczony kościół przejął zakon franciszkanów, opiekujący się nim do 1993, kiedy to dzięki staraniom prepozyta kapituły ks. Wojciecha Kruka rozpoczęto systematyczne prace remontowe i konserwatorskie.

</doc>
<doc id="962730" url="https://pl.wikipedia.org/wiki?curid=962730" title="Karel Hynek Mácha">
Karel Hynek Mácha

Karel Hynek Mácha (ur. 16 listopada 1810 w Pradze, zm. 6 listopada 1836 w Litomierzycach) – czeski pisarz i poeta. Najbardziej znany przedstawiciel czeskiego romantyzmu.
Życiorys.
Urodził się 16 listopada 1810 roku w Pradze na Maléj Stranie. Matka pochodziła z muzykalnej rodziny. Ojciec, po przybyciu ze wsi do czeskiej stolicy, początkowo pracował jako pomocnik młynarza, później został sklepikarzem.
W latach 1824–1830 uczył się w miejskim gimnazjum (niemieckim). W domu mówiono po czesku. Po zdaniu matury rozpoczął studia filozoficzne w Pradze. W 1836 roku ukończył studia prawnicze i rozpoczął praktykę w kancelarii adwokackiej w Litomierzycach.
Miał stosunkowo częste problemy z policją, ponieważ spotykał się i pomagał polskim powstańcom. Był zachwycony rewolucją francuską. Jego wielką pasją było podróżowanie i zwiedzanie miast. Już w czasie swoich studiów podejmował liczne wyprawy do północnych Czech, w Karkonosze i do Wenecji. Zakochał się w Marince Štichovéj, która niebawem zmarła. Po jej śmierci napisał tragedię "Márinka". Grał w Teatrze Kajetańskim (Kajetánské Divadlo), w grupie teatralnej skupionej wokół aktora, reżysera i autora sztuk teatralnych Josefa Kajetána Tyla (1808 – 1856) (z jego sztuki "Fidlovačka" pochodzi czeski hymn narodowy "Kde domov můj" ("Gdzie mój dom")). W Teatrze Kajetańskim poznał Eleonorę Šomkovą. Ze związku narodził się nieślubny syn. Macha postanowił szybko przygotować się do ślubu. Nie zdążył zrealizować tego zamiaru, zmarł przedwcześnie 6 listopada 1836 roku. Bezpośrednią przyczyną śmierci było wyziębienie organizmu, do którego doszło podczas gaszenia pożaru. W akcie zgonu odnotowano, że przyczyną było zapalenie płuc, możliwe jednak, że w rzeczywistości zmarł na tyfus albo cukrzycę. Pogrzeb odbył się w dniu planowanego ślubu.
Inspiracje.
Mácha już jako student czytał wszystko co znalazło się w zasięgu jego ręki, od rycerskich romansów po dzieła sobie współczesne. Inspiracje czerpał m.in. z dzieł Szekspira, Goethego, Byrona, Hájka i Herdera. Ważnym elementem występującym w jego dziełach jest przyroda. Macha jako awanturnik chętnie podróżował po kraju. W "Máju" inspiracją stała się dla niego przyroda wokół zamku Bezděz. Pierwsze wiersze tworzył po niemiecku, później pisał w obydwu językach, u schyłku życia tworzył po czesku.

</doc>
<doc id="962734" url="https://pl.wikipedia.org/wiki?curid=962734" title="Wyższa Szkoła Morska">
Wyższa Szkoła Morska



</doc>
<doc id="962742" url="https://pl.wikipedia.org/wiki?curid=962742" title="SkyTeam">
SkyTeam

SkyTeam – sojusz linii lotniczych powstały 22 czerwca 2000. Pod względem wielkości drugi – po Star Alliance – na świecie. 
W skład SkyTeam wchodzi dziewiętnastu przewoźników.

</doc>
<doc id="962743" url="https://pl.wikipedia.org/wiki?curid=962743" title="Skyteam">
Skyteam



</doc>
<doc id="962744" url="https://pl.wikipedia.org/wiki?curid=962744" title="Nello Santi">
Nello Santi

Nello Santi (ur. 22 września 1931 w Adrii, zm. 6 lutego 2020 w Zurychu) – włoski dyrygent.
Jeden z największych znawców repertuaru Verdiego i Pucciniego. Nazywany „Papa Santi”. Studiował w Padwie kompozycję i śpiew. Zadebiutował w 1951 operą G. Verdiego "Rigoletto" w teatrze Verdiego w Padwie. W latach 1958–1969 był dyrektorem Opery w Zurychu. Nello Santi większość oper dyrygował z pamięci znając partyturę i teksty przeważnie bezbłędnie. Jest znany z tego, że dyrygując spektakle równocześnie dośpiewywał swoim charakterystycznym głosem tenorowym.

</doc>
<doc id="962748" url="https://pl.wikipedia.org/wiki?curid=962748" title="Chakri Naruebet">
Chakri Naruebet

Chakri Naruebet – tajlandzki lekki lotniskowiec (nr burtowy 911) zbudowany w hiszpańskiej stoczni. Okręt w czasie pokoju jest przeznaczony głównie do udzielania pomocy ofiarom klęsk żywiołowych. Jednostkę nazwano imieniem najstarszej księżniczki, córki króla Tajlandii dla uhonorowania panującej w Tajlandii od 1782 dynastii Chakri.
Historia.
Na początku lat 90. Królewska Marynarka Wojenna Tajlandii postanowiła wzmocnić swoją flotę o śmigłowcowiec desantowy. Początkowo zamówienie na opracowanie nowej jednostki zostało złożone w niemieckiej stoczni Bremer Vulcan. Projektowana jednostka miała wyporność 6000 t, jednak wraz z postępem prac projektowych wzrosła ona do 9800 t. Okręt miał zabierać 10 dużych śmigłowców i kutry desantowe na żurawikach. W lipcu 1991 doszło jednak do zerwania wartego 220 milionów dolarów kontraktu. Oficjalnym powodem były opóźnienia w wydaniu licencji eksportowej przez stronę niemiecką.
Następnie jako wykonawcę wybrano hiszpańską stocznię Bazan, która zaoferowała projekt będący daleko zmodernizowaną wersją lekkiego lotniskowca "Principe de Asturias", wywodzącego się z projektu amerykańskiego. Zmianie uległ między innymi napęd, z jednośrubowego na dwuśrubowy. 17 marca 1992 podpisano na szczeblu międzyrządowym kontrakt na budowę okrętu na równowartość ok. 257 milionów dolarów. Budowa została rozpoczęta w październiku 1993 roku.
Stępkę pod "Chakri Naruebet" położono 12 lipca 1994. Wodowanie okrętu odbyło się 10 stycznia 1996 a wejście do służby miało miejsce 10 sierpnia 1997.
Okręt został przekazany do eksploatacji bez uzbrojenia i większości wyposażenia elektronicznego, w które miał być stopniowo wyposażany w czasie swojej eksploatacji. Zgodnie z danymi stoczni koszt w pełni wyposażonej jednostki wyniósł by około 365 milionów dolarów.
Kryzys gospodarczy, który nawiedził Azję w 1998, spowodował czasowe wyłączenie okrętu z eksploatacji.
"Chakri Naruebet" wziął udział w akcji ratunkowej po katastrofalnym tsunami w 2004.
Na wyposażeniu okrętu znalazły się oprócz śmigłowców samoloty pionowego i krótkiego startu i lądowania (V/STOL) AV-8S Matador (hiszpańska odmiana Harriera), których 9 sztuk (w tym jeden w wersji dwumiejscowej szkolnej) Tajlandia zakupiła równocześnie od Hiszpanii.

</doc>
<doc id="962754" url="https://pl.wikipedia.org/wiki?curid=962754" title="Szwajcarskie Stowarzyszenie Inżynierów i Architektów">
Szwajcarskie Stowarzyszenie Inżynierów i Architektów

Szwajcarskie Stowarzyszenie Inżynierów i Architektów w Zurychu – największe z licznych stowarzyszeń zawodowych inżynierów i architektów w Szwajcarii, założone w 1837 w Aarau, zrzeszało w 2007 ponad 14 tys. członków, w tym ponad 5600 architektów praktykujących zawód indywidualnie i ponad 1260 biur architektonicznych.
Oficjalne nazwy w językach narodowych i w języku angielskim:
Stowarzyszenie stanowi referencję dla specjalistów z dziedzin budownictwa, techniki i środowiska. Jego celem jest promowanie kreatywności, innowacyjności i optymalizacja jakości oraz zaangażowanie na rzecz uznania wymiaru kulturalnego, socjalnego i ekonomicznego zawodów inżyniera i architekta.
Jedną z ważniejszych funkcji SIA jest opracowywanie i harmonizacja, przy współpracy z innymi organizacjami zawodowymi w Szwajcarii i zagranicą, wszelkich wytycznych, rekomendacji i norm szwajcarskich dotyczących budownictwa i architektury (normy SIA).
SIA organizuje też kursy, konferencje i grupy robocze mające na celu ciągłe podnoszenie wiedzy zawodowej i jakości wykonywania zawodów, zapewnia wsparcie praktyki i ochrony prawnej zawodów, które reprezentuje. Roczna składka członkowska wynosi 250 CHF, a przynależność, jak we wszystkich stowarzyszeniach jest dobrowolna.

</doc>
<doc id="962755" url="https://pl.wikipedia.org/wiki?curid=962755" title="Ernst Adalbert von Harrach">
Ernst Adalbert von Harrach

Ernst Adalbert von Harrach (ur. 4 listopada 1598 w Wiedniu, zm. 25 października 1667 r. tamże) – arcybiskup metropolita praski od 1623 r., biskup trydencki od 1665 r. Uzyskał w 1627 r. zgodę od papieża na używanie dla siebie i swoich następców w Pradze tytułu prymasa Czech.
Życiorys.
Ernst Adalbert von Harrach był synem Karla Bernharda von Harrach, tajnego radcy i ministra cesarza Ferdynanda II i jego żony Marie Elisabeth von Schrattenbach. Uczył się w kolegiach jezuickich w Czeskim Krumlovie i Jindřichovym Hradcu, a następnie studiował w Collegium Germanicum w Rzymie. Podczas studiów Grzegorz XV mianował go papieskim podkomorzym i sekretarzem. Został także kanonikiem ołomunieckim, pasawskim, trydenckim i salzburskim oraz proboszczem we Fryzyndze. 9 listopada 1622 r., jeszcze podczas pobytu w Rzymie, praska kapituła wybrała go na arcybiskupa. 10 maja 1623 r. Zakon Krzyżowców z Czerwoną Gwiazdą wybrał go na wielkiego mistrza. Zyskał papieskie zatwierdzenie 9 lutego 1623 r., a święcenia biskupie otrzymał 22 stycznia 1624 r. Objął urzędowanie w Pradze 2 kwietnia 1624 r. Papież Urban VIII mianował go 11 stycznia 1626 r. kardynałem z tytułem Santa Maria degli Angeli.
Ernst Adalbert von Harrach jako arcybiskup praski dbał o rekatolizację swojej archidiecezji i powiększenie jej majątku. Z powodu niedostatku księży (w 1636 r. z 1000 parafii obsadzonych było 350) utworzył seminarium duchowne i zakładał liczne klasztory. Za zasługi w rekatolizacji Czech otrzymał w 1627 r. tytuł prymasa królestwa czeskiego. W 1665 r. został mianowany biskupem trydenckim. Nominacja stanowiła odszkodowanie za jego zgodę na pomniejszenie praskiej archidiecezji poprzez utworzenie biskupstw w Litomierzycach i Hradcu Králové.
W 1665 r. wizytował dekanat kłodzki. Poświęcił wówczas trzy kaplice: św. Anny na Górze Św. Anny koło Nowej Rudy, św. Antoniego koło Gorzanowa i św. Jerzego w Lądku-Zdroju.

</doc>
<doc id="962756" url="https://pl.wikipedia.org/wiki?curid=962756" title="System HAL 9000">
System HAL 9000



</doc>
<doc id="962757" url="https://pl.wikipedia.org/wiki?curid=962757" title="SIA">
SIA



</doc>
<doc id="962764" url="https://pl.wikipedia.org/wiki?curid=962764" title="Adam Falkiewicz">
Adam Falkiewicz

Adam Falkiewicz (ur. 4 stycznia 1980 w Warszawie, zm. 21 maja 2007 tamże) – polski kompozytor.
Nauka i praca.
Pierwsze lekcje kompozycji pobierał prywatnie w latach 1996–1999 u Włodzimierza Kotońskiego. Był absolwentem Państwowej Szkoły Muzycznej I i II stopnia. W latach 1999–2003 studiował kompozycję w Królewskim Konserwatorium w Hadze (Holandia) m.in. u takich profesorów jak Louis Andriessen, Diderik Wagenaar i Gilius van Bergejk. W latach 2002–2003 był stażystą w Institut de Recherche et Coordination Acoustique/Musique przy Centrum Pompidou w Paryżu.
W 2001 współuczestniczył wraz z Luciano Berio i Louisem Andriessenem w projekcie bachowskim Unii Europejskiej realizując zamówienie na utwór oparty na Die Kunst der Fuge. Rok później brał udział w kursach kompozytorskich we Francji, gdzie jego wykładowcami byli Brian Ferneyhough oraz Jonathan Harvey. W sezonie 2003/2004 był artystą rezydentem Centrum Sztuki Współczesnej w Warszawie.
Wykonania.
Jeszcze za życia jego utwory wykonywane były w Polsce, Francji, Holandii, Niemczech, na Węgrzech, w Wielkiej Brytanii, Włoszech oraz w Stanach Zjednoczonych przez takie zespoły, jak Nieuw Ensemble, Marten Altena Ensemble, Orkiestra Muzyki Nowej oraz Radiową Orkiestrę Symfoniczną w Warszawie.
Współpraca artystyczna.
Jako muzyk współpracował także z innymi artystami. Między innymi z Lukasem Gloorem i Bożenną Biskupską, tworząc muzykę do ich instalacji i performance'ów.
A także z Mają Kleczewską, Michałem Kotańskim oraz Krzysztofem Warlikowskim będąc autorem muzyki do ich filmów i sztuk teatralnych.

</doc>
<doc id="962768" url="https://pl.wikipedia.org/wiki?curid=962768" title="Aurelio Galfetti">
Aurelio Galfetti

Aurelio Galfetti (ur. 2 kwietnia 1936 w Lugano, zm. 5 grudnia 2021 w Bellinzonie) – szwajcarski architekt, w 1989 laureat Nagrody Beton 89.
Życiorys.
Przedstawiciel neomodernistycznego racjonalizmu we współczesnej architekturze. Jeden z czterech architektów tesyńskich określanych mianem „czterech muszkieterów” (Snozzi, Vacchini, Galfetti i Botta), współtworzących fenomen w architekturze europejskiej końca XX wieku, zwany „szkołą tesyńską”.
Dyplom architekta uzyskał na Politechnice Federalnej ETHZ w Zurychu w 1960 i w tym samym roku otworzył własne biuro w Lugano, w latach 1962–1990 współpraca z Florą Ruchat, Ivo Trümpy, Ivanem Gianolą, Liviem Vacchinim, Mariem Bottą, Rinem Tami, Luigim Snozzim, w latach 1976–1992 własne biuro w Bellinzonie, od 1996 własne biuro w Lugano. W 1984 profesor zaproszony EPFL w Lozannie, w 1987 profesor zaproszony Uniwersytetu Paryż 8, a w 1996 współzałożyciel, dyrektor i profesor Akademii Architektury w Mendrisio.
Od 1984 konferencje, seminaria i wykłady w licznych szkołach architektury na świecie, w tym w Polsce: Kraków 1991 i Warszawa 2009. Członek jury w wielu międzynarodowych konkursach architektonicznych, w tym, w konkursie UIA na siedzibę Muzeum Historii Polski w Warszawie 2009.
Był członkiem:
oraz członkiem honorowym:

</doc>
<doc id="962771" url="https://pl.wikipedia.org/wiki?curid=962771" title="Wskaźnik zawodności Pearl’a">
Wskaźnik zawodności Pearl’a



</doc>
<doc id="962773" url="https://pl.wikipedia.org/wiki?curid=962773" title="Gil Carlos Rodríguez Iglesias">
Gil Carlos Rodríguez Iglesias

Gil Carlos Rodíguez Iglesias (ur. 26 maja 1946 w Gijón, zm. 17 stycznia 2019) – hiszpański prawnik, przewodniczący Trybunału Sprawiedliwości Wspólnot Europejskich w latach 1994–2003
Sędzia Trybunału od 31 stycznia 1986 do 7 października 2003, a przewodniczący od 7 października 1994 do 7 października 2003.
Autor licznych publikacji z zakresu prawa, w szczególności Unii Europejskiej (w tym o monopolach państwowych i publicznym sektorze, implementacji prawa wspólnotowego, sprawach dot. konstytucji Europy oraz ochrony podstawowych praw i wolności.

</doc>
<doc id="962774" url="https://pl.wikipedia.org/wiki?curid=962774" title="Gil Carlos Rodriguez Iglesias">
Gil Carlos Rodriguez Iglesias



</doc>
<doc id="962776" url="https://pl.wikipedia.org/wiki?curid=962776" title="Hrabstwo New Haven">
Hrabstwo New Haven

Hrabstwo New Haven (ang. "New Haven County") – hrabstwo w stanie Connecticut w Stanach Zjednoczonych. Hrabstwo zajmuje powierzchnię 2 232,62 km². Według szacunków US Census Bureau w roku 2006 miało 845 244 mieszkańców.

</doc>
<doc id="962778" url="https://pl.wikipedia.org/wiki?curid=962778" title="Hrabstwo New London">
Hrabstwo New London

Hrabstwo New London (ang. "New London County") to hrabstwo w stanie Connecticut w Stanach Zjednoczonych. Hrabstwo zajmuje powierzchnię 1 998,59 km². Według szacunków US Census Bureau w roku 2006 miało 263 293 mieszkańców.

</doc>
<doc id="962779" url="https://pl.wikipedia.org/wiki?curid=962779" title="Pu29">
Pu29

Pu29 – seria polskich parowozów pospiesznych zbudowanych w zakładach H. Cegielskiego w Poznaniu w 1931 roku.
Parowozy te były przeznaczone do obsługi ciężkich pociągów pospiesznych, a w szczególności niemieckich pociągów tranzytowych na odcinku Chojnice – Tczew – Malbork. Były to największe polskie parowozy zbudowane przed II wojną światową.
Pomimo bardzo dobrych osiągów, parowóz ten był zbyt duży i ciężki dla potrzeb polskich kolei i nie mieścił się na obrotnicach, dlatego zrezygnowano z jego produkcji na rzecz mniejszej i bardziej uniwersalnej serii Pt31, która ponadto odznaczała się większą mocą znamionową.
Łącznie wyprodukowano tylko 3 egzemplarze, z których po wojnie do Polski – w 1949 roku – powrócił tylko Pu29-3. Po wojnie stacjonował on w DOKP Gdańsk, w parowozowniach Bydgoszcz Główna, Inowrocław, Toruń oraz Iława. Służbę zakończył w Toruniu, w 1970 roku. Wyremontowany w 1978 przez ZNTK Bydgoszcz, przekazany został następnie do Skansenu Parowozowni w Kościerzynie. W 2012 roku został przetransportowany do Muzeum Kolejnictwa w Warszawie.
Niektóre właściwości trakcyjne.
W przypadku parowozów normalnotorowych maksymalna siła pociągowa maszyny jest ograniczona jej przyczepnością. Przy opalaniu lepszym gatunkiem węgla parowóz ten mógł ciągnąć po torze poziomym składy o masie 715 t z prędkością 100 km/h.

</doc>
<doc id="962781" url="https://pl.wikipedia.org/wiki?curid=962781" title="Wielki Meczet w Dżenne">
Wielki Meczet w Dżenne

Wielki Meczet (fr. "Grande mosquée de Djenné") – meczet w Dżenne w środkowym Mali, największa gliniana budowla sakralna i największy wolno stojący budynek z cegły suszonej na świecie - jego powierzchnia wynosi 75 x 75 m (5.625 m²). Budowlę tę uważa się za najważniejsze osiągnięcie sudańsko-sahelskiej architektury. Meczet zalicza się do najbardziej znanych budowli w Afryce i został w 1988 roku wraz z zabytkowym centrum Dżenne wpisany na listę światowego dziedzictwa UNESCO. 
Historia.
Najstarszy budynek meczetu w Dżenne został bez wątpienia wzniesiony między 1180 a 1330 rokiem. Z zapisków imama As-Sa'adiego z 1620 roku wynika, że w 1180 roku władca Koi Kunboro oficjalnie przyjął islam. Po tym wydarzeniu przekazał swój pałac wiernym i kazał przebudować go na Wielki Meczet. Jego potomkowie wznieśli jeszcze wieże i mury, tak więc obecnie za datę założenia meczetu najczęściej uznaje się rok 1240. 
W 1834 roku Seku Amadu, założyciel państwa Fulan w środkowym biegu Nigru, kazał zniszczyć sześćsetletni wówczas budynek, ponieważ uważał powstały z pałacu meczet za zbyt luksusowy i urządzony ze zbytnim przepychem. Do naszych czasów z pierwotnego budynku zachowała się jedynie część z grobami dawnych afrykańskich władców. Drugi meczet zbudowano na miejscu starego w 1896 roku, jednak był on dużo skromniejszy. Później jednak rozbudowano go, tak aby wielkością i wyglądem przypominał dawną świątynię. Budowa obecnego Wielkiego Meczetu rozpoczęła się w 1906 roku, a zakończono ją prawdopodobnie w 1907 lub 1909 roku. Dżenne było wówczas częścią Francuskiej Afryki Zachodniej i jest możliwe, że Francuzi wspierali politycznie i ekonomicznie wznoszenie meczetu i położonej obok medresy. 
Współcześnie do wielu meczetów w Mali doprowadzono elektryczność i zainstalowano w nich urządzenia sanitarne. W wielu wypadkach zniszczono przez to wygląd i strukturalną spójność budynków. Wielki Meczet w Dżenne został wprawdzie wyposażony w system głośników, mieszkańcy miasta jak dotąd skutecznie sprzeciwiają się jednak modernizacji całego budynku. Współcześnie meczet zamknięty jest dla nie-muzułmanów po incydencie ze zorganizowaniem na jego dachu i w pomieszczeniach modlitewnych sesji fotograficznej dla producentów odzieży. Co roku społeczność Dżenne prowadzi prace konserwacyjne meczetu zapobiegające dalszej erozji poprzez pokrywanie ścian zewnętrznych błotem.
Budynek.
Ściany Wielkiego Meczetu zbudowane są z suszonych na słońcu glinianych cegieł, nazywanych "ferey". W zależności od wysokości murów grubość ścian waha się od 41 do 61 cm. Wmontowane w mury bale palmowe pomagają uniknąć pęknięć na ścianach spowodowanych częstymi dużymi zmianami temperatury i wilgotności. Bale te wystają z murów i służą za rusztowanie w czasie napraw. 
Gliniane ściany chronią wnętrze budynku przed upałem, same jednak rozgrzewają się w ciągu dnia na tyle, że trzymają ciepło także w nocy. Dzięki wystającym ze ścian ceramicznym korytom woda deszczowa nie ścieka po ścianach, co byłoby fatalne w skutkach dla glinianego budynku. Ustawienie ściany modlitewnej Wielkiego Meczetu w Dżenne umożliwia muzułmanom zwrócenie się w czasie modłów na wschód ku Mekce (zob. "kibla"). Przed ścianą położone jest główne targowisko miasta. Nad nią górują natomiast trzy duże minarety i osiemnaście małych kopuł. Na dach każdego minaretu prowadzą wewnętrzne spiralne schody. Sam dach ma formę stożka, zwieńczonego kształtem strusiego jaja. 
Dachem przykryty jest właściwy budynek meczetu, podczas gdy pozostałe części kompleksu mają postać otwartej hali modlitewnej. Dach we wnętrzu budynku podparty jest dziewięćdziesięcioma drewnianymi słupami. Kiedy powietrze wewnątrz meczetu za bardzo się nagrzeje, zdejmowane są ceramiczne cegły zasłaniające otwory wentylacyjne w dachu (jest ich ponad 100). Drugie miejsce modlitw położone jest na dziedzińcu za zadaszoną częścią meczetu. Od północy, południa i zachodu dziedziniec ten otaczają ściany z arkadami, od wschodu znajduje się zadaszony meczet. Miejsca starcza tu dla ponad 2000 osób. 
Największym zmartwieniem budowniczych meczetu były szkody powodowane przez wodę, szczególnie przez podmywanie. Coroczne wylewy rzeki Bani sprawiają, że Dżenne staje się wyspą, a podtapiane bywają nawet niektóre części miasta. Z tego też powodu meczet zbudowano na podwyższeniu o powierzchni 5625 m2. Jak dotąd nawet największe wylewy oszczędziły meczet.
Znaczenie kulturowe.
W czasie corocznego święta mieszkańcy Dżenne wspólnie naprawiają szkody spowodowane w meczecie przez wodę podczas pory deszczowej. Przy muzyce i dobrym jedzeniu poprawiają oni pęknięcia w murach, powstałe na skutek wahań wilgotności powietrza i temperatur. 
Na kilka dni przed świętem przygotowuje się gładź glinianą potrzebną do napraw. Materiał należy rozrabiać przez wiele dni. Zadanie to przypada w udziale chłopcom, którzy bawią się w gładzi i w ten sposób ją rozrabiają. Kobiety i dziewczęta noszą wodę, która potrzebna jest do tego procesu, a także później, kiedy mężczyźni pracują na rusztowaniach. 
Święto rozpoczyna się od wyścigów mężczyzn, którzy przenoszą gładź do meczetu. Wspinają się tam na rusztowanie w bali palmowych, wpuszczonych w ścianę, i rozsmarowują gładź na powierzchni murów. Pracami kierują członkowie cechu murarskiego. Starsi członkowie wspólnoty, którzy wielokrotnie uczestniczyli już w dorocznym święcie, siedzą na honorowym miejscu na targowisku i obserwują przebieg święta.
W średniowieczu Wielki Meczet w Dżenne był jednym z najważniejszych ośrodków islamu. Tysiące uczniów studiowało Koran w tutejszej medresie. Mimo że w Mali istnieje wiele meczetów, starszych od obecnego budynku świątyni w Dżenne, meczet ten pozostaje jednym z najważniejszych symboli miasta i kraju.

</doc>
<doc id="962782" url="https://pl.wikipedia.org/wiki?curid=962782" title="Wielki Meczet w Djenné">
Wielki Meczet w Djenné



</doc>
<doc id="962783" url="https://pl.wikipedia.org/wiki?curid=962783" title="Wielki Meczet w Djenne">
Wielki Meczet w Djenne



</doc>
<doc id="962787" url="https://pl.wikipedia.org/wiki?curid=962787" title="Galfetti">
Galfetti



</doc>
<doc id="962791" url="https://pl.wikipedia.org/wiki?curid=962791" title="Lektura szkolna">
Lektura szkolna

Lektura szkolna – utwór literacki lub inny utwór kultury objęty wykazem lektur zawartym w aktualnym rozporządzeniu Ministra Edukacji i Nauki.
Do obowiązujących rodzajów lektur zalicza się m.in. powieść, opowiadanie, wiersz, dziennik, list, a także przykład czasopisma, publicystyki, tekstu informacyjnego i reklamowego. Wykazem lektur – podstawą programową – są też objęte przykłady teatru, filmu, słuchowiska radiowego, programu telewizyjnego, przekazu ikonicznego, poezji śpiewanej.
Szkoła podstawowa.
Aktem prawnym regulującym listę lektur obowiązkowych oraz lektur uzupełniających dla szkół podstawowych jest rozporządzenie MEN z 14 lutego 2017 roku.
II etap edukacyjny (klasy IV–VIII).
Lektury uzupełniające dla klas IV–VI.
W każdej klasie obowiązkowo dwie pozycje wybrane z listy poniżej.
Lektury uzupełniające dla klas VII–VIII.
W każdej klasie obowiązkowo dwie pozycje wybrane z listy poniżej.
Szkoła ponadpodstawowa.
Aktem prawnym regulującym listę lektur obowiązkowych oraz lektur uzupełniających dla szkół ponadpodstawowych jest rozporządzenie MEN z 30 stycznia 2018 roku.
Lektury obowiązkowe.
Zakres rozszerzony.
W zakres rozszerzony wchodzą wszystkie utwory określone dla zakresu podstawowego, a ponadto:
Lektury uzupełniające.
W każdej klasie obowiązkowo dwie pozycje (w całości lub we fragmentach) wybrane z list poniżej.

</doc>
<doc id="962792" url="https://pl.wikipedia.org/wiki?curid=962792" title="Transaminacja">
Transaminacja

Transaminacja – reakcja chemiczna przeniesienia grupy aminowej z aminokwasu na jeden z 3 ketokwasów, w wyniku czego powstaje nowy aminokwas i nowy ketokwas. Proces ten katalizowany jest przez transaminazy (aminotransferazy).
Ketokwasy te, to:
Reakcje te zachodzą według wzoru:

</doc>
<doc id="962796" url="https://pl.wikipedia.org/wiki?curid=962796" title="Logan MCV">
Logan MCV



</doc>
<doc id="962799" url="https://pl.wikipedia.org/wiki?curid=962799" title="Klimatogram">
Klimatogram

Klimatogram – graficzny diagram służący do zilustrowania cech klimatu dla danego miejsca.
Klimatogram może prezentować roczny przebieg wybranych elementów klimatu, np. opadu i temperatury, albo zależność dwóch elementów od siebie.

</doc>
<doc id="962809" url="https://pl.wikipedia.org/wiki?curid=962809" title="Thiadag">
Thiadag

Thiadag (Thegdag, Thiddag, Deodatus, Bohdal) (zm. 10 lub 11 czerwca 1017 r.), mnich, benedyktyn, biskup praski w latach 998-1017.
Thiadag był zakonnikiem w Nowej Korbei, gdzie uczył się medycyny. Zapewne w 995 r. na wezwanie księcia Bolesława II przybył do Pragi i leczył władcę z paraliżu. Na polecenie cesarza Ottona III został biskupem praskim po śmierci św. Wojciecha. 7 lipca 998 r. przyjął święcenia biskupie z rąk arcybiskupa mogunckiego. Nie sprzeciwiał się polityce Ottona III zmierzającej do utworzenia polskiej prowincji kościelnej co oznaczało zmniejszenie praskiej diecezji. Za pontyfikatu Tiddaga powstał niedaleko Pragi drugi klasztor benedyktyński w Czechach znany jako Ostrov.

</doc>
<doc id="962810" url="https://pl.wikipedia.org/wiki?curid=962810" title="Brenda Christian">
Brenda Christian

Brenda Vera Amelia Lupton-Christian (ur. 25 lutego 1953 na wyspie Pitcairn) – urodzona i wychowana na Pitcairn polityk, która pełniła tam, jako pierwsza kobieta w 230-letniej historii wyspy, urząd burmistrza od 8 listopada do 15 grudnia 2004.
Biogram.
Została powołana na urząd burmistrza przez Radę Wyspy po tym, jak jej brat, dotychczasowy burmistrz, został odwołany przez brytyjskiego Wysokiego Komisarza w Nowej Zelandii. Jednak w przedterminowych wyborach przeprowadzonych 15 grudnia 2004 została pokonana przez byłego "magistrate" (dawny urząd szefa rządu Pitcairn), Jaya Warrena. Jej głównym celem, jako burmistrza, było podniesienie atrakcyjności turystycznej wyspy.
Przez pewien czas mieszkała w Wielkiej Brytanii. Na Pitcairn wróciła w 1999, gdzie pracowała jako jedyny funkcjonariusz policji na wyspie. Od 2000 (z wyjątkiem 2003) zasiada w Radzie Wyspy.

</doc>
<doc id="962814" url="https://pl.wikipedia.org/wiki?curid=962814" title="MAN NG 272">
MAN NG 272



</doc>
<doc id="962815" url="https://pl.wikipedia.org/wiki?curid=962815" title="Francuskie terytoria zależne">
Francuskie terytoria zależne

Francja jest jednym z kilku krajów posiadających terytoria zależne. Terytoria te potocznie zwane są "d'outre-mer" lub "DOM-TOM" – od obowiązujących do 2003 roku nazw "départements d'outre-mer" i "territoires d'outre-mer".
W wyniku reformy konstytucji z 2003 roku i następnie reformy terytoriów zależnych w 2007, Francja ma obecnie 13 posiadłości pozaeuropejskich. Poszczególne posiadłości mają różne statusy, formy autonomii i formy zależności od Francji. Część z tych terytoriów formalnie stanowi integralną część Francji i wchodzi wraz z nią w skład Unii Europejskiej.
Obecnie Francja posiada następujące terytoria zależne:

</doc>
<doc id="962816" url="https://pl.wikipedia.org/wiki?curid=962816" title="DOM-TOM">
DOM-TOM



</doc>
<doc id="962825" url="https://pl.wikipedia.org/wiki?curid=962825" title="Omar II">
Omar II



</doc>
<doc id="962828" url="https://pl.wikipedia.org/wiki?curid=962828" title="Reprezentacja Botswany w piłce nożnej mężczyzn">
Reprezentacja Botswany w piłce nożnej mężczyzn

Reprezentacja Botswany w piłce nożnej – kadra Botswany w piłce nożnej mężczyzn. 
Związek piłkarski w Botswanie powstał w 1970 roku, do FIFA i CAF należy od 1976 roku.
Dotychczas ani razu nie zdołała zakwalifikować się do Mistrzostw Świata. W 2011 po raz pierwszy awansowała do finałowego turnieju o Puchar Narodów Afryki w 2012. Zakończyła jednak swój występ na fazie grupowej.

</doc>
<doc id="962830" url="https://pl.wikipedia.org/wiki?curid=962830" title="Efekt mezomeryczny">
Efekt mezomeryczny

Efekt mezomeryczny zwany też efektem rezonansowym to w chemii zdolność grup funkcyjnych i ogólnie wszelkich podstawników do zmniejszania lub zwiększania reaktywności związków chemicznych na skutek nakładania się ich orbitali π lub p z orbitalami p lub π atomów, do których są one przyłączone.
Zmniejszanie lub zwiększanie reaktywności związków, w których występuje efekt mezomeryczny, jest związane z wpływem na gęstość elektronową występującą na atomie, do którego jest przyłączona pojedynczym wiązaniem chemicznym dana grupa funkcyjna. Efekt ten jest też czasami obserwowany na atomach okolicznych. W formalnym zapisie mezomerię obrazuje się za pomocą struktur rezonansowych produktów przejściowych występujących w reakcjach chemicznych, w których ten efekt się objawia. 
Efektu mezomerycznego nie należy mylić z efektem indukcyjnym podstawnika. Ten drugi wynika bezpośrednio z różnicy elektroujemności podstawnika i atomu, do którego jest on przyłączony. Efekt indukcyjny i mezomeryczny czasami wzajemnie się wspierają, a czasami są sobie przeciwstawne.
Idea efektu mezomerycznego została wprowadzona do terminologii chemicznej przez Christophera Kelka Ingolda w 1938 r. jako koncepcja alternatywna do idei rezonansu chemicznego, który zaproponował Linus Pauling. W toku badań okazało się jednak, że na poziomie kwantowo-mechanicznym oba te efekty są w gruncie rzeczy tożsame, gdyż polegają na delokalizacji elektronów przez boczne nakładanie się na siebie orbitali π. Oba pojęcia można w zasadzie stosować zamiennie - przy czym o efekcie rezonansowym mówi się częściej w kontekście delokalizacji wiązań wielokrotnych występujących stale w związkach chemicznych, a o efekcie mezomerycznym w kontekście struktur tworzących się przejściowo w czasie reakcji chemicznych. Obecnie IUPAC zaleca stosowanie raczej pojęcia "rezonans chemiczny".
Efekt mezomeryczny może być dodatni (+M) lub ujemny (-M). Ujemny efekt ma miejsce wtedy, gdy podstawnik powoduje "wyciąganie" elektronów z reszty cząsteczki, czyli powoduje spadek gęstości elektronowej na atomie, do którego jest przyłączony. Dodatni efekt ma miejsce wtedy, gdy podstawnik "dostarcza" elektrony do reszty cząsteczki. Zarówno dodatni jak i ujemny efekt mezomeryczny może powodować zmniejszanie lub zwiększanie reaktywności związków chemicznych. Zależy to od mechanizmu danej reakcji. Do oceny siły efektu mezomerycznego stosowane są odpowiednie stałe takie jak stała rezonansowa Swaina-Luptona, stała rezonansowa Tafta czy też parametr pEDA Ozimińskiego i Dobrowolskiego.
Przykładowe podstawniki, które są +M w stosunku do atomu węgla sp3 w związkach organicznych:
Przykładowe podstawniki, które są -M w stosunku do atomu węgla sp3 w związkach organicznych:

</doc>
<doc id="962833" url="https://pl.wikipedia.org/wiki?curid=962833" title="Umartwienie">
Umartwienie

Umartwienie – w chrześcijaństwie umyślne i dobrowolne wyrzekanie się pewnych przyjemności i wygód oraz panowanie nad samym sobą.
Cele.
Można powiedzieć, że „celem umartwień jest zwrócenie osobistej uwagi na rzeczy ważniejsze i głębsze. Ich celem jest przygotowanie, pewnego rodzaju trening, opanowanie pożądliwości i namiętności wynikających ze skłonności naszej ludzkiej natury”.
Cele życia duchem umartwienia:
Zwyczajowe umartwienia w Polsce.
W Polsce katolicy powinni przestrzegać postu mięsnego w piątki całego roku. Powstrzymywanie się od hucznych zabaw obowiązuje w całym okresie wielkiego postu.
Szczególnymi dniami postu w ciągu roku są Środa Popielcowa i Wielki Piątek, kiedy obowiązuje tzw. post ścisły.
Podobne umartwienia stosują też prawosławni.

</doc>
<doc id="962835" url="https://pl.wikipedia.org/wiki?curid=962835" title="Dyktando">
Dyktando

Dyktando (łac. "dicto" – dyktuję) – rodzaj sprawdzianu polegający na zapisaniu ze słuchu dyktowanego tekstu. Oceniana jest poprawność zapisu pod względem zgodności z zasadami ortografii i interpunkcji. Najczęściej dyktanda przeprowadzane są w szkołach.
Dyktanda na świecie.
W Polsce.
W Polsce cyklicznie organizowane jest Ogólnopolskie Dyktando, którego uczestnicy walczą o tytuł Mistrza Polskiej Ortografii i nagrody pieniężne. Jego pomysłodawcą było Polskie Radio Katowice. Organizowane są też dyktanda o charakterze konkursów na niższym szczeblu, powiatowym czy gminnym, oraz adresowane do pewnych grup społecznych i zawodowych – parlamentarzystów, aktorów i innych.
W 2007 roku zorganizowano pierwsze internetowe dyktanda w Polsce. W 2007 i 2008 roku w tej formie przeprowadzono Dyktando Śląskie, w którym uczestnictwo polegało na odsłuchaniu z opublikowanego na stronie internetowej pliku dźwiękowego nagrania, przepisaniu go i wysłaniu swojej pracy organizatorom dyktanda. W latach 2007–2009 odbywały się internetowe edycje dyktanda, przeprowadzone przez komunikator internetowy Gadu-Gadu.
W krajach francuskojęzycznych.
Dla posługujących się francuskim dyktando (fr. "la dictée") jest szkolnym sprawdzianem znajomości pisowni i gramatyki. Ze względu na dużą zależność pisowni wyrazów brzmiących w mowie jednakowo od zasad gramatyki dyktanda stanowią niemałe wyzwanie. Niektóre dyktanda stały się popularne ze względu na trudność lub zainteresowanie, w tym dyktando przeprowadzane przez Prospera Mériméego i Bernarda Pivota. W niektórych państwach (w Szwajcarii, Francji, Belgii i Kanadzie) dyktanda są organizowane na zasadzie wieloetapowych konkursów, podobnie jak spelling bees w krajach anglojęzycznych.
W Korei Południowej.
W Korei Południowej "badasseugi" (hangul: 받아쓰기) przeprowadza się w pierwszych klasach szkoły podstawowej. Język koreański jest pisany w "hangul", alfabecie fonetycznym i morfofonemicznym zarazem, dlatego wiedza o morfologii jest niezbędna do prawidłowego napisania dyktanda. Ponadto zasady fonologiczne, takie jak asymilacja, zmiękczenie i delecje, zmieniają wymowę na inną, niż sugeruje to zapis. "Badasseugi" może mieć formę zapisu słowa, wyrażenia lub zdania i jest podobne do sprawdzianów pisowni.

</doc>
<doc id="962847" url="https://pl.wikipedia.org/wiki?curid=962847" title="Patronat medialny">
Patronat medialny

Patronat medialny – rodzaj sponsoringu, w którym przedsiębiorstwo z sektora mass mediów (np. telewizja, radio, gazeta, portal internetowy) udostępniają przestrzeń reklamową lub informacyjną na cele promocji podmiotu lub wydarzenia (kulturalnego, sportowego, społecznego). W zamian podmiot patronujący jest promowany w kontekście danego wydarzenia lub w danym podmiocie. Ma możliwość zamieszczania swoich reklam, logotypów itd.
Patronat medialny obok funkcji reklamowych buduje także pozytywny wizerunek firmy, będąc elementem jej strategii PR.

</doc>
<doc id="962848" url="https://pl.wikipedia.org/wiki?curid=962848" title="Irena Nelken">
Irena Nelken



</doc>
<doc id="962849" url="https://pl.wikipedia.org/wiki?curid=962849" title="Węzeł bramszotowy">
Węzeł bramszotowy

Węzeł bramszotowy – węzeł żeglarski będący modyfikacją węzła szotowego. Jest to wzmocniony węzeł szotowy, zwany często węzłem szotowym podwójnym, uzyskany przez podwójne oplecenie pętli.
Węzeł służy do silnego łączenia dwóch linek, nawet o różnej grubości.

</doc>
<doc id="962853" url="https://pl.wikipedia.org/wiki?curid=962853" title="Stary Młyn (powiat kwidzyński)">
Stary Młyn (powiat kwidzyński)

Stary Młyn – osada w Polsce położona w województwie pomorskim, w powiecie kwidzyńskim, w gminie Prabuty przy drodze wojewódzkiej nr 521, granicząca na wschodzie z Prabutami.
W latach 1975–1998 miejscowość administracyjnie należała do województwa elbląskiego.
Zobacz też: Stary Młyn

</doc>
<doc id="962859" url="https://pl.wikipedia.org/wiki?curid=962859" title="Viola alpina">
Viola alpina



</doc>
<doc id="962860" url="https://pl.wikipedia.org/wiki?curid=962860" title="Ryszard Sadaj">
Ryszard Sadaj

Ryszard Sadaj (ur. 26 maja 1949 w Stalowej Woli) – polski powieściopisarz i nowelista, scenarzysta, autor słuchowisk radiowych oraz utworów dla dzieci, związany z Krakowem od 1975.
Pracował jako robotnik w Siarkopolu. W 1972 r. debiutował poetycko. W latach 1991-1993 był redaktorem naczelnym miesięcznika literackiego „Lektura”. W latach 1992-1993 był prezesem Krakowskiego Oddziału Związku Literatów Polskich. Publikował na łamach „Akcentu”, „Gazety Krakowskiej”, „Kultury”, „Literatury”, „Pisma Literacko-Artystycznego”, „Po prostu”, „Przeglądu Literackiego”, „Tak i Nie”, „Tygodnika Literackiego”, „Wieści”, „Życia Literackiego”.
W 1986 r. otrzymał Nagrodę im. S. Piętaka oraz III Nagrodę na Festiwalu Polskich Sztuk Współczesnych. W 1989 r. otrzymał Nagrodę Miasta Krakowa. W 2000 r. za powieść "Ławka pod kasztanem" otrzymał Nagrodę Krakowska Książka Miesiąca.

</doc>
<doc id="962862" url="https://pl.wikipedia.org/wiki?curid=962862" title="Orkusz (jezioro)">
Orkusz (jezioro)

Orkusz – jezioro wytopiskowe w Pojezierzu Iławskim, położone w gminie Prabuty, w powiecie kwidzyńskim, w woj. pomorskim. 
Zbiornik ma powierzchnię 82,7 ha, a jego największa głębokość to ok. 10 m.

</doc>
<doc id="962863" url="https://pl.wikipedia.org/wiki?curid=962863" title="Crataegus laevigata">
Crataegus laevigata



</doc>
<doc id="962865" url="https://pl.wikipedia.org/wiki?curid=962865" title="Emergency Shutdown System">
Emergency Shutdown System

ESD - ang. Emergency Shutdown System - to układ blokadowy w sterowaniu przemysłowym zapewniający bezpieczne zatrzymanie procesu na wypadek awarii. Składa się nań zwykle obwód z szeregowo połączonymi stykami przycisków bezpieczeństwa (tzw. "grzybków") oraz przekaźników reagujących na zadziałanie innych zabezpieczeń (jak np. bariery świetlne, zderzaki). Styki te, zwarte w czasie pracy bezawaryjnej, podają napięcie na cewkę specjalnego przekaźnika bezpieczeństwa, który z kolei wyłącza zasilanie maszyny.

</doc>
<doc id="962868" url="https://pl.wikipedia.org/wiki?curid=962868" title="Burgale">
Burgale

Jezioro Burgale – przepływowe jezioro wytopiskowe o powierzchni 80 ha położone na Pojezierzu Iławskim, na wschód od wsi Stańkowo w gminie Prabuty, powiat kwidzyński, województwo pomorskie. Przy południowym krańcu jeziora przebiega trasa drogi wojewódzkiej nr 521, zaś jego wschodnia linia brzegowa graniczy z województwem warmińsko-mazurskim.

</doc>
<doc id="962869" url="https://pl.wikipedia.org/wiki?curid=962869" title="At-Tur">
At-Tur

At-Tur (albo Al Tur lub El Tur, arab. الطور) znane też jako Tur Sinai, początkowo znane jako Raithu – stolica administracyjna Synaju Południowego ("Dżanub Sina") w Egipcie, zlokalizowana na Półwyspie Synaj nad Morzem Czerwonym (Riwiera Morza Czerwonego) w Zatoce At-Tur.

</doc>
<doc id="962870" url="https://pl.wikipedia.org/wiki?curid=962870" title="Życie na gorąco">
Życie na gorąco



</doc>
<doc id="962872" url="https://pl.wikipedia.org/wiki?curid=962872" title="Flaga Tarnobrzega">
Flaga Tarnobrzega



</doc>
<doc id="962873" url="https://pl.wikipedia.org/wiki?curid=962873" title="Zygmunt Grudziński">
Zygmunt Grudziński



</doc>
<doc id="962879" url="https://pl.wikipedia.org/wiki?curid=962879" title="Sowica">
Sowica

Sowica – jezioro wytopiskowe w Pojezierzu Iławskim, położone w gminie Prabuty, w powiecie kwidzyńskim, w woj. pomorskim.
Zbiornik ma powierzchnię 77,8 ha, a jego największa głębokość to ok. 4 m. Na jeziorze znajduje się niewielka wyspa.
Na zachód od jeziora znajduje się miasto Prabuty. Przy południowym krańcu jeziora przebiega trasa drogi wojewódzkiej nr 521.

</doc>
<doc id="962880" url="https://pl.wikipedia.org/wiki?curid=962880" title="Chrystianizm">
Chrystianizm



</doc>
<doc id="962886" url="https://pl.wikipedia.org/wiki?curid=962886" title="Bombardier Talent">
Bombardier Talent

Bombardier Talent – seria elektrycznych i spalinowych zestawów trakcyjnych, produkowanych od 1994 przez różne oddziały Bombardier Transportation.
Zespół ten został zaprojektowany przez Waggonfabrik Talbot tuż przed przejęciem firmy przez Bombardiera w 1995. Nazwa "Talent" pochodzi od niemieckiej nazwy "TALbot LEichter Nahverkehrs-Triebwagen" (ang. "Talbot light suburban motor-coach").
Produkowany jest w wielu wariantach – wysoko- i niskopodłogowym, z napędem mieszanym z silnikami Diesla lub elektrycznymi, o różnej długości i składzie – 2, 3 lub 4 wagonowym.
Historia.
Na przełomie 1995 i 1996 Waggonfabrik Talbot stworzył dwuczłonowy prototyp pojazdu "Talent". Powstał on bez zamówienia na własny koszt w nadziei na poprawę trudnej sytuacji finansowej, w wyniku której przedsiębiorstwo w maju 1995 weszło w skład kanadyjskiego koncernu Bombardier Transportation. W krótkim czasie zespół został zamówiony m.in. przez Deutsche Bahn i niemieckich przewoźników regionalnych oraz Norges Statsbaner. 13 marca 1998 wyprodukowano pierwszy egzemplarz, którym była wersja trójczłonowa dla DB.

</doc>
<doc id="962887" url="https://pl.wikipedia.org/wiki?curid=962887" title="Jezioro Czarne Górne (powiat kwidzyński)">
Jezioro Czarne Górne (powiat kwidzyński)

 
Jezioro Czarne Górne – jezioro w województwie pomorskim, w pow. kwidzyńskim, w gminie Gardeja, leżące na terenie Pojezierza Iławskiego.
Przy południowym krańcu jeziora przebiega trasa drogi wojewódzkiej nr 523. Jezioro charakteryzuje się dobrze rozwiniętą linią brzegową z prawie całkowitym brakiem zalesienia.
Dane morfometryczne.
Powierzchnia zwierciadła wody według różnych źródeł wynosi od 49,4 ha przez 65,0 ha do 76,3 ha.
Zwierciadło wody położone jest na wysokości 86,9 m n.p.m. Średnia głębokość jeziora wynosi 3,1 m, natomiast głębokość maksymalna 8,0 m.
W oparciu o badania przeprowadzone w 1996 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Czarne Górne". W różnych publikacjach i na mapach topograficznych jezioro to występuje pod nazwą "Czarne".

</doc>
<doc id="962892" url="https://pl.wikipedia.org/wiki?curid=962892" title="Leszek Piotrowski">
Leszek Piotrowski

Leszek Piotrowski (ur. 16 lipca 1938 w Rybniku, zm. 2 marca 2010 w Ciechocinku) – polski prawnik, adwokat, polityk, senator I i II kadencji, poseł na Sejm III kadencji.
Życiorys.
Jego ojciec, Władysław Piotrowski był przed wojną adwokatem, a potem oficerem Armii Krajowej i delegatem rządu londyńskiego na Górny Śląsk.
Leszek Piotrowski ukończył studia prawnicze na Uniwersytecie Wrocławskim, został sędzią, następnie adwokatem. W PRL bronił opozycjonistów, m.in. Adama Słomkę. W czasie stanu wojennego internowano go do 22 lipca 1982 (przebywał w Katowicach, Strzelcach Opolskich, Uhercach i Rzeszowie Załężu).
W 1988 był współorganizatorem strajków górniczych w Jastrzębiu-Zdroju, uczestniczył w obradach Okrągłego Stołu.
W latach 1989–1993 zasiadał w Senacie I i II kadencji, uzyskując mandat z ramienia Komitetu Obywatelskiego i Porozumienia Obywatelskiego Centrum z województwa katowickiego. Pełnił też mandat posła III kadencji z listy Akcji Wyborczej Solidarność. W latach 1997–1999 z rekomendacji Porozumienia Centrum był sekretarzem stanu w Ministerstwie Sprawiedliwości w rządzie Jerzego Buzka.
Odwołano go z tej funkcji w kwietniu 1999 za wysłanie do premiera listu, w którym skrytykował minister Hannę Suchocką, zarzucając jej m.in. nieudolny nadzór nad prokuraturą i brak efektów śledztwa w sprawie inwigilacji prawicy. Wkrótce w wywiadzie dla „Gazety Wyborczej” w artykule zatytułowanym "Olek, nie podpisuj!" apelował do prezydenta Aleksandra Kwaśniewskiego o zawetowanie zmian przepisów w Kodeksie karnym dotyczących pornografii. Na skutek kontrowersyjnych wypowiedzi odszedł z klubu parlamentarnego AWS i Porozumienia Polskich Chrześcijańskich Demokratów.
Praktykował jako adwokat. Był jednym z pełnomocników oskarżycieli posiłkowych w procesie przeciwko osobom związanym z pacyfikacją Kopalni Węgla Kamiennego „Wujek”, był obrońcą Ryszarda Boguckiego, skazanego na 25 lat pozbawienia wolności za współudział w zabójstwie domniemanego szefa gangu pruszkowskiego Andrzeja Kolikowskiego („Pershinga”) oraz Marka M. ps. „Oczko”, który został skazany na 13 lat za kierowanie grupą przestępczą o charakterze zbrojnym oraz za zlecenie zabójstwa.
W wyborach w 2005 startował bez powodzenia do Senatu jako kandydat Partii Centrum, do której należał. W 2006 został radnym sejmiku województwa śląskiego z listy Polskiego Stronnictwa Ludowego z okręgu rybnickiego. W przedterminowych wyborach parlamentarnych w 2007 bezskutecznie kandydował do Sejmu jako bezpartyjny z listy PSL w okręgu katowickim. Następnie wstąpił do PSL i z jego listy bez powodzenia kandydował w 2009 do Parlamentu Europejskiego.
Od kwietnia 2007 był pełnomocnikiem męża Barbary Blidy w sprawie jej śmierci.
Po ciężkiej chorobie zmarł 2 marca 2010 w sanatorium w Ciechocinku. Pogrzeb Leszka Piotrowskiego odbył się w parafii św. Antoniego w Syryni. Pochowany został na cmentarzu parafialnym w Rybniku.
Odznaczenia.
W 2012 prezydent Bronisław Komorowski pośmiertnie odznaczył go Krzyżem Oficerskim Orderu Odrodzenia Polski.

</doc>
<doc id="962893" url="https://pl.wikipedia.org/wiki?curid=962893" title="Josef Váňa">
Josef Váňa

Josef Váňa (ur. 20 października 1952, Slopné) – czeski dżokej i trener, rekordzista pod względem zwycięstw w Wielkiej Pardubickiej. Wygrał ją ośmiokrotnie jako dżokej (w latach 1987, 1988, 1989 i 1991 – na koniu "Železník", w 1997 – na koniu "Vronsky" oraz w latach 2009, 2010 i 2011 na koniu "Tiumen") i dziewięciokrotnie jako trener. Przez ostatnich dwadzieścia lat Josef Váňa nie wziął udziału jedynie w dwóch edycjach Wielkiej Pardubickiej. W 2009 roku Josef Váňa został odznaczony Medalem Za Zasługi II stopnia. Zwycięstwa na "Tiumenie" to pierwszy taki sukces polskiego konia w Wielkiej Pardubickiej.

</doc>
<doc id="962895" url="https://pl.wikipedia.org/wiki?curid=962895" title="Jezioro Klasztorne (Pojezierze Iławskie)">
Jezioro Klasztorne (Pojezierze Iławskie)

Jezioro Klasztorne – jezioro w woj. pomorskim, w pow. kwidzyńskim, w gminie Gardeja, leżące na terenie Pojezierza Iławskiego. Jest to przepływowe jezioro wytopiskowe charakteryzujące się dobrze rozwiniętą linią brzegową i połączone z akwenem jeziora Klasztornego (Leśnego).
Dane morfometryczne.
Powierzchnia zwierciadła wody według różnych źródeł wynosi od 77,7 ha przez 78,5 ha do 83,6 ha.
Zwierciadło wody położone jest na wysokości 79,2 m n.p.m. lub 79,5 m n.p.m. Średnia głębokość jeziora wynosi 7,4 m, natomiast głębokość maksymalna 25,0 m.
W oparciu o badania przeprowadzone w 1995 roku wody jeziora zaliczono do III klasy czystości.

</doc>
<doc id="962901" url="https://pl.wikipedia.org/wiki?curid=962901" title="Osiedle Chopina (Stargard)">
Osiedle Chopina (Stargard)

Osiedle Chopina – osiedle Stargardu, założone w latach 20. XX wieku, położone w północno-zachodniej części miasta. Osiedle zbudowane na początku XX wieku, jako mieszkania pracownicze dla robotników z Warsztatów Kolejowych ("Ausbesserungswerk"), w latach 70. rozpoczęto budowę budynków z wielkiej płyty. Na osiedlu znajduje się Szkoła Podstawowa nr 4, Kościół pw. Chrystusa Króla Wszechświata, agencja pocztowa oraz Centrum Twórczej Edukacji SMART.
Główne ulice:
Ulice w północno-zachodniej części osiedla nosiły imiona kompozytorów niemieckich, w miejsce których po 1945 roku pojawili się polscy. I tak Fryderyk Chopin zastąpił Bacha, Stanisław Moniuszko - Wagnera, Zygmunt Noskowski - Haydna, a Karol Szymanowski - Beethovena. Ulicę Mozarta przemianowano na Polską.

</doc>
<doc id="962903" url="https://pl.wikipedia.org/wiki?curid=962903" title="Jezioro Klasztorne (powiat kwidzyński)">
Jezioro Klasztorne (powiat kwidzyński)

Jezioro Klasztorne – przepływowe jezioro wytopiskowe w woj. pomorskim, w pow. kwidzyńskim, w gminie Gardeja, leżące na terenie Pojezierza Iławskiego.
Jezioro jest połączone z akwenami jezior Klasztornego i Kucki.
Dane morfometryczne.
Powierzchnia zwierciadła wody według różnych źródeł wynosi od 38,9 ha przez 39,3 ha do 40,0 ha.
Zwierciadło wody położone jest na wysokości 79,2 m n.p.m. lub 79,0 m n.p.m. Średnia głębokość jeziora wynosi 5,7 m, natomiast głębokość maksymalna 22,3 m.
W oparciu o badania przeprowadzone w 1995 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Klasztorne". W różnych publikacjach i na mapach topograficznych jezioro to występuje pod nazwą "Leśne" lub "Świdno".

</doc>
<doc id="962904" url="https://pl.wikipedia.org/wiki?curid=962904" title="Zdzisław Klucznik">
Zdzisław Klucznik

Zdzisław Klucznik (ur. 7 października 1919 we Lwowie, zm. 28 stycznia 2007 w Krakowie) – polski aktor teatralny i filmowy.
Pracował w Teatrze Ziemi Opolskiej (1950–1952), Teatrze im.Bogusławskiego w Kaliszu (1953–1954), Teatrze Powszechnym w Łodzi (1955–1957) i Teatrze Ludowym w Nowej Hucie (1958–2001). W latach 1971–1993 zagrał w sześciu spektaklach Teatru Telewizji.
Pochowany na Cmentarzu Rakowickim w Krakowie.

</doc>
<doc id="962910" url="https://pl.wikipedia.org/wiki?curid=962910" title="Dekanat wołomiński">
Dekanat wołomiński

Dekanat wołomiński – dekanat diecezji warszawsko-praskiej, wchodzącej w skład metropolii warszawskiej. Dziekanem dekanatu wołomińskiego jest ks. kanonik Witold Gajda proboszcz parafii Matki Bożej Częstochowskiej w Wołominie.

</doc>
<doc id="962914" url="https://pl.wikipedia.org/wiki?curid=962914" title="Kucki">
Kucki

Kucki (Klecewskie) – przepływowe jezioro wytopiskowe położone na Pojezierzu Iławskim, w gminie Gardeja, powiecie kwidzyńskim województwa pomorskiego, o powierzchni 188 ha. Jezioro charakteryzuje się rozwiniętą linią brzegową (w większości zalesioną) i jest połączone z akwenem jeziora Leśnego. Północno-zachodnia wydłużona rynna jeziora jest nazywana również "Jeziorem Klecewskim", zaś wschodnia część "Kucko".

</doc>
<doc id="962926" url="https://pl.wikipedia.org/wiki?curid=962926" title="Wysokie Skałki (Góry Sowie)">
Wysokie Skałki (Góry Sowie)

Wysokie Skałki (niem. "Hoher Stein") – zespół form skalnych w południowo-zachodniej Polsce, w Sudetach Środkowych, w Górach Sowich.
Skałki położone są w południowo-wschodniej części Gór Sowich, po południowej stronie od Przełęczy pod Szeroką, na północny wschód od miejscowości Wolibórz.
Grupa oryginalnie ukształtowanych w różnym zagęszczeniu gnejsowych skałek, rozrzucona jest na północnym zboczu wzniesienia Malinowa na wysokości około 750–800 m n.p.m. między szczytem a Przełęczą pod Szeroką.
Skałki położone są na Obszarze Chronionego Krajobrazu Gór Sowich i Bardzkich.
Turystyka.
Obok skałek, po północnej stronie przechodzi szlak turystyczny:

</doc>
<doc id="962933" url="https://pl.wikipedia.org/wiki?curid=962933" title="Jezioro Czarne Dolne">
Jezioro Czarne Dolne

 
Jezioro Czarne Dolne – jezioro w woj. pomorskim, w pow. kwidzyńskim, w gminie Gardeja w pobliżu wsi Czarne Małe, leżące na terenie Pojezierza Iławskiego.
Jezioro jest położone na zachód od jeziora Czarnego.
Dane morfometryczne.
Powierzchnia zwierciadła wody według różnych źródeł wynosi od 15,0 ha przez 16,8 ha do 21,4 ha.
Zwierciadło wody położone jest na wysokości 87,3 m n.p.m. Średnia głębokość jeziora wynosi 1,8 m, natomiast głębokość maksymalna 3,3 m lub 8 m.
W oparciu o badania przeprowadzone w 1997 roku wody jeziora zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Czarne Dolne". W różnych publikacjach i na mapach topograficznych jezioro to występuje pod nazwą "Czarne Małe".

</doc>
<doc id="962935" url="https://pl.wikipedia.org/wiki?curid=962935" title="Pippi Pończoszanka (postać)">
Pippi Pończoszanka (postać)

Pippi Pończoszanka lub Fizia Pończoszanka (), Pippilotta Wiktualia Firandella Złotomonetta Pończoszanka (szw. "Pippilotta Viktualia Rullgardina Krusmynta Efraimsdotter Långstrump") – postać fikcyjna, tytułowa bohaterka cyklu powieści Astrid Lindgren i ich adaptacji filmowych.
Pippi ma dziewięć lat, marchewkoworude włosy splecione w dwa odstające warkoczyki i mnóstwo piegów. Nosi przykrótką, połataną sukienkę, opadające pończochy i dużo za duże czarne buty. Mieszka całkiem sama, jedynie z małpką Panem Nilssonem i koniem, w Willi Śmiesznotce w małym miasteczku – jej matka nie żyje, a ojciec, kapitan Pończocha, pływa na morzu. Jednak Pippi, najsilniejsza dziewczynka na świecie z torbą pełną złotych monet, doskonale sobie radzi bez pomocy, ignorując bądź odrzucając wszelkie próby ingerencji w jej życie: czy to umieszczenia jej w domu dziecka, czy zmuszenia do chodzenia do szkoły. Jej zachowanie i wypowiedzi często obnażają hipokryzję dorosłych, dbających bardziej o zewnętrzne pozory niż wyższe wartości. Sama Pippi, mimo ciągle popełnianych niezręczności i skłonności do opowiadania niestworzonych historii, zawsze kieruje się dobrem innych, spiesząc na ratunek słabszym i poszkodowanym.

</doc>
<doc id="962952" url="https://pl.wikipedia.org/wiki?curid=962952" title="Centrum (Stargard)">
Centrum (Stargard)

Centrum - dzielnica Stargardu, stanowiąca główny ośrodek administracyjny, handlowy i usługowy miasta. Znajdują się tu ważne instytucje miejskie i państwowe: Urząd Miejski, Prokuratura, Sanepid. Tej części występuje duża koncentracja banków i innych instytucji finansowych. Zabudowa tej części miasta to w dużej mierze secesyjne budynki z końca XIX wieku i z początku XX wieku, oraz współczesna zabudowa plombowa. Na terenie Centrum znajduje się kilka neogotyckich zabytków m.in.: Cerkiew Prawosławna śś Piotra i Pawła, zbudowana w 1890 z przeznaczeniem na kościół katolicki, wieża ciśnień z 1897 oraz budynek Urzędu Miejskiego z 1901 z przeznaczeniem dla Urzędu Powiatowego ("Landkreisamt"). 
W Centrum znajdują się dwa najważniejsze pomniki: Kolumna Zwycięstwa z 1945 (Plac Wolności), oraz Pomnik Jana Pawła II z 2006 (Skwer im. Ojca Świętego Jana Pawła II). Przy ul. Barnima znajduje się urząd Poczty Polskiej, Stargard Szczeciński 2.
Przez ulicę Wyszyńskiego i pl. Wolności prowadzi czerwony Szlak Hetmana Stefana Czarnieckiego do Recza, przez stargardzkie Stare Miasto i Dobrzany.
Centra Handlowe w Śródmieściu:
Główne ulice dzielnicy to:

</doc>
<doc id="962953" url="https://pl.wikipedia.org/wiki?curid=962953" title="Eufrat i Tygrys">
Eufrat i Tygrys

Eufrat i Tygrys – strategiczno-logiczna gra planszowa autorstwa Reinera Knizii.
Wydana oryginalnie w 1997 roku, ale wersja polska została opublikowana przez Wydawnictwo Lacerta dopiero w 2007 roku. Gracze wcielają się w przedstawicieli starożytnych dynastii i starają się zdobyć jak największą liczbę punktów zwycięstwa poprzez umiejętne wystawianie żetonów: świątyń, targowisk, pól uprawnych i ośrodków władzy. Gra zdobyła duże uznanie i zajmuje wysoką lokatę na liście top 100 serwisu BoardGameGeek.

</doc>
<doc id="962957" url="https://pl.wikipedia.org/wiki?curid=962957" title="Grabowa Buchta">
Grabowa Buchta

Grabowa Buchta – osada leśna kociewska w Polsce położona w województwie kujawsko-pomorskim, w powiecie świeckim, w gminie Osie przy drodze powiatowej Osie-Laskowice i na południowo-wschodnim krańcu kompleksu Borów Tucholskich w bliskim sąsiedztwie leśniczówki Zajęczy Kąt. 
W latach 1975–1998 miejscowość administracyjnie należała do województwa bydgoskiego.
We wsi są zlokalizowane dwie aleje przydrożne uznane za pomniki przyrody:
Historia.
Wieś należy historycznie do najpóźniejszych lokacji obszaru Borów Tucholskich nawiązujących do kolonizacji niemieckiej zaboru pruskiego. Nazwa miejscowości jest hybrydą językową języków polskiego i niemieckiego (człon "Grabowa" odnosi się do okolicznego lasu grabowego, natomiast "Buchta" – do położenia na wykarczowanej polanie będącej zakolem Wdy stanowiącym swego rodzaju zatokę – po niemiecku "zatoka" to "die Bucht"). Mieszkańcy jednak twierdzą, iż drugi człon nazwy osady pochodzi od buchtujących dzików
Na jej terenie usytuowany jest nieczynny cmentarz ewangelicki.

</doc>
<doc id="962965" url="https://pl.wikipedia.org/wiki?curid=962965" title="Giacomo Antonelli">
Giacomo Antonelli

Giacomo Antonelli (ur. 2 kwietnia 1806 w Sonnino, zm. 6 listopada 1876 w Rzymie) – włoski kardynał.
Zarys biografii.
Kształcił się w Collegio Romano (1820-1824) i Seminario Romano, a następnie studiował na uniwersytecie La Sapienza, gdzie uzyskał doktorat z prawa. Następnie wszedł do służby dyplomatycznej papiestwa i w 1830 otrzymał tytuł prałata świeckiego. W 1840 przyjął święcenia diakonatu, lecz nigdy nie został wyświęcony na księdza. Pełnił różnorakie funkcje, m.in. papieskiego delegata w Orvieto (1835), Viterbo (1836) i Maceracie (1839), kanonika bazyliki watykańskiej (1841), substytuta Sekretarza Stanu (1841), głównego skarbnika (ministra finansów, 1845-1847). Na tym ostatnim stanowisku został przez Piusa IX kreowany kardynałem diakonem (jako jeden z ostatnich kardynałów nie posiadających w chwili nominacji pełnych święceń kapłańskich). W 1848, po zabójstwie ministra Pellegrino Rossiego, doradzał papieżowi ucieczkę do Gaety. W latach 1848-1876 Sekretarz Stanu. Znany jako przeciwnik włoskiego państwa narodowego. Za jego radą papież Pius IX odrzucał projekty porozumienia z rządem włoskim, odpowiadając non possumus.

</doc>
<doc id="962969" url="https://pl.wikipedia.org/wiki?curid=962969" title="Starcz">
Starcz

Starcz – wieś w Polsce położona w województwie mazowieckim, w powiecie żuromińskim, w gminie Lutocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="962970" url="https://pl.wikipedia.org/wiki?curid=962970" title="Szkaradowo Wielkie">
Szkaradowo Wielkie

Szkaradowo Wielkie – osada w Polsce położona w województwie pomorskim, w powiecie kwidzyńskim, w gminie Ryjewo przy skrzyżowaniu drogi wojewódzkiej nr 525 z drogą wojewódzką nr 605.
W latach 1975–1998 miejscowość administracyjnie należała do województwa elbląskiego.

</doc>
<doc id="962972" url="https://pl.wikipedia.org/wiki?curid=962972" title="Szczypiornia">
Szczypiornia

Szczypiornia – wieś w Polsce położona w województwie mazowieckim, w powiecie żuromińskim, w gminie Lutocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="962973" url="https://pl.wikipedia.org/wiki?curid=962973" title="Psota">
Psota

Psota – osada w Polsce, położona w województwie mazowieckim, w powiecie żuromińskim, w gminie Lutocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="962974" url="https://pl.wikipedia.org/wiki?curid=962974" title="Seyni Oumarou">
Seyni Oumarou

Seyni Oumarou (ur. 9 sierpnia 1950 w Tillabéri, Niger), nigerski polityk, premier Nigru od 3 czerwca 2007 do 23 września 2009, przewodniczący Zgromadzenia Narodowego od 25 listopada 2009 do 18 lutego 2010.
Życiorys.
Seyni Oumarou pochodzi z zachodniej części kraju z miejscowości Tillabéri i przynależy do grupy etnicznej Zerma. W 1974 ukończył zarządzanie w "École de management de Lyon" w Lyonie we Francji. W latach 1987–1998 zajmował stanowisko dyrektora generalnego Nigeryjskiego Przedsiębiorstwa Papierniczego (ENITRAP). W 1995 został specjalnym doradcą premiera Hamy Amadou. 
16 kwietnia 1999, w czasie wojskowych rządów Daoudy Malama Wanké, został mianowany ministrem handlu i przemysłu. Po sformowaniu drugiego rządu Amadou 5 stycznia 2000 zachował w nim to stanowisko. 17 września 2001 został ministrem handlu, sektora prywatnego i rzemiosła. W listopadzie 2004 objął dodatkowo resort opieki zdrowotnej i był odpowiedzialny za reformę szpitali.
30 grudnia 2004 objął funkcję ministra zaopatrzenia w gabinecie Amadou. Sprawował ją do czasu otrzymania przez rząd Amadou wotum nieufności 31 maja 2007. Parlament zdecydował o odsunięciu premiera od władzy z powodu oskarżeń o korupcję i defraudację środków z pomocy zagranicznej, przeznaczonych na rozwój edukacji. 
Premier i przewodniczący parlamentu.
Prezydent Mamadou Tandja 3 czerwca 2007 mianował go nowym szefem rządu, wybierając jego osobę spośród trzech kandydatur zaproponowanych przez parlament. Nominacja Oumarou spotkała się z ostrym sprzeciwem opozycji oraz organizacji społecznych, podkreślających jego bliskie związki z byłym premierem. Seyni Oumarou został zaprzysiężony na stanowisku premiera 7 czerwca 2007. 
18 sierpnia 2009, po wprowadzeniu zmian do konstytucji, premier Oumarou podał swój rząd do dymisji. Jednak już następnego dnia prezydent Tandja ponownie mianował go na stanowisko szefa rządu oraz powołał nowy gabinet w niezmienionym składzie. Gabinet ten, choć identyczny, zgodnie z nowelizacją ustawy zasadniczej, utracił część swych uprawnień na rzecz prezydenta. 20 sierpnia 2009 prezydent wyznaczył datę wyborów parlamentarnych na 20 października 2009.
23 września 2009 premier Oumarou, razem z dwoma innymi ministrami, zrezygnował ze stanowiska szefa rządu. Jak wyjaśnił, powodem tej decyzji był start w październikowych wyborach parlamentarnych. Funkcję tymczasowego premiera objął dotychczasowy minister spraw wewnętrznych, Albadé Abouba.
W wyborach parlamentarnych 20 października 2009 uzyskał mandat deputowanego. 25 listopada 2009 został jednogłośnie wybrany przewodniczącym Zgromadzenia Narodowego. 
Zamach stanu i wybory prezydenckie.
18 lutego 2010 prezydent Tandja został pozbawiony władzy w wyniku wojskowego zamachu stanu. Junta wojskowa rozwiązała instytucje republiki, w tym parlament. W związku z tym Oumarou przestał pełnić urząd przewodniczącego izby. 29 marca 2010, razem z grupą innych współpracowników obalonego prezydenta, został zatrzymany przez nowe władze pod zarzutem działania przeciwko rządowi tymczasowemu. 2 kwietnia 2010 został jednakże zwolniony. 
29 lipca 2010 został ponownie aresztowany pod zarzutem defraudacji środków publicznych o wartości 535 tys. USD. 2 sierpnia 2010 został zwolniony za kaucją.
W sierpniu 2010 został mianowany kandydatem MNSD w wyborach prezydenckich w styczniu 2011. W pierwszej turze wyborów 31 stycznia 2011 zajął drugie miejsce, zdobywając 23% głosów poparcia. W drugiej turze wyborów uzyskał 42% głosów, przegrywając z Mahamadou Issoufou.

</doc>
<doc id="962975" url="https://pl.wikipedia.org/wiki?curid=962975" title="Benjamin Blumchen">
Benjamin Blumchen



</doc>
<doc id="962976" url="https://pl.wikipedia.org/wiki?curid=962976" title="Sajida Khair-Allah">
Sajida Khair-Allah



</doc>
<doc id="962984" url="https://pl.wikipedia.org/wiki?curid=962984" title="Epizod II Rapnastyk">
Epizod II Rapnastyk

Epizod II: Rapnastyk – pierwsza legalna płyta Owala i zarazem pierwsza płyta wydana przez UMC Records. Album uważany jest za jeden z lepszych debiutów na polskiej scenie hip-hopowej. Producentem płyty jest Tabb. Muzyk również zmiksował oraz poddał masteringowi nagrania.

</doc>
<doc id="962985" url="https://pl.wikipedia.org/wiki?curid=962985" title="Tolib Shahidi">
Tolib Shahidi



</doc>
<doc id="962987" url="https://pl.wikipedia.org/wiki?curid=962987" title="Ziyodullo Shahidi">
Ziyodullo Shahidi



</doc>
<doc id="962989" url="https://pl.wikipedia.org/wiki?curid=962989" title="Tralewo (powiat kwidzyński)">
Tralewo (powiat kwidzyński)

Tralewo – nieoficjalny przysiółek wsi Benowo w Polsce położony w województwie pomorskim, w powiecie kwidzyńskim, w gminie Ryjewo.
Miejscowość położona jest w pobliżu trasy drogi wojewódzkiej nr 602.
W latach 1975–1998 miejscowość administracyjnie należała do województwa elbląskiego.

</doc>
<doc id="962992" url="https://pl.wikipedia.org/wiki?curid=962992" title="Tralewo">
Tralewo

2 miejscowości w Polsce:

</doc>
<doc id="962995" url="https://pl.wikipedia.org/wiki?curid=962995" title="Oneworld">
Oneworld

Oneworld – jeden z 3 największych sojuszy linii lotniczych po SkyTeam i Star Alliance. Został założony 1 lutego 1999, a jego siedziba znajduje się w Nowym Jorku, w Stanach Zjednoczonych.
Jego hasło przewodnie brzmi: "An alliance of the world's leading airlines working as one" (pl. "Sojusz czołowych linii lotniczych świata działających jako jedność").
W grudniu 2013 członkowie Oneworld wspólnie operowali flotą 3300 samolotów, obsługiwali około tysiąc lotnisk w ponad 150 krajach, przewożąc 475 milionów pasażerów rocznie, wykonując dziennie 14 000 lotów, generując przy tym roczne przychody w wysokości ponad 140 mld USD.

</doc>
<doc id="962997" url="https://pl.wikipedia.org/wiki?curid=962997" title="Peter Pack Rat">
Peter Pack Rat

Peter Pack Rat – gra stworzona w 1984 roku przez firmę Firebird, wydana na: Commodore 64, Atari, ZX Spectrum oraz MAME. Jej pierwsze wydanie liczyło 500 egzemplarzy. 
W grze gracz steruje szczurem Peterem, który zbiera przedmioty (np. zegarki, parasolki) z planszy. Po planszy chodzą również postacie czyhające na życie Petera, takie jak pająki, ćmy, sowy czy też krokodyle. Grze towarzyszy muzyka kompozytora Tima Follina.

</doc>
<doc id="962998" url="https://pl.wikipedia.org/wiki?curid=962998" title="Epizod III Wirus">
Epizod III Wirus

Epizod III: Wirus – drugi album polskiego rapera Owala. Odbiega ona od stylu znanego z poprzednich płyt tego rapera. Powstała przy współpracy wielu artystów. Mixem i masteringiem całości zajął się Doniu.
Pochodząca z albumu piosenka „Rapteatr” znalazła się na 48. miejscu listy 120 najważniejszych polskich utworów hip-hopowych według serwisu T-Mobile Music.

</doc>
<doc id="962999" url="https://pl.wikipedia.org/wiki?curid=962999" title="Arvicola terrestris">
Arvicola terrestris



</doc>
<doc id="963001" url="https://pl.wikipedia.org/wiki?curid=963001" title="Maciej Krzętowski">
Maciej Krzętowski

Maciej Krzętowski (ur. 28 kwietnia 1975 w Nysie) – polski piłkarz występujący na pozycji obrońcy. 
W swojej karierze sportowej Krzętowski reprezentował barwy takich klubów, jak Stal Nysa, Odra Opole i Górnik Zabrze. Będąc graczem Lukullusa Świtu NDM, Krzętowski został w 2003 roku ukarany dwuletnią dyskwalifikacją za udział w aferze barażowej, po czym zakończył karierę.

</doc>
<doc id="963003" url="https://pl.wikipedia.org/wiki?curid=963003" title="Hymn Zimbabwe">
Hymn Zimbabwe

Hymn Zimbabwe został skomponowany przez Freda Lecture Changundega do słów Solomona Mutswairo. Pieśń została wybrana na hymn Zimbabwe w roku 1994. Oficjalnie obowiązują trzy wersje językowe, zapisane w: shona, północnym ndebele i angielskim

</doc>
<doc id="963007" url="https://pl.wikipedia.org/wiki?curid=963007" title="Epizod IV Sens życia">
Epizod IV Sens życia

Epizod IV: Sens życia – trzeci album polskiego rapera Owala. Jest zachowana w innej koncepcji niż poprzednia (choć można zauważać powrót stylu znanego z Epizodu II). Produkcją większości utworów oraz mixem i masteringiem całości zajął się Tabb.

</doc>
<doc id="963017" url="https://pl.wikipedia.org/wiki?curid=963017" title="Gustav Bauer">
Gustav Bauer

Gustav Bauer (ur. 6 stycznia 1870 w Darkehmen, zm. 16 września 1944 w Berlinie) – polityk niemiecki.
Brał udział w ruchu zawodowym, będąc od 1903 sekretarzem centralnego sekretariatu robotniczego. Od 1912 sprawował mandat socjaldemokratycznego posła do Reichstagu, w 1918 został sekretarzem stanu świeżo założonego Urzędu Pracy ("Reichsarbeitsamt"), w 1919 został niemieckim ministrem pracy, następnie kanclerzem Rzeszy i w tym charakterze podpisał traktat wersalski (po dymisji gabinetu Scheidemanna, który odmówił zgody na warunki traktatu). Złożył urząd kanclerza Rzeszy po puczu Kappa, w 1920 piastował przez krótki czas tekę ministra skarbu, potem transportu, w gabinecie Wirtha był (1921–1923) wicekanclerzem i ministrem skarbu.

</doc>
<doc id="963025" url="https://pl.wikipedia.org/wiki?curid=963025" title="Jan Gordziałkowski">
Jan Gordziałkowski

Jan Gordziałkowski (ur. 4 lutego 1862 w Maurycynie na Mohylewszczyźnie, zm. 24 września 1944 w Warszawie) – polski lekarz weterynarii, mikrobiolog oraz encyklopedysta.
Życiorys.
Syn Józefa i Marii. Był profesorem w Instytucie Weterynarii w Charkowie i Piotrogrodzie, brał udział w ekspedycji ratującej populację reniferów. Założył i był od 1920 kierownikiem Studium Weterynarii na Wydziale Lekarskim Uniwersytetu Warszawskiego, a następnie dziekanem Wydziału Weterynaryjnego UW. Prowadził badania nad występowaniem epizootii i księgosuszu, który pojawił się w Polsce podczas I Wojny światowej. Był autorem opracowania "Choroby zakaźne zwierząt domowych" i licznych prac dotyczących zwierzęcych chorób zakaźnych. Był również encyklopedystą, edytorem Praktycznej encyklopedii gospodarstwa wiejskiego. Napisał w ramach tego cyklu encyklopedycznego tom nr 61, "Istota chorób zakaźnych zwierząt domowych i ich zwalczanie : ze szczególnym uwzględnieniem szczepień ochronnych".
Zmarł podczas powstania warszawskiego w powstańczym szpitalu. Jego żoną była Jadwiga z domu Kozubowska (1863-1940), a synem Otton Gordziałkowski (1898-1994, sportowiec).
Został pochowany na cmentarzu Powązkowskim w Warszawie, kwatera 191, rząd 6, miejsce 18.

</doc>
<doc id="963034" url="https://pl.wikipedia.org/wiki?curid=963034" title="Józef Grudziński">
Józef Grudziński

Józef Grudziński, pseud. "Kwiatkowski", "Józef", "Zygmunt", "Deczyński", "Walenty", przybrane nazwisko Brudziński (ur. 17 marca 1903 w Zakręciu koło Krasnegostawu, zm. 2 września 1944 w Warszawie) – działacz polskiego ruchu ludowego, społecznik, publicysta i poeta.
Życiorys.
Ukończył Gimnazjum im. Władysława Jagiełły w Krasnymstawie, studiował na Uniwersytecie Jagiellońskim w Krakowie oraz w Wolnej Wszechnicy Polskiej w Warszawie. Początkowo na terenie powiatu krasnostawskiego uczestniczył w pracach Centralnego Związku Młodzieży Wiejskiej, a następnie po rozłamie organizacji w Związku Młodzieży Wiejskiej RP „Wici”. Był członkiem Stronnictwa Chłopskiego, a potem Stronnictwa Ludowego, gdzie pełnił funkcję członka Rady Naczelnej. Sprzeciwiał się rozłamowi w SL, współpracował z pismami lokalnymi, jak „Ziemia Krasnostawska”, ale też redagował oraz współtworzył periodyki wydawane centralnie: „Wici”, „Gazeta Chłopska”, „Młoda Myśl Ludowa” czy „Zielony Sztandar”. Zajmował się ideą agraryzmu.
Podczas okupacji niemieckiej w latach 1939–1944 działał w konspiracji, był przedstawicielem ludowców w Politycznym Komitecie Porozumiewawczym, a następnie w Krajowej Reprezentacji Politycznej. Od marca 1944 był zastępcą przewodniczącego Rady Jedności Narodowej. W Warszawie, był też współorganizatorem księgarni – punktu kontaktowego ludowców, współpracował ze wszystkimi organami prasowymi Stronnictwa Ludowego „Roch”, z ramienia ludowców był koordynatorem akcji pomocowej Żydom „Żegota”, współpracował z komórkami Delegatury Rządu na Kraj, opowiadał się za jednością całego ruchu konspiracyjnego oraz za unifikacją Armii Krajowej i Batalionów Chłopskich.
Zamordowany przez Niemców przy ulicy Podhalańskiej podczas powstania warszawskiego, był najwyższym pod względem pełnionych funkcji cywilnym działaczem politycznym należącym do władz Polskiego Państwa Podziemnego.
Zwłoki Józefa Grudzińskiego, jak i pozostałych osób zamordowanych przez Niemców, zostały odnalezione w ruinach na początku 1946 przez właściciela dawnej kamienicy. Uroczystość pogrzebowa Grudzińskiego stała się wielką manifestacją działaczy ruchu ludowego, rozpoczęła się 22 stycznia 1946 mszą w kościele św. Aleksandra na placu Trzech Krzyży w Warszawie, a zakończyła na cmentarzu na Bródnie (kwatera 64C-4-21).

</doc>
<doc id="963042" url="https://pl.wikipedia.org/wiki?curid=963042" title="Lemocyt">
Lemocyt



</doc>
<doc id="963043" url="https://pl.wikipedia.org/wiki?curid=963043" title="BLS">
BLS



</doc>
<doc id="963044" url="https://pl.wikipedia.org/wiki?curid=963044" title="Branko Rašić">
Branko Rašić

Branko Rašić (ur. 13 lutego 1976 w Prokuplju) – serbski piłkarz występujący na pozycji pomocnika lub napastnika.
Jest wychowankiem Crvenej Zvezdy. Następnie występował w lidze meksykańskiej, ukraińskiej oraz polskiej. Wiosną sezonu 2009/2010 występował w barwach Spartakusa II Szarowola (Klasa B, grupa Zamość II).
Z jego transferem z Železničara i nieprawidłościami przy uprawnianiu zawodnika do gry w Polsce związana jest ciągnąca się w latach 2002–2006 tzw. sprawa Rašicia.

</doc>
<doc id="963047" url="https://pl.wikipedia.org/wiki?curid=963047" title="Samo życie (album Owala)">
Samo życie (album Owala)



</doc>
<doc id="963052" url="https://pl.wikipedia.org/wiki?curid=963052" title="Historia hinduizmu">
Historia hinduizmu

Historia hinduizmu – historia hinduizmu od początków do dnia dzisiejszego.
Korzenie hinduizmu.
Religia cywilizacji doliny Indusu.
Cywilizacja doliny Indusu jest wciąż słabo znana, zwłaszcza ze względu na to, że do dziś nie udało się odczytać jej pisma. Poglądy na temat religii tej cywilizacji mają w dużej mierze charakter hipotez – opierają się na materiale archeologicznym, wyrywkowych i zniekształconych przekazach "Rygwedy" oraz na analizach tych treści hinduizmu, które wydają się być zapożyczeniami z tej kultury.
Mimo że nie znaleziono do tej pory żadnego obiektu, który można by z całą pewnością zidentyfikować jako świątynię, większość badaczy przypuszcza, że cywilizacja ta miała charakter ściśle hieratyczny i teokratyczny. Z pewnością nie miała charakteru militarnego, o czym świadczy brak pałaców i silnych fortyfikacji oraz dobrej broni.
Nie znaleziono wielu obiektów kultu – większość obiektów, którym przypisuje się znaczenie religijne, to niewielkie terakotowe figurki, przeznaczone do użytku domowego. Przedstawiają one najczęściej postacie kobiece o silnie podkreślonych drugorzędnych cechach płciowych, co każe sądzić, że religia doliny Indusu miała charakter kultu płodności i kobiecości. Istnieją także mniej liczne przedstawienia postaci płci męskiej, które często uznaje się za przedstawienia późniejszego hinduistycznego boga Śiwy. Istnieje też wiele wyobrażeń ciąży, fallusa (prawdopodobnie poprzedzające hinduistyczne lingamy) itp., także świadczące o tym, że religia doliny Indusu miała charakter kultu płodności.
Nie da się z całą jasnością ustalić, jak duży był wpływ religii doliny Indusu na dalszy rozwój hinduizmu. Prawdopodobnie podbita przez Ariów ludność przechowała wiele elementów swojej religii, i to właśnie te elementy przyczyniły się do zmierzchu pierwotnej religii najeźdźców, tworząc podstawy współczesnego hinduizmu, bardzo różnego od religii aryjskiej – charakterystyczne jest jednak to, że wpływy wierzeń religii miejscowej pojawiły się w religii indyjskiej na wiele wieków po pojawieniu się Ariów. Także charakterystyczna dla Indii struktura społeczna może być w jakimś stopniu wzorowana na religii doliny Indusu – źródła archeologiczne świadczą o znacznym wyspecjalizowaniu, złożonej stratyfikacji, małej mobilności i sztywności społeczeństwa tej cywilizacji. Charakter cywilizacji doliny Indusu mógł przyczynić się także do ukształtowania charakterystycznej mentalności Hindusów i całej umysłowości Indii – występuje w niej bowiem zamknięcie na wpływy wewnętrzne, hieratyczność, brak fantazji i zamiłowania do ryzyka, brak zapożyczeń technologicznych i kulturalnych z innych kultur, brak wielkich zmian i odkryć w ciągu jej historycznego rozwoju.
Religia Ariów i wedyzm.
Religia Ariów znana jest głównie z "Rygwedy" i dzięki porównaniom z religiami innych ludów indoeuropejskich (np. Greków, Hetytów, Mitannijczyków) a przede wszystkim z pierwotną religią najbardziej zbliżonych do Ariów ludów irańskich.
W pierwotnej religii Ariów kluczowe znaczenie miał kult "Dyau", nieba – zanikł on jednak już w czasie pobytu Ariów w Indiach. Religia Ariów ma charakter politeistyczny, posiada złożony panteon i rozbudowaną mitologię, brak jest w nim jednak jakieś wyraźnej hierarchii, a ze względu na płynność funkcji poszczególnych bóstw częstym zjawiskiem jest tzw. henoteizm, tj. przypisywanie funkcji pozostałych bogów temu, którego sławi się w danym momencie, a szczególnie w momencie ofiary. Ariowie wierzyli, że świat kierowany jest przez podobne do ludzi personifikacje sił natury, "deva". Największe znaczenie mieli w niej znani także z Iranu bogowie Agni, Mitra, Waruna, a przede wszystkim najpotężniejszy z nich, Indra, pan burzy i piorunów. Religia ta cechowała się także rozbudowanym systemem rytuałów i ofiar.
Ariowie stworzyli najświętsze pismo hinduizmu, "Rygwedę", ok. 1500–1200 p.n.e., w czasie, gdy docierali do Gangesu – nie jest jednak wykluczone, że część jej hymnów jest starsza i powstała jeszcze przed przybyciem Ariów do Indii. Późnym odbiciem wędrówki Ariów z doliny Indusu do doliny Gangesu jest także "Mahabharata", podczas gdy "Ramajana" jest odbiciem wydarzeń późniejszych, ich ekspansji na południe. Na podstawie Mahabharaty badacze twierdzą, że plemiona aryjskie dzieliły się na dwie główne grupy – pierwsza obejmowała Śrindżaja i Bharata, druga Jadu, Turwaśa, Anu i Puru. Mimo zasadniczo przyjaznych relacji, pierwsza i druga grupa weszła w konflikt, który wygrali w bitwie dziesięciu królów czczący Agniego Bharatowie. Z punktu widzenia historii religii szczególnie interesująca jest grupa druga, która, jako prawdopodobnie przybyła do Indii wcześniej, zmieszała się z ludnością miejscową ("dasja", "daśju") i przejmując część jej wierzeń.
Wedy początkowo nie były spisane, uczono się ich na pamięć – okoliczność ta ma duże znaczenie dla dalszego rozwoju kultury indyjskiej, jako że zaczęto przywiązywać ogromną wagę do dokładności przekazu tekstu, dzięki czemu mogła się rozwinąć indyjska gramatyka i logika. Najstarsze teksty, zawarte w "Rygwedzie", to 1028 hymnów, z których większość to hymny pochwalne na cześć bóstw aryjskich. Późniejsze teksty zawierają przede wszystkim formuły magiczne i liturgiczno-ceremonialne – są to "Jadźurweda" (weda formuł ofiarnych), zawierająca także w zmienionej formie znaczną część hymnów "Rygwedy", "Samaweda" (wiedza muzyczna), także zapożyczająca znaczną część tekstu z "Rygwedy" i "Atharwaweda" (weda zaklęć magicznych), zawierająca hymny i formuły sakralne oraz zaklęcia ludowe. Od "Rygwedy" do "Atharwawedy" postępuje proces asymilacji rdzennych treści indyjskich – "Rygweda" ma charakter aryjski, chociaż już w niej pojawia się po raz pierwszy Śiwa (Rudra), "Atharwaweda" czerpie już swoją treść głównie z wierzeń ludu. Pod koniec okresu aryjskiego powstały kolejne religijne teksty indyjskie – brahmany, aranjaki i upaniszady. We współczesnym hinduizmie teksty wedyjskie są słabo znane i nie przywiązuje się do nich większej wagi w codziennej religijności, uznaje je się jednak za objawione i za stanowiące fundament wiary.
W okresie przekształcania się wedyzmu w braminizm powstaje podstawowa teza teologiczno-filozoficzna hinduizmu: jedność atmana i brahmana, wyrażona w tzw. upaniszadach filozoficznych. W okresie tym o wiele większe znaczenie ma jednak rytuał ofiarny – rozbudowany ceremoniał. Składano też ofiary ze zwierząt, nieraz ogromne hekatomby – zwyczaj ten został zaniechany na gruncie hinduizmu, który ofierze krwawej nadał interpretację alegoryczną. Ceremonie były skrupulatnie pogrupowane według cyklu przemian naturalnych oraz podzielone na domowe i publiczne. Szczególnie istotna była ceremonia picia nektaru oszałamiającego ("soma") – soma uznawana była za bóstwo, poświęcono jej bardzo wiele hymnów wedyjskich, do dziś nie wiadomo jednak, czym była. Do rytuału przyłączano stopniowo elementy magiczne pochodzące z tradycji ludowej. Ceremoniał stopniowo stawał się coraz bardziej złożony i kosztowny, wymagał wielu kapłanów-ofiarników, z których wykształciła się warna braminów. Ofiara pojmowana była jako odzwierciedlenie porządku kosmicznego umożliwiające człowiekowi szczęście w życiu przyszłym i nagrodę na ziemi.
Początkowo największe znaczenie miał kult Djausa, nieba-ojca (tego samego pochodzenia, co kult Dzeusa i Jupitera) i jego małżonki Prythiwi (Ziemi), w późniejszej fazie ustępujący kultowi podstawowej trójcy bogów – Agniego (ognia), Indry (boga żywiołów i wojny) i Waruny, wszechwspółczującego, boga panującego we wszechświecie ładu. Wśród innych znanych bóstw należy wymienić Surję – boga słońca, Uszas – jutrzenkę, Jamę – boga śmierci, Waju – boga wiatrów, Maruty – bóstwa grzmotów, Aświnów – boskie bliźnięta, które jako synowie słońca przemierzają niebo na rydwanie torując drogę Uszas. Panteon indyjski miał charakter ściśle patriarchalny, co znajduje odpowiednik wśród innych pasterskich ludów praindoeuropejskich (u Greków, Hetytów, Italów, Irańczyków), które, podobnie jak Ariowie, drogą najazdu lub przenikania opanowały ziemie zamieszkane przez rolnicze ludy czczące żeńskie bóstwa płodności. We współczesnym hinduizmie kult wielu spośród tych bogów zanikł, kult innych przetrwał, przeważnie jednak ma niewielkie znaczenie. W okresie wedyjskim do panteonu indyjskiego przenikają też bóstwa lokalne – zwłaszcza Rudra, utożsamiany z Śiwą. Dewowie wplątani byli w konflikt z asurami i demonami ("rakszasza"), być może stanowiącymi karykatury bóstw przedaryjskich – także ludzie wplątani byli w ten konflikt.
W okresie dzielącym "Rygwedę" i upaniszady religia Ariów przechodziła stopniową ewolucję, polegającą głównie na asymilacji wierzeń przedaryjskich. Niektórzy badacze dopatrują się w wierzeniach Ariów elementów wyższej myśli religijnej i teologicznej, charakteryzującej się pierwotnym monoteizmem i ogólną refleksją kosmologiczną. Już w X hymnie "Rygwedy" istnieje problematyka jedynego Bytu. Koncepcja jedynego bóstwa rozwijała się jednak bardzo powoli i stanowiła marginalny element religii wedyjskiej. Jedyne bóstwo identyfikowano z Wiśwakarmanem, Pradżpatim i Brahmą. Prawdopodobnie pod wpływem tubylczym (już w cywilizacji doliny Indusu istniały pieczęcie przedstawiające prawdopodobnie pierwotnych joginów lub medytującego Śiwę) pojawili się pierwsi asceci indyjscy, wzmiankowani w "Rygwedzie", a w upaniszadach zarysowały się po raz pierwszy koncepcje samsary i karmana.
Znaczenie dla dziejów religii ma także charakter społeczeństwa Subkontynentu okresu wedyjskiego, omówiony szerzej w artykule historia Indii. W okresie tym społeczeństwo nie było jeszcze spetryfikowane, istniały już jednak zaczątki podziału na warny. Ludność podbita, o ciemniejszej skórze, weszła w skład warstw niższych, Ariowie tworzyli natomiast wyższe warstwy społeczeństwa. Ariowie dzielili się natomiast na plemiona, w których początkowo największe znaczenie mieli wojownicy, zaczęła się wykształcać także władza królewska. Funkcje społeczne w okresie wedyjskim nie były jeszcze dziedziczne, choć istotny był w nich aspekt rasowy. Wraz z rozwojem ceremonii ofiarnych kształtowała się warstwa kapłanów – istnieje wiele przypadków, w których kapłani pochodzenia tubylczego wypierali kapłanów aryjskich, jednym z nich jest poświadczone w "Mahabharacie" usunięcie aryjskiego kapłana Wiśwamitry przez autora hymnu opiewającego zwycięstwo w bitwie dziesięciu królów Sudasa. Do dziś istnieją egzogamiczne dżati bramińskie wywodzące się z ludności tubylczej, takie jak Aghastja. Dopiero w trakcie tego procesu asymilacji warstwa bramińska popadła w konflikt z wojownikami, dzięki uzyskaniu monopolu na sprawowanie ofiar wychodząc z niego zwycięsko. Pierwotny podział arja-śudra (przy czym pozostaje przedmiotem sporu, czy śudrowie pochodzą wyłącznie z ludności tubylczej, czy też stanowią późniejszy produkt rozwarstwiania się społeczeństwa wedyjskiego) przekształcił się więc w klasyczny podział na warny, który przedstawia już "Rygweda" w późnym hymnie 90 w X księdze: obejmował on kapłanów (braminów) wojowników i władców (radżańja, później powszechnie zwani kszatrijami), rolników i hodowców (wajśjowie) i śudrów. Warstwa kapłańska objęła duchowe i polityczne przewodnictwo – stało się to początkiem nowego okresu w dziejach religii indyjskiej, braminizmu.
Religia cywilizacji doabu.
W okresie od zastosowania żelaza (ok. XI w. p.n.e.) horyzont geograficzny Ariów i centra indyjskiej cywilizacji przesunęły się z doliny Indusu do doliny Gangesu i Jamuny. Jest bardzo prawdopodobne, że cywilizacja indyjska kształtowała się mniej w kontakcie Ariów z pozostałościami cywilizacji doliny Indusu, a bardziej w kontakcie z kulturą ludów na południe od Pendżabu. Na terenach tych obok głównych grup Ariów, zgrupowanych w plemionach Puru-Kuru, żyły także plemiona pasterskie (Jadu) i grupy ludów leśnych (Naga). Echa ich rywalizacji przetrwały w "Mahabharacie" – epos ten obok aryjskiej epiki wojenno-heroicznej obejmuje też mity ludów leśnych, czczących węże i kobry, i sagi ludów pasterskich, wśród których rozwijał się kult Kriszny. W okresie tym powstają pierwsze ponadplemienne państwa Subkontynentu – Kośala na zachodzie, Kaśi nad środkowym Gangesem, Wideha na północ od Gangesu, Magadha i Angha – a nad Jamuną Watsa i kraj Jadawów. Niewiele wiadomo o Południu w tym okresie – literatura indyjska mówi o trzech regionach, Ariawarcie (Brahmawarcie) wokół Pendżabu, Madhjadeśę w doabie i na wschodzie oraz Dakszinapathę (Południe), historycy uważają jednak, że cywilizacja doabu mogła przekroczyć rzekę Narmadę, ale nie objęła najdalszego Południa. Także dane pochodzące z eposów są sprzeczne – "Ramajana" mówi, że w Dekanie tego okresu istniały tylko siedziby pustelników, w "Mahabaracie" znajdują się sugestie poświadczające znajomość całego Subkontynentu przez Ariów.
Cywilizacja doabu, zwana też cywilizacją Gangesu lub cywilizacją Ariów obejmuje okres od XI w. p.n.e. do VII–V w. p.n.e., przy czym jej datowanie i periodyzacja są bardzo nieprecyzyjne. Wydała ona młodsze wedy, eposy indyjskie "Ramajanę" i "Mahabharatę" oraz pismo, zwane brahmi. Sięgała od doliny Indusu po środkowy Bengal. Podstawą gospodarki było rolnictwo, zwłaszcza hodowla bydła. Istniały też miasta i pieniądz. Dzieje polityczne są natomiast prawie nieznane – trudno jednak wykluczyć, że przynajmniej część przekazów historycznych "Mahabharaty" odnosi się do realnych postaci i zdarzeń.
Religię cywilizacji doabu nazywa się zazwyczaj braminizmem, ze względu na dominację w niej braminów, warstwy kapłańskiej. Charakteryzuje ją porzucenie religii antropomorficznej i politeizmu, nie zaspakajających już potrzeb intelektualnych i społecznych nowej cywilizacji. Można tu wyróżnić dwa nurty ewolucji religii indyjskiej – pierwszym jest asymilacja religii doliny Indusu i wierzeń plemion zamieszkujących głębię Subkontynentu, drugim dociekania kosmologiczne, dążące do uchwycenia sensu kosmosu, z których pochodzą zasadnicze doktryny teologiczne i eschatologiczne hinduizmu, a później także filozofia indyjska. Bramini starają się poza zmiennym zmysłowym porządkiem świata (nazywanym później mają) dostrzec Brahmana, jakąś ogólną zasadę tych przemian, porównywalną do śródziemnomorskiej "arché". Kolejnym etapem rozwoju religii indyjskiej był hinduizm – idee zawarte w braminizmie odzwierciedliły się w nim ściśle w nowym porządku społecznym, dostosowanym do rozwoju państwa i gospodarki.
Także rozumienie ofiary powoli ewoluuje – od rytuału zbiorowego o charakterze społecznym do techniki medytacyjnej. Przez większość omawianego okresu "jadźńa" pozostaje jednak istotą kultu, umożliwiając uzyskanie od bogów łask. Jako że to od nich zależało życie ludzi, a nawet prawidłowy przebieg procesów kosmicznych, i jednocześnie tylko kapłani potrafili je przeprowadzać (a niezbędna do tego była absolutna dokładność) pozycja społeczna kapłanów stała się dominująca.
Jednocześnie na przestrzeni kilku stuleci rozwijała się literatura wedyjska. Jej rozwój warunkowała zarazem potrzeba dokładnej znajomość rytuału i potrzeba nowej interpretacji świata społeczno-kulturowego. Datowanie tekstów wedyjskich jest bardzo trudne, daty ich powstania mogą się przesuwać nawet o kilka stuleci. Prócz tekstów wedyjskich, także purany, sutry i najważniejsze eposy pochodzą z epoki poprzedzającej panowanie Mauriów. Najstarsze to brahmany, przypisane konkretnym tekstom i szczegółowo je komentujące, zawierające prócz szczegółowego opisu przebiegu rytuału i jego znaczenia także rozwinięte w kolejnych epokach elementy fabularne, powstające między X a VII w. p.n.e. Ważniejsze to np. "Aitarejabrahmana" (komentarz do "Rygwedy") i "Śatapathabrahmana" (komentarz do białej "Jadźurwedy"). Krótko po brahmanach powstały aranjaki („teksty leśne”), o charakterze magicznym, uznawane za niebezpieczne z powodu magicznej mocy i z tego powodu odmawiane w odosobnieniu w lasach.
Szczególnie duże znaczenie dla rozwoju myśli indyjskiej i całej hinduistycznej teologii mają upaniszady, powstające między VII a IV w. p.n.e., mające kontynuacje pisane aż do wieku XVI. Według tradycji jest 108 upaniszadów, z czego ok. 13 pierwotnych. Najstarsze to prawdopodobnie "Bryhadadaaranjaka" i "Ćhandogja". Upaniszady powstały jako główny przejaw reformy religii aryjskiej w nurcie potrzeby nowego rozumienia świata i wed – dlatego też nazywane są ich „zamknięciem” (wedanta). Należy więc traktować je jako tekst wedyjski należący do brahmanizmu, ale torujący drogę do hinduizmu. Kluczowa teza upaniszadów to jedność atmana i Brahmana ("atman Brahman"). Koncepcja ta oznacza, że to co nieskończone i jedne w sobie nie jest poza tym, co skończone, ale wewnątrz niego – dzięki temu skończona jednostka ludzka może zdobyć wyzwalającą wiedzę o tym, co nieskończone. W drodze do uświadomienia sobie jedności atmana z Brahmanem dopomaga człowiekowi najwyższa jaźń, iśwara. By pojąć jedność atmana z Brahmanem należy uświadomić sobie jedność wszechrzeczy ("okamewam adwitijam"), niemożliwość eksplikacji wiedzy absolutnej ("neti, neti" – „nie to, nie to”), świadomościową naturę Brahmana ("pradżnianam Brahman"), zasadniczość Boga dla każdej rzeczy, w tym jaźni ("atman Brahman"), jedność własnej jaźni z Brahmanem ("Aham Brahmasmi") i jedność wszechrzeczy z jaźnią ("tattwamasi", "to jesteś ty"). Upaniszady ukształtowały doktrynę mai (złudy) i mukti (wyzwolenia), podstawy teologii hinduistycznej i hinduskiego sposobu życia. Przedstawiły także obraz życia etycznego, ukierunkowany na kontemplację, nie na działanie. Należy podkreślić, że przedstawiony w upaniszadach obraz życia nie jest negacją życia, ale właśnie jego afirmacją, nie ma na celu usunięcia niedoskonałości w człowieku, ale doprowadzenie go do harmonii. Dlatego też cztery podstawowe cele życia, "artha" (bogactwo), "kama" (przyjemność), "dharma" (prawość) i moksza (wyzwolenie) powinny znajdować się w równowadze, co jest możliwe dzięki "tapas" (wyrzeczeniu), "śradha" (wierze) i "upasanie" (medytacja).
Intelektualny i praktycznożyciowy elitaryzm upaniszadów wywołał konieczność powstania tekstów prostszych, bardziej dostępnych dla mas, a jednocześnie odpowiadających na potrzeby organizacji społecznej. Teksty te, dla odróżnienia od objawionych "śruti" nazywane "smryti", to sutry, itihasy (historie) i purany (legendy). Sutry to zwięzłe teksty mające na celu zrozumienie szczegółów rytuału – regulują sposób obchodzenia się z ogniem ofiarnym, obyczaje, prawo i sprawy rodzinne. Teksty "Kalpa" regulują zasady zachowania w relacji do dharmy – "gryhjasutra" szczegóły rytuału w odniesieniu do czterech etapów życia, "dharmasutra" (z których wykształciły się późniejsze kodeksy prawne "dharmaśastra") obowiązki władcy i wykaz obowiązków poszczególnych stanów społecznych i grup wiekowych. Obok kalpy istniało jeszcze pięć innych dziedzin wiedzy uznawanych za niezbędne do zrozumienia śruti – "śiksza" (fonetyka), "wijakarana" (gramatyka), "nirukta" (etymologia), "chandas" (prozodia) i "dźjotisza" (astronomia). Nauki te nazywano "wedanga" i przeciwstawiano naukom stosowanym ("upaweda") do których należały "ajurweda" (medycyna), "dhanurweda" (łucznictwo), "gandharweda" (muzyka) i "arthaśastra" (rzemiosło, a później polityka). Istnieją także księgi poświęcone prawu, uznawane często za fundament hinduskiego życia społecznego, a tym samym za najbardziej ostre przejście od braminizmu do hinduizmu – księgi te, zwane dharmaśastra, tradycja przypisuje Manu. Istnieje wiele skrótów, przeróbek i komentarzy do tych tekstów, tekst podstawowy, "Manawadharmaśastra" powstał między III w. p.n.e. a III w. n.e.
W okresie powstawania "smryti" prawdopodobnie panowało przekonanie, że treść "śruti" powinna być szeroko znana, w związku z czym została ona przedstawiona fabularnie w puranach (legendach) i itihasach (historiach). Istnieje 18 głównych i drugie 18 mniej znanych puran – nawiązując do eposów i dharmaśatr przynoszą one informacje legendarno-historyczne, opisując w ten sam sposób także legendy związane ze światem demonów i bogów. Najważniejsze itihasy, zredagowane ostatecznie między 500 p.n.e. a 200 n.e., to przypisywane Wjasie i Walmikiemu Mahabharata i Ramajana. Obie wywierają ogromny wpływ na życie i myślenie Hindusów wszystkich kolejnych epok, mają też wielką wartość literacką. "Ramajana" opowiada dzieje księcia Ajodhji Ramy. Odsunięty od tronu przez intrygi macochy Rama znalazł się na 14-letnim wygnaniu razem z żoną Sitą i bratem Lakszmaną. Za pomocą ministra króla małp Hanumana odzyskuje Sitę porwaną przez Rawanę, pana demonów z Cejlonu, zabija go, po czym powraca do swojego kraju i odzyskuje tron. Warstwa fabularna ma przedstawić zalety etyczne, takie jak wierność, miłość braterska i ideał władcy. Warstwa religijna ukazuje Ramę jako "awatarę" (wcielenie) boga Wisznu, a Sitę jako wcielenie bogini Lakszmi. "Mahabharatę" od "Ramajany" odróżnia konstrukcja – "Ramajana" posiada zwartą strukturę narracyjną, podczas gdy w fabułę "Mahabharaty" wplecione są pół-niezależne struktury tekstu o charakterze fabularnym, moralnym czy religijnym. Osią fabuły "Mahabharaty" jest spór Kaurawów, stu synów ślepego władcy Dhrytarastry pod wodzą Durjodhany, i Pandawów, pięciu synów brata Durjodhany Pandu pod wodzą Judhiszthiry, o panowanie nad królestwem, zakończony zwycięstwem Pandawów. Kluczowymi postaciami eposu są Bhiszma, stanowiący wzór idealnego księcia, i Kriszna, boski woźnica jednego z Pandawów Ardżuny. Późną, ale szczególnie ważną częścią "Mahabharaty" jest Bhagawadgita, mająca postać pouczeń i odpowiedzi o charakterze etycznym i filozoficznym, których udziela Kriszna Ardżunie przed bitwą. "Bhagawadgita" ma kluczowe znaczenie dla religijności większości hinduistów, nie tylko czcicieli Kriszny – nazywana jest nawet „biblią hinduizmu”.
W dziedzinie życia politycznego w okresie cywilizacji doabu nastąpił ostateczny rozkład wspólnoty plemiennej i ukształtowanie się monarchii, a także republik. Prawdopodobnie istniały ostre konflikty między władcami a braminami, usiłującymi narzucić władcom rolę strażników obyczajowości. Ugruntowało się też przekonanie o wyższości braminów nad kszatrjami. Wielkie zmiany zaszły w życiu społecznym tego okresu to przede wszystkim ukształtowanie się pod wpływem myśli bramińskiej doktryny "warnaśrama-dharmy", czyli sposobu postępowania właściwego dla określonej warny i okresu życia. Zmianie uległy nie tylko obyczaje braminów i kszatrjów, ale też warstw niższych. Pozycja śudrów polepszyła się wraz z rozwojem gospodarczym cywilizacji, jednocześnie wykształciło się silne zróżnicowanie w obrębie tej warny. Nie istniały jeszcze jednak w tym okresie sztywne reguły dziedziczenia zawodu ani endogamiczności. Dużą rolę odgrywały w tym okresie ludy leśne, Nagowie, uznawane za wysoko stojące w hierarchii społecznej. Upowszechnianie się zalążków systemu kastowego trwało powoli – przez długi okres istniały jeszcze znaczne grupy, które nie poddały się dominacji braminów, "wratja" – koczownicza, pierwotna ludność aryjska odrzucająca podział na warny i "niszada" – niezależna ludność niearyjska posiadająca własnych władców.
Rozwój hinduizmu indyjskiego.
Kryzys braminizmu i początek nowych ruchów religijnych w epoce Magadhy.
Epoka Magadhy to umowna nazwa okresu od VI w. p.n.e. do objęcia tronu Magadhy przez Ćandraguptę. Charakteryzuje się ona wzrostem znaczenia państw oraz wzrostem ich wielkości. Spośród 16 państw, na które podzielone były Indie, największe znaczenie miały wtedy Awanti wokół dzisiejszego Udźdźainu, kolebka języka pali, Watsa, prawdopodobnie kontynuująca tradycje Bharatów, Kośala, kolebka Buddy, a przede wszystkim Magadha, która przed Ćandraguptą przyjęła dźinizm i miała władców pochodzących z niższych warn. Okres ten to czas kryzysu wewnętrznego braminizmu i powstania w związku z tym nowych religii – buddyzmu, dźinizmu, kultu Kryszny i innych, mniej istotnych - adżiwików czy materialistów. Ważnymi zjawiskami w tej epoce są także wpływy kultury perskiej i greckiej – Persowie, a od czasów Aleksandra Wielkiego Grecy, kontrolowali dolinę Indusu. Rozbicie drobnych państw zachodu Indii przez Greków było ważnym czynnikiem umożliwiającym rozprzestrzenienie się buddyzmu i budowę imperium Guptów w kolejnej epoce. Wczesne teksty buddyjskie przyniosły także informacje o Południu – prawdopodobnie właśnie w okresie Magadhy rozwinęło się tam rolnictwo i weszło w użycie żelazo, być może pod wpływem misji buddyjskich.
Powstanie nowych religii nie można traktować jako wydarzenia o charakterze rewolucyjnym. Ich rozprzestrzenienie się wprawdzie było możliwe dzięki temu, że system ofiar nie zaspokajał już potrzeb religijnych cywilizacji na tym etapie jej rozwoju i temu, że były one coraz większe i bardziej kosztowne, stawały się więc wielkim ciężarem dla społeczeństwa. Mimo to trzeba podkreślić, że oprócz zerwania z tradycjami braminizmu, w nowych religiach ma jednak miejsce także kontynuacja od dawna zarysowujących się w nim nurtów rozwojowych - już upaniszady zarysowały przecież nową koncepcję Bytu, w której ofiara nie odgrywała już roli centralnej. W tym sensie buddyzm i dźinizm nie stanowiły zerwania z tradycją bramińską, ale były jej kontynuacją. Reformatorzy braminizmu mieli też swoich poprzedników, np. idee Buddy antycypował Uddaka, a Mahawiry Parśwa. Dlatego też sukces buddyzmu nie może być wyjaśniony jedynie w kategoriach opozycji ludu wobec ofiary, ale musi być też tłumaczony treścią nowej nauki i sposobem jej głoszenia i tym, że trafiała w potrzeby społeczne nadchodzącej epoki. Trzeba też podkreślić, że rozpowszechnianie się buddyzmu w Indiach nie wywołało gwałtownych konfliktów zbrojnych ani wojen religijnych.
W okresie Magadhy zdobywa wielką popularność także kult Kryszny, wyznawany dotąd wśród ludów pasterskich. Dzieli on z buddyzmem i dźinizmem charakter opozycji wobec braminizmu a jego rozwój ma zbliżone przyczyny, w odróżnieniu od nich w kolejnych etapach rozwoju religii indyjskich wpasował się w hinduizm, stając się nawet jednym z jego najważniejszych nurtów. Początkowe rzadkie przedstawienia Kryszny mówiły o nim jako o ciemnoskórym, tubylczym (samo słowo "Kryszna" znaczy „czarny”, do dziś popularne są przedstawienia Kryszny jako niebieskoskórego) demonie przeciwstawiającym się aryjskiemu Indrze. Następnie występował jako bóg-pasterz (być może początkowo heros plemienny) pasterskiego plemienia Jadu. "Mahabharata" ukazuje już Krysznę jako całkowicie zasymilowanego przez społeczeństwo indo-aryjskie, ukazując go zarazem w roli jednocześnie bóstwa i bohatera. Kult Kryszny złączył się szybko także z przedaryjskim kultem bogini-matki - jego partnerkami stawały się boginie plemienne i leśne. Proces ten doprowadził do zaniechania składanych tym boginiom dawniej ofiar z ludzi. W VI w. plemię Jadu już nie istniało, kult Kryszny nadal jednak koncentrował się wokół Mathury. Głównym czynnikiem łączenia się kultów różnych bogów było to, że plemiona zbierackie i pasterskie przechodziły na osiadły tryb życia, ale też niejednokrotnie plemiona rolnicze były zmuszone porzucić uprawę roli ze względu na nieprzyjazne warunki naturalne. Stopniowo kult Kryszny wyparł przede wszystkim kult dotąd najważniejszego Indry. O przemieszaniu się kultów świadczy fakt, że w "Maghabharacie" aryjski Indra ratuje przed gniewem przedaryjskiego Kryszny resztki zamieszkujących dżunglę Nagów, Kryszna zaś opiekuje się stadami koczowniczych aryjskich Pandawów i pomaga im wypalać lasy.
Hinduizm a nowe religie w epoce Mauriów.
Najazd Aleksandra Wielkiego był jednym z czynników, które doprowadziły do szybkich zmian w życiu politycznym Indii. Zamęt umożliwił Ćandragupcie Maurii, osobie nieznanego pochodzenia, obalić dźinijską dynastię Nandów i zająć tron Magadhy. Z pomocą bramina Kautiliji Ćandragupta opanował Indie środkowe i wschodnie, tworząc pierwsze indyjskie imperium. Kolejnymi władcami byli Bindusara i Aśoka, który przeszedł na buddyzm, zakazał ofiar i próbował rządzić pokojowo i sprawiedliwie, wcielając w życie oparty na buddyzmie system polityczny dhamma. Po śmierci Aśoki państwo rozpadło się na kilka rywalizujących części. W okresie tym ostatecznie w skład cywilizacji indyjskiej weszło Południe, do którego także docierał buddyzm, tworzące własną literaturę Sangam i państwa: Ćolów, Pandjów i Ćerów. Miały też miejsce najazdy Mauriów na Południe, które było od nich częściowo zależne politycznie. Epoka Mauriów jest także okresem kolonizacji obszarów słabo zaludnionych, szybkiego rozwoju rolnictwa, rzemiosła, handlu i gospodarki pieniężnej.
Epoka Mauriów to okres umysłowego i religijnego fermentu – obok triumfujących buddyzmu i dżinizmu istniało wiele ruchów antybramińskich, a nawet ateistycznych, przeciwstawiających się dominacji kapłanów i odrzucających ofiary. Także krystalizujące się w tym okresie wisznuizm i śiwaizm, główne nurty hinduizmu, powstawały w opozycji do religii ofiary. Buddyzm i dźinizm wypracowały własne kanony, wisznuizm i śiwaizm przyjęły kanon pism wedyjskich, wpisując się tym samym w powstający hinduizm. Istniało też wiele mniejszych kultów – kontynuowali działalność adźiwikowie, istniały kulty Brahmy, Surji, Lakszmi, wężów, drzew, różnorodnych złych i dobrych istot duchowych klasyfikowanych wspólnie jako „demony”. Materialistyczne sekty ćarwaków i lokajatów tego okresu odrzucały praktyki ascetyczne i zalecały hedonizm. Lokajata miała pewien wpływ na doktryny polityczne Mauriów.
Buddyzm konfrontował ideały upaniszad z tradycją przedaryjską. Osiągnął większy sukces niż rygorystyczny dźinizm, ale już sto lat po śmierci Buddy wystąpiły w nim ostre podziały. Próbował im przeciwdziałać Aśoka, jeden z największych władców indyjskich, za którego panowania buddyzm stał się główną religią Imperium Mauriów. Zakaz ofiar wprowadzony przez Aśokę upowszechnił się i stanowił ostateczne zerwanie z braminizmem.
Krytyka braminizmu przeprowadzona przez sekty nieortodoksyjne doprowadziła do ukształtowania się w nim nowych kierunków, przejmujących część ideałów nowych ruchów, ale zachowujących jednocześnie wiele istotnych cech braminizmu, zwłaszcza szacunek do wed i zastanego systemu społecznego. Kształtowanie się wisznuizmu trwało bardzo długo – Wisznu znany jest Rygwedzie jako bóstwo solarne, był jednak w religii aryjskiej bogiem mało znaczącym i niepodobnym do jego późniejszych wyobrażeń. Przełomem w kształtowaniu się wisznuizmu było utożsamienie wedyjskiego Wisznu z lokalnego pochodzenia Kryszną czczonym jako Bhagawat oraz herosem Narajamą. Ten synkretyczny kult w ciągu kilku stuleci rozprzestrzeniał się z Mathury po Indiach zachodnich i północnym Dekanie, być może już w epoce Mauriów docierając na Południe – przebieg tego procesu jest dość dobrze udokumentowany przez świadectwa archeologiczne w postaci inskrypcji. Prawdopodobnie przyczyną tego było to, że karma-joga, doktryna skodyfikowana w "Bhagawadgicie", szczególnie dobrze przyjmowała się w epoce fermentu religijnego – godziła bardzo różnorodne drogi duchowe, takie jak asceza i wyrzeczenie ("niwrytti"), ideały życiowego obowiązku ("prawrytti"), drogę do zbawienia poprzez czyn ("karma"), szacunek do duchowej wiedzy ("dźńana") i uwielbienie bóstwa ("bhakti"). Jedną z głównych przyczyn sukcesu wisznuizmu było więc pogodzenie w nim różnych dróg do zbawienia, charakterystyczne dla niego także w następnych epokach.
Kult Śiwy jest prawdopodobnie przedaryjski. Rozwinął się nieco wcześniej niż wisznuizm, już w kilku tekstach epoki upaniszad Śiwa określany jest jako "mahadewa", naczelne bóstwo całego panteonu. Mimo dawnego pochodzenia, pozycja śiwaizmu w epoce Mauriów nie była jednak jeszcze bardzo silna. Działała w tym okresie najstarsza sekta śiwaicka, paśupatowie, pragnąca uzyskać wyzwolenie od cierpienia poprzez ascetyczne praktyki fizyczne i umysłowe. Już w tym okresie śiwaizm kładł nacisk na rygorystyczne drogi do wyzwolenia, oddzielając zwyczajnych pobożnych wyznawców od różnego rodzaju ascetów i zwracając szczególną uwagę na praktyki jogi. Wśród ludu kult Śiwy zdobywał jednak popularność w wersji uproszczonej, w której Śiwa identyfikowany był z wedyjskim bóstwem Rudrą. Śiwa znany jest Mahabharacie, a z czasów Aśoki pochodzą jego posążki emitowane przez skarb państwa. Kult Śiwy, mimo małej jeszcze liczby wyznawców, istniał w całych Indiach, a na Południu, gdzie bóstwo opisywane jest w literaturze sangam, rozwinął się szczególnie wcześnie. Formował się długo i z bardzo różnorodnych elementów – obecnie Śiwa jest bóstwem łączącym w sobie sprzeczne właściwości. W epoce Mauriów nie był jeszcze jego częścią składową charakterystyczny dla niego w kolejnych epokach kult lingama.
Podstawowym podziałem społeczeństwa epoki Mauriów był nadal podział na cztery warny, rzeczywistość społeczna tego okresu była jednak coraz bardziej skomplikowana – wraz z coraz większym dystansem bramińskich koncepcji społecznych od rzeczywistości pisma bramińskie coraz bardziej podkreślają jednak potrzebę jego konserwacji. Warna bramińska miała dominującą pozycję, wraz z rozwojem stratyfikacji społecznej zdarzali się jednak coraz częściej bramini uprawiający rolę, czy zajmujący się rzemiosłem. Warna kszatrjów, z której pochodzili władcy, zajmowała drugą pozycję, choć teksty dźinijskie i buddyjskie sprzeciwiają się temu stanowi rzeczy. Rywalizacja i wrogość braminów i kszatrjów należała już w tym okresie do przeszłości, jako że w nowej rzeczywistości społecznej i religijnej kszatrjowie potrzebowali uzasadnienia teoretycznego zajmowanej pozycji, której mogli dostarczyć im jedynie bramini. Także wśród kszatrjów zaczęły się zresztą rysować podziały – część z nich to władcy ich rodziny, część to urzędnicy, znaczna większość to żołnierze o zróżnicowanym stanie majątkowym.
Z kultury epoki Mauriów nie dotrwało do naszych czasów bardzo wiele. Był to okres, w którym coraz większego znaczenia nabierał sanskryt, znany jednak jedynie ludziom wykształconym i zamożnym - nawet na dworze Aśoki używano prawdopodobnie prakryty "Magadhi", znanego ze słynnych inskrypcji tego władcy. Lud mówił prakrytami, językami wywodzącymi się z sanskrytu, z których wywodzą się istniejące do dziś języki indoaryjskie - prawdopodobnie wczesne pisma buddyjskie redagowane były w zbliżonych do "magadhi" dialektach wschodnich Indii, a pali i sanskryt nabrały znaczenia w buddyzmie później. Istniało wielu gramatyków języka sanskryckiego, którzy nadali mu klasyczną formę - Panini, Wjadi, Katja, a później Patańdźali - okres ich życia jest jednak trudny do ustalenia, mogli żyć także w epokach późniejszych. Większość utworów literackich epoki nie zachowała się - większe znaczenie mają "Arthaśastra" Kautilji, "Kalpasura" Bhadrabahu, buddyjski traktat "Kathawathu" i powstała prawdopodobnie nieco później "Mahabhaszja" Paniniego. W architekturze zaczęto używać kamienia, dzięki czemu niektóre budynki z epoki Mauriów dochowały się do dziś (m.in. resztki pałacu w Pataliputze, sanktuaria Barabar i Nagardźuni) – indyjskie pałace i świątynie tego okresu stanowiły przedmiot podziwu Greków i Chińczyków. Rzeźba kamienna jest natomiast jeszcze dość toporna i naśladuję rzeźbę drewnianą.
Przeobrażenia religijne w okresie przejściowym.
Okres przejściowy od Imperium Mauriów do Imperium Guptów trwał między II w. p.n.e. a IV w. n.e. W 184 p.n.e. (?) Bryhadratha, ostatni przedstawiciel dynastii Mauriów, został zamordowany przez Puszjamitrę, twórcę Imperium Śungów. W wyniku upadku Mauriów wiele regionów zachodu Indii i Południa uniezależniło się politycznie. Państwa Południa stały się zamożne i silne, m.in. dzięki rozwiniętym stosunkom handlowym z Rzymem. Zachód dostał się na długo pod panowanie Greków, którzy przeszli na buddyzm. Miało też miejsce wiele najazdów z Zachodu i północy. Imperium Śungów przetrwało ponad sto lat - według przekazów buddyjskich miało być przeciwne buddyzmowi, przeczą temu jednak zachowane monumentalne budowle buddyjskie. Po upadku Śungów do 27 p.n.e. rządzili Magadhą Kanwowie. Silne i istniejące długo państwa, Kalinga, a szczególnie Andhra (Imperium Satawahanów), odpierające najazdy z Zachodu i prawdopodobnie niechętne Śungom, powstały w Dekanie. Państwa indo-greckie rozbili Śakowie, a następnie (I w.) Kuszanowie (Yuezhi), którzy utworzyli własne imperia, wzorowane na Persach i Grekach.
Dzieje polityczne Północy okresu przejściowego są zawiłe i pełne luk faktograficznych. Na Południu ("Tamiżhakam") omawiany okres był natomiast okresem rozkwitu, handlu z Rzymem i Indonezją, rozwoju tamilskiej literatury "sangam" ("Tolhappijam", "Ettuttogai", "Pattupattu") oraz silnych państw - Ćolów i Pandjów na wybrzeżu południowo-wschodnim oraz Ćerów na wybrzeżu południowo-zachodnim. Proces rozpowszechnienia się na Południu bramińskiej struktury społecznej typowej dla hinduizmu nie jest dla historyków jasny, budzi wśród nich spory i zakończył się późno, ok. VI w. n.e. Sporny też jest zakres, a nawet samo istnienie wpływów sanskrytu na wczesną literaturę tamilską. Szczególnie miasta handlowe Południa miały charakter otwarty i kosmopolityczny. Także obecnie system kastowy, religia i cała kultura Południa różni się od kultury Północy. W czasach przed przyjęciem północnych form religijnych czczono prawdopodobnie przede wszystkim kamienie postawione ku czci poległych wojowników. Około I w. p.n.e. warstwy wyższe Południa, do których najwcześniej dotarły wpływy aryjsko-sanskryckie, czcili już Śiwę, Balaramę, Krysznę i Subrahmanję. Wśród ludu popularny był natomiast lokalny kult orgiastyczny czczonego darami i tańcem bóstwa wojny i płodności Murugama. Bóstwo to miało pewne podobieństwa do Śiwy, dlatego też jego kult ulegał stopniowej syntezie z śiwaizmem, który do dziś jest na Południu szczególnie popularny.
Na Północy życie religijne, a zarazem społeczne, kształtują dwa procesy: stale malejące znaczenie wedyjskiego rytuału i stale rosnące znaczenie systemu kastowego. Przeobrażeniom ulega buddyzm, z którego wyłania się mahajana, poddana wpływom niebuddyjskim i przybierająca charakter teistyczny. Funkcje bankierskie klasztorów buddyjskich wpłynęły na ich dobrą koegzystencję z braminami – styl życia mnichów zmieniał się, w czym tkwią zalążki przyszłego kryzysu buddyzmu. Na skutek przejęcia wielu twórczych idei buddyjskich przez nurty bramińskie nowatorska rola buddyzmu zmniejszyła się. Wszystkie religie indyjskie przechodzą procesy asymilacyjne, syntetyzujące i adaptacyjne - buddyści i wyznawcy kultów „hinduistycznych” wzajemnie zapożyczają od siebie koncepcje etyczne i ludowe wierzenia, Grecy przechodzą na buddyzm, a nawet na wisznuizm (o czym świadczy przykład Heliodorosa z Takszaśili), sztuka buddyjska ulega wpływom hellenistycznym. Różne kulty zdobywają nowych wyznawców, dzielą się lub stapiają z dawniejszymi. Wzrasta znaczenie wsi i kultów lokalnych, przy czym następuje (przy zachowaniu różnic) ich utożsamienie z kultami ogólnoindyjskimi - kulty ogólnoindyskie będą odtąd wykazywać ogromną różnorodność wewnętrzną. Do kultu ogólnego przenikały bóstwa plemienne, rosła ranga kultu płodności, Bogini Matki i przyrody. Powiększenie się liczby szeroko znanych bóstw nie przeszkadzało rozwojowi tendencji do monoteistycznego rozumienia religii.
Przemiany te odzwierciedliły się zwłaszcza w wisznuizmie i śiwaizmie, które podzieliły się wewnętrznie wchłaniając niespójne kulty lokalne, zarazem jednak przychylały się do monoteizmu. W obu nurtach narastała tendencja do uwielbienia osobowego bóstwa w sposób emocjonalny - wcześniej i silniej tendencja ta rozwinęła się w wisznuizmie, w którym pojawił się nurt bhakti, przejawiający się w ekstatycznym uwielbieniu Wasudewy-Kryszny, przez wieki wywierający znaczny wpływ na kulturę, literaturę i życie społeczne całych Indii. W śiwaizmie uwielbienie bóstwa osobowego miało silniejszy związek ze zasymilowanymi kultami lokalnymi, szczególnie na Południu, gdzie kult Śiwy stopił się z kultem tamilskiego bóstwa Murugana. Śiwaizm złączył się też silniej niż wisznuizm z kultami płodności, a dużego znaczenia nabrał w nim przedaryjski kult lingama i sekty lingajatów. Śakowie przynieśli do Egiptu irański kult Mitry, który wywarł duży wpływ na wisznuizm i kult słońca. Pojawiło się także chrześcijaństwo, istniejące na Południu prawdopodobnie już w I w. n.e., przy czym indyjskie przekazy o działalności Tomasza Apostoła mają charakter pół-legendarny. Misjonarze syryjscy nawrócili wielu Hindusów na Południu, a chrześcijaństwo zostało zaakceptowane w tamtejszym społeczeństwie.
Tradycja wedyjska przechowała się wśród warny bramińskiej, która jednak także ulegała znacznym przeobrażeniom. Bramini usiłowali wpasować nowe kulty w ramach kultów dawnych, a nawet przypasować nowe ideały do ideałów wedyjskich. Rozwijali purany, a godzić nowe ideały z dawnymi próbowali np. w dodatkach do eposów, zwłaszcza w "Bhagawadgicie". Bramini coraz bardziej odchodzili od funkcji ofiarnych, typowo kapłańskich i związanych z pasterstwem, a w społeczeństwie rolniczym zaczęli pełnić funkcje grupy wykształconej. Przy uroczystościach państwowych, wiejskich i rodzinno-kastowych mnisi buddyjscy nie mogli pełnić tradycyjnych funkcji - pozostawało to więc w gestii braminów, których znaczenie społecznie nie malało. Zajmowali się też kalendarzem, miernictwem, terminami prac na polach, byli uczonymi i nauczycielami, lekarzami i czarownikami. Wraz z wchłanianiem kultów plemiennych warstwa bramińska wchłaniała także plemiennych czarowników i znachorów - proces ten doprowadził prawdopodobnie do ukształtowania się warstwy bramińskiej Południa. Te wchłonięte warstwy społeczeństw plemiennych przyspieszały syntezy kultów, np. bóstwa żeńskie kultów płodności zostały przypisane bóstwom męskim jako ich małżonki. Warna bramińska różnicowała się według funkcji i majątku, spajała jednocześnie różne niearyjskie warstwy „kapłańskie” w jedność. Doprowadziło to do rozprzestrzenienia się w całych Indiach sanskrytu i kultury sanskryckiej i pewnego ujednolicenia kultury różnych części Indii. Nierówność społeczna była w interesie warstw rządzących, także samych braminów - ruchy pozahinduistyczne nie miały dla niej uzasadnienia religijnego, co prowadziło do zmniejszania się ich roli politycznej, a tym samym powolnego zmierzchu. Cześć braminów znalazła się jednak w trudnym położeniu materialnym i musiała zajmować się dopuszczalnym dla nich przez "Manusmryti" tylko warunkowo rolnictwem i rzemiosłem, a nawet działalnością przestępczą, co opisuje "Gliniany wózek" Śudraki.
Dla dziejów religii największe znaczenie mają przeobrażenia warstwy bramińskiej, nowe podziały zawodowe i różnice majątkowe wykształciły się jednak także w pozostałych warstwach. Porządek warnowy istniał jednak nadal, stał się jednak bardziej symboliczny i religijny, a w społeczeństwie największe znaczenie osiągnęła instytucja "dżati" (kasty). Wśród kszatrjów występowały migracje związane z rozwojem wojsk najemnych - ich liczba spadła, a znaczenie malało w związku z pojawianiem się władców z niższych warn. Wielu śudrów (przeważnie usługodawców) bogaciło się, zyskując większe realne znaczenie niż teoretycznie wyżsi w hierarchii warnowej wajśjowie (rolnicy). Na Południu warny wprowadzono sztucznie dopiero po wprowadzeniu dżati - w opinii ortodoksyjnych braminów cała ludność Południa zaliczała się do śudrów, a tylko pełniła funkcje kszatrjów i braminów, co prowadziło do wzajemnych niechęci Północy i Południa. Pojęcie dżati wywołuje problemy definicyjne - mówiąc najogólniej, dżati to endogamiczna, dziedziczna grupa występująca na danym terytorium (przeważnie etnicznym), do której przypisany jest określony zawód lub grupa zawodów, charakteryzująca się wspólną obyczajowością rodzinną, zawodową i pozazawodową, zajmująca określone miejsce w hierarchicznym systemie ogółu dżati. Definicja taka zbliża się do ścisłości tylko dla nieperyferyjnych regionów Indii i tylko dla kilku ostatnich wieków. Wymienione cechy dżati mogą nie występować wcale lub występować luźno w zależności od okresu historycznego, regionu i konkretnej dżati - niektóre bowiem mogą być związane ściślej, inne luźniej. Częstym aspektem „dżati” jest też aspekt etniczny - dżati bywają często, zwłaszcza na terenach peryferyjnych, raczej grupami etnicznymi lub językowymi niż zawodowo-rodzinnymi. Cały system dżati nazywa się „systemem kastowym” - podobnie jak same dżati, może być on mniej lub bardziej rygorystyczny. Dżati nie są odgórnym wymysłem braminów - pojawiły się organicznie wraz z rozwojem społeczeństwa etnicznego. Mimo braku możliwości dokładnego zdefiniowania dżati i ich zmienności w przestrzeni i w czasie, wywierają one przemożny wpływ na życie większości Hindusów. Na wsi dżati powstały na skutek rozbicia wspólnot plemiennych i pojawiających się w związku z nim zróżnicowania majątkowego, które ulegało skostnieniu. Rozwój gospodarczy wywołał potrzebę podziału pracy, co było kolejnym czynnikiem kształtującym dżati, tak na wsi, jak i w mieście. Słaby rozwój miast prowadził do autarkii gospodarczej wsi, przez co produkcja rzemieślnicza koncentrowała się głównie w nich, nie w miastach – kolejny czynnik wzmacniający potrzebę podziału pracy a wsi indyjskiej. Rozpowszechniło się powoli tabu stołu - zakaz przyjmowania jedzenia od członków innych dżati. Reguła ta była wygodna dla władców, znosiła bowiem typowe dla poprzednich okresów tendencje demokratyczne i republikańskie. Ta reguła i dawniejsze reguły rytualne przyczyniły się do uformowania koncepcji nieczystości, do V w. n.e. w pełni uformowane w pojęciu "apapatra" (pariasa, pozakastowego, nieczystego) – ten, kto tracił z jakichś powodów przynależność do kasty nie mógł przyjmować pożywienia od innych kast, co ostatecznie doprowadziło do przekonania o jego rytualnej nieczystości. W obręb bramińskich teorii warnowych włączyła dżati świadomość mieszania się warn - członkowie różnych warn nie byli według braminów równi, gdyż byli mniej lub bardziej zmieszani z członkami warn wyższych lub niższych. Wykrystalizowała się także tendencja do usprawiedliwiania dżati z prawem karmana - ten, kto urodził się w wyższej dżati, zawdzięcza to dobremu powstępowaniu w poprzednim wcieleniu i jest bliżej wyzwolenia z łańcucha samsary. W kolejnych wiekach powstawały koncepcje religijne odrzucające porządek kastowy, nie przyczyniły się one jednak do zmian tego porządku - miały raczej wymiar religijny i symboliczny niż reformatorski i rzadko rzeczywiście godziły w indyjski ład społeczny.
Hinduizm w epoce klasycznej.
Okres od IV do VII w. uznaje się za klasyczny okresy cywilizacji i kultury Indii - nazywa się go „okresem klasycznym” lub „epoką Guptów”. Materiał faktograficzny dla tego okresu jest o wiele obfitszy niż dla poprzednich. Od osłabionego Imperium Kuszanów oderwało się wiele prowincji, a następnie ono samo stało się posiadłością Sasanidów. Początki wywodzącej się z Magadhy dynastii Guptów, od której omawiany okres bierze nazwę, nie są jasne i sięgają I-III w. Ćandragupta I, Samudragupta panowali nad większością doliny Gangesu, a wyprawiali się nawet na Południe, którego część była od nich zależna. Ćandragupta II rozszerzył władzę na zachodzie, Kumaragupta odpierał pierwsze najazdy Heftalitów, które jeszcze długo miały pustoszyć zachodnie Indie. Imperium Guptów nigdy nie było zwarte, a z biegiem lat i za sprawą najazdów postępowała jego dezintegracja i podział na wiele państewek. W VI w. Największe znaczenie miało państwo tzw. „późnych Guptów” oraz państwo Maukhariów, które w VII w. utworzyło „Imperium Harszy”, obejmujące większość Północy. W tych samych wiekach w Dekanie rozpadło się Imperium Satwahanów i pojawiły nowe dynastie - Ćudu, Ikszawaku i Abihirowie.
W epoce Guptów, którzy sami byli wisznuitami, pogłębiał się wewnętrzny kryzys buddyzmu w Indiach, a dźinizm coraz bardziej stawał się religią wąskiej elity. Nie oznaczało to powrotu do braminizmu, mimo że odnowiono wiele dawnych rytuałów. Hinduizm wchłonął już wiele elementów buddyjskich, rozwijała się także religia ludowa, upowszechnił się wtedy kult jakszów i nagów. Rozwinięty hinduizm spełniał lepiej potrzeby emocjonalne wyznawców niż dawny braminizm. Święta i pielgrzymki hinduistyczne nabierały znanych do dziś barwności i rozmachu. Po ubóstwieniu Buddy w Mahajanie mógł on wejść w skład wierzeń hinduistycznych (jako wcielenie Wisznu), co także przyczyniło się do zmniejszenia roli buddyzmu. Podobnie rozwój tantr w śiwaizmie zbliżył go do wadźrajany, co przydało mu nowych wyznawców.
Czasy Guptów nie są okresem ostrej walki o wyznawców, ale stopniowej i powolnej zmiany granic między wyznaniami. Źródłami sukcesu hinduizmu, obok wchłaniania elementów ludowych i buddyjskich, jest rozwój emocjonalnego traktowania więzi wyznawcy i bóstwa oraz postaw władców. Guptowie cechowali się tolerancją religijną, podobnie jak wiele innych dynastii tego okresu, i to właśnie ta tolerancyjna postawa przyczyniała się do rozszerzania granic zewnętrznych hinduizmu i jego wewnętrznej treści. Duże znaczenie miał także zachodzący w epoce Guptów proces nadań ziemskich, obejmujący w coraz większej mierze braminów i świątynie hinduistyczne. Proces zanikania buddyzmu w Indiach był jednak w tej epoce ciągle daleki od zakończenia - żyło wtedy wielu wybitnych myślicieli buddyjskich, jak Asanga czy Wasubandhu, a także dźinizm wciąż pozostawał popularny w Bengalu i na zachodnim wybrzeżu.
Epoka Guptów jest okresem rozkwitu cywilizacji indyjskiej - to wtedy główne szkoły filozofii indyjskiej ("darśany") osiągnęły postać klasyczną. Zasługą klasycznych darśan jest to, że sformalizowały oparty na wedach system głównych wierzeń hinduistycznych, co pozwoliło na ostateczne oddzielenie się hinduizmu od buddyzmu i walkę z nim za pomocą myśli. Epoka Guptów to także „wiek złoty” literatury sanskryckiej - w epoce Guptów działali Kalidasa, Śudraka (około IV w. n.e.), Wiśakhadatta, Bharawi, Bhatti, Bhartryhari i Bana, a sanskryt stał się ostatecznie dominującym językiem sztuki i administracji indyjskiej. Wykształciła się także odrębna od buddyjskiej architektura i sztuka - zwłaszcza typowe hinduistyczne świątynie, z centralnym sanktuarium ("garbhagryha") przykrytym płaskim dachem i strzelistą wieżą ("śikhara"), posiadającym także przedsionek ("antarala") i pomieszczenie dla wiernych ("mandapa"). 
Rozwijały się misje i kontakty handlowe - buddyzm rozwijał się w Chinach i Azji Środkowej, hinduizm opanował Indochiny, Birmę, Tajlandię i Indonezję. Dwory i wyższe kręgi społeczne Azji Południowo-Wschodniej uległy hinduizacji. W późniejszych wiekach tereny te opanował jednak buddyzm i islam.
Hinduizm na Południu do XI wieku.
Od IV w. pojawia więcej informacji o Południu. Wiąże się to z intensywnym procesem przejmowania wzorców z Północy przez wyższe warstwy społeczne, a następnie asymilacji ich przez warstwy niższe w połączeniu z elementami lokalnymi. Połączenie to wzbogaciło cywilizację indyjską o nowe elementy i wartości, często bardzo różne od Północnych. Na Południu obok sanskrytu duże znaczenie miały także języki lokalne, a zwłaszcza tamilski. Państwa były mniejsze niż na Północy, istniał stały konflikt o podłożu geograficznym między Tamil Nadu a zachodnim Dekanem. Do najważniejszych dynastii należeli Pallawowie, Wakatakowie, Kadambowie, Gangowie, Kalabrahowie, Ćalukjowie, Pandjowie i Rasztrakuci.
Wpływy Północne wiązały się ze wzrostem znaczenia braminów i wielkimi nadaniami ziemskimi dla nich. Bramini korzystali także na zaostrzającej się na Południu rywalizacji między buddyzmem a dźinizmem. Dźinizm ustępował śiwaizmowi, dodając do niego wiele własnych elementów. Władcy Południa stopniowo przechodzili na hinduizm, prawdopodobnie uznając ceremoniał wedyjski i bramińskie koncepcje społeczne za korzystne dla państwa. Wśród ludu do dużego znaczenia dochodziły bhagawatyzm (szczególna forma kultu Wisznu) i paśupatyzm (szczególna forma kultu Śiwy). Do ruchu bhakti, w którym uczestniczył także przede wszystkim przez lud, zostały włączone elementy lokalne. Powstały popularne hymny (zwłaszcza tamilskie) i kazania głoszone przez najanarów i alwarów, mówiące o miłości Boga, który pozwala zbliżyć się do siebie człowiekowi mimo jego niegodności, zebrane w "Tirumurai" i "Nalajiprabandham".
Hinduizm w XIX i XX wieku.
W XIX i XX wieku myśl hinduistyczna zaczęła przechodzić zmiany, a to za sprawą myślicieli takich jak: Ramakryszna, Swami Wiwekananda, Ramana Maharshi, Swami Dayananda Saraswati czy Ram Mohan Roy. Charakterystyczne dla niej się stało przekonanie o równej świętości wszystkich religii, uznawanie ich doktryn za identyczne i pochodzące od tego samego Boga, łączenie różnych hinduistycznych ścieżek duchowych, łączenie filozofii Adwajta Wedanty z bhakti, kładzenie nacisku na monoteizm, uważanie natury każdej istoty za Boską, a także związek z jednym konkretnym przywódcą religijnym co wcale nie oznaczało konkurencji z innymi.
Hinduizm poza Indiami.
W dwudziestym wieku powstała duża diaspora hinduska na całym świecie. było to możliwe dzięki zelżeniu obowiązującego dawniej religijnego zakazu opuszczania Indii. Jej religijność nie różni się jednak bardzo od religijności przodków w Indiach.
Inny charakter ma tzw. „neohinduizm”, zespół poglądów łączących hinduizm z elementami innych religii (zwłaszcza buddyzmu, islamu i chrześcijaństwa) lub chcących w inny sposób zmodernizować hinduizm. Podstawowe cechy tych ruchów to misyjność (w dawniejszym hinduizmie obecna o wiele słabiej niż w chrześcijaństwie, buddyzmie i islamie) oraz synkretyzm religijny lub przynajmniej wchłanianie jakichś elementów pozaindyjskich (np. kojarzenie zachodniej etyki z ahinsą). Cechy te nadają neohinduizmowi charakter uniwersalistyczny, różny od dawnego hinduizmu, który podkreślał wprawdzie swoją uniwersalność, ale przeważnie wyłącznie w aspekcie teologicznym i eschatologicznym, w pozostałych aspektach będąc bardziej religią narodową Hindusów. Mimo tego uniwersalizmu, część ruchów neohinduistycznych nie odchodzi od hinduskich strojów, muzyki, trybu życia, rytuałów i obyczajowości. Do pionierów tych ruchów należało Self-Realization Fellowship założone w Kalifornii na początku XX w. przez Paramahansę Joganandę. Zwraca ono szczególną uwagę na krijajogę; dodaje do niej również pewne wątki chrześcijańskie, np. kojarząc dekalog z jamami. Elementy hinduistyczne przenikają do kultury zachodniej także w bardziej luźnej formie (np. jogi, często oderwanej od aspektu duchowego, czy medycyny ajurwedyjskiej). W połowie XX w. popularność uzyskał jogin i medyk Swami Siwananda, który założył 30 ośrodków jogi i medycyny, głównie w Kanadzie i na Bahamach. Jednym z większych ruchów jest Międzynarodowe Towarzystwo Świadomości Kryszny, powstałe w 1966, działające także w Polsce, prowadzące ożywioną działalność misjonarską i wydawniczą. W 1971 powstała Divine Light Mission (Misja Boskiej Światłości). założona przez 14-letniego guru Maharaża Dżi, która uzyskała popularność wśród młodzieży dzięki kursom jogi.
Do innych osób i organizacji dzięki którym hinduizm rozwijał się na Zachodzie należeli: Ramakryszna (i związana z nim organizacja Ramakrishna Math), Światowy Uniwersytet Duchowy Brahma Kumaris, Maharyszi Mahesz Jogi, Swami Wiwekananda, Sathya Sai Baba, czy Osho.

</doc>
<doc id="963053" url="https://pl.wikipedia.org/wiki?curid=963053" title="Giovanni Antonio Serbelloni">
Giovanni Antonio Serbelloni

Giovanni Antonio Serbelloni (ur. 1519 w Mediolanie – zm. 18 marca 1591 w Rzymie) – włoski duchowny.
Pochodził z Mediolanu, był bratankiem papieża Piusa IV i kuzynem Św. Karola Boromeusza. Biskup Foligno 1557-60 i Novara 1560-74. W styczniu 1560 wuj mianował go kardynałem prezbiterem San Giorgio in Velabro, a następnie powierzył mu funkcje legata w Camerino (1560-65) oraz w Umbrii i Perugii (1565-66). Po śmierci wuja jego rola w administracji papieskiej zmalała. Kardynał-biskup Sabiny (1578), Palestriny (1578-83), Frascati (1583-87), Porto (1587-89) i Ostii (1589-91). Przewodniczył obu konklawe w 1590 roku. Zmarł w Rzymie.

</doc>
<doc id="963063" url="https://pl.wikipedia.org/wiki?curid=963063" title="FLV">
FLV

Flash Video (FLV) – kontener multimedialny używany do dystrybucji plików wideo przez internet.
Został stworzony przez Macromedia, a po firmy w kwietniu 2005 jest rozwijany przez Adobe Systems.
Plik .flv można odtworzyć za pomocą zwykłej przeglądarki internetowej z wtyczką Adobe Flash Player lub Gnash, a także osobnych programów, spośród których wiele udostępnianych jest bezpłatnie, np. Winamp, Moyea FLV Player, FLV Player, ALLPlayer, Media Player Classic (programy na licencji freeware), Mplayer, VLC media player (programy na licencji GPL).
Dostępne są również programy umożliwiające konwersję plików .flv do np. .avi.
Witryny rozprowadzające pliki wideo w postaci .flv to YouTube, ipla, Reuters.com, Yahoo! Video, MySpace czy Hulu.
Wsparcie sprzętowe.
Odtwarzacze multimedialne obsługujące bezpośrednio format FLV.

</doc>
<doc id="963064" url="https://pl.wikipedia.org/wiki?curid=963064" title="Bagicz (przystanek kolejowy)">
Bagicz (przystanek kolejowy)

Bagicz – nieczynny przystanek kolejowy z ładownią w Bagiczu, w województwie zachodniopomorskim, w Polsce.

</doc>
<doc id="963070" url="https://pl.wikipedia.org/wiki?curid=963070" title="LTPS-TFT">
LTPS-TFT

LTPS-TFT (ang. "Low Temperature Poly Silicon-Thin Film Transistor") – typ ekranów ciekłokrystalicznych opartych na podobnej zasadzie jak wyświetlacze TFT. Zastosowanie krzemu krystalicznego na szklanym podłożu pozwala uzyskać wyższą skalę integracji, a dzięki czemu można umieścić tam bardziej wyrafinowane układy sterujące. Pozwala to na obniżenie zużycia energii, co jest bardzo istotne przy zastosowaniach w urządzeniach zasilanych bateryjnie.
Technologia LTPS-TFT jest stosowana w notebookach i telefonach komórkowych. Panele wykonane w technice LTPS-TFT są cieńsze i lżejsze, ale obecnie ta technologia jest droższa niż technologia TFT.

</doc>
<doc id="963072" url="https://pl.wikipedia.org/wiki?curid=963072" title="Reprezentacja Burundi w piłce nożnej mężczyzn">
Reprezentacja Burundi w piłce nożnej mężczyzn

Reprezentacja Burundi w piłce nożnej () – zespół piłkarski, biorący udział w imieniu Burundi w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo burundyjskie. 
Reprezentacja dotychczas ani razu nie zdołała zakwalifikować się do Mistrzostw Świata ani Pucharu Narodów Afryki. Związek piłkarski w Burundi powstał w 1948, a od 1972 roku należy do FIFA i CAF. Największym jak dotychczas sukcesem tej reprezentacji jest zajęcie 2 miejsca w Pucharze CECAFA w 2004 roku, gdzie w finale reprezentacja ta uległa gospodarzom Etiopii 0:3.
18 maja 2011 reprezentacja Burundi zajmowała 42. miejsce w Afryce.
Obecnie selekcjonerem kadry Burundi jest Olivier Niyungeko

</doc>
<doc id="963073" url="https://pl.wikipedia.org/wiki?curid=963073" title="Kościół Mariacki w Lubece">
Kościół Mariacki w Lubece

Kościół Mariacki w Lubece (niem. "St.Marien zu Lübeck") – dzieło gotyckiej architektury w północnych Niemczech zbudowany w latach 1250-1350. Ufundowany przez obywateli miasta jest symbolem władzy i bogactwa dawnej Hanzy. Położony jest w sercu Lubeki obok miejskiego rynku. Jedno z pierwszych dzieł gotyckiej architektury ceglanej, służył za wzór budowniczym ponad 70 kościołów w rejonie Morza Bałtyckiego (m.in. kościół św. Mikołaja w Wismarze albo kościół św. Mikołaja w Stralsundzie). Kościół Mariacki jest jednym z najznamienitszych zabytków lubeckiego hanzeatyckiego Starego Miasta, które w 1987 zostało wpisane na listę dziedzictwa kulturowego UNESCO.
Historia.
W czasach pierwszej niemieckiej kolonizacji na miejscu Kościoła Mariackiego stał kościół drewniany. Po nowej lokalizacji miasta w 1156 powstał tu większy kościół z cegły w stylu romańskim, który jednak z początkiem XIII w. przestał odpowiadać mieszkańcom Lubeki- był za mały i niezbyt reprezentacyjny. Romańskie rzeźby, które zdobiły wnętrze drugiego kościoła można obejrzeć w muzeum w klasztorze Św. Anny.
Kamienne katedry gotyckie we Francji i Flandrii posłużyły za wzór i inspirację budowniczym nowego kościoła w Lubece. Do jego budowy, zamiast kamieni, zastosowano północnoniemiecką cegłę.
Świątynia ma formę trójnawowej bazyliki. Westwerk to monumentalna fasada z podwójnymi wieżami, które łącznie z umieszczonymi nań wiatrowskazami mierzą 124,95 oraz 124,75 metrów wysokości. Ponadto kościół ten posiada najwyższe na świecie sklepienie ceglane (38,5 metra w nawie środkowej). Nigdy wcześniej nie zbudowano tak wysokiego kościoła z cegły. Świątynię ufundowała rada miasta, która będąc w konflikcie z biskupstwem Lubeki, dążyła do wzniesienia budowli przewyższającej pod każdym względem istniejącą już katedrę biskupią. Nowy kościół, zlokalizowany tuż obok ratusza i rynku, miał być symbolem potęgi kupieckiej wolnego miasta Lubeki.
Około 1310 do wieży południowej dobudowano "Briefkapelle", która służyła jednocześnie za przedsionek, kaplicę oraz główne wejście do kościoła od strony rynku. Uważa się, że początkowo kaplica ta była poświęcona Św. Annie. Obecna nazwa została jej nadana w czasach poreformacyjnych, kiedy wprowadzili się tu pisarze. Kaplica (12m x 8m x 12m) ze swoim wspaniałym sklepieniem gwiaździstym uchodzi za majstersztyk gotyku wysokiego. Często jest porównywana do budowli angielskiego gotyku katedralnego albo do sali kolumnowej na zamku krzyżackim w Malborku. Obecnie "Briefkapelle" służy jako kościół zimowy, w którym odprawia się msze od stycznia do marca.
W ok. 1390 rada miejska zleciła budowę swojej własnej kaplicy w południowej części ambitu, nazwanej później Kaplicą Burmistrzów (niem. "Bürgermeisterkapelle"). Tutaj nowo wybrani radcy miejscy oficjalnie obejmowali swoje stanowiska. W wyższej partii kaplicy znajduje się skarbiec, w którym przechowywano dokumenty miejskie: przywileje, świadectwa oraz umowy. Do dnia dzisiejszego ta część kościoła pozostaje własnością miasta.
Około 1444 wschodnia część ambitu została poszerzona o jednoprzęsłową kaplicę – była to zarazem ostatnia rozbudowa kościoła w stylu gotyckim. Nowa kaplica służyła odprawianiu liturgii godzin w ramach kultu maryjnego (niem. "Marienzeiten" albo "Marientiden"). Stąd też nazwa kaplicy "Marientidenkappelle" (zwana też Kaplicą Śpiewaków – niem. "Sängerkapelle").
W sumie kościół posiada 9 dużych kaplic bocznych oraz 10 mniejszych kaplic grobowych, nazwanych imieniem fundatorów- bogatych rodzin lubeckich.
Na przełomie XVI i XVII w. funkcję organistów kościoła pełnili Franz Tunder, Dietrich Buxtehude i Johann Christian Schieferdecker.
Zniszczenie i odbudowa.
W noc poprzedzającą niedzielę palmową z 28 na 29 marca 1942 siły brytyjskie przeprowadziły nalot na lubeckie Stare Miasto. Jedna piąta centrum miasta legła w gruzach, m.in. Kościół Mariacki. Większość bogatego wyposażenia kościoła uległa zniszczeniu. Pożar strawił słynne organy "Totentanzorgel", na których z dużym prawdopodobieństwem grywał sam Jan Sebastian Bach.
Spłonęło także wiele wspaniałych dzieł sztuki średniowiecznej: prace Bernta Notkego: monumentalny "Taniec Śmierci" (w 1701 zastąpiony kopią), "Gregorsmesse" oraz drewniane rzeźby lektorium; "Ołtarz Trójcy Świętej" Jakuba van Utrechta oraz "Wjazd Chrystusa do Jerozolimy" Friedricha Overbecka.
Roztrzaskane dzwony w "Gedenkkapelle" w wieży południowej pozostawiono nienaruszone jako symbol wojennej tragedii. Jeszcze w czasie wojny kościół otrzymał tymczasowe zadaszenie. Odbudowa rozpoczęła się w 1947 i po 12 latach została w dużej mierze ukończona. Nauczeni doświadczeniem wojennych pożarów, inżynierowie pracujący przy odbudowie świątyni zrezygnowali z restauracji drewnianych konstrukcji podtrzymujących dach i zwieńczenia wież. Zamiast tego wszystkie odbudowane po wojnie lubeckie wieże kościelne otrzymały dachy hełmowe, bazujące na specjalnie opracowanej lekkiej konstrukcji betonowej.
W 1980 na podstawie szkiców i fotografii odbudowano pozłacaną sygnaturkę, która ponownie wznosi się 30 metrów nad dachem nawy głównej kościoła.
Wystrój wnętrz.
Freski i Lothar Malskat.
Po pożarze 1942, wskutek licznych pęknięć gładzi pokazały się w wielu miejscach dotychczas niewidoczne malowidła ścienne z okresu średniowiecza. W 1948 Dietrich Fey rozpoczął restaurację fresków. Jako asystenta zatrudnił lubeckiego artystę malarza Lotara Malskata, którego praca wkrótce potem okazała się największym fałszerstwem po wojnie. Ponieważ w górnej części prezbiterium nie było żadnych malowideł, Fey polecił Malskatowi domalować tam freski w XIV w. stylu. W 1951 komisja biegłych uznała te prace jako fałszerstwo, ale dopiero po zeznaniach Malskata w 1952 doszło do procesu sądowego. Przy całym tym skandalu zapomina się jednak, że sfałszowane freski stanowiły ułamkową część malowideł. Poza tym wkrótce potem zostały usunięte na polecenie biskupa.
Postać Lothara Malskata pojawia się na kartach powieści "Szczurzyca" (niem. "Die Rättin") Güntera Grassa.
Wyposażenie średniowieczne.
Bogate wyposażenie Kościoła Mariackiego pochodzi w głównej mierze z darowizn rady miasta, urzędów (gildii) oraz obywateli Lubeki. Pod koniec średniowiecza świątynia posiadała 38 ołtarzy oraz 65 innych obiektów sztuki sakralnej. Z oryginalnego wyposażenia zachowały się:
Epitafia.
W okresie renesansu i baroku kościół zapełnił się tak wielką ilością epitafiów, że można było mówić o powstaniu panteonu lubeckich patrycjuszy.
Epitafia w nawie głównej musiały być sporządzane z drewna, by nie zakłócić statyki budynku, natomiast te w nawach bocznych mogły być nawet z marmuru. Wszystkie 84 drewniane epitafia uległy spaleniu w 1942, zachowało się jedynie 17 epitafiów kamiennych w nawach bocznych, w części mocno zniszczonych. Jednym z najwspanialszych epitafiów jest płyta ku czci radcy Johanna Füchtinga (zm. 1637) wykonana w stylu przejściowym pomiędzy późnym renesansem a wczesnym barokiem przez amsterdamskiego artystę Arisa Claeszona.
Ołtarz Fredenhagena.
Najwspanialsze dzieło z okresu baroku- ufundowany przez kupca Thomasa Fredenhagena ołtarz główny (1697), wykonany z marmuru i porfiru przez antwerpskiego rzeźbiarza Thomasa Quellinusa, został na tyle poważnie zniszczony w 1942, że podjęto decyzję o zastąpieniu go prostym ołtarzem z wapienia i brązowym krucyfiksem autorstwa Gerharda Marcksa. Ołtarza nigdy nie odrestaurowano. Jego poszczególne części wystawione są w ambicie: ukrzyżowanie z Marią i Janem; marmurowa predella z reliefem przedstawiający; ostatnia wieczerza oraz trzy ukoronowane figury-alegorie wiary, nadziei i zmartwychwstałego Chrystusa. Dyskusje nad ewentualną rekonstrukcją ołtarza wciąż trwają.
Witraże.
Wszystkie okna, a wraz z nimi wszystkie witraże zostały zniszczone w 1942. Ten los spotkał również okna uratowane w XIX w. z wyburzanego wtedy kościoła "Burgkloster", a zainstalowane później w Kościele Mariackim przez Carla Juliusa Milde. W trakcie odbudowy wstawiono proste okna rautowe ze szkła ołowiowego, niezbyt dekoracyjne, pokazujące zazwyczaj herb fundatorów. Niektóre z okien mają jednak bardziej artystyczny charakter:
Zegar astronomiczny.
Oryginalny zegar astronomiczny (zbudowany w latach 1561-1566) został całkowicie zniszczony w 1942. Zachował się jedynie cyferblat, który w czasie wcześniejszych prac restauracyjnych został przeniesiony do klasztoru św. Anny.
Nowy zegar astronomiczny autorstwa lubeckiego zegarmistrza Paula Behrensa (1960-1967) stoi w "Totentanzkapelle". Jego fasada jest wierną kopią XVI-wiecznego oryginału. Skomplikowany mechanizm porusza tarczami kalendarza i planet, które pokazują dzień, miesiąc, fazy słońca i kiężyca, znaki zodiaku (astronomiczne, nie astrologiczne), datę Wielkanocy oraz tzw. złotą liczbę danego roku (tj. kolejny numer roku w 19-letnim cyklu lunarnym) (łac. "numerus aureus"). O 12.00 w południe rozbrzmiewają kuranty.
Dzwony.
Pierwotnie dzwony wisiały na wysokości 60 m. w południowej wieży, w 1942 podobnie jak cały kościół uległy zniszczeniom. W przyziemiach wieży leżą resztki dwóch dzwonów, najstarszego z 1508, der "Sonntagsglocke" (2000 kg, średnica 1710 mm, dźwięk a0) oraz "Pulsglocke" z 1668 (7134 kg, średnica 2170 mm, dźwięk fis0), służą obecnie jako pomnik tragedii wojny. Podczas odbudowy kościoła na miejscu starych dzwonów zawieszono carillon.
Wewnątrz północnej wieży zawieszono po wojnie siedem dzwonów. Trzy XVIII-wieczne dzwony zawieszono wtórnie, są to "Gratia Dei", "Osanna" oraz "Dominicalis", odlane zostały dla gdańskich kościołów NMP i Św. Jana, zarekwirowane przez hitlerowców na cele zbrojeniowe, przywiezione ze wojskowej składnicy dzwonów przeznaczonych na przetopienie która znajdowała się w porcie w Hamburgu.
Nowy dzwon "Pulsglocke" ufundował w 1951 kanclerz RFN, Konrad Adenauer z okazji 700-lecia istnienia lubeckiej fary. Pozostałe trzy dzwony odlano w 1985 r.
Carillon.
Składający się z 36 dzwonów carillon wygrywa automatycznie melodie co trzydzieści minut. Lwia część carillonu - 28 dzwonów - pochodzi z kościoła Św. Katarzyny w Gdańsku. Dzwony te wykonano dla gdańskiej świątyni po pożarze kościoła w 1905, w czasie II wojny światowej dzwony zdjęto na użytek zbrojeniowy. Gdańskie dzwony nie zostały jednak przetopione i zawieszono je ostatecznie na wieży lubeckiej fary, gdzie dodano jeszcze kilka kolejnych dzwonów. Od Wielkanocy do Bożego Narodzenia codziennie o godzinie 12-tej melodie są wygrywane ręcznie przez kościelnego organistę.
Dziedziniec.
Dziedziniec wyznaczony przez północną fasadę ratusza, budynek kancelarii oraz "Marienwerkhaus" ma typowo średniowieczny charakter. Po prawej stronie od wejścia do kościoła znajduje się wielki granitowy sześcian. Wedle legendy został on przyniesiony przez samego diabła.

</doc>
<doc id="963074" url="https://pl.wikipedia.org/wiki?curid=963074" title="Pietro Luigi Carafa (1677–1755)">
Pietro Luigi Carafa (1677–1755)

Pietro Luigi Carafa (ur. 4 lipca 1677 w Neapolu, zm. 15 grudnia 1755 w Rzymie) – włoski kardynał. Pochodził z tej samej rodziny co szesnastowieczny papież Paweł IV i 13 innych kardynałów.
Życiorys.
Ukończył rzymski uniwersytet "La Sapienza", uzyskując tytuł doktora obojga praw w 1694. W 1713 został tytularnym arcybiskupem Larissy i nuncjuszem apostolskim w Toskanii. W 1717 został wezwany z powrotem do Rzymu i mianowany sekretarzem Kongregacji Rozkrzewiania Wiary, a w 1724 – Kongregacji ds. Biskupów i Zakonów. Kreowany kardynałem na konsystorzu we wrześniu 1728 przez papieża Benedykta XIII. Uczestniczył w konklawe w 1730 i 1740. Krótko po tym drugim konklawe uzyskał promocję do diecezji podmiejskiej Albano. Biskup Porto i wicedziekan kolegium kardynałów 1751-53. Kardynał-dziekan i biskup Ostii od 1753 aż do śmierci. Zmarł w wieku 78 lat.

</doc>
<doc id="963077" url="https://pl.wikipedia.org/wiki?curid=963077" title="Tom (serial animowany)">
Tom (serial animowany)

Tom – serial animowany produkcji hiszpańskiej z 2004 roku. Serial opowiada przygody dinozaura Toma i jego przyjaciół, z którymi podróżuje po historycznych miejscach. Na drodze przyjaciół stają Panna Hadż, Gwidon i Pan Carter, którzy chcą porwać Toma. Serial emituje TVP1 w godzinach porannych, wcześniej emitowała go także Dwójka. Serial liczy 39 odcinków.
Obsada.
Wystąpili:
i inni.
Wersja polska.
Opracowanie: TVP AGENCJA FILMOWA
Reżyseria: Andrzej Bogusz
Tłumaczenie: Wiesława Sujkowska, Anna Przybył-Kijas
Dialogi: Dorota Dziadkiewicz
Montaż i dźwięk: Jakub Milencki
Kierownik produkcji: Monika Wojtysiak
Teksty piosenek: Wiesława Sujkowska
Opracowanie muzyczne: Eugeniusz Majchrzak
Śpiewali: Grzegorz Kucias i Stefan Każuro
Wystąpili:
i inni

</doc>
<doc id="963078" url="https://pl.wikipedia.org/wiki?curid=963078" title="Gössenheim">
Gössenheim

Gössenheim – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Gemünden am Main. Leży około 8 km na północ od Karlstadt, nad rzeką Wern, przy drodze B27.
Dzielnice.
W skład gminy wchodzą dwie dzielnice: 
Oświata.
W gminie znajduje się 75 miejsc przedszkolnych (z 54 dziećmi) oraz szkoła podstawowa (10 nauczycieli, 157 uczniów).

</doc>
<doc id="963080" url="https://pl.wikipedia.org/wiki?curid=963080" title="Dynastia z Vaudémont">
Dynastia z Vaudémont

Dynastia z Vaudémont (fr. "Maison de Lorraine-Vaudémont") – ród feudalny, a później książęcy z Lotaryngii, młodsza gałąź pochodzącej z Alzacji dynastii z Châtenois.
Dynastię z Vaudémont zapoczątkował żyjący na przełomie XIV i XV wieku syn księcia Lotaryngii Jana I, Fryderyk, który był hrabią Vaudémont i zginął w 1415 roku w bitwie pod Azincourt.
Ród Vaudémont w XV wieku zgłaszał swoje prawa do rządzonej przez Walezjuszów Górnej Lotaryngii. W 1473 roku odziedziczył to księstwo przedstawiciel rodu, Rene II Lotaryński, będący głównym potomkiem zarówno męskiej, jak i żeńskiej linii sukcesji. 
W późniejszych wiekach władcy lotaryńscy lawirowali między Francją a Rzeszą Niemiecką. Uznając w zależności od sprzyjających warunków politycznych zwierzchność królów Francji lub cesarzy Świętego Cesarstwa Rzymskiego Narodu Niemieckiego. Od XVII wieku byli w sojuszu z Habsburgami co prowadziło do ustawicznych wojen z Francją. Na mocy traktatu wiedeńskiego z 1735 roku kończącego wojnę sukcesyjną polską utracili Księstwo Lotaryngii i Baru na rzecz zdetronizowanego króla polskiego Stanisława Leszczyńskiego. W zamian ostatni książę z dynastii Vaudémont, Franciszek Stefan Lotaryński otrzymał Wielkie Księstwo Toskanii. 
Z dynastii z Vaudémont pochodził francuski ród książęcy Gwizjuszów. Kontynuacją dynastii z Vaudémont jest Dom Habsbursko-Lotaryński.

</doc>
<doc id="963084" url="https://pl.wikipedia.org/wiki?curid=963084" title="Port lotniczy Friedrichshafen">
Port lotniczy Friedrichshafen

Port lotniczy Friedrichshafen ("Flughafen Friedrichshafen") – port lotniczy położony 3 km na północ od Friedrichshafen. W 2006 obsłużył 657 202 pasażerów.

</doc>
<doc id="963089" url="https://pl.wikipedia.org/wiki?curid=963089" title="Volkswagen Scirocco III">
Volkswagen Scirocco III



</doc>
<doc id="963093" url="https://pl.wikipedia.org/wiki?curid=963093" title="Karsbach">
Karsbach

Karsbach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Gemünden am Main. Leży około 10 km na północ od Karlstadt, przy drodze B27.
Dzielnice.
W skład gminy wchodzą cztery dzielnice: 
Oświata.
W gminie znajduje się 75 miejsc przedszkolnych (z 70 dziećmi).

</doc>
<doc id="963094" url="https://pl.wikipedia.org/wiki?curid=963094" title="Gräfendorf (Bawaria)">
Gräfendorf (Bawaria)

Gräfendorf – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Gemünden am Main. Leży około 20 km na północ od Karlstadt, nad rzeką Soława Frankońska, przy linii kolejowej Würzburg - Gemünden am Main - Bad Kissingen.
Dzielnice.
W skład gminy wchodzą następujące dzielnice: 
Oświata.
W gminie znajduje się 75 miejsc przedszkolnych (z 68 dziećmi) oraz szkoła podstawowa (5 nauczycieli, 139 uczniów).

</doc>
<doc id="963096" url="https://pl.wikipedia.org/wiki?curid=963096" title="Raniero d’Elci">
Raniero d’Elci

Rainiero d’Elci (ur. 7 marca 1670, zm. 22 czerwca 1761) – włoski kardynał.
Życiorys.
Pochodził z Florencji, z rodziny hrabiów d’Elci. W 1695 ukończył studia na uniwersytecie w Sienie z tytułem doktora "obojga praw". Od 1700 roku działał w Kurii Papieskiej m.in. jako wicelegat w Romanii i Awinionie, gubernator Fano i Recanati oraz referendariusz Sygnatury Apostolskiej. W latach 1711-16 był inkwizytorem na Malcie. W listopadzie 1730 mianowano go tytularnym arcybiskupem Rodi, a w styczniu 1731 nuncjuszem apostolskim w Paryżu. Funkcję tę sprawował przez ponad 7 lat, a więc stosunkowo długo. W grudniu 1737 papież Klemens XII mianował go kardynałem prezbiterem tytułu S. Sabinae, jednak nominacja ta została ogłoszona dopiero pół roku później. Arcybiskup Ferrary 1738-40. Uczestniczył w konklawe 1740, krótko po nim został mianowany legatem w Ferrarze. W kwietniu 1747 został wybrany kamerlingiem Świętego Kolegium (był nim do stycznia 1748) i kardynałem biskupem Sabiny. Następnie został biskupem Porto e Santa Rufina (w kwietniu 1753). 12 stycznia 1756 uzyskał promocję do diecezji Ostia e Velletri. Jako dziekan Kolegium Kardynalskiego przewodniczył konklawe 1758 roku. Zmarł w Rzymie wieku 90 lat.

</doc>
<doc id="963102" url="https://pl.wikipedia.org/wiki?curid=963102" title="MAN SL200">
MAN SL200



</doc>
<doc id="963103" url="https://pl.wikipedia.org/wiki?curid=963103" title="Lata Brandisová">
Lata Brandisová

Maria Immaculata Brandisová (nazywana "Lata", ur. 26 czerwca 1895, Úmonín w powiecie Kutná Hora, na zamku Schäfferów, zm. 12 maja 1981 w zamku Reiteregg w Austrii) - jedyna kobieta w historii, która wygrała gonitwę Wielka Pardubicka w 1937. Pochodziła z rodziny arystokratycznej. Miała łącznie ośmioro rodzeństwa, w tym siostrę bliźniaczkę Krystynę. 
Udział w powojennych gonitwach.
W latach 1946 i 1947 udział Brandisovej w gonitwach zakończył się wypadkami, wyniku których doznała złamań kości. W 1948 władze zabrały jej majątek, w efekcie czego nie wystartowała. W 1949 w Memoriale Kinskiego na torze w Pardubicach miała poważny wypadek, po którym tydzień leżała nieprzytomna.

</doc>
<doc id="963106" url="https://pl.wikipedia.org/wiki?curid=963106" title="Kreuzwertheim">
Kreuzwertheim

Kreuzwertheim – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, siedziba wspólnoty administracyjnej Kreuzwertheim. Leży w Spessart, około 28 km na południowy zachód od Karlstadt, nad Menem, na przeciwległym brzegu do Wertheim.
Dzielnice.
W skład gminy wchodzą następujące dzielnice: 
Oświata.
W gminie znajduje się 150 miejsc przedszkolnych (ze 133 dziećmi) oraz szkoła podstawowa (25 nauczycieli, 441 uczniów).

</doc>
<doc id="963107" url="https://pl.wikipedia.org/wiki?curid=963107" title="Łukasz Żebrowski">
Łukasz Żebrowski

Łukasz Żebrowski (ur. 13 listopada 1982 w Szczecinie) – polski piłkarz występujący na pozycji pomocnika, także futsalowy; futsalowy reprezentant Polski.
Wychowanek Pogoni Szczecin, w swojej karierze reprezentował również barwy takich klubów jak Gwardia Koszalin, Odra Chojna, SV Waren 09 (Niemcy), Flota Świnoujście, GKS Mierzyn. Od sierpnia 2007 jest zawodnikiem Iny Ińsko.
W ekstraklasie zadebiutował 4 listopada 2001 w meczu z Legią Warszawa (0-3). Wystąpił w 16 meczach polskiej I ligi, nie strzelając żadnego gola.
Były zawodnik i kapitan Pogoni 04 Szczecin, ma na swoim koncie występy w reprezentacji Polski. W 2014 r. został grającym trenerem szczecińskiego zespołu.

</doc>
<doc id="963110" url="https://pl.wikipedia.org/wiki?curid=963110" title="Nasalis larvatus">
Nasalis larvatus



</doc>
<doc id="963111" url="https://pl.wikipedia.org/wiki?curid=963111" title="Jaskinia Racławicka">
Jaskinia Racławicka

Jaskinia Racławicka (Grzmiączka) – jaskinia w południowo-zachodniej części wsi Racławice w gminie Jerzmanowice-Przeginia w powiecie krakowskim w województwie małopolskim. Znajduje się na Wyżynie Olkuskiej będącej częścią Wyżyny Krakowsko-Częstochowskiej.
Opis jaskini.
Długość wynosi 168 m, głębokość 26 m, wysokość otworu: 453 m n.p.m.
Historia eksploracji i dokumentacji.
Pierwszą informację o Jaskini Racławickiej zapisał w 1911 roku archeolog Stanisław Jan Czarnowski (1847–1929). W 1935 r. Z. Ciętak wykonał pierwszy plan i przekrój jaskini. W 1950 r. W. Szymczakowski odkrył zachodni korytarz w drugiej komorze. Jaskinia została zinwentaryzowana w 1950 r. przez Kazimierza Kowalskiego. W 1969 r. A. Górny oraz M. Czepiel odkryli studzienkę w pierwszej komorze oraz pochylnię w przejściu między salami. 1 kwietnia 1995 r. P. Ostrowski i M. Wiśniewski odkryli sale stalagmitową, a w kwietniu i lipcu 1996 r. J. Nowak, R. Suski i R. Marszałek odkryli niewielki trzymetrowy korytarzyk w studni wejściowej.
Po śmierci szesnastolatka, który wpadł do studni wlotowej w lipcu 1994 r., wejście zabezpieczono kratą i umieszczono tabliczkę informacyjną o parametrach jaskini.

</doc>
<doc id="963113" url="https://pl.wikipedia.org/wiki?curid=963113" title="MAN NG xx2">
MAN NG xx2

MAN NG xx2 – seria przegubowych autobusów miejskich produkowanych w latach 1990–2000 w fabrykach MAN w Salzgitter i w podpoznańskich Sadach.
MAN NG 272.
MAN NG 272 – autobus miejski, produkowany przez niemiecką firmę MAN w latach 1990-1992. Jego następcą była zmodernizowana wersja MAN NG 272(2) produkowana w latach 1992-1999. Od pierwowzoru różni się częściowo obniżoną linią okien w sekcji A. Produkowane były także modele NG 262,NG 242 oraz NG 232 zasilanym gazem CNG.
MAN NG 312.
MAN NG 312 – autobus miejski, produkowany przez niemiecką firmę MAN. Był również produkowany w zakładzie MAN STAR Trucks &amp; Busses w Sadach koło Poznania.
Konstrukcja.
MAN NG312 jest osiemnastometrowym, niskopodłogowym pojazdem przegubowym, zaliczanym do klasy pojemności MEGA. Autobus opiera się na podwoziu A11. Została zamontowana w nim 310 konna jednostka silnika, której produkcją zajął się MAN (model D 2865 LUH 07 lub w nowszych egzemplarzach D 2866 LUH 20). Silnik został zamontowany z tyłu pojazdu w pozycji leżącej. Skrzynia biegów standardowo była produkcji ZF (model 5 HP 590 - 5 przełożeń). Opcjonalnie dostępny był automat Voith D864.3. Pojazd w trzecich i czwartych drzwiach posiada po jednym stopniu. Wszystkie trzy osie zostały wyprodukowane przez MANa. Kierowca pod swoją kontrolą ma wszystkie cztery pary drzwi otwieranych do wnętrza pojazdu (oczywiście istnieją odstępstwa od tej zasady).
Eksploatacja w Szczecinie i Policach.
Dostawa 1 (1998).
Pod koniec lata 1998 roku Szczecińsko-Polickie Przedsiębiorstwo Komunikacyjne zakupiło pięć fabrycznie nowych pojazdów oznaczonych jako typ NG312. Pojazdy posiadały system informacji pasażerskiej składający się z trzech wyświetlaczy zewnętrznych (przód, bok i tył), wyświetlacza wewnętrznego, informującego pasażera o aktualnym czasie i tzw. „gadaczki”. Nadano im numery z puli pojazdów przegubowych od 749 do 753. Dwa pierwsze debiutowały we wrześniu 1998 roku, zaś dwa pozostałe w październiku. 
Dostawa 2 (1999).
Po zakupieniu pięciu sztuk MAN-ów NG312 policki przewoźnik zakupił jeszcze jedną sztukę pochodzącą z 1999 roku. Od wcześniej zakupionych pojazdów różnił się tym, iż trzecie i czwarte drzwi posiadały guziczki do otwierania drzwi przez pasażera oraz tym że słupki we wnętrzu autobusu miały kolor zielony. Zamontowana została również dodatkowa poręcz w przegubie oraz jest o jeden „półtorak” mniej niż przy wcześniejszej wersji. Nadano mu numer 754. Pierwszy raz na liniach ujrzeliśmy go w marcu 1999 roku. Prawdopodobnie trafić miał w ręce radomskiego przewoźnika.
Dostawa 3 (2005).
Trzecia dostawa tych pojazdów miała miejsce w 2005 roku gdzie SPPK na fali zakupów używanego taboru zakupiła cztery pojazdy tego typu, nadając im numerację w zakresie 761 - 764. Wcześniej te pojazdy były eksploatowane przez BVG Berlin oraz zostały wyprodukowane w 1997 roku. W odróżnieniu od swoich „braci” przy drzwiach znajdują się fotokomórki, posiadają tzw. ciepłe guziczki, maja o kilka siedzeń mniej oraz nie są w pełni przemalowywane w zakładowe barwy polickie. Wóz 762 prawie przez rok nosił na sobie niemiecką reklamę „Hondy” oraz Bramę Brandenburską. Zostały przemalowywane metodą oszczędnościową, tzn. zostały doklejone zielone i ciemnozielone pasy na dole i środku pojazdu. Najczęściej można spotkać je na liniach pracowniczych Zakładów Chemicznych Police.
Dostawa 4 (2008).
Po prawie trzech latach od zakupu poprzednich NG312, dnia 6 marca 2008 roku do zajezdni SPA Dąbie przybył trzydrzwiowy MAN z 1998 roku. Charakteryzuje się on białymi barwami, fotokomórką w trzecich drzwiach, klimatyzacją oraz pulpitem VDO, znanym z trzeciej generacji pojazdów marki MAN. Jako znak szczególny można uznać żółte „obwódki” wokół drzwi. Prawdopodobnie jest to pozostałość po poprzednim właścicielu (najprawdopodobniej niemieckiej Veolii) Nadano mu numer 2891. Autobus debiutował na porannym B/1 dnia 21 marca 2008 roku.
Dostawa 5 (2008).
Po niekoniecznie udanych zakupach autobusów z BVG Berlin, SPA Dąbie zakupiło cztery sztuki używanych MANów NG312 z 1995 roku. Wszystkie cztery przybyły do zajezdni przy ulicy Struga na początku listopada 2008 roku. Dwa z nich posiadały całopojazdowe niemieckie reklamy, przez co zostały przemalowane w barwy nawiązujące do nowej koncepcji miasta - „Floating Garden”. Autobusom nadano numery w zakresie 2601-2604. Jako pierwszy został przygotowany do ruchu wóz o numerze 2603, który zadebiutował 5 grudnia 2008 roku. Na dzień 31 grudnia 2008 roku był to jedyny wóz, który pojawił się na liniach. 2601 i 2602 pozostały w oryginalnych, żółto-szarych barwach - naklejono na nie numery taborowe, naklejki zajezdni oraz gryfy na przód autobusów. Wszystkie wozy również dostały monitoring, w postaci czterech kamer rozmieszczonych na całej długości pojazdu.

</doc>
<doc id="963114" url="https://pl.wikipedia.org/wiki?curid=963114" title="Giuseppe Spinelli">
Giuseppe Spinelli

Giuseppe Spinelli (ur. 1 lutego 1694, zm. 12 kwietnia 1763) – włoski kardynał.
Życiorys.
Pochodził z Neapolu. Ukończył studia na uniwersytecie "La Sapienza" w Rzymie, uzyskując tytuł doktora praw. Internuncjusz we Flandrii 1721-25, nuncjusz 1725-31. Tytularny arcybiskup Koryntu 1725-34. Sekretarz Kongregacji ds. Biskupów i Zakonników 1731-34. W grudniu 1734 uzyskał nominację na arcybiskupa Neapolu, a miesiąc później – na kardynała prezbitera. W 1753 awansował do rangi kardynała biskupa Palestriny, rok później zrezygnował z arcybiskupstwa neapolitańskiego. Prefekt Kongregacji Rozkrzewiania Wiary od 1756. Biskup Porto e Santa Rufina (1759-61) oraz Ostia e Velletri (1761-63). Był jednym z liderów stronnictwa Gorliwych w Świętym Kolegium, które sprzeciwiało się świeckim naciskom na Stolicę Apostolską oraz na wybór papieży. Zmarł w Rzymie, został pochowany w kościele Ss. XII Apostoli.

</doc>
<doc id="963115" url="https://pl.wikipedia.org/wiki?curid=963115" title="Hasloch">
Hasloch

Hasloch – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Kreuzwertheim. Leży w Spessart, około 28 km na południowy zachód od Karlstadt, nad Menem, przy linii kolejowej Crailsheim - Aschaffenburg.
Dzielnice.
W skład gminy wchodzą dwie dzielnice: 
Oświata.
W gminie znajduje się 75 miejsc przedszkolnych (z 56 dziećmi).

</doc>
<doc id="963119" url="https://pl.wikipedia.org/wiki?curid=963119" title="Schollbrunn">
Schollbrunn

Schollbrunn – miejscowość i gminaw Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Kreuzwertheim. Leży w Spessart, około 25 km na południowy zachód od Karlstadt, nad rzeką Haslochbach.
Dzielnice.
W skład gminy wchodzi tylko jedna dzielnica - Schollbrunn.
Oświata.
W gminie znajduje się 25 miejsc przedszkolnych (z 28 dziećmi).

</doc>
<doc id="963120" url="https://pl.wikipedia.org/wiki?curid=963120" title="Lata Brandisova">
Lata Brandisova



</doc>
<doc id="963123" url="https://pl.wikipedia.org/wiki?curid=963123" title="Branko Rasić">
Branko Rasić



</doc>
<doc id="963124" url="https://pl.wikipedia.org/wiki?curid=963124" title="Dwanaście prac Asteriksa">
Dwanaście prac Asteriksa

Dwanaście prac Asteriksa (ang. "The Twelve Tasks of Asterix", fr. "Les Douze Travaux d'Astérix") – francuski film animowany, opowiadający o kolejnych, trzecich już przeniesionych na ekran, przygodach dwóch dzielnych Galów – Asteriksa i Obeliksa. Jeden z dwóch filmów animowanych, obok "Asterix i Kleopatra", zrealizowanych osobiście przez autorów komiksu René Goscinnego i Alberta Uderzo, aczkolwiek jest to pierwszy, którego fabuła nie jest oparta na żadnym z komiksów o Asteriksie. Film zawiera oryginalną historię, humor i nowe postacie.
Film stanowi alternatywną rzeczywistość względem serii komiksów. Rzymianie nie są świadomi istnienia Magicznego Napoju druida Panoramiksa, świat jest o wiele bardziej absurdalny, napchany fantastycznymi elementami (duchy, mówiące szkielety, rzymscy bogowie, podczas gdy w komiksach i innych filmach praktycznie jedynym nadprzyrodzonym elementem była magiczna mikstura), a w przeciwieństwie do trzymającego się wiernie historii komiksu, zakończenie filmu oferuje alternatywny i o wiele bardziej abstrakcyjny przebieg wydarzeń.
Fabuła.
Po kolejnej porażce wojsk rzymskich w walce z buntowniczą wioską w głowach senatorów pojawia się myśl, że niezmordowani Galowie są bogami. Juliusz Cezar, chcąc udowodnić, iż są w błędzie, udaje się na spotkaniem z wodzem osady i proponuje układ: jeśli wykonają 12 prac (na wzór prac Herkulesa), które w mniemaniu Cezara są zdolni wykonać tylko bogowie, Rzym się ukorzy. W przeciwnym razie wszyscy Galowie zostaną niewolnikami. Wódz przyjmuje wyzwanie, przez co spotyka się z krytyką i oburzeniem ze strony druida Panoramiksa. Asteriks jako najsprytniejszy w osadzie i Obeliks jako najsilniejszy zostają wyznaczeni do zadania i wraz z notującym ich postępowania Rzymianinem Gajuszem Popusem – najbardziej zaufanym człowiekiem Cezara – ruszają w drogę.
Cezar poddaje się i oddaje wodzowi Galów swoje laury, przyznając mieszkańcom osady wyższość. Galowie pozwalają Cezarowi wraz z Kleopatrą wieść prosty żywot prostego ogrodnika z dala od niebezpieczeństw władzy. Popus za swe usługi zostaje wysłany na Wyspę Rozkoszy, a Asteriks wyjaśnia Obeliksowi w czasie finałowego bankietu, że to, co właśnie miało miejsce, to tylko film animowany i że w nim wszystko może się zdarzyć. Obeliks zdając sobie z tego sprawę postanawia to wykorzystać. W wyniku tego znika wraz z dzikiem i przenosi się na Wyspę Rozkoszy.
Wersja polska.
Pierwsza wersja dubbingu.
Wersja polska: Studio Opracowań Filmów w Warszawie
Reżyseria: Maria Olejniczak&lt;br&gt;
Udział wzięli: 
i inni 
Lektor: Jan Moes
Druga wersja dubbingu.
Wersja polska: MASTER FILM na zlecenie CANALu+
Reżyser: Miriam Aleksandrowicz
Dialogi: Stanisława Dziedziczak
Dźwięk: Ewa Kwapińska
Montaż: Ryszard Lenartowicz
Kierownik produkcji: Andrzej Oleksiak
Udział wzięli: 
W pozostałych rolach:
i inni
Lektor: Jerzy Dominik

</doc>
<doc id="963126" url="https://pl.wikipedia.org/wiki?curid=963126" title="Continental Airlines">
Continental Airlines

Continental Airlines – nieistniejące od 2010 r. amerykańskie linie lotnicze. Siedziba znajdowała się w Houston. Posiadały połączenia z wieloma krajami. Głównym węzłem był Port lotniczy Houston-George Bush, Newark i Port lotniczy Cleveland-Hopkins. Continental Airlines używała różnych wersji samolotów typu Boeing 737, 757, 767 i 777.
Kontrowersje
W związku z katastrofą należącego do AirFrance Concorde'a z 25 lipca 2000 roku, wszczęto śledztwo zakończone sformułowaniem w 2005 roku zarzutów prokuratorskich wobec dwóch pracowników Continental Airlines. Ustalono, że w samolotach DC-10 latających w barwach tej linii, zastosowano modyfikację okolic silników, której nie zaaprobowały stosowne instytucje do spraw bezpieczeństwa lotów. W wyniku oderwania się fragmentu takiej modyfikacji podczas startu jednego z DC-10, nastąpiło rozerwanie opony startującego 4 minuty później Concorde'a, który najechał na leżący na pasie startowym fragment, a następnie uległ katastrofie w wyniku powstania fali uderzeniowej na skrzydle i zapalenia się lewego silnika oraz problemów z prawidłowym startem. Wina dokonania niedozwolonej modyfikacji DC-10 przez Continental Airlines jest udowodniona, przedmiotem wciąż trwających sporów jest jednak ustalenie, czy to linie ponoszą wyłączną odpowiedzialność za jedyną jak dotąd katastrofę w historii lotów Concorde'ów.
Zjednoczenie z United Airlines
4 maja 2010 ogłoszono połączenie dwóch amerykańskich przewoźników lotniczych, linii United Airlines i Continental Airlines. Dzięki połączeniu powstały największe linie lotnicze na świecie, dysponujące flotą 692 samolotów latających do 370 portów lotniczych w 59 krajach. Nowy przewoźnik lata pod nazwą United Airlines. 3 marca 2012 Federal Aviation Administration formalnie zatwierdziła fuzję wydając wspólny certyfikat do wykonywania operacji obu linii pod nazwą United.

</doc>
<doc id="963131" url="https://pl.wikipedia.org/wiki?curid=963131" title="Howard Temin">
Howard Temin



</doc>
<doc id="963135" url="https://pl.wikipedia.org/wiki?curid=963135" title="Carlo Alberto Guidoboni Cavalchini">
Carlo Alberto Guidoboni Cavalchini

Carlo Alberto Guidobono Cavalchini (ur. 26 lipca 1683, zm. 7 marca 1774) – włoski kardynał.
Życiorys.
Syn Antonio Guidobono Cavalchini, barona Św. Cesarstwa Rzymskiego. Uzyskał tytuł doktora praw na uniwersytecie w Pawii (1702). Jako prawnik działał przez wiele lat w Trybunale Sygnatury Apostolskiej. W lutym 1727 przyjął święcenia kapłańskie. Rok później papież Benedykt XIII wyświęcił go na tytularnego arcybiskupa Filippi i mianował sekretarzem Kongregacji Soboru Trydenckiego (obecnie ds. Duchowieństwa). W 1743 kreowany kardynałem prezbiterem tytułu Santa Maria della Pace. Prefekt Kongregacji ds. Biskupów i Zakonów od 1748 roku. Był jednym z faworytów konklawe 1758, jednak francuski kardynał Paul d’Albert de Luynes w imieniu króla Francji Ludwika XV wykorzystując tzw. prawo ekskluzywy zgłosił weto wobec jego kandydatury, skutecznie blokując mu drogę do pontyfikatu. Nowy papież Klemens XIII mianował go swoim datariuszem. W lutym 1759 awansował do rangi kardynała biskupa Albano, a w 1763 został dziekanem Św. Kolegium Kardynałów i kardynałem biskupem Ostii. Przewodniczył konklawe 1769. Zmarł w Rzymie, mając ponad 90 lat. Pochowano go w bazylice SS. XII Apostoli.

</doc>
<doc id="963136" url="https://pl.wikipedia.org/wiki?curid=963136" title="Rat Pack">
Rat Pack

Rat Pack – nieformalna grupa piosenkarzy i aktorów amerykańskich, skupionych początkowo wokół Humphreya Bogarta, powstała ok. 1955. W latach 50. tworzyli ją Bogart, jego żona Lauren Bacall, Frank Sinatra, Judy Garland, Sid Luft, David Niven, Irving Lazar, Nathaniel Benchley, Spencer Tracy, George Cukor, Katharine Hepburn i restaurator Mike Romanoff. Według jednej z wersji grupa narodziła się, kiedy po powrocie Bogarta wraz z przyjaciółmi z nocnej wyprawy do Las Vegas Lauren Bacall przywitała ich słowami "You look like a god damn rat pack!". Pełna nazwa paczki, "The Holmby Hills Rat Pack", nawiązywała do nazwy rezydencji, w której mieszkała Judy Garland ze swoim mężem, Sidneyem Luftem.
Po śmierci Bogarta grupa reaktywowała się ok. 1959, należeli do niej Frank Sinatra, Dean Martin, Sammy Davis Jr., Peter Lawford, Joey Bishop oraz Norman Fell, Angie Dickinson, Juliet Prowse i Shirley MacLaine. Członkowie grupy nazywali ją wyłącznie "The Summit" albo "The Clan", terminu "The Rat Pack" używali dziennikarze. Działała do połowy lat 60.

</doc>
<doc id="963147" url="https://pl.wikipedia.org/wiki?curid=963147" title="Antyhistaminiki">
Antyhistaminiki



</doc>
<doc id="963150" url="https://pl.wikipedia.org/wiki?curid=963150" title="Def Jam Records">
Def Jam Records



</doc>
<doc id="963156" url="https://pl.wikipedia.org/wiki?curid=963156" title="USS New York (ACR-2)">
USS New York (ACR-2)

USS New York (ACR-2) (później Saratoga (ACR-2) i Rochester (CA-2)) - amerykański krążownik pancerny z końca XIX wieku, jedyny okręt swojego typu. Wodowany w 1891 roku, pozostawał w służbie od 1893 do 1933 roku. W 1911 roku zmieniono mu nazwę na USS „Saratoga” (ACR-2), a w 1917 roku na USS „Rochester” (CA-2).
Służył bojowo podczas wojny amerykańsko-hiszpańskiej, biorąc udział w bitwie pod Santiago de Cuba, a następnie służył podczas I wojny światowej. 
Historia.
Budowa drugiego amerykańskiego krążownika pancernego, oznaczonego numerem burtowym ACR-2 ("Armoured Cruiser 2"), została zatwierdzona przez Kongres USA ustawą z 7 września 1888 roku. Pierwszym okrętem tak klasyfikowanym był USS „Maine” (ACR-1), który jednak w istocie stanowił pancernik II klasy. Pierwotnie autoryzowany był okręt, który miał stanowić rozwinięcie projektu „Maine” i mieć wyporność 7500 ton i uzbrojenie główne z dwóch dział kalibru 305 mm, uzupełnione przez działa kalibru 152 mm, oraz rozwijać prędkość 17 węzłów. Charakterystyki te, wraz z pasem pancernym grubości 280 mm, przypominały również raczej słaby pancernik, podobnie jak „Maine”. W miarę jednak studiowania najnowszych projektów europejskich, jak brytyjskie krążowniki pancernopokładowe typu Blake i francuski krążownik pancerny „Dupuy de Lôme”, koncepcja okrętu zmieniała się. Projektowane uzbrojenie zmieniono na cztery działa kalibru 280 mm i działa kalibru 102 mm. Ostatecznie jednak Biuro Konstrukcji i Remontów zaproponowało całkiem inny projekt typowego krążownika, z większą prędkością. Opracowano krążownik pancerny o wyporności 8100 ton, z uzbrojeniem z czterech dział kalibru 203 mm i 16 kalibru 102 mm i prędkością 20 węzłów. Jeszcze przed wodowaniem, w listopadzie 1890 roku zamieniono w planach cztery działa kalibru 102 mm na dwa dodatkowe kalibru 203 mm.
Okręt otrzymał nazwę USS „New York”, od stanu Nowy Jork. Budowę zlecono prywatnej stoczni William Cramp and Sons w Filadelfii. Stępkę pod budowę okrętu położono 19 września 1890 roku (spotyka się też datę 30 września). Wodowanie okrętu nastąpiło 2 grudnia 1891 roku. Matką chrzestną była "Miss" Helen Page. Budowa, w odróżnieniu od „Maine”, budowanego w stoczni państwowej, przebiegała sprawnie i „New York” osiągnął pierwszy gotowość i wszedł do służby 1 sierpnia 1893 roku. Koszt budowy wynosił 2 985 000 dolarów bez uzbrojenia i opancerzenia, a ogółem około 3,5 miliona dolarów (ok. 700 tysięcy funtów), co było zgodne z przeznaczonym w 1888 roku budżetem.
Opis techniczny.
Architektura i kadłub.
Okręt miał kadłub gładopokładowy o wysokich burtach, z taranową dziobnicą i symetryczną rufą. Na dziobie i rufie znajdowały się dwudziałowe wieże artylerii głównej, a śródokręcie zajmowała mało rozbudowana grupa nadbudówek z pomostem dowodzenia, trzema kominami w równych odstępach oraz dwoma masztami. Artyleria średnia rozmieszczona była w kazamatach burtowych poniżej pokładu górnego.
Wyporność normalna wynosiła 8200 ts (długich ton), pełna 9021 ts. Długość wynosiła 117 m, szerokość 19,8 m, a zanurzenie 7,26 m.
Etatowa załoga liczyła 566 osób.
Uzbrojenie.
Główną artylerię stanowiło początkowo sześć dział kalibru 203 mm Mk III o nominalnej długości lufy L/35 (35 kalibrów), a faktycznej L/36,9 (7493 mm). Strzelały one pociskami o masie 113,4 kg. Szybkostrzelność wynosiła strzał na minutę, a po zastosowaniu prochu bezdymnego strzał na 40 sekund. „New York” miał działa o numerach od 16 do 21. Wieża Mk V umożliwiała kąt podniesienia lufy do 13°, natomiast przy kącie podniesienia 15° donośność tego działa wynosiła 9,6 km. Wieże dział poruszane były elektrycznie. Salwę burtową stanowiło pięć dział, a na wprost w kierunku dziobu i rufy teoretycznie mogły strzelać cztery z nich.
Artylerię średnią stanowiło 12 dział kalibru 102 mm L/40 w kazamatach burtowych. Uzupełniało je osiem dział 6-funtowych (57 mm) i cztery 1-funtowe (37 mm). Na każdej z burt umieszczone było po sześć dział kalibru 102 mm w opancerzonych kazamatach, po trzy w rejonie dziobu i rufy, oraz cztery działa 57 mm w nieopancerzonych kazamatach: na śródokręciu, przy dziobie i rufie oraz między drugim a trzecim działem 102 mm. Działa kalibru 102 mm miały dwie windy amunicyjne: na dziobie i rufie. Okręt ponadto miał trzy nadwodne wyrzutnie torped kalibru 356 mm (według innych źródeł, pięć wyrzutni torped, w tym jedna w dziobnicy i po dwie w każdej z burt, w części dziobowej i rufowej).
Po modernizacji w latach 1905-09 główną artylerię zamieniono na cztery nowsze działa kalibru 203 mm L/45 w wieżach na dziobie i rufie. Typowe działo Mk VI strzelało pociskami o masie 118 kg. Działa 102 mm w kazamatach zamieniono na dziesięć dział kalibru 127 mm L/50 ustawionych na pokładzie górnym, a lżejsze działa – na osiem dział kalibru 76 mm. Zdemontowano przy tym wyrzutnie torped. Podczas I wojny światowej, do 1919 roku zdemontowano dwa działa kalibru 127 mm i wszystkie kalibru 76 mm, dodając dwa działa przeciwlotnicze kalibru 76 mm.
Opancerzenie.
Opancerzenie burt było mało rozległe – stanowił je wąski pas na linii wodnej, chroniący jedynie pomieszczenia kotłowni i maszynowni. Pas burtowy wykonany ze stali niklowej grubości 102 mm, o wysokości 2,51 m, z czego 1,22 m znajdowało się pod linią wodną. Długość pasa wynosiła ok. 61 m.
Ochronę wnętrza kadłuba zapewniał pokład pancerny jak na krążownikach pancernopokładowych, o grubości 76 mm w płaskiej części i aż 152 mm na bocznych skosach. Na końcach grubość płaskiej części spadała do 63 mm. Pokład znajdował się przy normalnej wyporności na wysokości ok. 0,3 m nad linią wodną, a skosy dochodziły do burt na ok. 1,5 m pod nią, nie łącząc się przy tym z pasem pancernym. Ochronę burt w razie przebicia wzmacniał pas koferdamów o grubości 0,95 m i wysokości 2,4 m, zapełnionych celulozą, która miała w założeniach zatykać przebicia.
Artylerię główną na dziobie i rufie chroniły początkowo barbety grubości od 178 do 254 mm oraz przykrywające je wieże grubości 127–140 mm. Burtowe działa kalibru 203 mm były chronione niskimi osłonami grubości 102–152 mm i maskami grubości 51 mm. Szyby dla dostarczania amunicji głównego kalibru miały grubość ścian 127 mm. Kazamaty dział kalibru 102 mm miały opancerzenie grubości 102 mm i wewnętrzne przegrody przeciwodłamkowe grubości 25 mm. Artyleria pomocnicza kalibru 57 mm była chroniona maskami grubości 51 mm. Pancerz grubości 178 mm miała ponadto wieża dowodzenia.
Po modernizacji artylerię główną zamontowano w nowych wieżach z pancerzem ze stali Kruppa o grubości 165 mm, a barbety miały pancerz od 102 do 152 mm.
Służba.
Po wejściu do służby okręt został przydzielony do południowej a następnie północnej Floty Atlantyku. W 1895 w ramach Floty Europejskiej wziął udział w ceremonii otwarcia Kanału Kilońskiego. W 1898 wziął aktywny udział w wojnie amerykańsko-hiszpańskiej, biorąc udział w bitwie pod Santiago de Cuba.
W 1901 "New York" został przydzielony do Floty Azjatyckiej gdzie został okrętem flagowym. Podczas dwóch lat służby odwiedził porty m.in. w Chinach, Japonii, Korei i Rosji.
W 1903 został przydzielony do Floty Pacyfiku, gdzie został okrętem flagowym. W 1905 na czas modernizacji przeprowadzanej w bostońskiej stoczni został czasowo wycofany ze służby. Ponownie wszedł do służby 9 maja 1909 i został przydzielony do dywizjonu krążowników pancernych, a następnie trafił do Floty Azjatyckiej.
16 lutego 1911 okrętowi zmieniono nazwę na USS „Saratoga”, aby zwolnić imię dla nowo powstającego pancernika USS „New York” (BB-34) (nazwy stanów odtąd nadawano tylko pancernikom). 
W lutym 1916 USS „Saratoga” powrócił do Stanów Zjednoczonych i wszedł w skład rezerwy Floty Pacyfiku.
23 kwietnia okręt ponownie wszedł do służby i został przydzielony do sił które patrolowały wody Pacyfiku.
1 grudnia 1917 roku okrętowi zmieniono ponownie nazwę na USS „Rochester”, a imię USS „Saratoga” przydzielono budowanemu krążownikowi liniowemu, który został ukończony jako lotniskowiec USS „Saratoga” (CV-3).
USS "Rochester" do końca wojny brał udział w eskortowaniu konwojów. Po zakończeniu wojny transportował żołnierzy amerykańskich z Europy do Stanów Zjednoczonych. Po służbie w rejonie Karaibów w 1932 ponownie został przydzielony do Floty Pacyfiku, gdzie w 1933 został wycofany ze służby. W grudniu 1941 został zatopiony u wybrzeży Luzonu aby nie trafić w ręce Japończyków.
Obecnie spoczywający na niewielkiej głębokości wrak USS "New York" jest atrakcją turystyczną i popularnym miejscem do nurkowania.

</doc>
<doc id="963159" url="https://pl.wikipedia.org/wiki?curid=963159" title="Hinduizm ludowy">
Hinduizm ludowy

Hinduizm ludowy – nurt ludowy w hinduizmie, forma religijności w hinduizmie polegająca na przywiązywaniu głównej wagi do praktyk religijnych, a nie do koncepcji filozoficznych tej religii. Określenie to pojawiło się wśród zachodnich religioznawców na przełomie XIX i XX wieku dla odróżnienia od popularyzowanych w tym czasie na zachodzie nurtów hinduizmu związanych głównie z wedantą. Jest on zwykle kojarzony z religijnością typu bhakti.
Charakterystyka.
Większość Hindusów mieszka na wsi, gdzie zachowały się specyficzne, różne od tzw. „hinduizmu filozoficznego” zespoły wierzeń. Na skutek ubóstwa, niskiego poziomu edukacji, izolacji i znacznego zróżnicowania regionalnego Indii religia wsi różni się od religii warstw wykształconych, wyróżnia się więc z hinduizmu tzw. „hinduizm ludowy” lub „hinduizm popularny” (określenie „Popular Hinduism” utworzył John B. Noss). Hinduizm ludowy (w najbiedniejszych i najmniej rozwiniętych wsiach) charakteryzuje nieznajomość koncepcji religijnych i filozoficznych braminów, konserwatyzm społeczny, politeizm, kult sił natury, silne zróżnicowanie wewnętrzne oraz łączenie religii z działaniami magicznymi. W wielu wsiach indyjskich powszechne jest kult różnych aspektów Dewi – najczęściej każda wieś czci swoją ulubioną dewi. Bardzo rozpowszechniona jest w nim także astrologia i wróżbiarstwo – astrologia obecna jest już w Wedach, a rozwinęła się bardzo w epoce Guptów, kiedy też bardzo rozprzestrzeniła się wśród ludu. Współcześnie bardzo wielu mieszkańców wsi indyjskiej ściśle podporządkowuje swoje życie wskazaniom astrologów, którzy obecni są na bazarach, targach i na wszystkich większych zgromadzeniach ludzkich. W skład hinduizmu ludowego wchodzi także mnogość silnie zróżnicowanych regionalnych zwyczajów kultowych, takich jak barwne święta, pielgrzymki, symbole religijne i dewocjonalia. W hinduizmie ludowym silne są elementy przedaryjskie, a w wielu regionach nawet (prawdopodobnie) przeddrawidyjskie – zwłaszcza w tych, w których mieszkają słabo związane z głównymi nurtami religii i społeczeństwa Indii ludy leśne. Sytuacja taka ma miejsce zwłaszcza w lesistym stanie Orisa, w którym ludy leśne stanowią dużą część ludności i wywierają wpływ na wierzenia pozostałych mieszkańców – powszechny jest tam kult Dźagana, identyfikowanego z Kryszną, ale mało przypominającego wyobrażenia Kryszny obecne w głównych nurtów krysznaizmu, mimo że świątynia w Puri jest jedną z najstarszych i największych w Indiach.
Politeizm ludu indyjskiego może przybierać postać henoteizmu opisaną przez Maxa Müllera, często jednak oznacza po prostu wiarę w wielu różnych bogów, a nawet bardziej pierwotne koncepcje religijne, związane z kultem zwierząt, duchów, roślin i kamieni. Wiara w wielu bogów znajduje wyraz w kulcie bardzo licznych bóstw (maksymalne szacunki mówią o 33 milionach bogów). Te liczne kulty są nieraz ze sobą sprzeczne i stapiają się w trudne do rozróżnienia systemy. Henoteizm występujący wśród ludu polega przeważnie na uznawaniu kilku bóstw zarazem za bóstwa najwyższe. Często też różne bóstwa identyfikuje się w sprzeczny sposób z wieloma innymi jednocześnie.
Lud indyjski, mimo ograniczeń prawnych we współczesnym państwie indyjskim, bardzo ściśle zachowuje porządek kastowy i oddziela od siebie „niedotykalnych”. Siudrowie dzielą się na liczne kasty, z których dużym poważaniem cieszą się w społecznościach wiejskich powroźnicy i garncarze. Wiele regionów Indii ma bardzo suchy klimat, lub woda jest w nich zanieczyszczona – w regionach takich wioski posiadające dwie studnie uważane są za bogate, a w wioskach posiadających jedną studnię istnieją wydzielone pory czerpania wody dla poszczególnych kast, przy czym „niedotykalni” nie mogą zbliżać się do studni i muszą czekać, aż wodę przyniosą im kobiety z kast najniższych. Dominujący wpływ na życie religijne i społeczne wsi wywierają pańćajaty, rady składające się z pięciu najzamożniejszych i najstarszych mieszkańców, regulujących wszystkie sprawy wspólnoty, oraz (najczęściej wędrowni) sadhu i innych asceci, utrzymujących się z jałmużny. Działalność sadhu (których jest wielu – w 1994 samo Bharat Sadhu Samaj, Ogólnoindyjskie Stowarzyszenie Sadhu liczyło 40000 członków) była poddawana krytyce przez rząd indyjski – Jawaharlal Nehru twierdził, że tylko 10% zajmuje się jedynie działalnością religijną, a reszta to często oszuści i żebracy, przedstawił więc projekt ich oficjalnej weryfikacji przez państwo. W życiu wsi odgrywają dużą rolę także świetlice, herbaciarnie i kina objazdowe prezentujące filmy z tzw. „bollywoodu”, rozpowszechniające opowieści mitologiczne z "Mahabharaty", "Ramajany" itp.
Prócz wierzeń o cechach politeistycznych i wierzeń o cechach henoteistycznych występują wierzenia ludowe, które Andrzej Tokarczyk nazywa „subhinduizmem”. Jest to zespół wierzeń o charakterze animistycznym, obecny zwłaszcza w dość zamkniętych i niedopuszczanych do ośrodków kultowych pariasów. Wielu pariasów do swoich animistycznych wierzeń włączyło także niektóre elementy islamu, współcześnie jednak klasyfikuje się ich raczej jako hinduistów. W ich wierzeniach elementy magiczne mają przewagę na religijnymi. Ze względu na nieznajomość głównych doktryn, nie można mówić, że jest to hinduizm „nieortodoksyjny”.
Prymitywne formy pobożności wiążą się z podziałem na zamknięte enklawy ludności, w związku z czym duże znaczenie w codziennej pobożności Hindusów mają obiekty lokalne. Należą do nich różne twory natury o nietypowych kształtach i innych wyróżniających je właściwościach, drzewa, skały, kamienie (na których rysuje się często symbole Śiwy) i jaskinie (poświęcone Jamie). Niektóre z nich nabrały znaczenia ponadlokalnego, a nawet ogólnoindyjskiego – powiązane są wtedy często z jakimś ważniejszymi elementami mitologii. Wytwory natury uznawane są za siedziby pomniejszych bóstw i lokalnych duchów i demonów. W hinduizmie nie istnieje nakaz uczestniczenia w życiu religijnym w świątyniach bóstw, gdzie toczy się jego główny nurt. Ceremonie religijne wokół obiektów lokalnych odbywają się jednak często bez udziału braminów, którzy muszą je tolerować tylko ze względu na skalę zjawiska i duże utrwalenie zwyczaju. Całość kultu w hinduizmie ludowym można podzielić na domowy, indywidualny i świątynny, przy czym ofiara (pudźa) nie zawsze sprawowana jest przez braminów. Święta, festiwale religijne i pielgrzymki mają charakter masowy, łącząc w sobie aspekty religijne ze społecznymi (poczucie wspólnoty duchowej, w nowszych czasach także narodowej), a także rozrywkowe i rodzinne. Ważnym dla wisznuitów obowiązkiem religijnym jest też codzienne publiczne wymawianie imienia swojego bóstwa.
Politeizm i henoteizm ludowy jest wewnętrznie sprzeczny – wielu hinduistów obok kultów rodzinnych, naturalnych i lokalnych wyznaje zarazem religie ogólnoindyjskie, często także zmieszane z elementami magicznymi i zabobonnymi. Każde bóstwo posiada jasno określone funkcje i zakres, w jakim modlitwy do niego mogą być pomocne. Niektórzy religioznawcy dużą liczbę bóstw i znaczny zakres specjalizacji ich funkcji uważają za cechę typową dla religii rolniczych – na mniejszą skale podobne cechy występowały np. w pierwotnej religii rzymskiej. Tak np. w całych Indiach bóstwem szczególnie lubianym jest Ganeśa, uznawany za bóstwo sympatyczne i pomagające rozwiązywać codzienne życiowe trudności, Hanuman przydaje siły fizycznej, i Rama, do którego modli się po śmierci bliskich. Najbardziej istotny dla hinduizmu ludowego jest jednak kult Bogini-Matki reprezentowanej przez różnorodne devi, uznawany nawet za najbardziej istotny składnik właśnie wierzeń ludowych, mimo że we współczesnym hinduizmie występuje we wszystkich systemach religijnych i na wszystkich poziomach sublimacji wierzeń. Postać Bogini-Matki ma charakter przedaryjski, a jej zawsze żywy wśród ludu kult doszedł do głosu po zmierzchu wedyzmu, zwłaszcza za dynastii Guptów, kiedy połączył się z elementami tantryzmu. Ludowe boginie zostały włączone w obręb hinduizmu przeważnie późno, najczęściej jako małżonki bogów i reprezentacje pewnych ich aspektów – w hinduizmie ludowym mają one jednak o wiele bardziej doniosłe znaczenie i czci się je jako bóstwa potężne i samodzielne. Dzieje się tak przede wszystkim dlatego, że dewi często uosabiają życiodajne siły wody, natury i płodności, ich kult jest więc dla wsi szczególnie ważny. Dewi jest wiele, i często trudno je odróżnić – istnieje znany śiwaicki mit głoszący, że Wielka Bogini jest identyczna z Brahmanem, zrodziła Śiwę, Brahmę i Wisznu, po czym objawiła się im jako Lakszmi, Saraswati i Durga zarazem. Prócz wielkich bogiń istnieje także wiele drobniejszych, takich jak wężowa bogini Manasa i Siedem Matek, w dobrym aspekcie opiekujących się połogiem, bydłem, roślinami i dziećmi, w złym mieszkających w lasach, przynoszących głód i choroby, żywiących się winem i surowym mięsem, oraz boginki przypominające greckie nimfy, związane z drzewami, łąkami i potokami.
Nie należy też sądzić, że nauki moralne i rozmaite doktryny filozoficzne i religijne hinduizmu są ludowi indyjskiemu nieznane całkowicie – większość ma dobre pojęcie przynajmniej o zasadach samsary i prawie karmana, stara się rozwijać duchowo, szanować braminów i dążyć do wyzwolenia.

</doc>
<doc id="963160" url="https://pl.wikipedia.org/wiki?curid=963160" title="Fabrizio Serbelloni">
Fabrizio Serbelloni

Fabrizio Serbelloni (ur. 4 listopada 1695 w Mediolanie – zm. 7 grudnia 1775 w Rzymie) – włoski kardynał.
Życiorys.
Pochodził z Mediolanu. Uzyskał doktorat z prawa na uniwersytecie w Pawii w 1718. Inkwizytor na wyspie Malta 1726-30. W 1731 wyświęcony na tytularnego arcybiskupa Patras. Nuncjusz apostolski w Toskanii (1731-34), Kolonii (1734-38), Polsce (1738-46) i w Austrii (1746-54). W 1753 został kardynałem prezbiterem Santo Stefano al Monte Celio. Legat w Bolonii 1754-61. Biskup Albano (1763-74) i Ostii (1774-75). Uczestniczył w konklawe 1758, konklawe 1769 i Konklawe 1774–1775. Zmarł 7 grudnia 1775.
Był członkiem powołanej w 1767 roku przez papieża Klemensa XIII w związku z groźbą przyznania praw dysydentom Kongregacji do Spraw Polskich.

</doc>
<doc id="963166" url="https://pl.wikipedia.org/wiki?curid=963166" title="Giovanni Francesco Albani">
Giovanni Francesco Albani

Giovanni Francesco Albani (ur. 26 lutego 1720, Rzym - zm. 15 września 1803, tamże) – włoski kapłan rzymskokatolicki, kardynał.
Życiorys.
Był synem księcia Soriano Carla Albaniego i Teresy Borromeo, a także prabratankiem papieża Klemensa XI (pontyfikat 1700-1721) oraz bratankiem kardynałów Annibale Albaniego (1682-1751) i Alessandro Albaniego (1692-1779).
Przeznaczony do stanu duchownego, został kolejno protonotariuszem apostolskim (1740), wikariuszem bazyliki S. Maria Maggiore (1742) oraz klerykiem Kamery Apostolskiej. Dzięki wstawiennictwu wuja, kardynała Annibale Albaniego, który był protektorem Polski w Kurii Rzymskiej, król Polski August III Sas rekomendował go do nominacji kardynalskiej.
Papież Benedykt XIV spełnił życzenie polskiego króla na konsystorzu 10 kwietnia 1747, mimo że zaledwie 27-letni Giovanni Francesco nie miał wówczas jeszcze żadnych święceń, a na dodatek dwóch jego wujów było już członkami Świętego Kolegium. W listopadzie 1747 młody kardynał przyjął święcenia subdiakonatu, a w marcu 1748 diakonatu. Święcenia kapłańskie przyjął dopiero w 1759, w związku z promocją z rangi kardynała diakona do rangi kardynała prezbitera. Został członkiem Kongregacji ds. Soboru Trydenckiego, Kongregacji ds. Obrzędów, Kongregacji ds. Egzaminowania Biskupów, Kongregacji Rozkrzewiania Wiary, Kongregacji ds. Immunitetów oraz Fabryki św. Piotra. Po śmierci wuja Annibale w 1751 został ostatnim w historii kardynałem protektorem Polski. Uczestniczył w konklawe 1758. Od 1778 był opatem komendatoryjnym bledzewskim.
W 1760 papież Klemens XIII mianował go kardynałem biskupem Sabiny i osobiście udzielił mu sakry biskupiej. W sporze dotyczącym zakonu jezuitów początkowo opowiadał się za spełnieniem żądań burbońskich dworów, domagających się kasaty zakonu, jednak już podczas konklawe 1769 zaliczany był do projezuickiego stronnictwa zelantów. Był przeciwnikiem wybranego w 1769 papieża Klemensa XIV, do tego stopnia, że odmówił asystowania papieżowi podczas ceremonii.
W marcu 1774 w wyniku śmierci kardynała Cavalchiniego Albani, z racji swego stażu kardynalskiego, objął funkcję dziekana Świętego Kolegium, co zwyczajowo wiązało się z objęciem diecezji Ostia e Velletri. Ponieważ jednak Klemens XIV wyłączył miasto Velletri spod świeckiej jurysdykcji kardynała biskupa, Albani pozostał przy swej dotychczasowej diecezji Porto e S. Rufina, którą otrzymał zaledwie rok wcześniej. Jako dziekan Świętego Kolegium, Albani przewodniczył konklawe 1774–1775 (na którym był jednym z przywódców zelantów) i udzielił sakry biskupiej nowemu papieżowi Piusowi VI. Ponieważ Pius VI odwołał rozporządzenia Klemensa XIV dotyczące Velletri, w grudniu 1775 Albani w końcu zgodził się, zgodnie z obyczajem, objąć diecezję Ostia e Velletri.
W 1789 Albani został członkiem komisji kardynalskiej, która potępiła deklarację czterech arcybiskupów niemieckich z Bad Ems z 25 sierpnia 1786 oraz tezy uchwalone na synodzie w Pistoi we wrześniu 1786. Po wybuchu rewolucji francuskiej wszedł w skład specjalnej kongregacji kardynalskiej ds. sytuacji Kościoła we Francji (1793). Objął także funkcje prefekta Kongregacji ds. Ceremoniału (1791) oraz archiprezbitera bazyliki Santa Maria Maggiore (1795).
Po inwazji francuskiej na Państwo Kościelne w 1798 uciekł najpierw do opactwa Casamari, następnie do Neapolu, a w końcu do Wenecji. Po śmierci Piusa VI w 1799, zgodnie z jego wydanymi jeszcze za życia dyspozycjami, zorganizował w Wenecji obrady konklawe 1799–1800. Nowy papież Pius VII mianował go jednym ze swych legatów z zadaniem przygotowania powrotu do Rzymu. Później uczestniczył jeszcze w negocjowaniu konkordatów z napoleońską Francją oraz Republiką Włoską.
W 1801 jego bratanek Giuseppe Albani (1750-1834) również został mianowany kardynałem.
Zmarł w Rzymie w wieku 83 lat. Pochowano go w bazylice S. Maria Maggiore.

</doc>
<doc id="963172" url="https://pl.wikipedia.org/wiki?curid=963172" title="RSV">
RSV



</doc>
<doc id="963176" url="https://pl.wikipedia.org/wiki?curid=963176" title="Hinduizm a inne religie">
Hinduizm a inne religie

Hinduizm od czasów swoich początków silnie oddziaływał na sąsiednie i wywodzące się z niego religie. Wpływy te miały zwykle charakter wzajemnych oddziaływań. Z hinduizmu wywodzą się dźinizm, buddyzm, adźiwikowie, sikhizm i kilka innych religii, które z różnych względów nie są uznawane za wyznania w pełni hinduistyczne.
Pierwsze dwie założone były przez hinduistów i mają wiele wspólnych elementów z hinduizmem: wiara w karmę, reinkarnację, dążenie do wyzwolenia oraz podobną etykę (jednak nie identyczną; np. etyka dźinijska jest bardziej surowa). Zdarzało się nawet, że uważane były za odłamy hinduizmu. Nie bazują jednak na Wedach (ani na innych świętych pismach hinduizmu) co sprawia, że nie mogą być kultami hinduistycznymi. Dodatkowo uznają innych świętych oraz nie występują w nich hinduistyczne dewy. Adźiwikowie natomiast odłączyli się od dźinizmu (w pierwszych latach tejże religii – jeszcze za życia jej założyciela – Mahawiry) i głoszą oni fatalizm sądząc, że każda dusza i tak osiągnie oświecenie niezależnie od czynów, co jest sprzeczne z nauką hinduizmu (oraz dżinizmu).
Niektóre dewy i dewi hinduistyczne (np. Ganeśa, Saraswati) przedostały się poza Indie do rejonów takich jak Tybet, Chiny, Azja Południowo-Wschodnia, Indonezja, a nawet Japonia i pojawiły się (choć w nieco zmienionej formie) w religiach tamtejszych narodów.
Hinduizm a sikhizm.
Sikhizm również założony był przez hinduistę (nawróconego później na islam) – Nanaka oraz zawiera liczne elementy hinduizmu: typowo wisznuickie bhakti, karma, reinkarnacje, oraz wiarę, że świat to tylko maja. W dodatku Sri Guru Granth Sahib została napisana częściowo przez świętych hinduizmu (np. Kabira) Podstawą sikhizmu jest jednak autorytet Sri Guru Granth Sahib, a nie świętych pism hinduizmu, ponadto sikhowie uznają innych świętych i przywódców duchowych, czczą Boga bezforemnego oraz nie oddają czci awatarom.
Hinduizm a sufizm.
Wpływ hinduistyczny dostrzec można także w sufizmie. Część sufich indyjskich inspirowała się duchową tradycją jogi. Charakterystyczne dla niektórych kierunków sufizmu indyjskiego (zwł. maharashtryjskiego) było łączenie tradycji i religii hinduistycznej i muzułmańskiej.
Hinduizm a religie irańskie.
Religie irańskie i religia Ariów mają wspólne źródła i wiele wspólnych bóstw – hierarchia panteonu i pojęcia religijne były jednak odmienne, a czasem nawet przeciwstawne. Mimo bliskich kontaktów, religie irańskie nie wywarły bardzo dużego wpływu na hinduizm. W okresie panowania Kuszanów powstawały jednak świątynie irańskie w Indiach, nieraz monumentalne. Kuszanowie przyczynili się też do ożywienia niektórych prawie zamarłych kultów aryjskich – największe znaczenie miał tu kult Surji, dla Ariów bardzo istotny, w czasach poaryjskich zanikający, a przywrócony w nowej formie przez Kuszanów i istotny do dziś. W VIII w. do Indii przybyła grupa zaratusztrian uciekających przed naporem islamskim, zwanych Parsami. Przyswoili sobie oni język, ubiór i obyczaje hinduskie, nie zostali jednak włączeni w system kastowy. Jednym z bardziej znanych Parsów był Freddie Mercury. Ponadto, niektórzy zaratusztrianie indyjscy (nawet ich przywódcy religijni) czczą niektórych hinduistycznych świętych, np. Shirdi Sai Babę.
Hinduizm a chrześcijaństwo.
Kontakty indyjsko-chrześcijańskie są dawne, sięgają starożytności. Według legend przyniósł chrześcijaństwo do Indii św. Tomasz Apostoł. Od starożytności, przede wszystkim za sprawą misji syryjskich, żyło wielu chrześcijan na Południu, przeważnie wyznawców różnych nurtów monofizyckich. Ich stosunki z Hindusami były przeważnie pokojowe.
W XVI w. działalność misjonarską w Indiach rozpoczęli katolicy, szczególnie jezuici. Jezuici na mocy doktryny inkulturacji mogli sprzyjać włączaniu nie kłócących się z katolicyzmem elementów kultury indyjskiej i hinduizmu do chrześcijaństwa, co ułatwiało konwersję. Mieli jednak wielu wrogów, tak w Indiach, jak w Europie. Przeciwnicy polityczni Towarzystwa Jezusowego podsycali spór o akomodację, oskarżając jezuitów o synkretyzm – spór ten wiązał się przede wszystkim z Chinami, ale także z Indiami. Wielu jezuitów prowadziło życie typowe dla sadhu i sannjasinów, żyjąc w ascezie wśród ludu indyjskiego i nauczając katolicyzmu za pomocą indyjskiego języka i indyjskich pojęć. Jezuiccy sadhu nawrócili w XVI w. ponad 100000 mieszkańców południowych Indii. Na terenach opanowanych przez Portugalczyków (Goa i Cejlon) nawracanie miało jednak często charakter przymusowy. Jezuici doprowadzili także do kilku dużych unii kościołów chrześcijańskich istniejących w Indiach od starożytności z Kościołem katolickim. Wrogowie jezuitów na Zachodzie doprowadzili jednak do ograniczeń w doktrynie akomodacji (a ostatecznie do kasaty zakonu w XVIII w.), w Indiach natomiast chrześcijanie zaczęli być prześladowani przez władców hinduistycznych i muzułmańskich, co doprowadziło do znacznego ograniczenia ich liczby. Niechęć Hindusów do chrześcijan podsycał fakt, że konwertytami byli często pariasi i reprezentanci niskich dźati dążący do podniesienia w ten sposób swojego statusu społecznego, niektóre działania Portugalczyków oraz niechęć do europejskich obyczajów (zwłaszcza spożywania alkoholu i mięsa). Anglikanie podczas rządów brytyjskich nie podjęli większych wysiłków w celu nawrócenia Hindusów na chrześcijaństwo, a kiedy je podejmowali, starali się, inaczej niż katolicy, europeizować ich, nie odnieśli więc większych sukcesów. Niechęć Hindusów i chrześcijan podsycał fakt, że indyjscy chrześcijanie odnieśli się w XIX w. z dystansem lub wrogo do indyjskiego ruchu niepodległościowego. Do dziś istnieją fundamentalistyczne grupy hinduskie (jak Hindu Mahasabha) odnoszące się do chrześcijan bardzo wrogo, przede wszystkim na tle obaw przed europeizacją Indii. Organizacja ta, posiadająca znaczne wpływy polityczne, wystąpiła z ostrą krytyką zaproszenia do Indii przez indyjskiego premiera w 1986 papieża Jana Pawła II, podczas pielgrzymki organizowała zaś liczne antypapieskie manifestacje.
Wiele elementów chrześcijańskich przeniknęło do tzw. neohinduizmu (tzn. hinduizmu rozwijającego się na Zachodzie lub odnowionego pod wpływem różnorakich doktryn współczesnych i pozaindyjskich). Zmarły w 1833 Ram Mohan Roy uważał Jezusa za jednego z wielkich pośredników do wolności i szczęścia całej ludzkości. zm. w 1884 Keshab Chandra Sen nauczał, że Jezus wcielił się w ciało ludzkie by nauczać wszystkich ludzi o istniejącej w nich boskości. Dla Swamiego Wiwekanady Jezus był boskim objawieniem i inkarnacją Absolutu, co właściwe jest jednak w analogiczny sposób także innym ludziom. Mahatma Gandhi uważał, że tak samo jak słowa Kryszna i Rama, słowo Chrystus wyraża obecność Boga wśród ludzi. Radhakrishnan twierdził, że Chrystus przygotowywał dla ludzkości drogę do odkrycia tego, co w niej boskie. Wielu neohinduistów porównuje nauczanie Chrystusa z nauczaniem Buddy, którym także się inspirują.
W katolicyzmie dużą uwagę na hinduizm zwrócił Sobór watykański II, według którego (DRN 2) hinduizm za pomocą swojej filozofii i mitologii chce jednocześnie przeniknąć i wyrazić niezgłębioność tajemnicy Boga. Sobór ten podkreślił także wartość obecnych w hinduizmie elementów ascetycznych oraz ufności do Boga (występującej zwłaszcza w "bhakti"). W 1964 odwiedził Indie Paweł VI. Renesans od tego czasu przeżywa oparta na dawnych wzorcach działalność jezuitów w Indiach, istnieją też nowe konwersje.
Powstała Komisja do Spraw Dialogu Konferencji Biskupów Indii, która w swojej działalności podkreśla, że Indie jako kraj w którym styka się wiele religii może stać się prekursorem dialogu międzyreligijnego w Kościele. Powstały też *katolickie aśramy, np. :
W Indiach często odbywają się konferencje międzyreligijne organizowane przez katolików, a czasem także przez luteran (np. przez Luterańskie Kolegium Teologiczne w Madrasie).
Papież Jan Paweł II w 1985 odbył spotkanie z przedstawicielami hinduizmu i islamu w Nairobi, a w 1986 odbył pielgrzymkę do Indii, w czasie której spotkał się z hinduistami i przedstawicielami łacińskich, syro-malabarskich i syro-malankarskich wspólnot katolickich.
Dialog międzyreligijny wiedzie jednak także do nadużyć religijnych i teologicznych – z napomnieniem spotkał się m.in. włączający do katolicyzmu elementy hinduistyczne jezuita Anthony de Mello. To, że dialog między religiami nie może być po prostu naśladowaniem, podkreśla szczególnie "List do biskupów Kościoła katolickiego o niektórych aspektach medytacji" (1989) wydany przez Kongregację do Spraw Doktryny Wiary, w którym Kongregacja przestrzega przed praktykami mistycznymi Wschodu, jeśli nie łączą się one w sposób ścisły z modlitwą chrześcijańską.
Hinduizm a judaizm.
Żydzi przybyli do Indii ok. VIII w. za sprawą kontaktów handlowych. Osiedlili się przede wszystkim na wybrzeżu malabarskim, ale także w innych miastach. Społeczność żydowska w Koczinie dzieliła się na białych Żydów (wygnańców z Kranganuru, oraz Żydów europejskich i osmańskich), mających osobne synagogi czarnych Żydów (przypominających kolorem skóry Hindusów) i "meshuhrarim", Żydów należących do najniższych kast. Znaczna koczińska społeczność żydowska przyjęła język malajalam oraz wpisała się w system kastowy. Inną dużą społecznością byli od XVIII w. Żydzi z Bombaju (Bnej Izrael), którzy jednak zatracili swoje zwyczaje i obrzędy, włączając do swojej religii obrzędowość hinduską. Istnieje także żyjąca na pograniczu Indii grupa Bnej Menasze, która uznaje się za Żydów od niedawna.

</doc>
<doc id="963180" url="https://pl.wikipedia.org/wiki?curid=963180" title="Ratusz w Lubece">
Ratusz w Lubece

Ratusz w Lubece – jeden z najznamienitszych przykładów północnoniemieckiej gotyckiej architektury ceglanej. Zbudowany w XIV w., do dziś służy jako siedziba burmistrza miasta Lubeki oraz miejsce obrad lokalnego parlamentu (niem. "Bürgerschaft"). 
Ratusz jest jednym z głównych zabytków lubeckiego hanzeatyckiego Starego Miasta, które w 1987 zostało wpisane na listę dziedzictwa kulturowego UNESCO.
Historia.
Budowę ratusza rozpoczęto około 1230 roku, wkrótce po nadaniu Lubece praw wolnego miasta i ukończono około 1308 roku. Z tego okresu do dzisiaj zachowała się część gotyckiej ściany południowej. 
W 1435 nastąpiła rozbudowa w stylu późnogotyckim, w czasie której wzniesiono z różnokolorowych cegieł reprezentacyjną fasadę (niem. "Schauwand") zwieńczoną serią wieżyczek. Ok. 150 lat później dodano renesansową loggię od strony rynku. W 1594 od strony "Breite Straße" wybudowano renesansowe schody w stylu holenderskim, prowadzące do tzw. "Izby Wojennej" (niem. "Kriegsstube"). Nazwa tej izby zdradza wielki wpływ Hanzy na politykę miasta, które często było uwikłane w konflikty wojenne z państwami Europy północnej.
Budynek ratusza spoczywa na arkadach o sklepieniu krzyżowo-żebrowym, pod którymi wcześniej mieściły się kantory złotników i stała waga miejska. Prace budowlane w ratuszu prowadzono także w 1887 roku gdy zbudowano hol wejściowy z klatką schodową.
W 1942 roku budynek został uszkodzony podczas brytyjskiego nalotu bombowego.
Po dziś dzień ratusz jest siedzibą burmistrza miasta oraz miejscem obrad lokalnego parlamentu. Do kompleksu budynków ratusza należy również Kancelaria (niem. "Kanzleigebäude") usytuowana przy "Breite Straße".
Wystrój wnętrz.
Zaraz za wejściem do ratusza znajduje się przestronne foyer oraz klatka schodowa udekorowana licznymi obrazami przedstawiającymi sceny z historii miasta Lubeki. Po prawej stronie uwagę przykuwa renesansowy portal wykonany w 1574 przez Tönniesa Eversa Starszego. Portal prowadzi do sali audiencyjnej, której wyposażenie zdradza styl przejściowy pomiędzy późnym barokiem a rokoko. Ściany zdobi 10 obrazów alegorycznych autorstwa Stefano Torelli wykonanych w latach 1754-1761.
Właśnie nad salą audiencyjną w średniowieczu znajdowała się sala obrad Hanzy, zastąpiona w 1818 przez pomieszczenia administracyjne.
W skrzydle zachodnim usytuowana jest sala obrad lokalnego parlamentu, przebudowana w 1891 w stylu neogotyckim. W korytarzach znajdują się obrazy przedstawiające byłych burmistrzów i rajców miejskich. Portrety burmistrzów "von Wickede" oraz "von Höveln" przypisywane są lubeckiemu malarzowi z okresu renesansu Hansowi Kemmerowi.

</doc>
<doc id="963190" url="https://pl.wikipedia.org/wiki?curid=963190" title="Synaj Południowy">
Synaj Południowy

Synaj Południowy (arab. جنوب سيناء , trl. "Janūb Sīnā’", trb. "Dżanub Sina") – prowincja gubernatorska (muhafaza) w azjatyckiej części Egiptu. Obejmuje południową część Półwyspu Synaj. Stolicą administracyjną jest At-Tur, natomiast największym miastem jest kurort Szarm el-Szejk. Zajmuje powierzchnię 31 272 km2.
Według spisu powszechnego w listopadzie 2006 roku populacja muhafazy liczyła 150 088 mieszkańców, natomiast według szacunków 1 stycznia 2015 roku zamieszkiwało ją 167 426 osób – najmniej z wszystkich egipskich muhafaz.
Muhafaza Synaj Południowy składa się z 5 okręgów, 8 miast (At-Tur, Szarm el-Szejk, Abu Zanima, Abu Rudajs, Nuwajbi, Dahab, Święta Katarzyna i Ras Sudr), 8 miejscowości i 81 innych osad i wsi.
Gospodarka.
Główną gałęzią gospodarki muhafazy jest turystyka. W mniejszym stopniu wydobycie ropy naftowej i gazu ziemnego w zachodniej części muhafazy, nad Zatoką Sueską.
Turystyka.
Synaj Południowy to przede wszystkim region turystyczny, składający się z ośrodków wypoczynkowych, kurortów – miast i miejscowości – leżących głównie na zachodnim brzegu Zatoki Akaba, a także kilku zlokalizowanych na wschodnim brzegu Zatoki Sueskiej. Region ten to główna część Riwiery Morza Czerwonego. Panują tu korzystne warunki klimatyczne, kiedy przez cały rok świeci słońce (w najchłodniejszym miesiącu – lutym temperatura powietrza w dzień wynosi ok. 25 °C, a wody w morzu ok. 22 °C, w najcieplejszym miesiącu – sierpniu – temperatura powietrza wynosi od 35 do 40 °C, a wody powyżej do ponad 35 °C), jednak niska wilgotność powietrza (ok. 4%) pozwala na znoszenie takich temperatur. Opady deszczu należą tu do niezwykłej rzadkości, suche i ciepłe powietrze jest we wszystkich porach roku. Woda morska jest niezwykle czysta i przeźroczysta. Widoczność w morzu osiąga 30 m i można się w nim kąpać przez cały rok. Z tego powodu gospodarka turystyczno-sportowo-krajoznawcza działa tu przez cały rok. Przy wybrzeżu spoczywa ponad 50 wraków statków, które są atrakcją dla nurków.
Są tutaj setki raf koralowych dostępnych zarówno dla początkujących i doświadczonych nurków, jak również dla uprawiających snorkeling. Rafy te z przepiękną fauną i florą, są dostępne zarówno z brzegu oraz z łodzi; miejsca te są na ogół oznakowane bojami. Wysokie góry nad Zatoką Akaba schodzą 1800 m w głąb morza. Zatoka Sueska jest natomiast stosunkowo płytka (100 m), ale również w południowej części – jest pełna raf koralowych.
Synaj Południowy posiada 610 km wybrzeża morskiego.
Transport.
Na terenie muhafazy istnieje 1650 km dróg utwardzonych (asfaltowych). Najważniejsze z nich to droga "nr 34" (Suez – Szarm el-Szejk), "nr 35" (Szarm el-Szejk – Taba), "nr 37" (Wadi Fejran – Święta Katarzyna), "nr 36" (Święta Katarzyna – Ain Hudra), "nr 37" (Nuwajbi – Ras an Nakb), "nr 312" (Asl – Al-Dżaranda), "nr 33" (Ras Sidr – Sadr al-Hiltan), "nr 32" (Sinn Biszr – Przełęcz Mitla).
Przyroda.
Na terenie muhafazy rośnie ponad 65% gatunków roślin skatalogowanych na terenie całego kraju oraz 32 gatunki zwierząt nie występujących nigdzie indziej na świecie, m.in. niektóre odmiany hien i koziorożców.
W ciepłych wodach morskich występują koralowce, ponad 250 różnych raf koralowych (m.in. "Great Brain" – jeden z największych koralowców na świecie), namorzyny (jedne z najbardziej wysuniętych na północ na świecie), żyje tu ponad 1000 gatunków ryb, m.in. ryby pelagiczne, delfiny, żółwie morskie, rekiny wielorybie, karanksy i barakudy.
Ponad 30% powierzchni muhafazy stanowią rezerwaty przyrody i parki narodowe. Na terenie muhafazy ulokowany jest "Park Narodowy Ras Muhammad", "Park Narodowy Świętej Katarzyny" oraz 3 rezerwaty przyrody: "Rezerwat Taba", "Rezerwat Nabk", "Rezerwat Abu Dżallum".

</doc>
<doc id="963195" url="https://pl.wikipedia.org/wiki?curid=963195" title="Pieśń Salomona">
Pieśń Salomona



</doc>
<doc id="963200" url="https://pl.wikipedia.org/wiki?curid=963200" title="Bechcice-Parcela">
Bechcice-Parcela

Bechcice-Parcela – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="963201" url="https://pl.wikipedia.org/wiki?curid=963201" title="Hinduizm a kultura">
Hinduizm a kultura

Hinduizm a kultura – zagadnienie związków hinduizmu z kulturą hinduistów, jak też ogólnie Hindusów. Ze względu na swój całościowy charakter oraz długi okres wpływów hinduizm wpływał na kształtowanie się kultury – literatury, sztuki i filozofii swoich wyznawców.
Hinduizm a filozofia indyjska.
Prawie wszystkie kierunki filozoficzne w Indiach powstały na tle religijnym – zaczątki myśli filozoficznej były obecne już w braminizmie (wczesne upaniszady), rozwinęły się natomiast na gruncie hinduistycznym lub w religiach wywodzących się z hinduizmu (buddyzm, dźinizm). Nie wolna od wpływów dawniejszej myśli indyjskiej jest także filozofia muzułmańska w Indiach.
Bliskim odpowiednikiem używanego w cywilizacji śródziemnomorskiej terminu „filozofia” jest sanskrycki termin darśana (ogląd, pogląd, stosunek do rzeczywistości). Cel darśany jest religijny – ma ona doprowadzić do wyrwania się z łańcucha wcieleń ("saṃsāry") poprzez uzyskanie wiedzy (widja, "vidyā") o naturze rzeczywistości. Podstawowym założeniem darśany, występującym niemal we wszystkich jej kierunkach, jest właśnie to, że poza rzeczywistością poznawalną zmysłowo jest jeszcze jakaś inna rzeczywistość, doskonalsza i bardziej rzeczywista. W związku z tym rzeczywistość zmysłowa jest w jakimś, różnym dla różnych szkół darśany sensie iluzoryczna. Dlatego też w indyjskich koncepcjach filozoficzno-teologicznych nie występuje stworzenie "ex nihilo" ani monoteistyczny Bóg-stwórca. Można mówić jedynie o manifestowaniu się świata i jego początku, w miejsce śródziemnomorskiej koncepcji Boga występuje natomiast Īśvara. Człowiek zależny jest nie tyle od Iśwary, ale raczej od skutków swoich decyzji wynikających z prawa karmana, na podstawie których musi przyjmować różne wcielenia. To, co przyjmuje te wcielenia, bywa określane różnie – może to być umysł, dusza, wewnętrzny organ świadomości lub nawet ciało subtelne. Człowiek może jednak uwolnić się z łańcucha wcieleń, np. za pomocą praktyk ascetycznych lub mistycznych – praktyki takie skodyfikowane są przede wszystkim w jodze.
Głównym czynnikiem podziału szkół darśany jest przyjmowanie lub odrzucanie karmana. Systemy „ortodoksyjne” ("kriyāvādin") przyjmują jego istnienie, nieortodoksyjne ("akriyāvādin") odrzucają. Do systemów typu akriyāvādin należą "cārvāka" (materializm, zob. lokajata), "adźnanika" (agnostycyzm) i "adźiwika" (fatalizm). Wśród systemów kriyāvādin rozróżnia się z kolei systemy przyjmujące autorytet wed systemy ściśle ortodoksyjne ("āstika") i odrzucające go systemy nieortodoksyjne ("nāstika"). Do systemów ściśle ortodoksyjnych należą "wedanta", "sankhja", "njaja", "wajśeszika", "mimansa" i "joga". Tworzą one trzy systemy: wedanta-mimansa, joga-sankhja i njaja-wajśeszika, przy czym szkoły tworzące ostatni system uległy przemieszaniu. Do grupy nāstika należą systemy filozoficzne buddyzmu i dżinizmu, wymagające osobnego omówienia.
Mimo że ściśle ortodoksyjne szkoły darśany uznają autorytet Wed, podobnie jak dla codziennej pobożności hinduistów nie mają one dla nich jednak większego znaczenia praktycznego. Uznawane za usłyszane przez ryszich i nazywane dlatego „śruti” teksty wedyjskie nie niosą zresztą ze sobą treści filozoficznych – pojawiają się one dopiero w upaniszadach, tekstach o charakterze mistycznym, głoszących jedność atmana (zasady jednostkowej, porównywalnej do śródziemnomorskiej duszy ludzkiej) i brahmana (zasady ogólnej, porównywalnej do śródziemnomorskiego Absolutu). Spośród późniejszych tekstów sakralnych, należących do tradycji ("smrti"), wątki filozoficzne pojawiają się głównie w Mahabharacie, zwłaszcza w jej części – Bhagawadgicie.
Wedanta.
Wedanta („koniec wed”) jest najbardziej rozwiniętym pojęciowo system ściśle ortodoksyjnej filozofii indyjskiej. Dzieli się na kilka szkół, reprezentujących bardzo zróżnicowane stanowiska. Szkoły wedanty starają się bardzo ściśle przedstawiać treść pism sakralnych hinduizmu, zwłaszcza Upaniszad i Bhagawadgity, a także sutr filozofa Bādarāyaņy (ok. III w.). Szkoły wedanty łączy także to, że uznają one istnienie Brahmana jako rzeczywistości absolutnej i przyczyny istnienia świata, a także to, że wiedza o Brahmanie prowadzi do wyzwolenia, które jest celem życia ludzkiego. Zgodne w poglądach na naturę Brahmana i cel życia, szkoły vedānty różnią się przede wszystkim co do natury rzeczywistości zmysłowej. Najważniejsze z nich to adwajta („monizm”, dosł. „niedwójnia”), reprezentowana przez Gaudapadę i Śankara (VIII w.), "viśishṭādvaita" („monizm z podporą”) reprezentowana przez Ramanudźę (XI w.), "śuddhādvaita", reprezentowana przez Wallabhę (1479–1531) oraz dwaita („dualizm”) reprezentowana przez Madhwę (XIII w.). Według "advaity" Śankary rzeczywisty jest Brahman, a świat zjawiskowy nie jest rzeczywisty, jest iluzją (māyā), jego natura jest jednak niemożliwa do określenia w języku – maja jest zarazem sat i asat, „rzeczywista” i „nierzeczywista”. Śankara główną drogę do wyzwolenia upatrywał w wiedzy, praktykom mistycznym i dobrym uczynkom przypisując mniejsze znaczenie. Szkołą głoszącą poglądy przeciwne do "adwaity" Śankary jest "dwaita" Ramanudźy. Według Ramanudźy rzeczywistość zjawiskowa istnieje, a jedność między Brahmanem a Atmanem nie jest absolutna. Dlatego też jego filozofia jest ściśle teistyczna – podkreśla potrzebę kultu Iśwary, a dobrym uczynkom przypisuje tę samą rolę na drodze do wyzwolenia, co wiedzy.
Mimansa.
Bliskim wedancie kierunkiem filozoficznym jest mimamsa (mimansa), której twórcą jest Dźajmini (ok. III w. p.n.e.). Mimansa jako jedyna darśana zajmuje się starszymi częściami wed, przeprowadzając szczegółową analizę opisanych w niej rytuałów ofiarnych, przydając im złożoną interpretację alegoryczną. Celem mimansy jest więc wytworzenie takiej interpretacji i metody interpretacji Wed, która potwierdzałaby ich nieomylność i nadprzyrodzony charakter. Według mimamsy Wedy są odwieczne i stanowią transcendentną wobec rzeczywistości zmysłowej substancję, tożsamą z dharmą. Za pomocą pojęcia dharmy mimasa określa naturę rzeczywistości zmysłowej – przedmioty (a zwłaszcza teksty, gesty itp.) są dharmą, o ile spełniają rytuał. Rzeczywistość to powiązanie przedmiotów z wedami, przedmioty są rzeczywiste o ile realizują dharmę. Dlatego też mimasa drogę do wyzwolenia upatruje w rygorystycznie ścisłym przestrzeganiu rytuału, dzięki czemu można uzyskać dharmę, tożsamą z wedami.
Njaja i wajsieszika.
Nyaya i vaiśesika, kształtujące się już w VIII–V w. p.n.e., są na tyle bliskie, że stopiły się w jeden system, przy czym nyaya reprezentuje jego aspekt metodologiczno-epistemologiczny, vaiśesika natomiast aspekt ontologiczny. Ontologia systemu jest pluralistyczna – uznaje on wielość bytów, które można podzielić na kategorie. Nyaya-vaiśesika dokonuje tu szczegółowej analizy kategorialnej, wyróżniając dziewięć substancji, z których pięć pierwszych („żywioły”) stanowi nośniki atrybutów, uznawanych za jedną z kategorii. System uznaje także, że każdy przedmiot (także przedmioty duchowe i psychiczne) jest rozciągły w przestrzeni oraz składa się z niepodzielnych i niezmiennych atomów, których łączenie się jest przyczyną zmienności w świecie. Szczególną cechą systemu jest to, że rozwinął on indyjską logikę, pomimo mniejszej ścisłości zbliżoną do logiki arystotelesowskiej.
Sankhja.
Samkhya (sankhja) skupia się szczególnie na filozofii umysłu. Zaczęła się rozwijać około I w. p.n.e., ale ugruntowaną postać nadał jej Iśwarakryszna w V w. W samkhji obecny jest dualizm świadomości, uznawanej za niezmienną (Purusza) i uznawanej za zmienną materii (Prakryti) oraz szczegółowe analizy tych pojęć i relacji między nimi. Prakryti to nie tylko materia w sensie stricte fizykalnym, ale także materia subtelna, intelekt (buddhi) czy umysł (manas). Znajduje się ona w równowadze tworzonej przez trzy cechy (guna) – sattwę („uświadamianie”), radźas („aktywność”) i tamas („bierność”) – gdy równowaga ta jest zmącona, prakryti manifestuje się jako kolejne dwadzieścia trzy elementy (tattwa). Źródłem zniewolenia jest brak świadomości, zmieszanie świadomości ze sferą materialną – wyzwolenie polega nie na uświadomieniu sobie jedności (jak w wedancie), ale na uświadomieniu sobie dwoistości umysłu i materii, dokonywanego na drodze analizy różnych stopni ich wzajemnego zmieszania.
Joga.
Charakter mistyczny ma joga. Jest to różnorodny system technik mistycznych i ascetycznych, z których tylko część ma charakter filozoficzny, a których głównym reprezentantem jest Patandźali (ok. II w.). Joga jako filozofia mistyczna bazuje w dużej mierze na aparacie pojęciowym wypracowanym przez samkhję, nadaje mu jednak charakter praktyczno-techniczny, ściśle ukierunkowany na wyzwolenie. Wyzwolenie dokonywane jest podobnie jak w samkhji, poprzez osiąganie różnych stopni zrozumienia relacji prakryti do purusy aż do całkowitego zrozumienia ich odmienności – przy czym w jodze proces ten ma charakter prenego rodzaju drogi mistycznej i jest wspomagany przez złożone techniki medytacyjne, a nawet ułatwiające je ćwiczenia fizyczne (asany) i oddechowe (pranajama) oraz zasady moralne (jama i nijama). Główne stopnie tej drogi to pratjahara, dharana – przykucie uwagi, dhjana – kontemplacja i samadhi – wzmożona kontemplacja, zbliżona do mistycznej iluminacji. Przedstawiony tu obraz jogi jest jednak ogólny, ze względu na jej znaczną niejednorodność tak jako kierunku filozoficznego, jak i jako praktyki religijnej.
Hinduizm a sztuka indyjska.
Sztuka indyjska związana jest silnie tak z religiami wywodzącymi się z Indii, jak i z religiami napływowymi. Szczególnie istotna jest architektura islamska, która osiągnęła syntezę architektury lokalnej i arabsko-perskiej – niniejszy artykuł koncentruje się jednak na architekturze związanej z hinduizmem. Sztuka indyjska poddana była wpływom zewnętrznym – (być może) mezopotamskim, perskim oraz hellenistycznym i arabsko-perskim, sama zaś stała inspiracją dla sztuki Indonezji, Birmy, Tybetu, Cejlonu, Nepalu, Indochin, a w dużej mierze także Chin, Japonii i Korei, zwłaszcza (ale nie tylko) za pośrednictwem buddyzmu. Jak w wielu dziedzinach kultury indyjskiej, w sztuce obowiązują dokładne, ściśle sformalizowane kanony, zawarte w wielu traktatach artystycznych ("śilpasastry"). Estetyka "śilpasatsr" koncentruje się na teorii smaku ("rasa"), rozumianego jako wysublimowane, bezosobowe doznanie estetyczne wynikające z odprzedmiotowienia rzeczywistości, prowadzące tak twórcę, jak i odbiorcę do doznania mistycznego. Artysta nie ma kopiować ani natury, ani własnych przeżyć, ale powinien starać się oddać niezmienną istotę rzeczy. Pomocne jest w tym także mające dla sztuki indyjskiej duże znaczenie wykorzystanie form abstrakcyjnych, takich jak mandale i jantry. Mimo znacznej konwencjonalizacji, regionalne i historyczne zróżnicowanie sztuki indyjskiej jest bardzo duże.
Dla prehistorii Indii charakterystyczne jest długie trwanie paleolitu i nałożenie się neolitu i epoki żelaza, na Południu paleolit trwał dłużej, a reprezentowały go zwłaszcza kultury Dekanu. W badaniach nad sztuką cywilizacji doliny Indusu ze względu na barak znajomości kontekstu kulturowego (w tym pisma) i chronologii nie ma pewności, które z zachowanych dzieł mają charakter religijny. Istnieje jednak wiele hipotez identyfikujących zachowane przedmioty (takie jak pieczęcie i rzeźby) z bóstwami, także późniejszymi bóstwami hinduizmu, takimi jak Śiwa. Z pewnością wiele wyobrażeń przedstawia Boginię Matkę i lingama, nieobecne w okresie wedyjskim, ale bardzo ważne dla późniejszego hinduizmu. Nie zidentyfikowano żadnych obiektów, które mogłyby być uznane za świątynie. Z okresu aryjsko-wedyjskiego nie pozostały żadne znaczące ślady kultury materialnej, podobnie jak z czasów Mahawiry i Buddy – budownictwo kamienne w Indiach rozpoczęli dopiero Maurjowie.
Znanymi zabytkami z czasów panowania Aśoki są jego wyryte na kamieniu edykty rozsiane po prawie całych Indiach. W okresie Maurjów rozwijała się przede wszystkim sztuka buddyjska. Od czasów Mauriów etapy rozwoju sztuki indyjskiej określa się zazwyczaj nazwami dynastii – Śungów, Satawahanów (Andhrów) – dzielony na styl wczesny i późny, Kuszanów – dla którego głównymi ośrodkami były Mathura i Gandhara. Na rzeźbę indyjską przed panowaniem Guptów znacznie wpłynęły kanony rzeźby greckiej. W IV-VI wieku trwała epoka klasyczna (epoka Guptów), w której uformowały się najważniejsze kanony ikonografii indyjskiej. W ciągu kilku pierwszych wieków po Guptach największe znaczenie miały style dynastii Palów i Senów w Bengalu i Biharze oraz styl Pallawów w Tamilnadu i style Ćalukjów i Rasztrakutów.
Okres od ok. X w. nazywany jest umownie „średniowieczem indyjskim”. W okresie tym miało miejsce polityczne rozdrobnienie Indii, nazwy szkół pochodzą więc od regionów – na Północy wyróżnił się styl Kaszmiru, Orisy, Bundelkhandu i inne, na Południu dynastie były silniejsze, a znaczenie miał styl Ćolów w Tamil Nadu i Hojsalów w Karnatace. W Sułtanacie Delhijskim rozpoczęła się sztuka indo-muzułmańska, która osiągnęła rozkwit za panowania Mogołów – w okresie tym ostoją rodzimej sztuki indyjskiej były lokalne państwa hinduskie, zwłaszcza Królestwo Widźajanagaru. Po upadku Mogołów różne wzorce indyjskie łączyły się ze sztuką zachodnią (zwłaszcza angielską) w eklektyczne mieszanki. Ruch narodowy przyniósł pewne odrodzenie sztuki indyjskiej, na którego gruncie ważny jest zwłaszcza renesans bengalski.
Architektura.
Pierwsze zabytki architektury indyjskiej epoki Mauriów to stupy (przeważnie buddyjskie, ale także dźinijskie) i groty (z początku należące przede wszystkim do sekty adźiwików). Najstarszych stup zachowało się niewiele – miały one charakter budowli półkolistych, często monumentalnych, służyły do przechowywania relikwii. Jedną z najbardziej znanych jest stupa z Sańći z III w. p.n.e. Groty, nawiązujące do architektury perskiej tego okresu, były wykonane precyzyjne, choć naśladowały architekturę drewnianą – do najstarszych należą Barabar i Nagradźuni. Miały dokładnie wypolerowane ściany wewnętrzne i zewnętrzne, pojawiają się zdobienia w kształcie podkowy oraz pierwsze specyficzne tzw. okna "ćajtji kudu" (grota Lomasa Rysziego). W okresie Śungów i Satawahanów stupy są bardziej rozbudowane i trwalsze – należały do nich stupy w Bharhucie i Sańći. W okresie Gandhary stupy otaczały świątynie, a całość była otoczona dekoracją rzeźbiarską. Stupy w stylu amarawati cechowały się bardzo bogatą dekoracją balustrad i całości (Amarawati, Dźagajapetta, Goli, Nagardźuni). Od II w. istniały już w Indiach obiekty architektoniczne nowego typu – świątynie ("ćajtja") i klasztory ("wihara"), nadal związane przede wszystkim z buddyzmem. Były wydrążone w skale, a ich plany przypominały one bazyliki wczesnochrześcijańskie, pyły nakryte stropem, a nawy boczne posiadały pseudosklepienia łukowe i kolebkowe, w absydzie natomiast znajdowały się stupy, które wierni mogli obchodzić. Najbardziej znane przykłady "ćajtji" znajdują się w Ghatach Zachodnich (Adźanta, Bhata, Karli), najbardziej znane "wihary" (składających się przeważnie z sali od trzech stron otoczonej celami mnichów, a od frontu ozdobionych kolumnadą) to Kanheri, Nasiku oraz dźinijski zespół Khandagiri – Udajagiri. Istniały także budowle zoroastriańskie, jak świątynie ognia w Dźandialu i Taksili i słońca na przełęczy Chajr-chana.
Najstarsze znane świątynie hinduizmu pochodzą z VI w. i stanowią przebudowane świątynie buddyjskie – powstały one w Dekanie za panowania Ćalukjów (np. Ajhole). Choć to z tego okresu pochodzą najważniejsze obiekty buddyjskie Ellury i Adźanty, w okresie klasycznym w związku z rozwojem architektury skalnej rozpoczął się proces formowania głównych typów świątyń hinduistycznych. Jedne z pierwszych tego typu budowli znajdują się w Taksili i Mirpur Khas – charakteryzują się one dominującym nad bryłą cokołem wieżowym zdobionym płaskorzeźbami stiukowymi i ozdobnymi cegłami. W czasach Guptów wykształciły się daw główne typy świątyń wolnostojących, kamiennych i ceglanych – proste budowle na planie kwadratu ("garbhagryha") z dachem płaskim (np. Tigowa, V w.) i świątynie wieżowe na planie kwadratu (np. Deogarhu, VI w.). Pierwsze charakteryzuje oparty na dwóch lub czterech filarach portyk zawierający wyobrażenia bóstw i dostępny jedynie dla kapłanów, drugie sanktuarium otoczone galerią i nakryte wysoką wieżą. Istnieje jeszcze jeden, rzadszy typ, występujący za panowania Palawów – są to świątynie na planie krzyża (np. Parhapur, X w.). Wiek VIII i IX przynosi szczególnie wspaniałe świątynie Śiwy Maheśamurtiego na Elefancie i monumentalną wydrążoną w skale świątynie Kajlasanathy należącą do zespołu w Elurze. Już od VII w. zaznacza się podział na style architektoniczne Północy ("nagara") i architekturę Południa ("drawida"), na wieki różnicujący odtąd architekturę sakralną i świecką Indii.
W stylu "nagara" wykształciło się kilka zróżnicowanych szkół regionalnych, z których największe znaczenie miały szkoła Malwy, szkoła Gwalijaru, szkoła Khadźuraho, szkoła Orisy, szkoła Radźasthanu i szkoła Kaszmiru. Wszystkie szkoły północy charakteryzowały się kwadratowym planem głównej sali kultowej (mandapa) i wieżowym dachem (śikhara) wieńczącym tę salę. Szkoła Malwy (X-XV w., np. świątynia Udajeśwary w Udajpurze) charakteryzuje się specyficznym typem "śikhary", w której ściany wbudowane są pomniejszone modele całej świątyni. np. Szkoła Gwalijaru rozwijała się między wiekiem VIII i XII – do jej najważniejszych dzieł należą świątynie Sas Bahu w Gwaliorze i świątynie śiwaickie w Mahua i Indaurze. Szkołę Kadźuraho charakteryzują zminiaturyzowane "sikhary" umieszczone w narożach, nadające budynkowi opływowy kształt, oraz bogata dekoracja rzeźbiarska – zachowało się ok. 20 świątyń w tym stylu. Szkoła Orisy rozwijała się między VII a XIII w., starsze świątynie to np. świątynia Paranaśuramy (VII w.) i Mukteśwary (X w.) w Bhubaneśwarze, nowsze to świątynia Dźahannathy w Puri i (XII w.) i Świątynia Surji w Kornaku (XIII w.), w kształcie rydwanu.
Rzeźba.
Z rzeźby cywilizacji doliny Indusu zachowały się liczne gliniane figurki Bogini-Matki, pewna ilość płaskorzeźb pieczęciowych oraz popiersia, być może przedstawiające kapłanów. Z epoki aryjskiej nie zachowały się żadne znaczniejsze pozostałości kultury materialnej – o istnieniu rzeźby drewnianej świadczy sposób wykonania wczesnej rzeźby kamiennej. Klasyczna rzeźba indyjska rozwijała się od epoki Mauriów. Jest ona bardzo ściśle związana z architekturą – świątynie indyjskie stanowią w istocie rozbudowane kompozycje rzeźbiarskie złożone z reliefów płaskich (umieszczanych na fryzach i dachach, przedstawiających przeważnie kompozycje o treści mitologicznej) i reliefów wypukłych (umieszczanych w niszach i w ścianach świątyń, także przedstawiające przede wszystkim bogów). Rzeźba pełna, również o charakterze kultowym, lokalizowana jest w świątyniach, ale także w domach – wykonana jest nie tylko z kamienia, ale też z drewna, gliny, kości słoniowej i metali.
Charakterystycznymi obiektami epoki Mauriów są wolnostojące kolumny Aśoki, nawiązujące do rzeźby perskiej, wykonane najczęściej z polerowanego piaskowca, rozsiane po prawie całych Indiach i zawierających kute symbole buddyjskie i słynne edykty władcy, ozdobione często rzeźbami zwierząt, zwłaszcza lwów. Znanym przykładem rzeźby pełnej są rzeźby „jakszów” z Didargandźu, stanowiące prawdopodobnie jedno ze źródeł późniejszych wyobrażeń Buddy. Rzeźba epoki Śungów to przede wszystkim rzeźba buddyjska, zawierająca motywy z wierzeń wcześniejszych, takie jak przedstawienia jakszów i jaksziń – pod względem technicznym nie uwolniła się jeszcze całkowicie od wpływów rzeźby drewnianej. Bardziej dojrzała jest rzeźba I w. p.n.e., np. charakteryzująca się precyzją drobnych płaskorzeźb i mniej schematycznym modelunkiem dekoracja stupy w Sańći. W II w. pojawiły się ludzkie przedstawienia Buddy, reprezentowane przez szkoły Gandhary (cechy hellenistyczne, irańskie i indyjskie), Mathury (reminiscencje wyobrażeń jakszów; miękki modelunek i zmysłowość kształtów) i Amarawati (reliefy narracyjne, lepsze operowanie perspektywą), rozwijała się także rzeźba dźinijska.
Sztuka buddyjska w epoce Guptów rozwijała się nadal – przede wszystkim jako kontynuacja stylu Gandhary. W rzeźbie hinduistycznej wprowadzono ścisłe zasady formalne. Dzięki zasadzie "tribhangi", czyli potrójnego przegięcia ciała – na linii głowy, tułowia i nóg – rzeźby nabrały dynamizmu i giętkości. Wyróżniają się wyobrażenia Wisznu z Deogarhu, w którym bóstwo przedstawione jest jako spoczywające na wężu Śeszy, i relief z Udajagiri, przedstawiające Wisznu pod postacią dzika. Rzeźba zachodu Indii miała charakter monumentalny – przykładem może być popiersie Śiwy Maheśamurtiego z Elefanty (VII w.). Z okresu Guptów zachowały się także terakotowe płyty zdobiące świątynie hinduistyczne i buddyjskie oraz metalowe rzeźby Buddy. Do rzeźby Guptów nawiązywała rzeźba wschodnioindyjska w stylu Palów i Senów, rozwijająca się między VIII a XII w., głównie w Nalandzie i Kurkiharre. Bóstwa buddyjskie i hinduistyczne w otoczeniu bóstw pomniejszych i Awatarów przedstawiają stele z błękitnego łupku. Kolejne style mają bardziej dekoracyjny charakter, typowa dla nich jest opasująca postać girlanda i zakończenie steli w formie liścia. Istniały też rzeźby odlewane z brązu metodą wosku traconego. Od X w. bardzo typową formą ikonograficzną jest tzw. „Budda strojny”.
Znacznym przemianom uległa rzeźba Północy w wieku IX, gdy pojawiły się lokalne szkoły rzeźbiarskie takie jak szkoła Khadźuharo czy Orisy. Nadal stosowały one zasadę "tribhangi", w rzeźbie jako integralnej części architektury nabrało wielkiego znaczenia operowanie światłocieniem, a kompozycja stała się elegancka i swobodna. Od XI w. rzeźba stała się jednak nadmiernie wystylizowana, a posągi ołtarzowe nadmiernie statyczne. Podobnie rzeźba dźinijska tego okresu stała się schematyczna. Rozwój stylów zbliżonych do Khadźuraho i Orisy powstrzymały muzułmańskie najazdy, w wieku XV następuje jednak odrodzenie zbliżonych stylów rzeźbiarskich w Gudźaracie i Radźasthanie.
Rzeźba Południa osiągnęła dojrzałość wcześnie (w czasach Pallawów) i rozwijała się bez większych zakłóceń. Z okresu Pallawów pochodzą wykute w granitowym bloku skalnym wielkofigurowe kompozycje monumentalne z Mahabalipuram ("Asceza Ardźuny"). W rzeźbach z Mahabalipuram "Durga zabijająca Mahiszę" i "Kriszna dojący krowy" zwraca uwagę wydobycie ruchu za pomocą światłocienia i lekkie zarysowanie postaci. Epoką największego rozwoju rzeźby Południa była rzeźba Ćolów z X-XIII w. (Tańdźawur, Darasuram, Gangajkondaćolapuram). Przede wszystkim na południu rozwija się także rzeźba brązowa, odznaczająca się dobrym opracowaniem detali, harmonią proporcji i wyczuciem ruchu – należą do niej dość liczne przedstawienia tańczącego czterorękiego Śiwy o głowie otoczonej aureolą ("Śiwa Nataradźa"). Istotna jest także rzeźba Karnataki okresu Hojsalów, wykonana często w kamieniu mydlanym, o bogatej ornamentyce roślinnej i antropomorficznej. Późniejsze style rzeźby indyjskiej są wtórne i nie dorównują już rzeźbie tzw. „średniowiecza indyjskiego”.
Malarstwo.
W związku z niesprzyjającym klimatem Indii i dominacją rzeźby jako ornamentu architektonicznego zabytków malarstwa indyjskiego jest mniej niż zabytków architektury i rzeźby, a spośród tych, które istnieją większe znaczenie mają iluminacje niż malarstwo monumentalne. Malarstwo monumentalne reprezentują przede wszystkim freski "al secco" (a dokładniej tzw. „fresk azjatycki”), zwłaszcza buddyjskie, ale nie tylko – należą do nich np. malowidła buddyjskie w Adźancie (między II w. p.n.e. a VIII n.e.), malowidła z V w. takie jak "Bodhisattwa Padmapani" i "Powrót Buddy do Kapilawatsu", nawiązujące do stylu Adźanty malowidła z Elury, takie jak obraz Śiwy w świątyni Kajlasanathy (Około VIII w.), malowidła w stylu Ćolów w Tandźawurze (świątynia Bryhadiśwary, 1010), oraz łączące styl Ćolów i styl Adźanty malowidła w Sitannawasalu (IX w.), charakteryzujące się użyciem nasyconych zieleni i brązów oraz wydłużonymi rysami postaci.
Od XI wieku dużego znaczenia w sztuce indyjskiej nabrały iluminacje, wykonywane początkowo na liściach palmowych, korze i tkaninie, a od wieku XIV także na papierze. Największe znacznie miały szkoła bengalska, szkoła gudźaracka, szkoła mogolska i szkoła radźpucka. Szkoła bengalska (XI-XII w.) charakteryzowała się ubóstwem palety, dużą plastycznością postaci i dbałością o szczegóły – ilustrowała teksty buddyjskie. Szkoła gudźaracka (XII-XVII w.) najbardziej znana jest z ilustracji do ksiąg dźinijskich, ale ilustrowała także księgi hinduistyczne – charakteryzowała się silną stylizacją twarzy, a zwłaszcza przerysowaniem oczu, obfitością złoceń i ozdób, charakterystycznym czerwonym (a od wieku XV także niebieskim) tłem i chińską lub perską stylizacją pejzażu. Szkoła mogolska, tworzona na dworze Wielkich Mogołów, ilustrowała tak teksty islamskie, jak i hinduistyczne, w obu przypadkach czerpiąc tak z arabsko-perskich, jak i indyjskich tradycji artystycznych iluminacji. Z syntezy stylowej dokonanej w szkole mogolskiej czerpały szkoły malarskie radźatów indyjskich, zwłaszcza szkoła radźpucka.
W wieku XIX nastąpił upadek tradycyjnego malarstwa indyjskiego spowodowany wtórnym naśladownictwem malarstwa Zachodu. Na przełomie wieku XIX i XX zrodził się jednak (przede wszystkim w Bengalu) ruch odrodzenia klasycznych tradycji malarstwa indyjskiego – inspiratorem tego ruchu i jednym z ważniejszych reprezentantów był Abanindranath Tagore. Indyjska sztuka XX w., wyrastająca z tego odrodzenia, stara się łączyć treściowe i techniczne inspiracje Zachodu i Wschodu – reprezentują ją np. Rabindranath Tagore, Jamini Roy i Amrita Sher-Gil.
Hinduizm a muzyka indyjska.
Muzyka Indii jest ściśle powiązana z religią. Muzyka liturgiczna bardzo istotna była już w okresie wedyjskim – wśród wszystkich złożonych czynności rytualnych największe znaczenie miały śpiew i recytacja, a odpowiednia, dokładna intonacja słów uznawana była za nośnik siły kosmicznej. Z takiego pojmowania słowa i dźwięku wywodzi się występujące w hinduizmie utożsamienie go z zasadą kosmiczną, której część znajduje się także w każdym poszczególnym człowieku. Muzyka ma dzięki temu możliwość oddziaływania na świat i ludzi, czy to umożliwiając im działania magiczne, czy to prowadząc ich do zjednoczenia z tą zasadą. Muzyka indyjska ma charakter misteryjny, muzyk traktuje swoje dzieło jako ofiarę dla bogów, a uczestniczący w tej ofierze słuchacze mogą dzięki niej odnajdywać swoją prawdziwą naturę. Ze względu na przeświadczenie o związku słowa ze światem supranaturalnym śpiewacy mają w Indiach wyższy status niż instrumentaliści, a z instrumentów najbardziej cenione są te, których dźwięk przypomina głos ludzki, takie jak "vina" przypominająca cytrę lub lutnię. Muzyka w Indiach związana jest zawsze z wyrafinowaną oprawą, mającą wprowadzić nastrój religijnego skupienia – należą do niej specjalne stroje, plastyczne wyobrażenia bóstw, olejki aromatyczne, lampki oliwne itp. rekwizyty.
Bardzo charakterystyczne dla muzyki indyjskiej jest tendencja do łączenia jej z treściami pozamuzycznymi przejawiająca się jako tworzenie analogii między kategoriami muzycznymi a uczuciami – termin "raga" po raz pierwszy pojawia się w traktacie muzycznym Matangi pochodzącym z IX w. i oznacza właśnie modele łączące ściśle określone kompleksy właściwości muzycznych i odpowiedni walor emocjonalny. Klasyfikację rag rozwinął w wieku XII Sarngadewa, dzieląc je na męskie (ragi) i żeńskie (raginie), do których następnie dodano podgrupy rag-synów ("putra"). Istnieją liczne personifikacje i inne pozamuzyczne przedstawienia rag oraz ich przyporządkowania do naturalnych okresów, obudowane bogata symboliką fantastyczną, obecne w wierszach i miniaturach malarskich zwanych "raga-mala".
Najstarszą i najistotniejszą część muzyki indyjskiej stanowi muzyka wokalna opatrzona tekstami pochodzącymi z wed, nazywana "marga-samgita" (droga muzyki) i uznawana za opartą na prawach przekazanych pradawnym muzykom przez bogów. Teksty pochodzą z "Rygwedy" i śpiewane są na trzech wysokościach opartych na trzech rodzajach akcentu. Istnieją także śpiewy wedyjskie oparte na "Samawedzie", o odmiennym charakterze, zwane "gana". Charakterystyczny jest dla nich zanik funkcji semantycznej tekstu (nie respektowanie reguł gramatycznych, wprowadzanie przypadkowych sylab). Rozpowszechnione są one przede wszystkim na Południu i występują w wielu wariantach na tyle zróżnicowanych, że trudno ustalić ich dawny, sięgający okresu wedyjskiego pierwowzór.
Muzykę wedyjską wykonuje się przede wszystkim w centralnych pomieszczeniach kultowych, w innych częściach świątyń wykonuje się częściej inne rodzaje klasycznej muzyki indyjskiej, skomponowane według ścisłych kanonów, np. podanych w XII-wiecznym poemacie Gitagowindy Dżajadewy. W najstarszym zachowanym indyjskim traktacie muzycznym "Natjasiastra" Brahma ze względu na to, że muzyka wedyjska dostępna jest tylko najwyższym kastą tworzy przeznaczoną dla wszystkich piątą wedę, "Natjawedę" złożoną z elementów "Rygwedy" (recytacja), "Samawedy" (śpiew), "Jadżurwedy" (mimika) i "Atharwawedy" (uczucie). Zespoły muzyczne dzieli się najczęściej na dwa rodzaje – duże zespoły, towarzyszące procesjom, składające się głównie z bębnów i cymbałów, oraz małe zespoły, towarzyszące tańcom klasycznym, w których partie melodyczne wykonują flety, klarnety lub (współcześnie) "viny" i skrzypce i w których poszczególnym dokładnie ustalonym figurom tanecznym w odpowiednim porządku towarzyszą recytowane przez "tattuvanarów" sylaby lub dźwięki cymbałów. Muzyka, dramat i taniec tworzą w tradycji indyjskiej nierozerwalny zespół, podobnie jak grecka trójjedyna chorea.
Wpływy arabskie i perskie, związane z dominacją polityczną muzułmanów na północy Indii i obecne w niej zwłaszcza w XII–XV wieku, doprowadziły do podziału muzyki indyjskiej na dwie znacznie różniące się tradycje – muzykę zwaną północnoindyjską lub hindustańską, obecną na Północy, oraz muzykę karnacką, żywą na Południu. Arabsko-perski i indyjski system muzyczny nie były antagonistyczne; władcy muzułmańscy często zatrudniali muzyków hinduskich, co prowadziło do powolnej syntezy muzyki północnoindyjskiej i arabsko-perskiej – wpływy te były dwustronne. Różnice między muzyką Południa i Północy istniały już wcześniej, ale ostateczny podział teorii klasycznej muzyki indyjskiej (zwanej "desi samgita") dokonał się wieku XVI, kiedy Ramantya w powstałym w 1550 traktacie muzycznym opisał "ragi" czysto muzycznie i intelektualnie, gdy tymczasem na Północy pojmowano je nadal poetycko i alegorycznie, co doprowadziło do odmienności formalnych – "ragi" Południa odznaczają się intelektualizmem i nastawieniem na formę utworu, podczas gdy ragi Północy cechują się wirtuozerią i bogactwem barw.
Hinduizm a kultura Zachodu.
Starożytność i średniowiecze.
Wpływ kultury indyjskiej na kulturę starożytności klasycznej nie był zbyt duży, mimo żywych kontaktów handlowych, rozwijających się zwłaszcza w okresie rzymskim. Najważniejszym wpływem indyjskim było powstanie w Grecji sceptycyzmu pod wpływem podróży w czasie indyjskiej kampanii Aleksandra Wielkiego założyciela tego kierunku filozoficznego Pirrona do Indii, gdzie miał zapoznać się on z filozofią indyjską. Dokładny przebieg zapoznania się Pirrona z myślą indyjską oraz sam charakter wpływu jaki wywarła ona na jego myśl nie są jednak znane. W czasie panowania greckiego nad terenami współczesnego Afganistanu i częścią Indii powstała synkretyczna cywilizacja, wpływy greckie na Indie były jednak większe niż indyjskie na Greków, którzy pozostali w Europie i na Bliskim Wschodzie. Duże znaczenie dla kontaktów indyjsko-greckich miał Megastenes, który w latach 302–291 p.n.e. przebywał na dworze Ćandragupty, z podróży składając później szczegółowe sprawozdanie. Istnieją także mniej lub bardziej prawdopodobne domniemania o indyjskim pochodzeniu orfizmu i różnych mistycznych prądów filozofii i religii starożytnej. Do kontaktów z hinduizmem przyznawali się (choć trudno je potwierdzić) także gnostycy, np. Bardesanes (II w. n.e.).
W średniowieczu kontakty europejsko-indyjskie były bardzo rzadkie. Wytworzył się wtedy obraz Indii jako baśniowego kraju bogactwa i obfitości, mający istnieć jeszcze długo w cywilizacji Zachodu. Wiele elementów kultury indyjskiej (z których jednym z bardziej znanych jest zero) przeszły do Europy za pośrednictwem arabskim. Garść informacji o Indiach przywiózł do Europy Marco Polo.
XVII i XVIII wiek.
Głębiej z cywilizacją indyjską zapoznali się misjonarze jezuiccy, na mocy doktryny inkulturacji odnoszący się do niej przyjaźnie. Powstały wtedy tłumaczenia z języków zachodnich na indyjskie i odwrotnie, a także pierwsze europejskie studia nad językami Indii.
W XVII w. anglikański duchowny Henry Lord zauważył, że pod pozornym politeizmem hinduiści mają silną wiarę w jednego Boga. W XVIII w. jezuici Johann Hanxledon i o. Coeurdoux oraz protestancki duchowny holenderski Abraham Roger (autor dzieła "Drzwi Otwarte na Ukryte Królestwo Pogańskie") zauważyli podobieństwa między hinduizmem i dawnymi religiami Europy. Jednocześnie misjonarze wyrażali swoje oburzenie „barbarzyńskim” pogaństwem Hindusów: paleniem wdów (sati), politeizmem, praktykami ascetycznymi, rytualnymi samobójstwami, systemem kastowym, niekończącym się powtarzaniem mantr itd. Inni, jak Alexander Hamilton podkreślali pozytywne, ich zdaniem, cechy hinduizmu: starożytne pochodzenie, głębię myśli filozoficznej, podobieństwa do chrześcijaństwa (nieśmiertelność duszy, monoteizm, pojęcie Trójcy Świętej, podkreślanie wartości moralnych). Te cechy hinduizmu nie były jednak w opinii Europejczyków dziełem Hindusów, ale zostały im przekazane przez Żydów lub misję św. Tomasza do Indii.
Połowa XVIII w. przyniosła zmianę: pojawili się uczeni europejscy ze znajomością sanskrytu i zaczęli czytać i tłumaczyć święte pisma hinduizmu. Z ich badań wynikało, że pierwotny hinduizm (wedyzm) jest religią znacznie starszą niż chrześcijaństwo, a nawet judaizm i nie mógł rozwijać się pod wpływem tych religii. Jednocześnie nasilała się analiza krytyczna samego chrześcijaństwa, wskazująca na stosunkowo niedawne i synkretyczne pochodzenie tej religii. Voltaire krytykując chrześcijaństwo, uznawał jednocześnie hinduizm za „najstarszą religię na Ziemi”. Jego zdanie podzielał John Jephaniah Holwell (mieszkający w Indiach od 1732), który pisał, że z hinduizmu jako najstarszej religii pochodzą wszystkie inne religie. W latach 1765–1771 Holwell opublikował pierwsze europejskie kompendium teologii i filozofii hinduizmu w 3 tomach pt. "Mythology and Cosmogony, Fasts and Festivals of the Gentoos, Followers of the Shastah, and a Dissertation on the Metempsychosis, Commonly Though Erroneously Called the Pythagorean Doctrine". Dzieło Holwella wzbudziło duże zainteresowanie w Europie, chociaż duchowni chrześcijańscy ostro krytykowali go za „bezkrytyczne wychwalanie pogaństwa”. Kolejny Brytyjczyk Alexander Dow (w Indiach od 1760) opublikował pierwsze w Europie dzieła o charakterze w pełni naukowym, poświęcone hinduizmowi (także w jęz. francuskim). Dow jako pierwszy wprowadził rozróżnienie między hinduizmem ludowym a filozoficznym, wyjaśniając tym samym, że każda religia (także chrześcijaństwo) posiada swoją formę popularną, skoncentrowaną na praktykach rytualnych i formę elitarnej spekulacji filozoficzno-etycznej. Wiele miejsca poświęcił kwestii reinkarnacji.
Charles Wilkins (w Indiach od 1770) opublikował pierwsze tłumaczenia świętych pism hinduizmu z sanskrytu na język angielski: "Bhagawadgita" (1785), "Hitopadeśa" (1787), "Śakuntala" (1789), "Gitagowinda" (1792). William Jones (w Indiach od 1783) zwrócił uwagę na podobieństwa między hinduizmem i starożytnymi religiami Rzymu, Grecji i Bliskiego Wschodu, oraz sformułował hipotezę o wspólnym „aryjskim” pochodzeniu tych religii. Do wczesnych orientalistów brytyjskich należał też Henry Thomas Colebrooke. Prace tych uczonych przyczyniły się do powstania i rozwinięcia europejskich badań religioznawczych nad hinduizmem.
XIX i XX wiek.
Wpływy kultury orientalnej przechodzą przez kulturę Zachodu falami, określanymi często jako „fale orientalizmu”. Wpływy kultury indyjskiej na kulturę Zachodu można dostrzec szczególnie w drugiej połowie wieku XIX i w drugiej połowie wieku XX.
W okresie romantyzmu znana i ceniona była zwłaszcza "Śakuntala" Kalidasy, uznawana przez Goethego za jeden z największych dramatów. Istotne wątki indyjskie i hinduistyczne pojawiły się także w literaturze niemieckiej w twórczości Novalisa, Heinricha Heinego, Friedricha Rückerta, Hermanna Hessego i Thomasa Manna, w angielskiej w twórczości Jonesa, Shelleya, Wordswortha, Th. Moore’a i Aldousa Huxleya, w szkockiej u Carlyle’a, we francuskiej u Chateaubrianda, Pani de Staël, Flauberta, Hugo, Lamartine’a, Romaina Rollanda, w amerykańskiej u Emersona, Thoreau i Whitmana. Już w okresie romantyzmu, kiedy żywo rozwijała się filologia, z inspiracji klasycznej gramatyki indyjskiej ukształtowało się morfemiczne ujęcie języka.
Powstało też wtedy wiele tłumaczeń literatury indyjskiej, początkowo przeważnie z języka perskiego. Już w 1657 roku uczeni z Benaresu na polecenie księcia Dara Shikoh przełożyli na perski zbiór upaniszad, zaś francuski indolog Abraham Hyacinthe Anquetil-Duperron przełożył ten wybór na łacinę w pracy "Oupnek’hat", opublikowanej w latach 1801–1802.
Po żywej recepcji kultury indyjskiej przez romantyzm kultura ta nabrała znaczenia dla kilku szczególnie wpływowych filozofów i historyków religii drugiej połowy XIX wieku, zwłaszcza dla Arthura Schopenhauera, Paula Deussena i Fryderyka Nietzschego. Schopenhauer interesował się przede wszystkim buddyzmem i upaniszadami, przedstawiona przez niego wizja cywilizacji indyjskiej jako pesymizmu okazała się błędna, ale na długo kształtowała sposób myślenia o Indiach na Zachodzie i przyczyniła się znacznie do rozwoju zainteresowania ich kulturą. Schopenhauer pisał w przedmowie do "Świata jako woli i przedstawienia", że jego filozofia w całości wzoruje się na upaniszadach, a filozofia indyjska jest głębsza od europejskiej i może przyczynić się do całkowitej przemiany myślenia i życia na Zachodzie. Wcześniej także Schelling nawiązywał do upaniszad, czerpiąc z nich koncepcję wyższości poznania intuicyjnego nad dyskursywnym, a nawiązując do monizmu adwaity uznał Absolut za Byt, którego biegunami i potencjonalnościami są duch i przyroda. Nietzsche opierając się początkowo na koncepcjach Schopenhauera następnie je zwalczał – walka braminów i kszatrjów wywarła wpływ na jego koncepcję walki cywilizacji wojowniczej i kapłańskiej, a buddyzm uważał za filozofię w odróżnieniu od religii wedyjskiej w pewnej mierze oddalającą od życia („przeczącą”). Schopenhauerowskie i Nietzscheańskie rozumienie Indii wraz z ogólną recepcją ich kultury jest też istotnym składnikiem dorobku artystycznego i intelektualnego Młodej Polski, np. znawca Indii i jeden z ważniejszych poetów tego okresu Antoni Lange.
Na przełomie XIX i XX wieku myśl indyjska, często zniekształcona, popularna była w kręgach okultystycznych, ezoterycznych, teozoficznych, antropozoficznych itp. Nawiązywały do niej zwłaszcza neognostycyzm i tzw. chrześcijaństwo ezoteryczne, co bardzo widoczne jest w pismach Heleny Bławatskiej i Rudolfa Steinera. Różokrzyżowcy w XIX w. przejęli wiele idei indyjskich dotyczących duszy i reinkarnacji. Podobne idee podjęły ruchy okultystyczne rozwijające się bujnie w ramach tzw. kontestacji lat 60. Na ruch pacyfistyczny i nową lewicę oddziałała (również najsilniej w latach 60.) przede wszystkim myśl, dokonania i atmosfera wytworzona wokół Mahatmy Gandhiego.
W wieku XX hinduizmem inspirowała się część hippisów (byli oni popularni zwłaszcza w latach 60. i 70.), co było widoczne np. w noszonych przez nich koszulach z przedstawieniami Śiwy i ze znakiem „Om” (symbolem hinduizmu). Natchnienie hinduizmem dostrzec można też w zachodniej muzyce rozrywkowej. Np. książka "Autobiografia jogina" zainspirowała progresywną grupę Yes do nagrania płyty "Tales from Topographic Oceans". Zespół The Beatles (zwłaszcza George Harrison) również wyraźnie się wzorował na hinduizmie – głównie na naukach Maharysziego Mahesza Jogina i Międzynarodowego Towarzystwa Świadomości Kryszny, a także Śri Jukteśwara Giri, o czym świadczy okładka albumu Sgt. Pepper’s Lonely Hearts Club Band, gdzie on pojawia się w lewym górnym rogu. Ponadto, twórcę znanej piosenki Don't Worry, Be Happy zainspirował Meher Baba – tytuł tejże piosenki był jego popularnym powiedzeniem. W twórczości np. Alice Coltrane można natomiast dostrzec wpływy Sathya Sai Baby. Do Gandhiego odwołuje się natomiast często Patti Smith.
Niektóre wyrażenia wiążące się z hinduizmem też przeszły do języków zachodnich – słowo „guru” (jednak jego znaczenie w pewnym stopniu uległo zmianie) lub wyrażenie „święta krowa”.

</doc>
<doc id="963202" url="https://pl.wikipedia.org/wiki?curid=963202" title="Zdziechów-Kolonia">
Zdziechów-Kolonia

Zdziechów-Kolonia – część wsi Zdziechów w Polsce, położona w województwie łódzkim, w powiecie pabianickim, w gminie Lutomiersk.
W latach 1975–1998 Zdziechów-Kolonia administracyjnie należał do województwa sieradzkiego.

</doc>
<doc id="963205" url="https://pl.wikipedia.org/wiki?curid=963205" title="Uwiąd">
Uwiąd



</doc>
<doc id="963208" url="https://pl.wikipedia.org/wiki?curid=963208" title="USS Saratoga (ACR-2)">
USS Saratoga (ACR-2)



</doc>
<doc id="963210" url="https://pl.wikipedia.org/wiki?curid=963210" title="USS Rochester (CA-2)">
USS Rochester (CA-2)



</doc>
<doc id="963211" url="https://pl.wikipedia.org/wiki?curid=963211" title="Zoran Milanović">
Zoran Milanović

Zoran Milanović (ur. 30 października 1966 w Zagrzebiu) – chorwacki polityk i prawnik, parlamentarzysta, w latach 2007–2016 przewodniczący Socjaldemokratycznej Partii Chorwacji (SDP), premier Chorwacji w latach 2011–2016, od 2020 prezydent Chorwacji.
Życiorys.
Ukończył studia prawnicze na Uniwersytecie w Zagrzebiu. W 1993 rozpoczął pracę w Ministerstwie Spraw Zagranicznych. W 1994 jako pierwszy Chorwat wziął udział w misji zagranicznej z ramienia OBWE w Górskim Karabachu, enklawie w Azerbejdżanie okupowanej przez wojska Armenii. Przebywał tam do 1996.
Po powrocie został doradcą chorwackiej misji przy UE i NATO w Brukseli. W czasie trzech lat rezydowania w Belgii ukończył studia podyplomowe na Université Libre de Bruxelles. W 1999, po powrocie do Chorwacji, wstąpił do Socjaldemokratycznej Partii Chorwacji. W latach 2000–2003 był państwowym koordynatorem ds. NATO jako urzędnik rządowy w okresie premiera Ivicy Račana. Zajmował się sprawami akcesji i udziału w programie Partnerstwo dla Pokoju.
W 2004 wszedł w skład komitetu centralnego i do 2006 był rzecznikiem prasowym SDP. Po śmierci Ivicy Račana, na konwencji partii 2 czerwca 2007, został wybrany na nowego przewodniczącego Socjaldemokratycznej Partii Chorwacji. W drugiej turze pokonał swoją główną konkurentkę, pełniącą obowiązki przewodniczącej partii, Željkę Antunović. W wyborach parlamentarnych w tym samym roku Zoran Milanović uzyskał po raz pierwszy mandat posła do Zgromadzenia Chorwackiego (VI kadencji). Kierowana przez niego SDP uzyskała wówczas najwięcej mandatów od czasu swojego powstania, jednak pozostała ugrupowaniem opozycyjnym. W wyborach w 2011 ponownie został wybrany do krajowego parlamentu z ramienia zwycięskiej Koalicji Kukuriku.
Po zwycięskich wyborach został desygnowany na urząd premiera, 23 grudnia 2011 formalnie rozpoczął urzędowanie po zatwierdzeniu przez parlament.
Jego gabinet funkcjonował przez całą kadencję. W wyborach w 2015 Zoran Milanović uzyskał poselską reelekcję. Nie zdołał jednak stworzyć nowej koalicji rządowej, 22 stycznia 2016 na stanowisku premiera zastąpił go Tihomir Orešković. W wyborach w 2016 ponownie został wybrany do parlamentu, kierowana przez niego koalicja przegrała z centroprawicową HDZ. Po przegranych wyborach zapowiedział rezygnację ze stanowiska lidera SDP i przeprowadzenie na listopad 2016 bezpośrednich wyborów nowego przewodniczącego SDP w dwóch turach, gdyby w pierwszej żaden kandydat nie uzyskałby więcej niż połowę głosów. Partią formalnie kierował do 26 listopada 2016, kiedy to w drugiej turze bezpośrednich wyborów nowym liderem socjaldemokratów został Davor Bernardić. W marcu 2017 złożył mandat poselski, podejmując działalność w biznesie. W tym samym roku założył firmę konsultingową świadczącą usługi związane z procesem akcesji do Unii Europejskiej, doradzał m.in. premierowi Albanii Ediemu Ramie.
W 2019 wystartował w wyborach prezydenckich jako kandydat socjaldemokratów, otrzymując też poparcie innych ugrupowań centrowych i centrolewicowych. W pierwszej turze głosowania z 23 grudnia 2019 zajął pierwsze miejsce, otrzymując 29,6% głosów. Przeszedł do drugiej tury z ubiegającą się o reelekcję Kolindą Grabar-Kitarović, która dostała 26,7% głosów. W drugiej turze wyborów, która miała miejsce 5 stycznia 2020, pokonał swoją kontrkandydatkę, zdobywając 52,7% głosów. Został tym samym wybrany na piątego prezydenta niepodległej Chorwacji. Urząd prezydenta objął 18 lutego 2020.
W trakcie rozpoczętej w 2022 inwazji Rosji na Ukrainę wygłaszał poglądy określane jako prorosyjskie. W 2022 wyraził przekonanie, że Krym nigdy już nie będzie częścią Ukrainy. Sprzeciwiał się również dozbrajaniu ukraińskiej armii przez państwa NATO.
Życie prywatne.
Zoran Milanović jest żonaty z Sanją Musić Milanović, ma dwoje dzieci.

</doc>
<doc id="963213" url="https://pl.wikipedia.org/wiki?curid=963213" title="Capricornis sumatraensis">
Capricornis sumatraensis



</doc>
<doc id="963217" url="https://pl.wikipedia.org/wiki?curid=963217" title="Społeczeństwo hinduistyczne">
Społeczeństwo hinduistyczne



</doc>
<doc id="963218" url="https://pl.wikipedia.org/wiki?curid=963218" title="Bulent Korkmaz">
Bulent Korkmaz



</doc>
<doc id="963219" url="https://pl.wikipedia.org/wiki?curid=963219" title="Bülent Korkmaz">
Bülent Korkmaz

Bülent Korkmaz (ur. 24 listopada 1968 w Malatii) – turecki piłkarz występujący na pozycji obrońcy oraz trener. Jego brat Mert również był zawodowym piłkarzem.
Kariera klubowa.
Bülent Korkmaz jest wychowankiem Galatasaray SK, w którym treningi rozpoczął już w wieku jedenastu lat. Początkowo pełnił rolę bramkarza, natomiast później występował na pozycji defensywnego pomocnika lub środkowego obrońcy. W wieku szesnastu lat Turek dostał ofertę przejścia do Bayeru 04 Leverkusen, jednak zdecydował się pozostać w Galatasaray. Tam początkowo pełnił rolę rezerwowego, a miejsce w podstawowej jedenastce na stałe wywalczył sobie w sezonie 1990/1991, kiedy to wystąpił w 30 spotkaniach pierwszej ligi tureckiej. Łącznie w dorosłej kadrze Galatasaray Korkmaz spędził osiemnaście lat, w trakcie których odnosił wiele sukcesów. Między innymi osiem razy sięgnął po tytuł mistrza kraju, sześć razy zdobył Puchar Turcji, natomiast w 2000 roku wywalczył Puchar UEFA i Superpuchar Europy. W czasie swojej piłkarskiej kariery Korkmaz w linii obrony swojego klubu grał u boku takich zawodników jak Hakan Ünsal, Fatih Akyel, Gheorghe Popescu, Emre Aşık, Frank de Boer, Stjepan Tomas oraz Rigobert Song. Dla Galatasary turecki obrońca rozegrał 456 ligowych pojedynków, natomiast we wszystkich rozgrywkach wystąpił łącznie w 630 meczach. W 2000 roku przejął rolę kapitana ekipy „Lwów” po Tugayu Kerimoğlu, a opaskę kapitańską nosił już do końca swojej kariery, czyli do 2005 roku.
Kariera reprezentacyjna.
W reprezentacji Turcji Korkmaz zadebiutował 17 października 1990 roku w przegranym 5:0 meczu eliminacji do Euro 1992 z Irlandią. Pierwszego gola strzelił natomiast 7 września 1994 roku w zremisowanym 2:2 pojedynku przeciwko Węgrom będącym częścią eliminacji do Euro 1996. Turcy ostatecznie zakwalifikowali się do tych mistrzostw, a sam Korkmaz znalazł się w 22-osobowej kadrze powołanej na turniej przez Fatiha Terima. Wychowanek Galatasary razem z drużyną narodową na angielskich boiskach nie zdobył ani jednego punktu i udział w imprezie zakończył na rundzie grupowej. Kolejnym wielkim turniejem w karierze Korkmaza były Mistrzostwa Świata 2002. Na mundialu tym Turcy pokonując w meczu o trzecie miejsce Koreę Południową 3:2 wywalczyli brązowy medal. Na mistrzostwach Korkmaz był podstawowym graczem reprezentacji swojego kraju, a w wygranym 3:0 spotkaniu rundy grupowej z Chinami zdobył jedną z bramek. Następnie razem z zespołem narodowym Korkmaz wywalczył trzecie miejsce w Pucharze Konfederacji 2003. 17 sierpnia 2005 roku Turek rozegrał swój ostatni mecz dla Turcji, a jego drużyna przegrała wtedy z Bułgarią 3:1. Łącznie w barwach reprezentacji Bülent wziął udział w 102 spotkaniach, a więcej występów niż on obecnie mają na koncie tylko Rüştü Reçber i Hakan Şükür.
Kariera trenerska.
5 września 2005 roku Korkmaz został drugim trenerem Gençlerbirliği SK. W 2007 roku przyjął ofertę od działaczy Kayseri Erciyesspor i 16 stycznia został szkoleniowcem tego zespołu. Niespodziewanie zajął z nim piąte miejsce w końcowej tabeli Süper Lig, po czym 27 czerwca objął rolę trenera Bursasporu. Z nowej drużyny został jednak zwolniony jeszcze w tym samym roku, natomiast 1 listopada został trenerem Gençlerbirliği SK. Posadę tą stracił w 2008 roku. W 2009 roku Korkmaz przez pewien czas był trenerem Galatasaray SK. Następnie został szkoleniowcem Bakı FK, który prowadził przez rok.

</doc>
<doc id="963231" url="https://pl.wikipedia.org/wiki?curid=963231" title="Praktyki hinduizmu">
Praktyki hinduizmu

W hinduizmie powszechne są praktyki religijne takie jak: pudźa, różne formy medytacji, jadźnia, powtarzanie mantr i imion Boga, wykorzystując dźapę; śpiewanie pieśni religijnych: bhadźanów i arati. Większość tych praktyk odbywa się w hinduistycznych świątyniach, czyli mandirach. Wielu hinduistów posiada również mandiry w swoich domach.
W hinduizmie popularną praktyką jest czytanie świętych pism tej religii – uważane jest to (w połączeniu z wprowadzeniem w życie nauk z tych ksiąg) za błogosławieństwo na drodze duchowej.
Pudźa.
Pudźa odbywa się w mandirach (świątyniach bądź prywatnych kapliczkach). Tam hinduista ustawia na środku posążek dewy, dewi, Awatary bądź świętego. Najczęściej pudźę rozpoczyna się krótką modlitwą i medytacją, która stanowi jej część. Następnie hinduista składa ofiarę. Najczęściej są to owoce, słodycze, kwiaty, liście, ghi, woda. Pudźy często towarzyszy palenie kadzidełek, a także praktyki takie jak np. potrząsanie dzwonkami. Po zakończeniu pudźy odprawia się arati. Pudźa ma na celu zwiększenie cech sattwicznych (czystych, dobrych) oraz rozwój bhakti.
Jadźńa.
Zgodnie z wedyjską tradycją hinduiści praktykują jadźnię, czyli składanie ofiar. Wedy wyróżniają pięć głównych typów jadźń:
Medytacja i joga.
Wielu hinduistów, w szczególności bramini, sadhu i jogini, często praktykuje medytację czy jogę. Istnieją różnorodne sposoby medytowanie, może to być koncentracje energii, kontrola oddechu, wizualizacja, czy powtarzanie mantr. Medytację wykonuje się najczęściej w pozycji lotosu, pozycji półlotosu lub zwyczajnym siadzie skrzyżnym. Jako ćwiczenia uzupełniające stosuje się też asany, mudry czy bandhy. Jedna z odmian jogi - hathajoga (do której zostało na Zachodzie w potocznej mowie zawężone znaczenie terminu "joga") koncentruje się na asanach. Popularna forma hathajogi to tylko gimnastyka mająca niewiele wspólnego z religią.
Mantra i dźapa.
Wśród hinduistów powszechne jest śpiewanie, recytowanie i powtarzanie mantr i imion Boga - stanowi to metodę rozwoju duchowego, formę medytacji. Oczyszcza umysł z negatywnych tendencji i przybliża człowieka do mokszy. Czasami wykorzystuje się w tym celu dźapę.
Niektóre mantry są śpiewane, a inne recytowane czy mówione.
Najświętszą mantrą w hinduizmie jest mantra OM, której zapis stanowi święty symbol tejże religii. Drugą najświętszą mantrą jest mantra Gajatri.
Kult.
Hinduiści oddają także cześć jednemu Bogu wyobrażanemu pod różnymi postaciami - dewy lub dewi (większość hinduistów czci tylko jednego lub jedną) czy awatary. Duża część wykorzystuje do tego obrazki lub posążki (święta pisma hinduizmu traktują je wyłącznie jako reprezentację Boga jedynego bezforemnego), które są umieszczane w mandirach. W mandirach rzadko odbywają się zbiorowe zgromadzenie modlitewne (jak to ma miejsce w chrześcijaństwie czy islamie), lecz najczęściej pobożny hinduista przychodzi tam (czasem ze swą rodziną i przyjaciółmi) aby się pomodlić i odprawić proste, symboliczne rytuały ofiarne.
W hinduizmie powszechny jest również kult świętych. Czczeni są w podobny sposób jak dewy, dewi czy Awatarowie.
Kult dewocyjny.
W licznych nurtach hinduistycznych bardzo ważne jest bhakti, czyli oddanie Bogu. Występują tego rozmaite formy jednym z których jest pudźa. Bardzo ważną ekspresją oddania jest też śpiewanie bhadźanów, czyli radosnych dewocyjnych pieśni lub odprawianie sankirtanów. Bhakti wyraża się także w indyjskich tańcach.
Praktyki pokarmowe.
Wielu hinduistów przed spożyciem pokarmu ofiaruje go swojemu ulubionemu bóstwu (często poprzez recytację mantry Brahmarpanam), co sprawia, że (zgodnie z tym w co hinduiści wierzą) staje się prasadam.
Pielgrzymki.
Wielu hinduistów praktykuje też pielgrzymki do świętych miejsc. Do bardzo istotnych należy rzeka Ganges uznawana za świętą rzekę, w której hinduiści rytualnie się obmywają. Ponadto wymienić można święte miasta, z których istotnymi są Varanasi (tam przy brzegach Gangesu hinduiści rytualnie się kąpią), Bryndaban (miasto poświęcone Krysznie), Allahabad (odbywa się tam Kumbhamela). Praktykowane są także pielgrzymki do Himalajów do świętych miejsc takich jak np. góra Kajlas (w śiwaizmie) lub żeby się spotkać ze świętymi, sadhu czy joginami.
Śluby.
W Indiach śluby hinduistyczne są zawierane najczęściej przez młodzież. Odbywają się w obecności ich rodziców oraz kapłana (Bardzo często też zaprasza się na nią krewnych, w związku z czym takie ceremonie są kosztowne). Młoda para składa sobie przyrzeczenia oraz obdarowuje się nawzajem girlandami, pierścionkami itp. Przy ceremonii ślubnej odprawia się też pudźę i jadźnię oraz odmawia modlitwy. Część oficjalna trwa łącznie ok. 7 godzin i oprócz małżonków uczestniczą w niej tylko członkowie ich najbliższej rodziny. Pozostała część zaproszonych na uroczystość gości urządza w tym czasie wesele. Każdy może się natomiast przyłączyć do hucznego orszaku, który przechodzi ulicami miejscowości od domu przyszłego małżonka do miejsca ślubu, w którym panna młoda oczekuje na rozpoczęcie ceremonii.
Pogrzeby.
Pogrzeb hinduski z reguły ma formę kremacji, po której rozrzuca się popiół zmarłego. Powszechną praktyką jest również wrzucanie popiołu do świętej rzeki - Gangesu, co jest uważane za zapewnienie lepszego odrodzenia. Dzieje się tak w przypadku ludzi świeckich. Duchowni natomiast są grzebani.
Guru-śiśja.
Istotną rolę w wielu odłamach hinduistycznych sprawuje też relacja guru-śiśja. Śiśja (uczeń) zobowiązany jest do traktowania z szacunkiem i posłuszeństwa wobec swojego guru (mistrza duchowego), a ten z kolei ma prowadzić go po ścieżce moralności i pomóc uzyskać stan mokszy. Zwyczajem powszechnym w Indiach było dawanie swojemu guru przez śiśję daksziny przed byciem przyjętym na nauki, która najczęściej miała postać kwiatów, owoców, słodyczy lub drobnej, symbolicznej sumy pieniężnej. W niektórych szkołach hinduizmu guru również inicjował ucznia w odpowiednią mantrę, którą miał powtarzać przez określony czas.
Często, szczególnie w przypadku guru uważanych za szczególnie świętych uczniowie na specjalne sposoby czczą swego guru. Należą do nich znakowanie jego ciała kumkumem, smarowanie go wibhuti, rytualne obmywanie jego stóp itp.
Tantra.
W Indiach wyłoniła się hinduistyczna tradycja duchowa (stała się później również elementem dżinizmu i buddyzmu), zwana "tantrą", związana ściśle z określonymi "sampradaja" (głównie wisznuickimi i śiwaickimi), której adepci stworzyli unikatowy system praktyk. Charakterystyczne dla nich było stosowanie do medytacji jantr, mandali, mudr i mantr co miało pomóc w rozwoju duchowym. Tantra zawierała również sporo elementów magii.
W niektórych bardziej skrajnych szkołach tantry, (znanych popularnie "tantrą lewej ręki") jej adepci praktykowali również tzw. "pięć M", - pięć praktyk, naruszających zasady religijne hinduizmu : spożycie ryb ("matsja"), spożycie mięsa ("mansa"), spożycie alkoholu ("madja"), spożycie afrodyzjaków ("mudra") oraz zakazane stosunki seksualne ("maithuna").

</doc>
<doc id="963233" url="https://pl.wikipedia.org/wiki?curid=963233" title="Dziwogony">
Dziwogony

Dziwogony, dławiki (Dicruridae) – monotypowa rodzina ptaków z rzędu wróblowych (Passeriformes), obejmująca ponad dwadzieścia gatunków.
Zasięg występowania.
Rodzina obejmuje gatunki zamieszkujące tropiki Starego Świata, Australii i niektórych wysp Oceanii.
Charakterystyka.
Są to ptaki owadożerne, często polują na owady łapiąc je w locie, czasami chwytają zdobycz na ziemi. Długość ciała bez ogona 19–65 cm; masa ciała 25–124 g. Większość gatunków jest czarna bądź szaroczarna, często z metalicznym połyskiem. Mają długi zawinięty ogon (stąd ich nazwa), który u niektórych gatunków azjatyckich przybiera bardziej strojne formy.
Żyją w otwartych lasach lub w buszu. Składają dwa do czterech jaj. Gniazdo budują wysoko na drzewie. W okolicy gniazda są bardzo agresywne, atakują nawet dużo większe od siebie stworzenia.
Systematyka.
Podział systematyczny.
W latach 90. XX wieku Sibley i współpracownicy przeprowadzili badania pokrewieństwa (przy użyciu hybrydyzacji DNA-DNA) między różnymi gatunkami m.in. tej rodziny. Efektem tych prac było znaczne poszerzenie rodziny dziwogonów. W nowej tak powstałej rodzinie Dicruridae obejmującej ponad 150 gatunków ptaków właściwe dziwogony uzyskały rangę podrodziny (Dicrurinae), pozostałe dwie podrodziny to monarki (Monarchinae) i wachlarzówki (Rhipidurinae). W 2008 L. Christidis i W.E. Boles podnieśli monarki i wachlarzówki do rangi rodzin.
Do dziwogonów zalicza się jeden rodzaj z następującymi gatunkami:
Kladogram rodziny według Pasquet "et al.", 2007:

</doc>
<doc id="963236" url="https://pl.wikipedia.org/wiki?curid=963236" title="Dicruridae">
Dicruridae



</doc>
<doc id="963238" url="https://pl.wikipedia.org/wiki?curid=963238" title="Dicrurinae">
Dicrurinae



</doc>
<doc id="963241" url="https://pl.wikipedia.org/wiki?curid=963241" title="Tönnies Evers Starszy">
Tönnies Evers Starszy

Tönnies Evers Starszy (ur. przed 1540; zm. po 1580) – rzeźbiarz i snycerz z Lubeki, działający w okresie renesansu.
Życiorys.
Mistrz lubeckiego urzędu stolarskiego (niem. "Tischleramt") w latach 1556-1580. Ojciec Tönniesa Eversa Młodszego. 
Autor wielu prac snycerskich zdobiących wnętrza budynków Lubeki, z których nieliczne tylko przetrwały do dnia dzisiejszego, np. portal w lubeckim ratuszu.

</doc>
<doc id="963303" url="https://pl.wikipedia.org/wiki?curid=963303" title="Jerzy Masłowski (poeta)">
Jerzy Masłowski (poeta)

Jerzy Andrzej Masłowski (ur. 1960) – polski poeta, autor tekstów i piosenek, prozaik, dziennikarz.
Twórczość.
Debiutował w 1983 reportażami o tematyce społeczno–obyczajowej drukowanymi m.in. w „Przeglądzie Tygodniowym”, „Sztandarze Młodych”, „Kurierze Polskim”, „Antenie”. Był redaktorem naczelnym miesięcznika „Okay” (pismo mniejszości seksualnych). Później zajął się pisaniem artykułów, w których propagował wegetarianizm, medycynę naturalną (w tym chińską), filozofię Wschodu, zdrowy styl życia, ekologię, także psychotronikę i parapsychologię. Równolegle zaczął pisać wiersze, teksty piosenek i skecze kabaretowe, co zaowocowało współpracą z wieloma znanymi kompozytorami, aktorami i piosenkarzami. W wolnych chwilach pisywał felietony satyryczno–obyczajowe oraz opowiadania. Napisał również wiele bajek, baśni, wierszy i piosenek dla najmłodszych.
Dziś, poza pisaniem, jest współorganizatorem akcji społecznych, koncertów i wystaw promujących młodych artystów oraz licznych happeningów poruszających problematykę społeczno-polityczną. Jest współzałożycielem grupy artystycznej Zawleczka. Od 2007 należy do Partii Zieloni (do 2013 działającej jako Zieloni 2004).

</doc>
<doc id="963320" url="https://pl.wikipedia.org/wiki?curid=963320" title="Hussein Sulaimani">
Hussein Sulaimani

Hussein Abd al-Ghani Sulaimani (arab. حسين سليماني; ur. 21 stycznia 1977 r. w Dźuddzie) – saudyjski piłkarz występujący na pozycji lewego obrońcy w An-Nassr.
Kariera Klubowa.
Od początku kariery związany był Al-Ahli Dżudda, gdzie grał od 1997. W 2008 roku podpisał kontrakt ze szwajcarskim Neuchâtelem Xamax.
Kariera Reprezentacyjna.
W reprezentacji Arabii Saudyjskiej debiutował również w 1997 roku i do 2009 rozegrał aż 110 spotkań, w których strzelił 3 gole. Wystąpił na 3 Mistrzostwach Świata: w 1998, 2002 i 2006.

</doc>
<doc id="963324" url="https://pl.wikipedia.org/wiki?curid=963324" title="Studia Mathematica">
Studia Mathematica

Studia Mathematica – czasopismo stworzone przez Stefana Banacha i Hugona Steinhausa w 1929 roku we Lwowie i poświęcone tylko jednej gałęzi matematyki: analizie funkcjonalnej.
Współcześnie pismo to jest wydawane przez Instytut Matematyki PAN, ISSN: 0039-3223(p) 1730-6337(e). Publikuje ono jedynie artykuły pisane w jednym z następujących języków: francuskim, niemieckim, angielskim lub rosyjskim i wszystkie opublikowane w nim artykuły są indeksowane i opisywane w Mathematical Reviews.
Tematyka i komitet redakcyjny.
Pismo publikuje oryginalne prace badawcze w zakresie analizy funkcjonalnej i metod abstrakcyjnych analizy matematycznej i teorii prawdopodobieństwa.
W składzie Komitetu Redakcyjnego czasopisma znajdują się (2015): Czesław Bessaga, Zbigniew Ciesielski, Paweł Domański, Tadeusz Figiel, Anna Kamont, Stanisław Kwapień, Rafał Latała, Mariusz Lemańczyk, Krzysztof Oleszkiewicz, Feliks Przytycki, Czesław Ryll-Nardzewski, Adam Skalski, Stanisław J. Szarek, Nicole Tomczak-Jaegermann, Jurij Tomiłow, Michał Wojciechowski, Jarosław Zemánek, Wiesław Żelazko.
"Adres redakcji": Studia Mathematica, Śniadeckich 8, 00-956 Warszawa
Historia.
Założone w 1929 jako organ lwowskiej szkoły matematycznej, w krótkim czasie stało się jednym z ważniejszych w skali światowej czasopism w dziedzinie analizy funkcjonalnej.
W okresie II Rzeczypospolitej ukazało się 9 tomów czasopisma. Pismo do wybuchu II wojny światowej wydawane było we Lwowie, po zakończeniu działań wojennych zostało reaktywowane i w 1948 wydano 10. tom "Studia Mathematica". Czasopismo ukazuje się nieprzerwanie do dzisiaj (tom 208 ukazał się w roku 2012).

</doc>
<doc id="963325" url="https://pl.wikipedia.org/wiki?curid=963325" title="Wahdat ul-wudżūd">
Wahdat ul-wudżūd



</doc>
<doc id="963328" url="https://pl.wikipedia.org/wiki?curid=963328" title="Hipolity">
Hipolity

Hipolity – kolonia w Polsce położona w województwie łódzkim, w powiecie wieruszowskim, w gminie Lututów. Wieś wchodzi w skład sołectwa Dobrosław.
W latach 1975–1998 miejscowość należała administracyjnie do województwa sieradzkiego.

</doc>
<doc id="963329" url="https://pl.wikipedia.org/wiki?curid=963329" title="Chameli (film)">
Chameli (film)

Chameli (hindi: चमेली, urdu: چمیلی, dosłownie: "Jaśmin") – indyjski dramat wyreżyserowany w 2003 roku przez autora "Calcutta Mail" Sudhir Mishra. W rolach głównych znani aktorzy indyjscy Kareena Kapoor i Rahul Bose (aktor kina niekomercyjnego). Tematem filmu jest przypadkowe spotkanie dwojga nieznajomych sobie osób. Dwa obce światy dwóch skrzywdzonych przez los osób: mężczyzny i kobiety, owdowiałego tragicznie biznesmena i prostytutki. Noc, burza i rozmowa sprzyja rosnącemu zrozumieniu między nimi, współczuciu sobie, obiecuje uczucie.
Fabuła.
Bombaj. Flora Fountain. Deszczowa noc. Chameli (Kareena Kapoor), prostytutka, która właśnie odmówiła klientowi, spotyka obcego biznesmena Amana (Rahul Bose). Włócząc się autem bez celu po mieście rozpamiętuje on śmierć swojej brzemiennej żony. Zginęła w wypadku samochodowym w podobnie deszczową noc. Gdy auto się psuje, Aman próbuje daremnie wezwać pomoc techniczną. Rozdrażniony chowa się od deszczu w arkadach Fontanny Flory, nie ma czym zapalić papierosa. Zapaloną zapałkę wyciąga do niego Chameli. Zaczyna się rozmowa. Wrogość dwóch obcych sobie światów powoli zastępuje zrozumienie, współczucie, czułość.
Muzyka i piosenki.
Kompozytorem jest twórca muzyki do "Czasem słońce, czasem deszcz" (2001) – Sandesh Shandilya

</doc>
<doc id="963330" url="https://pl.wikipedia.org/wiki?curid=963330" title="Janusz (województwo łódzkie)">
Janusz (województwo łódzkie)

Janusz (do 31 grudnia 2006) – była część wsi Jeżopole w Polsce, położona w województwie łódzkim, w powiecie wieruszowskim, w gminie Lututów.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
W latach 1975–1998 miejscowość należała administracyjnie do województwa sieradzkiego.

</doc>
<doc id="963331" url="https://pl.wikipedia.org/wiki?curid=963331" title="Zdarzenie (kognitywistyka)">
Zdarzenie (kognitywistyka)

Zdarzenie – w najbardziej ogólnym systemowym i też popularnym intuicyjnym sensie to taki ciąg zmian w dynamicznym/zmieniającym się środowisku, który może być wyróżniony jako trwający w przedziale czasu (tzn. też skończony), przez jakiegoś obserwatora/(ów).
Z punktu widzenia socjo-kognitywistyki (TOGA meta-theory (ang), Adam Maria Gadomski), "zdarzenie" to wycinek procesu fizycznego lub dowolnie złożonej akcji (dokonanej lub niedokonanej) charakteryzujący się wspólnymi i specyficznymi dla obserwatora własnościami.
Dlatego też zdarzenie może być np. minione, planowane, oczekiwane i można uczestniczyć w zdarzeniu.
Przyjęty podział procesu lub akcji na zdarzenia ma istotny wpływ na wyniki procesów decyzyjnych), a w przypadku negocjacji wymaga jasnego konsensusu stron. 
Informacja o zdarzeniu może być komunikowana i wykorzystana (np. manipulowana) przez ludzi i organizacje.

</doc>
<doc id="963333" url="https://pl.wikipedia.org/wiki?curid=963333" title="Daniele Sottile">
Daniele Sottile

Daniele Pasquale Sottile (ur. 17 sierpnia 1979 w Milazzo) – włoski siatkarz grający na pozycji rozgrywającego. 
Sukcesy klubowe.
Superpuchar Włoch:
Puchar Europy Zdobywców Pucharów:
Superpuchar Europy: 
Mistrzostwo Włoch:
Puchar Włoch:
Puchar CEV:
Puchar Challenge:
Klubowe Mistrzostwa Świata:
Sukcesy reprezentacyjne.
Mistrzostwa Świata Kadetów: 
Puchar Świata:
Mistrzostwa Europy:
Igrzyska Olimpijskie:

</doc>
<doc id="963337" url="https://pl.wikipedia.org/wiki?curid=963337" title="Kornelin (województwo łódzkie)">
Kornelin (województwo łódzkie)

Kornelin (do 31 grudnia 2006 r.) – część wsi Jeżopole w Polsce położona w województwie łódzkim, w powiecie wieruszowskim, w gminie Lututów.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
W latach 1975–1998 miejscowość należała administracyjnie do województwa sieradzkiego.

</doc>
<doc id="963339" url="https://pl.wikipedia.org/wiki?curid=963339" title="Cheonbuk Hyundai Motors">
Cheonbuk Hyundai Motors



</doc>
<doc id="963340" url="https://pl.wikipedia.org/wiki?curid=963340" title="Walknówek">
Walknówek

Walknówek (do 31 grudnia 2006 r.) – część wsi Jeżopole w Polsce położona w województwie łódzkim, w powiecie wieruszowskim, w gminie Lututów.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
W latach 1975–1998 miejscowość należała administracyjnie do województwa sieradzkiego.

</doc>
<doc id="963342" url="https://pl.wikipedia.org/wiki?curid=963342" title="Wiry (Kłoniczki)">
Wiry (Kłoniczki)

Wiry – część kolonii Kłoniczki w Polsce, położona w województwie łódzkim, w powiecie wieruszowskim, w gminie Lututów. Wchodzi w skład sołectwa Kłoniczki.
W latach 1975–1998 Wiry należały administracyjnie do województwa sieradzkiego.

</doc>
<doc id="963345" url="https://pl.wikipedia.org/wiki?curid=963345" title="Dżamal Mubarak (piłkarz)">
Dżamal Mubarak (piłkarz)

Dżamal Abd ar-Rahman Mubarak, "Jamal Abdulrahman Mubarak" (ur. 21 marca 1974 r.) - kuwejcki piłkarz występujący na pozycji obrońcy w Al Qadsia.
Wcześniej występował w Al-Tadamon. Dla reprezentacji Kuwejtu zagrał 108 razy.

</doc>
<doc id="963348" url="https://pl.wikipedia.org/wiki?curid=963348" title="Kijanice">
Kijanice

Kijanice – część wsi Niemojew w Polsce położona w województwie łódzkim, w powiecie wieruszowskim, w gminie Lututów.
Wieś wchodzi w skład sołectwa Niemojew.
W latach 1975–1998 miejscowość należała administracyjnie do województwa sieradzkiego.

</doc>
<doc id="963349" url="https://pl.wikipedia.org/wiki?curid=963349" title="François de Joyeuse">
François de Joyeuse

François de Joyeuse (ur. 24 czerwca 1562 w Carcassonne, zm. 23 sierpnia 1615 w Awinionie) – francuski kardynał, polityk i dyplomata.
Życiorys.
Urodził się w Carcassonne, w rodzinie spokrewnionej z dynastią królewską. Uzyskał tytuł doktora prawa rzymskiego i kanonicznego na uniwersytecie w Orleanie. W wieku 19 lat wybrany arcybiskupem Narbonne, otrzymując przy tym dyspensę z racji młodego wieku. W grudniu 1583 papież Grzegorz XIII mianował go kardynałem prezbiterem tytułu San Silvestro in Capite. Od 1587 kardynał-protektor Francji i jej ambasador wobec Stolicy Apostolskiej. W 1588 przeniesiony do archidiecezji Tuluza. Powrócił do Francji w 1589, w walkach wewnętrznych w tym kraju wspierał początkowo Ligę Katolicką, ale w 1593 przeszedł na stronę Henryka z Nawarry. Skutecznie działał na rzecz jego pojednania z Kościołem katolickim. W 1599 uzyskał od papieża Klemensa VIII zgodę na anulowanie małżeństwa króla Henryka z Małgorzatą Walezjuszką, umożliwiając mu ślub z Marią Medycejską.
W 1604 został biskupem suburbikarnej diecezji Sabina oraz arcybiskupem Rouen. W 1606 mediował w sporze między Stolicą Apostolską i Republiką Wenecji. 17 października 1610 koronował króla Francji Ludwika XIII, mimo że zwyczajowo powinien to uczynić arcybiskup Reims. Członek Rady Regencyjnej królestwa Francji za czasów małoletniości Ludwika XIII. W sierpniu 1611 został kardynałem-biskupem Ostia e Velletri i dziekanem Św. Kolegium Kardynałów, mimo to dalej oficjalnie reprezentował interesy Paryża na dworze papieskim. W 1613 dostał ataku serca, po którym nie wrócił już do pełni sił. Zmarł dwa lata później w Awinionie.
Choć był tzw. kardynałem korony i reprezentantem politycznych interesów Francji wobec papiestwa, głęboko angażował się także w reformę Kościoła i bez wątpienia był jednym z najwybitniejszych przedstawicieli francuskiego episkopatu na przełomie XVI i XVII wieku. Fakt, że wielokrotnie z powodzeniem służył jako mediator między Rzymem a Paryżem oraz Wenecją świadczy także o jego talentach dyplomatycznych.

</doc>
<doc id="963351" url="https://pl.wikipedia.org/wiki?curid=963351" title="Gianluca Saraceni">
Gianluca Saraceni

Gianluca Saraceni (ur. 12 grudnia 1979 w Rzymie) – włoski siatkarz, gra na pozycji przyjmującego. Mierzy 200 cm. 3 razy wystąpił w reprezentacji Włoch.

</doc>
<doc id="963354" url="https://pl.wikipedia.org/wiki?curid=963354" title="Francois de Joyeuse">
Francois de Joyeuse



</doc>
<doc id="963356" url="https://pl.wikipedia.org/wiki?curid=963356" title="Młynek (Lututów)">
Młynek (Lututów)

Młynek – część miasta Lututów w Polsce, położona w województwie łódzkim, w powiecie wieruszowskim, w gminie Lututów. 
W latach 1975–1998 Młynek należał administracyjnie do województwa sieradzkiego.
Młynek jest częścią miasta od 2020 r., kiedy to Lututów stał się miastem, wcześniej był częścią wsi Lututów.

</doc>
<doc id="963359" url="https://pl.wikipedia.org/wiki?curid=963359" title="Marco Lipparini">
Marco Lipparini

Marco Lipparini (ur. 2 lutego 1987 w Umbertide) – włoski siatkarz występujący obecnie w Serie A, w drużynie RPA Perugia. Gra na pozycji przyjmującego. Mierzy 190 cm.

</doc>
<doc id="963363" url="https://pl.wikipedia.org/wiki?curid=963363" title="Bielawy (powiat wieruszowski)">
Bielawy (powiat wieruszowski)

Bielawy – wieś w Polsce położona w województwie łódzkim, w powiecie wieruszowskim, w gminie Lututów. Wieś wchodzi w skład sołectwa Swoboda.
W latach 1975–1998 miejscowość należała administracyjnie do województwa sieradzkiego.

</doc>
<doc id="963365" url="https://pl.wikipedia.org/wiki?curid=963365" title="Katedra Najświętszej Maryi Panny w Tallinnie">
Katedra Najświętszej Maryi Panny w Tallinnie

Katedra Najświętszej Marii Panny w Tallinnie (est. "Tallinna Neitsi Maarja Piiskoplik Toomkirik") – główny estoński kościół luterański i jeden z trzech funkcjonujących kościołów średniowiecznych w Tallinnie. 
Pierwotny drewniany kościół powstał w tym miejscu w 1219 r., zaraz po zdobyciu kraju przez Duńczyków. W 1243 r. zbudowano na jego miejscu kamienną, gotycką świątynię. Obecny wygląd jest efektem licznych przebudów, hełm wieży jest barokowy, a niektóre kaplice późniejsze.
Interesującymi elementami wnętrza świątyni są liczne nagrobki i epitafia nagrobne powstałe z okresie od XIII w do XVII wieku. Pochowani są tutaj m.in. Pontus De la Gardie i jego żona Sofia Gyllenhelm, nieślubna córka króla szwedzkiego Jana III Wazy. Nagrobek Pontusa De la Gardie to monumentalny sarkofag renesansowy z elementami francuskiego i holenderskiego manieryzmu, dzieło znanego rzeźbiarza i architekta Arenta Passera z roku 1595. Wieko sarkofagu zdobią dwie płaskorzeźby, przedstawiające postacie naturalnej wielkości. Poza tym spoczywają tu także: admirał Samuel Greigh, kochanek Katarzyny II, Heinrich Matthias von Thurn, jeden z protestanckich przywódców powstania przeciw Habsburgom w Czechach w 1618 r., a następnie wódz i dyplomata w służbie szwedzkiej w Estonii czy rosyjski admirał Adam Johann von Krusenstern, który w latach 1802-1806 poprowadził pierwszą rosyjską ekspedycję dookoła kuli ziemskiej.

</doc>
<doc id="963368" url="https://pl.wikipedia.org/wiki?curid=963368" title="Massimiliano Di Franco (siatkarz)">
Massimiliano Di Franco (siatkarz)

Massimiliano Di Franco (ur. 7 lutego 1978 w San Cataldo) – włoski siatkarz występujący obecnie w Serie A, w drużynie Yoga Forli. Gra na pozycji środkowego bloku. Mierzy 203 cm.

</doc>
<doc id="963372" url="https://pl.wikipedia.org/wiki?curid=963372" title="Szkoda górnicza">
Szkoda górnicza

Szkoda górnicza – szkoda spowodowana działalnością zakładu górniczego. Naprawa takich szkód odbywa się wedle zasad zbliżonych do przewidzianych kodeksem cywilnym i polega na przywróceniu stanu poprzedniego lub odszkodowaniu pieniężnym. W razie braku przedsiębiorcy odpowiedzialnego za szkodę bądź jego następcy prawnego, odpowiedzialność ponosi Skarb Państwa. W sprawach spornych orzekają sądy powszechne. Roszczenia związane ze szkodą górniczą przedawniają się z upływem 5 lat od dnia stwierdzenia szkody.
Szczegółowe zasady odpowiedzialności za szkody górnicze regulują przepisy art. 144-152 Prawa geologicznego i górniczego.
Wraz z wejściem w życie 1 stycznia 2012 r. znowelizowanej ustawy Prawo Geologiczne i Górnicze, zmianie uległy terminy przedawnienia roszczeń o naprawę szkód górniczych. Poprzednio obowiązujące przepisy odsyłały wprost do Kodeksu cywilnego, który dla roszczeń z czynów niedozwolonych stanowił 3-letni termin przedawnienia liczony od dowiedzenia się o szkodzie i osobie odpowiedzialnej do jej naprawienia (art. 422(1) k.c.). Obecnie, art. 149 ustawy Prawo geologiczne i górnicze określa 5-letni termin przedawnienia roszczeń o naprawę szkód górniczych, który liczony jest od dnia dowiedzenia się o szkodzie.

</doc>
<doc id="963374" url="https://pl.wikipedia.org/wiki?curid=963374" title="Bound Brook">
Bound Brook

Bound Brook – miasto w Stanach Zjednoczonych, należące do hrabstwa Somerset w stanie New Jersey. Powstało w roku 1869, w 2007 liczyło 10 193 mieszkańców.
Pobliskie South Bound Brook jest uważane za centrum ukraińskiego prawosławia w USA, zwane „ukraińskim Jerusalem”. Przy cerkwi św. Andrija znajduje się słynny cmentarz, na którym pochowano bardzo wielu ukraińskich polityków, naukowców, wojskowych, artystów.

</doc>
<doc id="963382" url="https://pl.wikipedia.org/wiki?curid=963382" title="Carlos Belloso">
Carlos Belloso

Carlos Belloso (ur. 5 kwietnia 1963 w Argentynie) – argentyński aktor telewizyjny i filmowy.
Życiorys.
Jest jednym z trojga dzieci. Po ukończeniu Escuela Municipal de Arte Dramático de Buenos Aires, związał się z grupą Los Melli, fundacji Banco Patricios.
Po występie w filmie krótkometrażowym "De ogros, duendes y alquimia" (1992), zagrał w telenoweli "Rodolfo Rojas director técnico" ("R.R.D.T.", 1997). W argentyńskiej telenoweli "Jesteś moim życiem" ("Sos mi vida", 2006) zagrał Quique, narzeczonego Monity.

</doc>
<doc id="963384" url="https://pl.wikipedia.org/wiki?curid=963384" title="Zamek w Kownie">
Zamek w Kownie

Zamek w Kownie (lit. "Kauno Pilis") – ruiny zamku zbudowanego w 2 poł. XIV wieku i rozbudowanego w wieku XVI, usytuowanego w "międzyrzeczu" u ujścia rzeki Wilii do Niemna.
I zamek
Pierwszy murowany zamek wzniesiono w 2 połowie XIV wieku jako jedną z kilku warowni litewskich, chroniących Wilno i Troki od zachodu przed Krzyżakami. Zbudowano go w niezasiedlonym wcześniej miejscu jako dwuwieżowy nieregularny czworobok podwójnych kamiennych murów o długości 330 metrów. Po raz pierwszy zamek został wzmiankowany w 1361 roku w korespondencji krzyżackiej, w której Winrich von Kniprode rozkazał przesłać mu informacje m.in. o grubości murów zamkowych w związku z przygotowywanym atakiem. W marcu 1362 roku zamek został oblężony przez Krzyżaków przy pomocy katapult i wież oblężniczych i całkowicie zniszczony w trakcie trzytygodniowego oblężenia. Jego zdobycie Krzyżacy uczcili w Wielkanoc mszą na jego terenie. Po odejściu Krzyżaków, Litwini nie odbudowali go, wznosząc jedynie na jego miejscu około 1376 roku fortyfikacje gliniano-ziemne.
II zamek
W 1383 roku Krzyżacy po wodzą Konrada Zollner von Rotenstein znowu zdobyli warownię i po jej zniszczeniu przystąpili w latach 1396-1398 do prac budowlanych i w miejscu wcześniejszego zamku litewskiego zbudowali nową krzyżacką warownię nazwaną "Ritterswerde", której ruiny zachowane są do dziś. Była to czworoboczna warownia z czterema basztami na narożach, na przemian kolistymi i kwadratowymi z bramą wjazdową w jednej z baszt kwadratowych. W 1391 zamek w Kownie był miejscem zbornym podczas najazdu Krzyżaków na Litwę, a w 1396 roku w jego murach wielki mistrz krzyżacki podpisał z Witoldem zawieszenie broni, po którym podpisano Pokój na wyspie Salin w 1398 r., na mocy którego Kowno stało się miastem nadgranicznym pomiędzy Litwą i Krzyżakami posiadającymi ziemie na Żmudzi do rzeki Niewiaży. W 1404 roku w zamku odbył się zjazd Witolda z wielkim mistrzem krzyżackim, na którym Żmudzini złożyli hołd wielkiemu mistrzowi. W dniu 6 stycznia 1408 roku na zamku odbył się kolejny zjazd, na którym stawił się wielki mistrz Ulrich von Jungingen, mistrz inflancki i król Władysław Jagiełło oraz będący między nimi rozjemcą Witold. Niedaleko zamku na początku XV wieku zaczęła rozwijać się osada, która w 1408 otrzymała prawa miejskie. W 1409 roku na zamku w obecności niemieckich mieszczan, Witold przyjął posłów ze Żmudzi, na której trwało właśnie antykrzyżackie powstanie. Król Władysław Jagiełło ponownie przebywał na zamku 26 kwietnia 1411 roku. W 1413 roku król Władysław Jagiełło przyjął na zamku w Kownie posła cesarza Zygmunta Luksemburskiego, Benedykta Makr von Fluch. Ponownie król Jagiełło przebywał w Kownie 22 października 1418 roku. W 1433 roku wojska Świdrygiełły i mistrza inflanckiego przeszły przez miasto podczas ataku na Litwę. W 1451 roku król Kazimierz Jagiellończyk przyjął na zamku posła księcia Burgundii Filipa Dobrego. W związku z zarazą w Krakowie, zimę 1464 roku król Kazimierz wraz z dworem spędził w Kownie.
W XVI wieku zamek wzmocniono, dobudowując od strony południowo-wschodniej basteję. W 1601 roku w zamku mieścił się sąd i archiwum. W 1611 roku część zamku zniszczyła powódź. W 1655 roku zamek i miasto spłonęły. Do XVIII wieku zamek wykorzystywano nadal jako więzienie, a po III rozbiorze Polski w 1795 Rosjanie pozwolili na budowę na jego terenie domów, co powiększyło zniszczenia.
Usytuowanie zamku w pobliżu wylewającej Wilii w XVII i pierwszej połowie XVIII wieku spowodowało zawalenie się części murów z dwiema basztami.
Wykopaliska archeologiczne i rekonstrukcja
Po 1930 roku przeprowadzono pierwsze wykopaliska archeologiczne. Około 1954 roku wykonano prace restauracyjne, nadbudowując część wieży i murów. Do naszych czasów zachowały się dwie baszty, fragment murów, basteja z XVI wieku i fragment fosy. W 2010 rozpoczęto częściowe prace rekonstrukcyjne m.in. górnej części wieży i jej zwieńczenia. Obecnie w zamku znajduje się filia muzeum miasta Kowna, a wokół niego rozciąga się park.

</doc>
<doc id="963392" url="https://pl.wikipedia.org/wiki?curid=963392" title="Clarence Acuña">
Clarence Acuña

Clarence Williams Acuña Donoso (ur. 8 lutego 1975 w Rancagua) – piłkarz chilijski grający na pozycji defensywnego pomocnika.
Kariera klubowa.
Acuña jest wychowankiem klubu CD O’Higgins, wywodzącego się z jego rodzinnego miasta. W 1994 roku zadebiutował w lidze chilijskiej w wieku 19 lat. W O’Higgins Clarence występował przez 3 lata jako zawodnik pierwszej jedenastki i przez ten okres zagrał w 81 meczach i strzelił 8 ligowych bramek. W 1997 roku przeszedł do jednego z czołowych klubów Chile, Club Universidad de Chile i niemal od początku wywalczył miejsce w składzie. W 1997 roku zajął z tym klubem 3. pozycję w ekstraklasie, a w 1998 roku wywalczył wicemistrzostwo kraju a także Puchar Chile. Natomiast w 1999 roku po raz pierwszy w karierze został mistrzem kraju – w mistrzowskim sezonie zdobył 5 bramek w 36 meczach.
Po dobrych występach w lidze i reprezentacji Acuñą zainteresowały się kluby europejskie. Ostatecznie menedżer Newcastle United, Bobby Robson, przebił konkurencję w postaci Manchesteru United oraz Parmy i Acuña w październiku 2000 przeszedł do tego klubu za 900 tysięcy funtów. W Premiership zadebiutował 28 października w przegranym 0:1 wyjazdowym meczu z West Ham United. 2 miesiące później zdobył swojego pierwszego gola na angielskich boiskach, a NU pokonało Leeds United. Gol ten został uznany przez stację BBC „Golem Tygodnia”. Pierwszy sezon w Newcastle miał udany. Był zawodnikiem pierwszej jedenastki i zdobył łącznie 3 gole w lidze, jednak w kolejnym – 2001/2002 – stracił dużo czasu na leczenie kontuzji i zagrał tylko w 16 meczach, z Newcastle zajmując 4. miejsce w lidze. W klubie Premiership występował także w sezonie 2002/2003, ale wówczas z powodu kolejnych kontuzji tylko czterokrotnie pojawił się na boisku.
Latem 2003 Acuña przeszedł do argentyńskiego Rosario Central, w którym zagrał w 12 meczach, ale ponownie z powodu kontuzji opuścił część sezonu. W 2005 roku Clarence wrócił do ojczyzny i przez cały sezon grał w CD Palestino. W 2006 roku został zawodnikiem Unión Española, w którym odzyskał dawną formę i przez rok zdobył 3 gole w lidze chilijskiej.
Kariera reprezentacyjna.
W reprezentacji Chile Acuña zadebiutował 29 marca 1995 roku w wygranym 2:1 towarzyskim meczu z Meksykiem. W swojej karierze Acuña czterokrotnie brał udział w turniejach Copa América: w 1995 rozegrał jeden mecz w fazie grupowej, w 1997 – 3 mecze w grupie, w 1999 zajął 4. miejsce, a w 2004 zagrał w 3 grupowych meczach.
W 1998 roku Acuña został powołany przez selekcjonera Nelsona Acostę do kadry na Mistrzostwa Świata we Francji. Na nich Clarence był podstawowym zawodnikiem i zagrał najpierw w trzech grupowych meczach – zremisowanych 2:2 z Włochami, 1:1 z Austrią oraz 1:1 z Kamerunem – a następnie w przegranym 1:4 ćwierćfinale z Brazylią.
W 2005 roku Acuña zakończył reprezentacyjną karierę, a w kadrze Chile wystąpił łącznie w 61 meczach i zdobył 2 gole.

</doc>
<doc id="963395" url="https://pl.wikipedia.org/wiki?curid=963395" title="Justin i Kelly">
Justin i Kelly

Justin i Kelly ("ang". From Justin to Kelly) – amerykański musical z 2003 roku napisany przez Kim Fuller, a wyreżyserowany przez Roberta Iscove. W rolach głównych wystąpili Kelly Clarkson, zwyciężczyni programu "American Idol" oraz zdobywca drugiego miejsca w tym programie Justin Guarini.
Fabuła.
Kelnerka z Teksasu (Kelly Clarkson) i student z Pensylwanii (Justin Guarini) poznają się podczas ferii wiosennych w Miami i od razu zakochują się w sobie. Łączy ich także miłość do śpiewu. Jednak na drodze do szczęścia pojawia się wiele przeszkód.
Odbiór filmu.
Film spotkał się z falą krytyki. W serwisie "Rotten Tomatoes" otrzymał średnią ocen 2,7 w skali 10. Krytykowano film za banalne piosenki i fabułę oraz brak chemii między głównymi bohaterami. Natomiast w serwisie "Metacritic" film oceniono na 14/100. Film był wymieniany wśród najgorszych filmów jakie powstały w ciągu ostatnich lat. Musical nominowany był do Nagrody Złotej Maliny w dziewięciu kategoriach: najgorszy film, najgorszy reżyser, najgorsza aktorka (Clarkson), najgorszy aktor (Guarini), najgorszy duet (Clarkson i Guarini), najgorszy scenariusz, najgorszy remake lub sequel i najgorsze usprawiedliwienie dla filmu. Travis Payne odebrał Złotą Malinę za najgorszą choreografię.
Clarkson, odtwórczyni głównej roli przyznała, że zagrała w filmie, tylko dlatego, że zobowiązywała ją do tego umowa, jako zwyciężczynię programu "American Idol". Przyznała, że nie jest zadowolona ze swojego udziału w tym musicalu.

</doc>
<doc id="963397" url="https://pl.wikipedia.org/wiki?curid=963397" title="Szkody górnicze">
Szkody górnicze



</doc>
<doc id="963398" url="https://pl.wikipedia.org/wiki?curid=963398" title="Carla Peterson">
Carla Peterson

Carla Peterson ps. Perla (ur. 6 kwietnia 1974 w Córdobie, w Argentynie) – argentyńska aktorka.
Carla Peterson znana jest z telenoweli argentyńskiej "Jesteś moim życiem", gdzie zagrała rolę Constanzy Insua oraz z roli Lucii w telenoweli "Młodzieńcza miłość". Obie telenowele emitowała w Polsce stacja TV4. Wcześniej znana bardziej jako aktorka teatralna. Jest najstarszą z trójki dzieci prawniczki i pilota. Przodkowie jej matki przyjechali do Argentyny z Włoch.
Kariera artystyczna.
Carla występowała głównie w sztukach teatralnych, m.in. w sztuce „Gdzie jest Janet?”. Był to komediodramat w którym zagrała wraz z Claudią Fontan (Mercedes z „Jesteś moim życiem”).
Występowała na Broadwayu w sztuce „No te hagas elloco”. Na małym ekranie zadebiutowała w wieku 17 lat w serialu „Dance party”. Następnie posypały się role m.in. w serialu „Princesa” oraz „Narana y media” i „Verano del 98". W serialu „Młodzieńcza miłość” zagrała matkę, samotnie wychowującą syna Tommy’ego, a zarazem kobietę szukającą miłości, szczęścia i spokoju. Później wystąpiła jeszcze w paru telenowelach m.in. „Son amores”, „La Ninera” i „Pensionados”. W 2005 roku na ekrany kin wszedł film pt. „El Frijol”, jest to argentyńsko-meksykańsko-amerykańska produkcja z udziałem Carli.
W 2006 roku nastąpił przełom w karierze aktorki, a stało się to za sprawą roli Constanzy Insua – narzeczonej Martina Quesady w serialu „Jesteś moim życiem” (Sos mi vida). Jej sukces w tej roli zaowocował propozycją zagrania w kolejnej telenoweli. W 2007 roku Carla rozpoczęła zdjęcia do nowego serialu „Lalola” w którym zagrała pierwszoplanową rolę u boku Luciana Castro.
Sukcesy.
Pierwszym telewizyjnym sukcesem Carli okazała się rola Perli Gomez w serialu „Verano del 98'”. Serial przysporzył aktorce wielu fanów, którzy przez dłuższy czas Carla nazywali ją „Perlą”.
Rola Lucii w „Młodzieńczej miłości” otworzyła aktorce drogę do międzynarodowej kariery, a utwierdziła jej pozycję na świecie rola Constanzy w serialu „Jesteś moim życiem”. Carla zdobyła ogromną popularność rolą Dolores „Loli” w serialu „Lalola”, otrzymując za nią statuetkę Martin Fierro w kategorii najlepsza aktorka komediowa w 2008 roku.

</doc>
<doc id="963399" url="https://pl.wikipedia.org/wiki?curid=963399" title="Kamień (Putorana)">
Kamień (Putorana)

Kamień () – najwyższa góra pasma Putorana oraz Wyżyny Środkowosyberyjskiej.
Jego wysokość liczy 1701 m n.p.m. Na zboczach góry mają źródła dwie większe rzeki regionu: Cheta i Kotuj.

</doc>
<doc id="963404" url="https://pl.wikipedia.org/wiki?curid=963404" title="Andrzej Rycak">
Andrzej Rycak

Andrzej Rycak (ur. 19 czerwca 1970 w Zamościu) – polski piłkarz grający na pozycji napastnika, a później także trener zespołu Hetman Zamość.
Życiorys.
Rycak jest wychowankiem Hetmana Zamość, w którym grał w latach 1986–1992. Później występował także w klubach takich jak: KS Lublinianka, Motor Lublin, Pogoń Szczecin, Odra Opole, Polonia Bay SC San Jose, Hetman, Nord 98 Wysokie i Kryształ Werbkowice, gdzie zakończył karierę w 2005 roku.
Debiut w I lidze zaliczył w barwach Pogoni 30 lipca 1994 w meczu z Górnikiem Zabrze (1-3). W sumie w ekstraklasie wystąpił w 107 meczach, zdobywając 8 goli (w tym jeden prawą nogą).
Na futbolowe boisko w roli zawodnika (podobnie, jak uczynili to inni popularni niegdyś zawodnicy Pogoni Zenon Kasztelan, Mariusz Kuras czy Zbigniew Kozłowski) powrócił na jeden charytatywny występ w meczu w barwach Pogoni Szczecin Nowej – klubu założonego przez kibiców szczecińskiej Pogoni. B-klasowe spotkanie rozegrane zostało w Szczecinie 3 czerwca 2007 a przeciwnikiem szczecińskiej drużyny był Zryw Kretlewo. Andrzej Rycak w ciągu zaledwie dwóch minut zdobył w nim dwa gole. Mecz zakończył się zwycięstwem Pogoni 11:0 (6:0).
W trakcie występów w barwach Pogoni Szczecin otrzymał przydomek „Książę Szczecina”.

</doc>
<doc id="963405" url="https://pl.wikipedia.org/wiki?curid=963405" title="Harbour View Football Club">
Harbour View Football Club



</doc>
<doc id="963409" url="https://pl.wikipedia.org/wiki?curid=963409" title="Élan vital">
Élan vital

Élan vital (fr. „pęd życiowy”) – twórcza siła, będąca motorem rozwoju świata istot żywych, nadająca mu dynamizm. Podstawowe pojęcie filozofii Henri Bergsona, według którego stanowi ona podstawę działań duchowych i artystycznych.
Ma zapewniać kontynuację gatunków i powodować ewolucję istot żywych. Pojęcie rozpowszechniło się po opublikowaniu "Ewolucji twórczej" w 1907 roku.
Świat postrzegany przez Bergsona to przestrzeń konfliktu między bezwładną, ociężałą materią a duchem, „pędem życiowym”, niosącym energię tworzenia. Walka materii i ducha sprawia, że świat nie może osiągnąć formy ostatecznej, że jest wciąż w fazie tworzenia się, wciąż „staje się”, a ów proces jest właśnie rzeczywistością, której ludzie doświadczają i którą poznają.

</doc>
<doc id="963410" url="https://pl.wikipedia.org/wiki?curid=963410" title="Mechanizm śrubowy">
Mechanizm śrubowy

Mechanizm śrubowy - rodzaj mechanizmu, który służy do zamiany ruchu obrotowego na postępowy. Mechanizm ten jest stosowany do celów napędowych. Podstawowym elementem mechanizmów śrubowych jest gwint. Każde połączenie gwintowe może być traktowane jako mechanizm śrubowy.

</doc>
<doc id="963412" url="https://pl.wikipedia.org/wiki?curid=963412" title="Tivoli Gardens FC">
Tivoli Gardens FC

Tivoli Gardens Football Club - jamajski klub piłkarski z siedzibą w mieście Kingston, stolicy państwa.
Historia.
Klub Tivoli Gardens zarządzany jest przez członka parlamentu jamajskiego z czterdziestoletnim stażem Edwarda Seagę. W sezonie 2003/04 klub zdobył mistrzostwo Jamajki, a w sezonie 2004/05 wicemistrzostwo. Kierujący przez dwa lata drużyną trener Glendon "Admiral" Bailey w sezonie 2006/07 zastąpiony został przez Calverta Fitzgeralda, który wcześniej opiekował się zespołami rywali klubu Tivoli Gardens - Waterhouse Saint Andrew i Rivoli United Kingston.

</doc>
<doc id="963414" url="https://pl.wikipedia.org/wiki?curid=963414" title="Thelma Fardin">
Thelma Fardin

Thelma Fardin (ur. 24 października 1992 w Bariloche) – argentyńska aktorka.
Thelma Fardin znana jest z telenoweli argentyńskiej "Jesteś moim życiem", w której zagrała Laurę Fernández adoptowaną córkę Martina Quesady.

</doc>
<doc id="963415" url="https://pl.wikipedia.org/wiki?curid=963415" title="Wheaton (Illinois)">
Wheaton (Illinois)

Wheaton – jedno z miast aglomeracji Chicagowskiej w stanie Illinois w hrabstwie DuPage. Populacja Wheaton liczy 55 tysięcy mieszkańców. Znajduje się tam skatepark i pole golfowe.
Wheaton jest znane z Wheaton College.

</doc>
<doc id="963419" url="https://pl.wikipedia.org/wiki?curid=963419" title="Szekspiryzm">
Szekspiryzm

Szekspiryzm – nawiązanie do twórczości Williama Shakespeare’a i teatru elżbietańskiego, charakterystyczne dla literatury romantyzmu, zwłaszcza dla dramatu romantycznego.
Utwory Shakespeare’a nie były zgodne z wieloma zasadami poetyki klasycystycznej. Ich kompozycję cechuje duża swoboda. Łączą one też w sobie cechy różnych gatunków dramatycznych. Wszystkie te cechy stały się inspiracją dla poetyki romantyzmu.
W literaturze polskiej elementy szekspiryzmu obecne są zwłaszcza w twórczości Juliusza Słowackiego.

</doc>
<doc id="963422" url="https://pl.wikipedia.org/wiki?curid=963422" title="Igloopol/Pegrotour Dębica">
Igloopol/Pegrotour Dębica



</doc>
<doc id="963423" url="https://pl.wikipedia.org/wiki?curid=963423" title="Elías Viñoles">
Elías Viñoles

Elías Viñoles a właściwie Raúl Elías Viñoles (ur. 21 października 1988 roku w Buenos Aires) - argentyński aktor, znany w Polsce z roli Jose Fernandeza, adoptowanego syna Martina Quesady w argentyńskiej telenoweli "Jesteś moim życiem".

</doc>
<doc id="963425" url="https://pl.wikipedia.org/wiki?curid=963425" title="Podział administracyjny Egiptu">
Podział administracyjny Egiptu

Podział administracyjny Egiptu zdefiniowany jest przez Konstytucję Arabskiej Republiki Egiptu, jak również zasady tworzenia rad lokalnych i zakres ich kompetencji. Zgodnie z nią istnieje 27 muhafaz (gubernatorstw), dzielących się na okręgi, wsie i miasta (18 kwietnia 2008 roku zostały wydzielone dwie muhafazy: Heluan i As-Sadis min Uktubar, lecz zlikwidowano je w kwietniu 2011 roku).
Przy ustalaniu podziałów administracyjnych uwzględniane są czynniki naturalne, ludnościowe i mieszkaniowe panujące na danym obszarze. Lokalny system administracyjny został zdecentralizowany – stanowi on, że gubernator reprezentuje Prezydenta Republiki na terenie swojego gubernatorstwa.

</doc>
<doc id="963429" url="https://pl.wikipedia.org/wiki?curid=963429" title="Międzynarodowa Rada Pielęgniarek">
Międzynarodowa Rada Pielęgniarek

Międzynarodowa Rada Pielęgniarek (ICN) (ang. "International Council of Nurses") – pierwsza międzynarodowa zawodowa organizacja kobieca powstała w 1899 roku. W roku 1953 stworzyła pierwszy kodeks dla pielęgniarek, który był wielokrotnie nowelizowany. Obecnie obowiązuje kodeks z 2005 roku. ICN skupia ponad 130 krajowych zrzeszeń pielęgniarskich. Jej celem jest zapewnienie jakości opieki pielęgniarskiej oraz wywieranie wpływu na światową politykę dotyczącą ochrony zdrowia. Jej członkiem może być tylko jedno stowarzyszenie z danego kraju. 
Naczelną władzą Międzynarodowej Rady Pielęgniarek jest Kongres Międzynarodowy zbierający się co cztery lata. Wybierane są na nim władze wykonawcze oraz zatwierdzany plan, budżet i kierunki pracy. Każdy członek ICN ma do dyspozycji jeden głos. Organizacja ma swoją siedzibę w Genewie w Szwajcarii. 
ICN zajmuje się:
Organizacja wydaje kwartalnik pt. „Międzynarodowy przegląd Pielęgniarski” ("International Nursing Review"). ICN utrzymuje się ze składek rocznych krajów przynależących do organizacji. Płacone są one proporcjonalnie do ilości członków.
Polska była członkiem Międzynarodowej Rady Pielęgniarek w latach 1925–1947 oraz należy do niej ponownie od 1961 roku.

</doc>
<doc id="963432" url="https://pl.wikipedia.org/wiki?curid=963432" title="Borys Możajew">
Borys Możajew

Borys Andrejewicz Możajew () (ur. 1 czerwca 1923 w Pitielinie, zm. 2 marca 1996 w Moskwie) – rosyjski pisarz i publicysta.
Życiorys.
Uważany jest za mistrza współczesnej wiejskiej prozy. Urodzony w wiejskiej rodzinie w Pitielino w obwodzie riazańskim, Możajew od wczesnego dzieciństwa obserwował trudne życie rolników. Po ukończeniu szkoły Możajew wyjechał do Leningradu, gdzie studiował w Wyższej Wojskowej Szkole Inżynieryjnej oraz na wydziale filologii Państwowego Uniwersytetu Leningradzkiego (LGU). Po ukończeniu studiów wiele lat spędził na Dalekim Wschodzie jako oficer marynarki. Tam też zainteresował się kulturą udegejską. Zadebiutował w 1953 roku w prasie literackiej. Dwa lata później wydał zbiór bajek udegejskich. W 1960 roku Możajew przeprowadził się do Moskwy i poświęcił się zawodowi pisarza.
Podstawowym tematem jego twórczości był problem stosunku człowieka do ziemi, z której żyje i na której pracuje. Opowiadania „Ziemia czeka na gospodarza”, „Leśna droga”, „Bycie gospodarzem” opowiadają o zaradności i samodzielności radzieckich rolników oraz o ich prawie do posiadania i decydowania o własnej ziemi, a jednocześnie wyrażają ubolewanie nad niegospodarnym stosunkiem człowieka do natury.
Jedna z jego wcześniejszych (1966) i najbardziej znanych powieści – „Żywy” w wariancie prasowym pt. „Z życia Fiodora Kuzkina” była niecodziennym zjawiskiem w radzieckiej literaturze. Bohater powieści nie był przodownikiem ani bohaterem walczącym. Fiodor Kuzkin to sfrustrowany rolnik, który złożył podanie o odłączeniu go z kołchozu ze względu na niskie zarobki i brak środków na utrzymanie rodziny – stanowiło to jednocześnie manifestację sprzeciwu przeciwko kołchozowej biurokracji, jej bezdusznemu podejściu do ziemi i ludzi na niej pracujących.
Innym wybitnym utworem Możajewa jest powieść pt. „Chłopi i baby” ("Мужики и бабы"). Jej pierwsza część wydana została w 1976 roku, a druga w 1987 (lub 1988). W 1989 autor otrzymał za nią odznaczenie państwowe. Sam pisarz nazwał swój utwór kroniką. Śledzi ona życie rolników obwodu tichanowskiego w końcu lat dwudziestych. Na początku lat dziewięćdziesiątych Borys Możajew zaczął pracę nad powieścią pt. „Odszczepieniec” ("Изгой"), której głównym bohaterem jest Sergiej Borodin, syn Andreja Borodina – bohatera powieści „Muzyki i baby”. Śmierć pisarza 2 marca 1996 roku przerwała pracę nad powieścią.
W 1989 został laureatem Nagrody Państwowej ZSRR.

</doc>
<doc id="963436" url="https://pl.wikipedia.org/wiki?curid=963436" title="Wybory brzeskie">
Wybory brzeskie



</doc>
<doc id="963439" url="https://pl.wikipedia.org/wiki?curid=963439" title="Nicolas D’Agostino">
Nicolas D’Agostino

Nicolás D’Agostino (ur. 24 listopada 1982 w Argentynie) – argentyński aktor młodego pokolenia, występował w roli Tony’ego, wnuka Rosy, gospodyni Martina Quesady w argentyńskiej telenoweli "Jesteś moim życiem".
Występował w spektaklach: "Najlepszy kraj na świecie" ("El mejor país del mundo") w Teatro Maipo, "Amanda i Eduardo" ("Amanda y Eduardo") w Teatro General San Martín, "¿Por qué ciegos?", "Pokaz miłości chłopców" ("El show de los chicos enamorados") i "Alan i Leon" ("Alan y el León").

</doc>
<doc id="963446" url="https://pl.wikipedia.org/wiki?curid=963446" title="Lyra Belacqua">
Lyra Belacqua

Lyra Belacqua (znana również jako Lyra Złotousta) jest bohaterką powieści "Mroczne materie" autorstwa Philipa Pullmana. Lyra jest młodą dziewczyną mieszkającą w Kolegium Jordana, sławnym ośrodku naukowym znajdującym się w Oksfordzie w wymiarze równoległym do naszego. Uwikłana zostaje w wojnę pomiędzy aniołami a bóstwem zwanym Autorytetem.
Jest urodzoną kłamczuchą, więc czasem podaje się za inne osoby; była Alice, gdy uciekła od pani Coulter, była Lizzie Brooks, gdy znalazła się w Bolvangarze i była Lisą Randsom, gdy była w świecie Willa.
Tło i życie.
Lyra, jedenastoletnia na początku trylogii, urodziła się w wyniku romansu Lorda Asriela i Marisy Coulter. Wychowana została w Kolegium Jordana, gdzie naukowcy, profesorowie i służba byli dla niej niczym wielka rodzina; w przeświadczeniu, że jej ojciec, hrabia, i matka, hrabina, zginęli w katastrofie lotniczej, a jej jedynym żyjącym krewnym jest Lord Asriel, jej wuj. W ciągu dalszych wydarzeń dowiaduje się jednak prawdy o swoich narodzinach od Johna Faa przywódcy Cyganów. Lyra żyła w Oksfordzie wraz ze swoim najlepszym przyjacielem Rogerem Parslow. Dni upływały im na zabawie np. wspinaniu się na dachy kolegialnych budynków, wojnach błotnych prowadzonych z innymi dziećmi z kolegium, miasta i młodymi Cyganami. Jej życie zmienia się drastycznie po tym jak Generalna Rada Oblacyjna porywa Rogera, i kilkoro innych dzieci z Oksfordu.
Lyra przedstawiona jest jako niebieskooka dziewczyna o włosach w kolorze ciemnoblond, ze skłonnością do psocenia. Jest chuda i niska jak na swój wiek, który zmienia się od 11 do 13 lat w okresie przedstawionym w powieści. Jest dzieckiem bardzo niesfornym, przez co często doprowadza do rozpaczy ludzi, którzy starają się nią zajmować jak np. gosposie i jej prywatnych nauczycieli z kolegium. Mieszkając w Jordanie z powodu swego zachowania pobiera jedynie podstawowe nauczanie, mimo to jest bystra i sprytna.
Lyra otrzymuje imię "Złotousta" gdy udaje jej się oszukać Iofura Rankinsona, króla "niedźwiedzi pancernych", wmawiając mu, że jest ona dajmonem Iorka Byrnisona, i że jest ona chętna zmienić właściciela i służyć silniejszemu niedźwiedziowi. Iofur, owładnięty manią posiadania własnego dajmona, postępuje według zaleceń Lyry, która namawia go do wyzwania Iorka Byrnisona na sprawiedliwy pojedynek o władzę w szeregach niedźwiedzi pancernych. Iorek Byrnison nazywa dziewczynkę "Złotoustą" w uznaniu w jaki sposób oszukała Iofura. Lyra przybiera to imię jako swoje nowe nazwisko.
Pantalaimon.
Dajmon Lyry, Pantalaimon, zwanym również przez dziewczynkę zdrobniale Pan, jest jej ukochanym towarzyszem przygód i ucieleśnieniem duszy. Tak jak wszystkie dziecięce dajmony, może on przyjąć postać każdego zwierzęcia, jakiego tylko zapragnie. Pierwotnie pojawia się w postaci ciemnobrązowej ćmy, lecz w trakcie trwania powieści często się zmienia np. w lamparta i w smoka. Jego ulubionymi postaciami są śnieżnobiały gronostaj, ćma, żbik i mysz. Jego imię pochodzi od świętego kościoła prawosławnego, św. Panteleimona, i po grecku znaczy "wszystko wybaczający". Gdy Lyra trafia do świata umarłych zostaje oddzielona od Pantalaimona, co wywołuje ogromne cierpienie obojga; po tym wydarzeniu dajmon dziewczynki unika jej przez pewien czas. Przeżycie tego rozdzielenia umożliwia im jednak oddalanie się od siebie na bardzo duże odległości, co normalnie nie byłoby możliwe. Wtedy też Pantalaimon przybiera swą ostateczną postać, kuny.
Przeznaczenie Lyry.
W pierwszej części trylogii, "Zorzy północnej" (znanej również pod tytułem "Złoty kompas"), Serafina Pekkala przepowiada pojawienie się dziewczynki "której przeznaczeniem jest doprowadzić do końca przeznaczenia", kosztem wielkiej zdrady. Wiedźma mówi także o tym, że testem dla dziewczynki ma być wybranie odpowiedniej gałązki, służącej wiedźmom do latania, z wielu innych; przy pomocy Aletheiometru, Lyrze się to udaje. Okazuje się, że przeznaczeniem Lyry jest stać się drugą Ewą i ulec pokusom węża, reprezentowanego przez Mary Malone, co jest ukazane przez zakochanie się Lyry w drugim głównym bohaterze Willu Parry. Jej uczucie do Willa zaczyna się, gdy prof. Malone opowiada jej historię o marcepanie. Proces niszczenia Pyłu zostaje zatrzymany, a wszechświat zaczyna znów działać w harmonii. W celu zachowania tego stanu i uchronieniu ludzi od Spektr, Will i Lyra muszą zamknąć wszelkie okna między wymiarowe. Z powodu tego, że dzieci nie mogłyby żyć w światach innych niż te w których się urodziły, muszą one rozdzielić się na zawsze. Na koniec przyrzekają sobie, że każdego roku w dniu letniego przesilenia w południe, będą siadać w tym samym miejscu w ogrodzie botanicznym, na tej samej ławce, co pozwoli im chociaż przez chwilę poczuć złudzenie bliskości.
Dziewczynka wypełnia także przepowiednie o zaprowadzeniu końca śmierci, gdy wraz z Willem otwierają drogę prowadzącą ze świata umarłych na powierzchnię.
Istnieją dwa prawdopodobne miejsca "wielkiej zdrady", która miała być udziałem Lyry - zamordowanie Rogera przez Lorda Asriela na Svalbardzie, na końcu pierwszej książki, w rozdziale zatytułowanym "Zdrada", lub w "Bursztynowej lunecie" gdy Lyra pozostawia Pantalaimona na brzegu, odpływając w kierunku świata umarłych. 
Ekranizacja.
W filmie Złoty kompas będącym ekranizacją pierwszej części trylogii Lyrę zagrała Dakota Blue Richards.

</doc>
<doc id="963454" url="https://pl.wikipedia.org/wiki?curid=963454" title="Pacyfikacja strajku w kopalni „Wujek”">
Pacyfikacja strajku w kopalni „Wujek”

Pacyfikacja strajku w kopalni „Wujek” – miała miejsce w Kopalni Węgla Kamiennego „Wujek” w Katowicach, w związku z wprowadzeniem w Polsce stanu wojennego.
16 grudnia 1981 doszło do masakry górników strajkujących (strajk okupacyjny) przeciw ogłoszeniu stanu wojennego. IPN określa te wydarzenia jako najkrwawszą pacyfikację w czasie stanu wojennego. Podczas pacyfikacji siłami Milicji Obywatelskiej oraz wojska i w wyniku strzałów Plutonu Specjalnego ZOMO zginęło 9 górników, a 23 zostało rannych, a po stronie oddziałów pacyfikujących rannych zostało 41 milicjantów i żołnierzy, w tym 11 ciężko.
Kalendarium.
13 grudnia.
13 grudnia 1981 około godz. 1:00 w nocy aresztowano przewodniczącego Komisji Zakładowej NSZZ „Solidarność” Jana Ludwiczaka, który przez ówczesne władze PRL zaliczony był do grona 648 „ekstremalnych przywódców i aktywistów” związku i innych „wrogich ustrojowi” organizacji z ówczesnego województwa katowickiego. Już o 3:00 nad ranem do kopalni dotarła wiadomość o zatrzymaniu Ludwiczaka. Wywołało to napięcie wśród pracujących na nocnej zmianie górników. Około 6:00 rano zostało wyemitowane przemówienie gen. Jaruzelskiego na temat wprowadzenia stanu wojennego. Po mszy odprawionej przez ks. Henryka Bolczyka postanowiono poczekać na zebranie całej załogi.
14 grudnia.
14 grudnia na porannej masówce zapadła decyzja, aby nie podejmować pracy, dopóki do kopalni nie przybędzie Jan Ludwiczak. Negocjacje dyrektora zakładu nic nie przyniosły. Na górnicze nastroje wpłynęła także decyzja o zmilitaryzowaniu kopalni. Do spotkania z komisarzem wojskowym wybrano delegację, w której skład wchodzili Adam Skwira, Stanisław Płatek i Jerzy Wartak. Niestety reprezentanci nic nie wskórali u komisarza i postanowiono nie przerywać strajku. Została stworzona poszerzona lista żądań. Górnikom jedzenie i wszelkie potrzebne rzeczy przynosili mieszkańcy z pobliskiego osiedla. Dla zapewnienia bezpieczeństwa przez całą noc teren kopalni był patrolowany.
15 grudnia.
15 grudnia górnicy dowiedzieli się o brutalnym pacyfikowaniu przez ZOMO strajkujących w regionie zakładów pracy, m.in. kopalń „Staszic” i Manifest Lipcowy. Od tej chwili niemal powszechne było przekonanie, że na KWK Wujek ZOMO też przyjdzie. 
Decyzja o pacyfikacji Wujka, jak i „Andaluzji” i Juliana, zapadła na naradzie Wojewódzkiego Komitetu Obrony, która odbyła się o godz. 19:00 w Urzędzie Wojewódzkim. Posiedzenie sztabu w sprawie pacyfikacji kopalń zwołał i jemu przewodniczył płk Jerzy Gruba ok. godz. 22:00 w Komendzie Wojewódzkiej Milicji Obywatelskiej w Katowicach.
16 grudnia.
W nocy 15/16 grudnia górnicy zaczęli przysposabiać różne metalowe przedmioty celem użycia do obrony. Były to m.in. pręty o długości ok. 1,5–2 m.
Zgodnie z zarządzeniami, przygotowano oddziały w szpitalu w Katowicach-Ochojcu, głównie chirurgię, laryngologię i oddziały wewnętrzne. W szpitalu pozostawiono tylko pacjentów, których z przyczyn przedmiotowych nie można było zwolnić do domów. Szpital mógł przyjąć co najmniej 100–150 osób, bowiem tyle było wolnych łóżek.
16 grudnia około godz. 9:00 na teren kopalni przybył dyrektor Maciej Zaremba, zastępca szefa Wojewódzkiego Sztabu Wojskowego płk Piotr Gębka z płk. Czesławem Piekarskim i wiceprezydentem Katowic Jerzym Cyranem. Według płk. Piotra Gębki zebranych na placu kopalnianym było ok. 500–700 górników, każdy był w hełmie. Gębka nie widział nikogo „z gołymi rękami” – każdy był wyposażony w różnego rodzaju przedmioty: łańcuchy, trzonki łopat, trzonki kilofów, liny, pręty i wiele innych przedmiotów przystosowanych we własnym zakresie do celów bojowych. 
Przeciwko nim wystawiono: 5 kompanii ZOMO, 2 kompanie ORMO, 1 kompanię NOMO, 7 armatek wodnych, a ponadto 3 kompanie po 10 bojowych wozów piechoty i 1 kompanię czołgów. Dodatkowo do dyspozycji dowódcy zostawiono pluton specjalny ZOMO. Każdy z żołnierzy biorący udział w pacyfikacji otrzymał 60 szt. amunicji ostrej i 60 szt. amunicji ślepej, tj. po 2 magazynki każdego rodzaju amunicji. W sumie w operacji po stronie pacyfikujących wzięło udział 1471 funkcjonariuszy MO i ZOMO oraz 760 żołnierzy, dysponujących 22 czołgami i 44 wozami bojowymi. Akcją dowodził płk Kazimierz Wilczyński. Nadzór z Komendy Wojewódzkiej Milicji Obywatelskiej pełnili płk Jerzy Gruba i ppłk Marian Okrutny.
Około godz. 9:00, podczas przemowy pułkownika, górnicy zaczynali śpiewać hymn państwowy oraz pieśń „Boże, coś Polskę”. Górnikom przekazano polecenie rozejścia się, w przeciwnym wypadku o godz. 11:00 zostaną użyte siły. O 9:30 z dyrekcji przekazano górnikom polecenie, aby teren kopalni opuściły wszystkie kobiety. Płk Piotr Gębka po wyjściu z kopalni przekazał płk. Kazimierzowi Wilczyńskiemu informację o braku pozytywnego rezultatu jego wizyty w kopalni. Około godz. 10:00 siły pacyfikacyjne zaczęły zajmować wyznaczone pozycje i odcięto kopalnię od miasta.
O 10:30 rozpoczęto akcję „oczyszczania przedpola”, do którego użyto armatek wodnych i wyrzutni gazów łzawiących przeciwko tłumowi zgromadzonemu przed kopalnią składającego się w większości z mieszkańców osiedla oraz rodziny strajkujących. O 10:53 czołgi przełamały płot – zrobiono wyłom w murze obok bramy kolejowej, po czym siły milicji w asyście czołgu weszły na teren kopalni. Przed warsztatem mechanicznym (kuźnią) napotkały barykadę. Czołg utknął na barykadzie. W tym czasie na głównej linii uderzenia, tj. przy ul. Wincentego Pola, przygotowywano się do natarcia. Żołnierze wrzucili ok. 40-50 petard hukowych za mur kopalni. W budynku ciągnącym się za murem, stanowiącym magazyny, pękały szyby. Wrzucenie petard miało na celu odstraszenie ludzi, którzy mogliby się znajdować za murem. Dwa czołgi, z wieżą odwróconą do tyłu, ruszyły w stronę muru. Mur został przełamany na wysokości magazynu farb lakierów. Po przełamaniu muru oddziały milicji uderzyły w dwóch kierunkach: wzdłuż ściany kotłowni oraz w kierunku szybów. Na wysokości szybu siły milicyjne napotkały grupę górników. Górnicy, również z okien, rzucali w milicjantów różnymi przedmiotami, takimi jak śruby, kamienie, kątowniki, teowniki i wieloma innymi przedmiotami, które były dostępne. Nie doszło do bezpośredniego starcia. Milicja użyła ręcznych wyrzutni granatów łzawiących. Na drugim kierunku, wzdłuż kotłowni, oddział ZOMO poruszał się za bojowym wozem piechoty. Wóz został zatrzymany przez nieustępujących górników na ostatnim węgłu kotłowni. Doszło do bezpośredniego starcia, po czym siły ZOMO wycofały się pod magazyn główny, skąd prowadzili ostrzał granatami łzawiącymi i petardami hukowymi. W tym czasie, po utknięciu czołgu na barykadzie koło warsztatu mechanicznego (kuźni), górnicy wyskoczyli przed barykadę, powodując wycofanie sił milicyjnych. Podczas ucieczki w ręce górników dostało się trzech funkcjonariuszy milicji. Otrzymali oni kilkanaście uderzeń m.in. przy pomocy prętów metalowych czy trzonków od kilofów, a także kopniaków od tyłu. Pojawiły się okrzyki: „Zabić!”, „Powiesić!”.– zapis rozmowy radiotelefonicznej na kanale milicyjnym.
W tym czasie w Urzędzie Rady Ministrów w Warszawie trwało posiedzenie władz państwowych. 
Pomiędzy godz. 11:00 a 12:00 do telefonu wywołano gen. Czesława Kiszczaka. Połączenie wywołał komendant wojewódzki MO w Katowicach, płk Jerzy Gruba. Zameldował on o: napiętej i groźnej sytuacji w rejonie kopalni „Wujek”, rannych milicjantach, zagrożeniu zdrowia i życia milicjantów, prośbie dowódców pododdziałów o zgodę na użycie broni. Czesław Kiszczak zdecydowanie odmówił i nie wyraził zgody na użycie broni. Polecił wszystkie pododdziały MO i WP wycofać z terenu kopalni, dokonać głębokiej oceny przyczyn i przedstawić propozycje dalszego działania. Gen. Wojciech Jaruzelski ocenił decyzję gen. Czesława Kiszczaka jako słuszną i kontynuował posiedzenie. Akcji jednak nie przerwano. 
Około godz. 12:30 na teren kopalni wprowadzono pluton specjalny ZOMO dowodzony przez chor. Romualda Cieślaka. Pluton nie był wyposażony w tarcze ani pałki, a jedynie w pistolety maszynowe PM-63 "Rak". W skład plutonu wchodziły ok. 2 drużyny, tj. 20 funkcjonariuszy. W tym czasie z terenu kopalni nieustannie dochodziły odgłosy walki. Decyzję o strzelaniu podjął dowódca plutonu specjalnego, chor. Romuald Cieślak, w ocenie którego sytuacja była dramatyczna i tragiczna, a strzały wystrzelone w powietrze nie odniosły rezultatu. Strzały zostały oddane w kierunku górników znajdujących się pomiędzy ścianą kotłowni a wagą. Zginęło na miejscu 5 górników od postrzałów w jamę brzuszną, klatkę piersiową czy czaszkę. Pierwszym zabitym był Zbigniew Wilk, którego już martwego jako pierwszego doniesiono do punktu opatrunkowego. Szósty górnik zmarł po przeniesieniu do punktu opatrunkowego, a trzech kolejnych później w szpitalu na Ochojcu. W trakcie operacji wystrzelono 156 pocisków. W ocenie przewodniczącego strajku Stanisława Płatka bardzo wielkim sukcesem było to, że po padnięciu ofiar nie doszło do publicznego linczu trzech milicjantów, którzy uprzednio dostali się w ręce górników.
O 12:45 teren kopalni ucichł. O 14:00 na teren kopalni ponownie przyjechał płk Piotr Gębka, by spotkać się z przedstawicielami górników. Poszli oni do stacji ratownictwa górniczego, gdzie na podłodze leżało 6 ciał górników. Wynik akcji pacyfikujących, w tym ofiary śmiertelne po stronie strajkujących, przesądził o zakończeniu strajku.
Po spotkaniu z górnikami, płk Piotr Gębka udał się do stanowiska dowodzenia, gdzie poinformował płk Jerzego Grubę o ustaleniach i o zabitych. Po tej informacji płk Jerzy Gruba zemdlał. Po ochłonięciu płk Gruba zatelefonował do gen. Kiszczaka i przekazał informacje. Kiszczak następnie przekazał informacje o użyciu broni i o ofiarach na posiedzenie.
Około 17:30 płk Piotr Gębka przybył na kopalnię po raz trzeci. Załodze przekazano żądania natychmiastowego zakończenia strajku bez dalszych postulatów. Piotrowi Gębce oznajmiono, że górnicy zgodzili się zaprzestać dalszego strajku i opuścić kopalnię. O 19:00 żądania władz przekazano załodze. Około 19:30-20:00 z kopalni wyszedł ostatni górnik.
Bilans ofiar.
Po stronie strajkujących górników: zginęło 9 osób: Jan Stawisiński, Joachim Józef Gnida, Józef Czekalski, Józef Krzysztof Giza, Ryszard Józef Gzik, Bogusław Kopczak, Andrzej Pełka, Zbigniew Wilk, Zenon Zając, a 23 zostało rannych.
Po stronie pacyfikujących: rannych zostało 41 milicjantów i żołnierzy, w tym 11 ciężko.
Procesy karne przed 1989.
Procesy strajkujących.
W dniach 19–22 grudnia SB MSW zatrzymała siedem osób, które zostały oskarżone o organizowanie i kierowanie strajkiem w kopalni. 
9 lutego sąd Śląskiego Okręgu Wojskowego ogłosił wyrok na przywódców górniczego strajku w KWK Wujek. Stanisław Płatek skazany został na karę 4 lat pozbawienia wolności, Jerzy Wartak na karę 3,5 roku, Adam Skwirz i Marian Głuch po 3 lata, natomiast cztery osoby zostały uniewinnione.
Procesy pacyfikujących.
Tego samego dnia, kiedy padły śmiertelne strzały, kilkanaście minut po godzinie 16.00 na terenie kopalni pojawili się prokuratorzy wojskowi. Zastępca prokuratora Wojskowej Prokuratury Garnizonowej w Gliwicach, ppłk Witold Konarzewski, wydał postanowienie o wszczęciu śledztwa w sprawie strzałów, które padły w kopalni „Wujek”. 20 stycznia 1982 r. śledztwo zostało umorzone. Zdaniem prokuratury członkowie plutonu specjalnego działali w warunkach obrony koniecznej i użyli broni zgodnie z przepisami. 
Procesy karne po 1989.
Proces milicjantów z oddziału ZOMO.
Pierwszy proces
Drugi proces
Trzeci proces
Od września 2004 do maja 2007 sprawa pacyfikacji w Kopalni Wujek i Manifest Lipcowy rozpoznawana była po raz trzeci na skutek wyroku sądu odwoławczego i zakończona została 31 maja 2007 nieprawomocnym wyrokiem skazującym, wydanym przez Sąd Okręgowy w Katowicach, który uznał wszystkich oskarżonych członków ZOMO za winnych zbrodni komunistycznej.
Akt oskarżenia obejmował 17 osób, gdyż 2 oskarżonych zmarło. W procesie odbyło się prawie 100 rozpraw, przesłuchano około 300 świadków.
Na ogłoszenie wyroku Sądu Okręgowego w dniu 31 maja 2007 nie przybył żaden z oskarżonych. Przed ogłoszeniem wyroku, sąd uchylił obowiązujący wcześniej zakaz publicznego ujawniania nazwisk i wizerunków oskarżonych w procesie, o co wielokrotnie wnioskowali przedstawiciele oskarżycieli posiłkowych, przy aprobacie prokuratury.
19 czerwca 2008 przed Sądem Apelacyjnym w Katowicach rozpoczęło się postępowanie odwoławcze na skutek apelacji złożonej przez niektórych oskarżonych od wyroku z 31 maja 2007.
Prawomocny wyrok zapadł 24 czerwca 2008.
22 kwietnia 2009 Sąd Najwyższy rozpoznał kasacje od wyroków Sądu Apelacyjnego, wniesione przez obrońców skazanych byłych funkcjonariuszy ZOMO. Wszystkie kasacje zostały tego dnia przez sąd oddalone. Tym samym w mocy pozostały wyroki Sądu Apelacyjnego w Katowicach. Po 28 latach postępowanie przed polskimi sądami dobiegło końca.
Proces Czesława Kiszczaka.
Proces karny Czesława Kiszczaka w 1993 wyłączony został przez sąd z procesu milicjantów oddziału ZOMO do odrębnego rozpoznania ze względu na problemy zdrowotne oskarżonego.
26 kwietnia 2011 Warszawski Sąd Okręgowy uniewinnił Kiszczaka.
Proces prokuratorów wojskowych.
IPN badał udział prokuratorów Prokuratury Wojskowej w Gliwicach w niszczeniu dowodów.
Przed Wojskowym Sądem Okręgowym w Warszawie toczył się proces o zaniedbania prokuratorów wojskowych, którzy w 1981 prowadzili śledztwo w sprawie pacyfikacji kopalni, ale nie zabezpieczyli ani broni, której milicja użyła w czasie akcji, ani miejsca zdarzenia. W dniu 21.11.2010 została ona umorzona z powodu przedawnienia (na podstawie uchwały Sądu Najwyższego z 25.05.2010, stanowiącej, że sprawy o zbrodnie komunistyczne zagrożone karą do pięciu lat więzienia są przedawnione od 1995).

</doc>
<doc id="963456" url="https://pl.wikipedia.org/wiki?curid=963456" title="Liwadia">
Liwadia



</doc>
<doc id="963463" url="https://pl.wikipedia.org/wiki?curid=963463" title="Cheta">
Cheta

Cheta – jedna z rzek syberyjskich.
Wypływa z podnóża szczytu Kamienia w Górach Putorana, płynie południowym skrajem półwyspu Tajmyr, następnie skręca na północny wschód w kierunku miasta Chatanga, gdzie łączy się z rzeką Kotuj, tworząc rzekę o tej samej nazwie, która uchodzi do Morza Łaptiewów.

</doc>
<doc id="963465" url="https://pl.wikipedia.org/wiki?curid=963465" title="Pałac Liwadyjski">
Pałac Liwadyjski

Pałac Liwadyjski (ukr. "Лівадійський палац"; ros. "Ливадийский дворец") – pałac w Liwadii na Półwyspie Krymskim.
Historia.
Początki założenia parkowo-pałacowego sięgają 1834, gdy polski magnat Leon Potocki, syn Seweryna, na zakupionym przez siebie terenie zbudował niewielką rezydencję, kaplicę katolicką i park. W 1860, po śmierci Potockiego, posiadłość kupił cesarz Aleksander II Romanow. Na jego polecenie Hipolit Monigetti przebudował dom Potockich na pałac, zbudował kaplicę prawosławną i wybudował Mały Pałac (dziś nie istnieje) oraz oranżerię. W 1895 znacząco powiększono i odnowiono park Potockich. W 1910–1911, na polecenie Mikołaja II Romanowa, rozebrano stary budynek, w miejscu którego architekt Nikołaj Krasnow wybudował neorenesansowy pałac, większy i bardziej reprezentacyjny, zwany Białym lub Wielkim. Zbudowany jest z białego górnokredowego wapienia przywiezionego z Inkermanu, fasady i wnętrza ma wykończone białym marmurem karraryjskim oraz białymi stiukami, czemu pałac zawdzięcza swą nazwę. Wewnątrz pałacu powstało tzw. „Patio włoskie”, również bogato zdobione marmurem i w stylu neorenesansowym. Krasnow dobudował do świątyni Potockich zachodnią część, znacznie powiększając pierwotną kaplicę. W następnych latach powstało w kompleksie kilka budynków gospodarczych oraz rezydencji dworzan. Pałac w Liwadii był ulubionym miejscem letniego wypoczynku władców Rosji. Zmarł tu w 1894 cesarz Aleksander III Romanow. Rodzina ostatniego rosyjskiego monarchy Mikołaja II przebywała tu czterokrotnie i spędziła łącznie rok.
Po rewolucji bolszewickiej i ostatecznym upadku władzy białych pałac upaństwowiono. W latach 1925–1974, z krótkimi przerwami w całym kompleksie mieściło się sanatorium. Od 16 lipca 1974 w Wielkim Pałacu mieści się muzeum, początkowo poświęcone głównie Konferencji jałtańskiej (podczas jej trwania w liwadyjskim pałacu rezydował prezydent Stanów Zjednoczonych Franklin D. Roosevelt), a po zmianach ustrojowych także rodzinie carskiej Mikołaja II. Wyposażenie ruchome z czasów carskich nie zachowało się. W parku pałacowym znajdują się liczne cenne okazy drzew, m.in. mamutowców, ale park jest zaniedbany.
W parku liwadyjskim, w jednym z budynków gospodarczych z czasów carskich, zbudowano organy złożone z 4600 piszczałek.

</doc>
<doc id="963467" url="https://pl.wikipedia.org/wiki?curid=963467" title="Meczet Hasana II">
Meczet Hasana II

Meczet Hasana II (arab. مسجد الحسن الثاني) – meczet w Casablance w Maroku. Jego budowę rozpoczęto w 1986 roku jako spełnienie woli króla Hasana II, wyrażonej w dniu jego 51 urodzin. Świątynię ukończono jednak dopiero 30 sierpnia 1993 roku. Wznosi się ona na sztucznym nasypie ponad wodami Oceanu Atlantyckiego.
Niekiedy otwierany jest też ogromny dach świątyni, aby wierni zgodnie z nauką Koranu mogli podziwiać boski ocean i nieboskłon.
Meczet Hasana II zalicza się do największych meczetów na świecie – w głównej sali modlitewnej może zmieścić się 25 tysięcy muzułmanów, a na jego rozległym dziedzińcu dalsze 80 tysięcy. Do świątyni przylega minaret o wysokości 210 metrów, co czyni go drugim pod względem wysokości minaretem na świecie i najwyższą budowlą w Maroku.

</doc>
<doc id="963469" url="https://pl.wikipedia.org/wiki?curid=963469" title="Clarence Acuna">
Clarence Acuna



</doc>
<doc id="963476" url="https://pl.wikipedia.org/wiki?curid=963476" title="Karol Koburg">
Karol Koburg

Karol Teodor Henryk Antoni Meinrad, fr. "Charles Théodore Henri Antoine Meinrad" (ur. 10 października 1903 w Brukseli, zm. 1 czerwca 1983 w Ostendzie) – hrabia Flandrii, książę i regent Belgii, młodszy syn króla Alberta I i Elżbiety Gabrieli Wittelsbach, córki księcia bawarskiego Karola Teodora, młodszy brat króla Leopolda III.
Życiorys.
Od 1910 nosił tytuł „hrabiego Flandrii”. Po wybuchu I wojny światowej w 1914 został wysłany do Wielkiej Brytanii. Tam przeszedł szkolenie w Royal Navy. W 1926 powrócił do Belgii i wstąpił do École royale militaire w Brukseli. Następnie otrzymał dowództwo nad pułkiem gwardii konnej. Karol odziedziczył po matce zamiłowanie do sztuki oraz nonkonformistyczną postawę. Stanowił pod tym względem przeciwieństwo swojego starszego brata. Utrudniło im to porozumienie w najtrudniejszych momentach „kwestii królewskiej”.
W maju 1940 walczył z Niemcami jako oficer armii belgijskiej. Po kapitulacji 28 maja przeniósł się do Brukseli, gdzie żył z dala od polityki. W 1944 zagrożony aresztowaniem wstąpił do oddziałów partyzanckich w Ardenach. Po wyzwoleniu Belgii we wrześniu 1944 kraj podzielił się na stronników i przeciwników króla Leopolda III, oskarżanego o kolaborację z Niemcami. Król przebywał w tym czasie w niewoli w Hirschstein, ale nawet po wyzwoleniu w 1945 nie wrócił do kraju. W takiej sytuacji Karol został 20 września 1944 regentem Królestwa Belgii.
Czas regencji to odbudowa kraju ze zniszczeń wojennych, co udało się w znacznej mierze dzięki amerykańskiej pomocy w ramach planu Marshalla. W jego ramach Belgia otrzymała (razem z Luksemburgiem) 195 milionów dolarów w latach 1948–1949, 222 miliony w latach 1949–1950 i 360 milionów w latach 1950–1951. Sektor budowlany działał sprawnie dzięki rządowym dotacjom na odbudowę zniszczonych budynków. Finanse królestwa zostały ustabilizowane dzięki reformom ministra Camille'a Gutta. Usprawniono system opieki społecznej. W 1947 Belgia weszła (razem z Holandią i Luksemburgiem) w skład Beneluxu. Była również członkiem założycielem ONZ i NATO. W 1948 kobiety otrzymały w Belgii pełne prawo wyborcze.
Regencja Karola dobiegła końca 20 lipca 1950. Dwa dni później do Belgii wrócił Leopold III. W przeprowadzonym wkrótce potem referendum większość Belgów opowiedziała się za pozostaniem Leopolda na tronie. Jednak król został przekonany przez większość swojego otoczenia do abdykacji na rzecz swojego syna Baldwina, co nastąpiło w 1951. Jednym z namawiających Leopolda do abdykacji był książę Karol. Niektórzy historycy przypisują mu chęć zabrania bratu korony.
Po tym fakcie Karol, bojkotowany przez rodzinę królewską, został zmuszony do wycofania się z życia politycznego. Musiał opuścić dwór i zamieszkać w swej posiadłości w Raversijde, którą nazywał „podwórkiem”. W tym czasie dużo czasu poświęcał malarstwu. Swoje obrazy podpisywał po flamandzku: „Karel van Vlaanderen”. Nigdy już nie spotkał się z bratem, który później nie wziął nawet udziału w jego pogrzebie. W 1960 Karol zrezygnował z korzystania z listy cywilnej. Ostatnie lata życia upłynęły byłemu regentowi na sporach z władzami Ostendy, które próbowały go wywłaszczyć, oraz na procesach z dwoma biznesmenami, którym Karol powierzył swój majątek, a ci jakoby mieli go oszukać. Mimo iż procesy zakończyły się sukcesem Karola, prasa uznała, że książę chciał uniknąć płacenia podatków oraz uniemożliwić przejęcie spadku po nim przez rodzinę królewską.
W 1980 powoli zaczęły mu się kończyć środki do życia. Karol wystawił więc na licytację przedmioty osobiste i pamiątki rodzinne. Zmarł w 1983 w szpitalu w Ostendzie. Został pochowany w krypcie królewskiej kościoła Notre-Dame w pałacu Laeken w Brukseli.
Rzekome małżeństwo.
14 września 1977 miał rzekomo poślubić w Paryżu Jacqueline Peyrebrune (ur. 1921), ale nie istnieje żaden dowód na potwierdzenie tego małżeństwa. Książę pozostawił nieślubną córkę Izabelę, urodzoną w 1938.

</doc>
<doc id="963488" url="https://pl.wikipedia.org/wiki?curid=963488" title="Jonofor">
Jonofor



</doc>
<doc id="963489" url="https://pl.wikipedia.org/wiki?curid=963489" title="1,4-Dioksyna">
1,4-Dioksyna

1,4-Dioksyna – heterocykliczny, organiczny związek chemiczny zawierający 2 atomy tlenu (w układzie para) i dwa wiązania podwójne w sześcioczłonowym pierścieniu. Jest związkiem antyaromatycznym. Jej nasyconym analogiem jest 1,4-dioksan, a izomerem – 1,2-dioksyna. Szkielet 1,4-dioksyny obecny jest w polichlorowanych dibenzodioksynach, potocznie zwanych "dioksynami".

</doc>
<doc id="963491" url="https://pl.wikipedia.org/wiki?curid=963491" title="Jan Szczepkowski">
Jan Szczepkowski

Jan Szczepkowski (ur. 8 marca 1878 w Stanisławowie, zm. 17 lutego 1964 w Milanówku) – polski rzeźbiarz i malarz, w latach 1925–1939 dyrektor Miejskiej Szkoły Sztuk Zdobniczych i Malarstwa w Warszawie.
Życiorys.
Ojciec Alojzy był wysokiej rangi urzędnikiem w C.K. Kolejach Żelaznych, matką była Józefina Kuczyńska.
W 1892 rozpoczął naukę w Szkole Przemysłu Drzewnego w Zakopanem. Od 1896 studiował rzeźbę w Akademii Sztuk Pięknych w Krakowie. Jego nauczycielami rzeźby byli Alfred Daun i Konstanty Laszczka. Nauczycielem rysunku i malarstwa był Jacek Malczewski.
W latach 1904-1907 przebywał na stypendium w Paryżu, gdzie miał możliwość zapoznania się z nowymi prądami artystycznymi. Po powrocie z Francji mieszkał w Krakowie. W tym czasie uczestniczył w życiu krakowskiej bohemy artystycznej. Był członkiem Towarzystwa Polska Sztuka Stosowana i Towarzystwa Artystów Polskich "Sztuka". W 1914 został powołany do czynnej służby wojskowej. Jako porucznik uczestniczył w walkach frontowych do maja 1915, kiedy to został ciężko ranny pod Kraśnikiem. Po rekonwalescencji uznany za niezdolnego do służby liniowej, skierowany do Oddziału Grobów Wojennych. Był kierownikiem artystycznym okręgu IV Łużna, w którym zaprojektował 25 cmentarzy, w tym dwa wspólnie z innymi artystami. Od 1917 zamieszkał w Warszawie.
W 1921 przeniósł się do Warszawy, gdzie podjął pracę w nowo powstałej Miejskiej Szkole Sztuk Zdobniczych przy ulicy Myśliwieckiej. W latach 1923-1939 był dyrektorem tej placówki.
Odznaczony m.in. Krzyżem Oficerskim (1929) i Krzyżem Kawalerskim (1955) Orderu Odrodzenia Polski.
Zmarł w 1964. Został pochowany na cmentarzu Powązkowskim w alei zasłużonych (grób 135). Pomnik nagrobny artysty został wykonany przez rzeźbiarza Karola Tchorka.
Willa „Waleria”.
Ostatnie lata swego życia artysta spędził w willi „Waleria”, położonej przy ul. Spacerowej 20 w Milanówku. W willi tej mieściło się od 1978 prywatne muzeum artysty. Dzięki staraniom córki artysty udało się zachować wiele rzeźb, w tym ołtarz rzeźbiony w sosnowym drewnie dla jednego z kościołów szwajcarskich (wykonany tuż przed wojną, pozostał w kraju).
W 2007 willa została sprzedana przez spadkobierców artysty miastu Milanówek za kwotę 2,5 mln złotych, z przeznaczeniem na centrum kultury. Fundacja im. Jana Szczepkowskiego przekazała miastu nieodpłatnie 127 dzieł artysty, które miały być eksponowane w budynku. Według stanu na grudzień 2009, realizacja programu renowacji i adaptacji budynku na nowe potrzeby nie rozpoczęła się ze względu na wysoki koszt, który oszacowano na ok. 20 mln zł.
Życie prywatne.
Szczepkowski ożenił się 18 maja 1913 z Marią z Morozowiczów. Ślub odbył się w kościele bernardynów w Krakowie. Świadkami byli rzeźbiarz Xawery Dunikowski i prawnik Albin Chęcińśki. Jego żona była autorką głośnej sztuki teatralnej "Sprawa Moniki". Miał z nią córkę Hannę (1915-2006) – żonę Adama Rymwida Mickiewicza. Bratankiem Jana Szczepkowskiego był Andrzej Szczepkowski.
Małżeństwo Szczepkowskich prowadziło w domu w Milanówku bogate życie towarzyskie. Profesor kolekcjonował broń, brał udział w polowaniach z prezydentem Ignacym Mościckim.

</doc>
<doc id="963495" url="https://pl.wikipedia.org/wiki?curid=963495" title="Mistrzewice Stare">
Mistrzewice Stare



</doc>
<doc id="963500" url="https://pl.wikipedia.org/wiki?curid=963500" title="Aeroméxico">
Aeroméxico

Aeroméxico (kod linii IATA: AM, kod linii ICAO: AMX) – meksykańskie linie lotnicze z siedzibą w stolicy tego kraju. Członek sojuszu SkyTeam. Linia, oprócz kierunków krajowych, operuje również do całej Ameryki Północnej, Ameryki Południowej, Ameryki Łacińskiej, Karaibów, Europy i Azji.
Grupa Aeroméxico obejmuje linie Aeroméxico oraz Aeroméxico Connect (regionalny przewoźnik). Grupa ma udział w 41,7% rynku krajowego, stając się największą krajową grupą lotniczą. Ma również 79,8% udziałów na rynku międzynarodowym, będąc ponownie na pierwszym miejscu, zaraz przed Volaris. Aeroméxico jest jednym z czterech założycieli sojuszu SkyTeam, pozostałe trzy linie to Air France, Delta Air Lines i Korean Air.
Logo linii ukazuje głowę Azteka (cuāuhtli).
Od agencji ratingowej Skytrax linia otrzymała trzy gwiazdki.
Historia.
1934.
Linia lotnicza powstała jako Aeronaves de México w dniu 15 września 1934, a przewodniczył im Antonio Díaz Lombardo. Pierwszy statek powietrzny, jaki był we flocie tej linii, to Stinson SR, którego pilotował Julio Zinser. To on zainaugurował lot krajowe na trasie Meksyk – Acapulco dnia 14 września 1934.
Po II wojnie światowej linia nadal się rozrastała, głównie dzięki pomocy Pan Amu, który posiadał 25% udziału w nowej meksykańskiej linii lotniczej. Aeronaves de México czekało wiele zmian na najbliższe dwie dekady. W 1950 roku, kiedy to zaczęły się renowacje w Aeroméxico, linia przejęła wiele różnych małych firm konkurencyjnych w całym kraju, w tym Aerovias Guest (drugiej linii lotniczej w kraju w tym czasie). Rozpoczęto loty do Madrytu i Paryża. Było to możliwe, dzięki zakupowi Aeronaves de México, bowiem zakupiono wiele statków powietrznych, w tym legendarnego Douglasa DC-3 i jego następcę, Douglasa DC-4.
Lata pięćdziesiąte.
Pod koniec lat pięćdziesiątych Douglas'y DC-4 zostały zastąpione przez większe i nowocześniejsze Douglasy DC-6 i dwa Bristole Britannia (Pierwsze samoloty w tych liniach z silnikami turbośmigłowymi)). W roku 1958, linie zaczęły operować na port lotniczy Idlewild (obecnie JFK) używając Bristol Britannia. Trasa Meksyk-Nowy Jork była bardzo dochodowa dla "Aeronaves" i konkurentów z Ameryki Północnej. Linia została znacjonalizowana w 1959.
Lata sześćdziesiąte.
Na początku lat sześćdziesiątych w skład floty Aeronaves de México wchodziły Douglas DC-3, Douglas DC-6 i Bristol Britannia. Zaczynając w 1961 roku, "Aeronaves" zaczął zastępować statki powietrzne z silnikami tłokowymi na samoloty odrzutowe. Pierwszym we flocie samolotem odrzutowym była para Douglasów DC-8. Używano ich na trasie z Meksyku do Nowego Jorku. Pomiędzy 1962 a 1963 Aeronaves de México przejęło całkowicie Aerovías Guest Mexico. W późniejszych latach sześćdziesiątych zakupiono więcej DC-8 i wznowiono połączenia do Europy, które zaczęły być obsługiwane przez dwa De Havilland Comet-4C, które wcześniej służyły w Aerovías Guest Mexico.
Lata siedemdziesiąte.
Lata siedemdziesiąte przyniosły dramatyczne zmiany dla Aeronaves de México. W 1970, w ramach planu rządowego, meksykańskie krajowe linie lotnicze zostały znacjonalizowane w zintegrowanym systemie transportu lotniczego pod kontrolą Aeronaves de México. System zawierał osiem mniejszych przewoźników, które zostały później rozwiązane. Na początku lat siedemdziesiątych, Douglas DC-6 i Bristol Britannia przeszły na emeryturę. Został wprowadzony nowy schemat kolorów (pomarańczowy i czarny), a w lutym 1972 roku linia lotnicza zmieniła nazwę z "Aeronaves de México" na obecną, skróconą wersję - AeroMexico.
Aeroméxico, jako jeden z głównych klientów programu Douglas DC-10, otrzymał dwa zamówione statki powietrzne w 1974, zarejestrowane jako XA-DUG and XA-DUH. Tego samego roku zaczęły przychodzić pierwsze z siedmiu zamówionych Douglasów DC-9. W tym okresie popularność tych linii wzrosła dramatycznie. Było to częściowo spowodowane zaangażowaniem AeroMexico w meksykański rynek filmowy. Miało to polegać na tym, że za każdym razem, w każdym filmie, charakter filmu produkowanego w Meksyku miał gdzieś lecieć liniami Aeroméxico. Pod koniec lat siedemdziesiątych zaczęto obsługiwać loty do Kanady, a dwa kolejne DC-9-15 zostały dodane do floty.
Lata osiemdziesiąte.
Początek lat osiemdziesiątych przyniósł czas ekspansji. Wprowadzono nowe barwy (pomarańczowy i srebrny), dwa DC-10-15 zostały dostarczone w 1981, a w 1984 dostarczono jednego DC-10-30 (XA-RIY). Aeroméxico, jako jeden z pionierów programu badawczego nad McDonnellem Douglasem MD-82 (dłuższa wersja DC-9), otrzymały dwa pierwsze samoloty pod koniec 1981. W okresie 1980-1981 8 DC-9-32 zostało dodanych do floty przewoźnika. Późne lata osiemdziesiąte były trudnymi dla Aeroméxico. 31 sierpnia 1896 roku linie zostały dotknięte przez katastrofę lotniczą, która wydarzyła się poza terytorium Meksyku. DC-9, który obsługiwał lot Aeroméxico 498, podczas podchodzenia do lądowania na lotnisku w Los Angeles zderzył się z małym samolotem firmy Piper. Oba statki powietrzne spadły na przedmieścia Los Angeles. Wszyscy (64 pasażerów wraz z załogą na pokładzie DC-9) ponieśli śmierć, zginęło również troje ludzi, którzy byli na pokładzie Pipera. Zginęło również piętnastu ludzi na ziemi. Po trzech latach śledztwa lotniczego nie stwierdzono winy ze strony Aeroméxico. Zawinił pilot awionetki, który zabłądził w przestrzeni powietrznej i naruszył strefę TMA (Terminal Maneuvering Area - strefa kontrolowana lotniska), w którą wlecieć wolno jedynie po uprzednim zgłoszeniu i otrzymaniu zgody oraz nadzoru od odpowiedniej służby kontroli lotów (pozycji Approach - zbliżanie; William Kramer, pilot Pipera tego nie uczynił). Piloci obu maszyn nie zauważyli siebie nawzajem. W kwietniu 1988 roku linia ogłosiła upadłość. Główne przyczyny to: brak organizacji, flota licząca średnio 20 lat bez planu aktualizacji oraz kradzieże funduszy ze strony meksykańskiego rządu. Firma została uziemiona na trzy miesiące. W sierpniu, program prywatyzacji był już w toku. Wiązało się to z koniecznością wycofania ośmiu Douglas DC-8 (3 -62 i 5 -51) wraz z pozostałymi dziesięcioma DC 9.
Lata dziewięćdziesiąte.
Początek lat dziewięćdziesiątych to burzliwe czasy, głównie z powodu wzrostu cen paliw (z powodu wojny w Zatoce Perskiej), z powodu wojny wpływów nowych trzech meksykańskich przewoźników - TAESA Lineas Aéreas, SARO, Aviacsa, jak i z powodu stałych problemów pracowniczych. W kwietniu 1991 roku dwa Boeingi 767-200ER zostały włączone do floty, mając za zadanie zastąpić DC-10 na trasach do Europy, Nowego Jorku i Tijuany. Kolejne dwa Boeingi 767-300ER dołączyły później tego samego roku. Wszystko to było częścią aktualizacji i rozszerzeń, których celem było wprowadzenie do służby 24 Boeingów 757/767. W październiku 1992 dodano 2 767-300ER do floty (XA-RKI i XA-RKJ), zastępując dawne 2 -300ER (XA-RWW i XA-RWX). W 1993 roku "Aeroméxico Group" przejęła Mexicanę - drugą pod względem wielkości linią lotniczą na meksykańskim rynku. Pomiędzy 1994 a 1995 rokiem sześć DC-10 zostało wycofanych. Ich ostatni lot komercyjny odbył się w połowie 1995 roku. W roku 1996, z powodu dużego kryzysu, zdecydowano się na powrót czterech MD-82 i czterech 767 do leasingodawców. Oprócz tego szykowano wcześniejsze emerytury i zmianę personelu. Postanowiono również wspierać linie Mexicana i AeroPeru. Gdy wszystko się ustabilizowało na przełomie 1996-1998, zdecydowano na powrót ośmiu Md-80 oraz dwóch 767-200.
Ze względu na ataki terrorystyczne na WTC z 11 września 2001 roku główni meksykańscy przewoźnicy - Mexicana i Aeroméxico zaczęli tracić duże pieniądze.
2000-2010.
W okresie między 2000 a 2005 Aeroméxico operował flotą liczącą 60 samolotów, plus 20 w Aeroméxico Connect, a także pięć CEO w tym czasie. Po 9/11 i wojnie w Iraku, linia została zmuszona do wprowadzenia ambitnego programu przemiany floty. W 2003 roku linia lotnicza uzyskała swój pierwszy Boeing 737-700. Dniu 29 marca 2006 CEO Aeroméxico - Andrés Conesa - ogłosił inaugurację bezpośrednich lotów między Japonią i Meksykiem poprzez Tijuana. Ogłoszono to przy zakupie dwóch Boeing 777-200ER, co oznaczało, że Aeroméxico jest trzecią linią lotniczą w Ameryce Łacińskiej, która regularnie lata do Azji (po Varig i nieistniejącym już VASP). Jednak ze względu na wycofanie lotów do Azji z usług VARIG, Aeroméxico jest obecnie jedynym lotniczych przewoźnikiem, który oferuje takową usługę. Aeroméxico wznowiło trasę Meksyk-Tijuana-Szanghaj-dwa razy w tygodniu od 30 marca 2010 roku. Zawieszenie tego lotu było spowodowane pandemią grypy w 2009 roku.
W dniu 29 czerwca 2006 roku, International Lease Finance Corporation (ILFC) i AeroMexico poinformowali, że linie lotnicze będą latać na trzech Boeingach 787 Dreamliner. Aeroméxico będzie dzierżawić 5 787-8s od ILFC z dostaw, których początek zaplanowano na początku 2012 roku, kolejne 2 samoloty w leasingu od ILFC będą w służbie do 2013 roku, a 2 więcej w 2014 roku. Dostawy spóźniły się o dwa lata. Od roku 2006, Consorcio Aeroméxico SA de CV, spółka zarządzająca linią Aeroméxico, została obciążona dużymi długami i nie mogąc ich spłacić postanowiła sprzedać linię w 2007 roku. Na początku października odbyła się aukcja. 17 października 2007 roku Grupo Financiero Banamex zaproponowała najwyższą cenę, a linia lotnicza została sprzedana do banku za 249.100.000 dolarów. W październiku 2010 Mexicana de Aviacion (największy konkurent Aeroméxico) ogłosiła upadłość i została umieszczona w administracji.
2010.
Delta Air Lines podpisały z Aeroméxico sojusz handlowy. W dniu 25 lipca 2012 roku Andrés Conesa, CEO Aeromexico, ogłosił zakup 10 samolotów Boeing 787-9 Dreamliner, aczkolwiek kontrakt jest na 6 zamówień i 4 możliwe opcje. Spółka będzie pierwszą meksykańską linią lotniczą mająca w posiadaniu taki statek powietrzny. Na początku lipca 2012 roku plotkowano, że przewoźnik spogląda bardziej w kierunku Airbus A320 i A350, ale ostatecznie zdecydował się na producenta samolotów Boeing. Dostawa Dreamlinerów rozpoczęła się latem 2013 roku, a łączna wartość inwestycji wynosi 11 mld USD i obejmuje nabycie 90 samolotów Boeing 737-8 MAX, który zostanie dostarczony w ciągu 2018 roku.
Połączenia codeshare.
Aeroméxico ma codeshare z następującymi liniami, będącymi członkami SkyTeam
Aeroméxico ma również codeshare z liniami spoza SkyTeam
Flota.
Stan floty na sierpień 2021r. 

</doc>
<doc id="963502" url="https://pl.wikipedia.org/wiki?curid=963502" title="Socjaldemokratyczna Partia Kirgistanu">
Socjaldemokratyczna Partia Kirgistanu

Socjaldemokratyczna Partia Kirgistanu () – kirgiska centrolewicowa partia polityczna założona 1 października 1993 dzięki inicjatywie Ałmazbeka Atambajewa, Dżumabeka Ibraimowa, Abdydżapara Tagaiewa, Addygana Erkebaiewdina, Anatolija Maryszewa oraz Akylbeka Dżaparowa. Oficjalna rejestracja miała miejsce 16 grudnia 1994.
W latach 1993–1999 przewodniczącym partii był Abdigani Erkebajew, natomiast w latach 1999–2011 Ałmazbek Atambajew. W 2011 roku na czele partii stanął Czynybaj Tursunbekow. 28 kwietnia 2016 przewodniczącym frakcji parlamentarnej SDPK został Isa Ömürkułow wybrany jednogłośnie przez nadzwyczajne zebranie członków klubu parlamentarnego SDPK.
Z ramienia Socjaldemokratycznej Partii Kirgistanu trzy osoby sprawowały urząd prezydenta kraju: Roza Otunbajewa (2010–2011), Ałmazbek Atambajew (2011–2017) i Sooronbaj Dżeenbekow (od 2017).
Wybory parlamentarne w 2010 roku.
11 listopada, po wyborach parlamentarnych, urzędująca prezydent Roza Otunbajewa powierzyła liderowi ugrupowania Ałmazbekowi Atambajewowi misję tworzenia rządu. SDPK otrzymało w nich drugi rezultat: 14,15% co przełożyło się na 26 miejsc w parlamencie. 30 listopada 2010 została zawiązana większościowa koalicja razem z partiami: Respublika oraz Ata Meken. Jednakże z powodu braku zachowania dyscypliny przy głosowaniu nad wyborem Ömürbeka Tekebajewa jako przewodniczącego parlamentu, do powołania rządu nie doszło. 15 grudnia Partia Respublika ogłosiła, że udało jej się porozumieć z władzami SDPK oraz Ata-Dżurt. W wyniku tego porozumienia na premiera został wybrany Ałmazbek Atambajew (otrzymał 92 głosy poparcia w 120-osobowym parlamencie). Przewodniczącym parlamentu z ramienia Ata-Dżurt został wybrany Ahmatbek Keldibekow (101 głosów za jego wyborem). Wicepremierem został Ömürbek Babanow będący członkiem Partii Respublika. Z powodu wybrania na urząd prezydenta dotychczasowego premiera, 1 grudnia 2011 urząd szefa rządu objął Ömürbek Babanow.
Wybory parlamentarne w 2015 roku.
Mimo bycia wyraźnym faworytem oraz jawnego popierania i faworyzowania przez obecnego prezydenta SDPK otrzymało gorszy wynik (27,35% głosów co przełożyło się na 38 miejsc w Radzie Najwyższej) niż zakładano przed wyborami. Było to rezultatem licznych skandali w czasie poprzedniej kadencji. Po wyborach doszło do zawiązania koalicji z trzema partiami: Ata Meken, Önügüü-Progres oraz Kyrgyzstan. Łącznie posiadała ona 80 głosów. Premierem został wybrany Sooronbaj Dżeenbekow.
Przed referendum w 2016 roku doszło do wyjścia SDPK z koalicji oraz w efekcie do jej rozpadu. Nastąpiło to z powodu opowiedzenia się przeciwko proponowanym zmianom przez Ata Meken oraz braku porozumienia z Önügüü-Progres. Następnie Ałmazbek Atambajew powierzył zadanie utworzenia nowego rządu Socjaldemokratycznej Partii Kirgistanu. Doszło to utworzenia nowej kolacji z Bir Boł oraz partią Kyrgyzstan (68 głosów). Premierem po raz kolejny został wybrany Sooronbaj Dżeenbekow.
Wybory prezydenckie w 2017 roku.
17 maja 2017 zapowiedziana została nominacja obecnego premiera – Sooronbaja Dżeenbekowa do startu w wyborach. Oficjalnie został wybrany kandydatem na XVI zjeździe partii, który miał miejsce 15 lipca 2017. Tego samego dnia kandydatura została zatwierdzona przez Centralną Komisję Wyborczą Kirgistanu. 15 października 2017 został on wybrany nowym prezydentem państwa.
Dalsza działalność.
31 marca 2018 miał miejsce w Biszkeku XVII zjazd partii. Wybrano na nim nowego przewodniczącego – został nim jednogłośnie Ałmazbek Atambajew. Spotkanie odbyło się bez udziału mediów. Zostało na nie zaproszonych 190 delegatów. Lista gości wywołała w ugrupowaniu kontrowersje – nie został zaproszony m.in. Asylbek Dżeenbekow – brat prezydenta Dżeenbekowa. Nie wpuszczony został na obrady również (mimo zostania wybranym na delegata z obwodu oszyńskiego) Aliszer Bakyszew. Po kongresie odbyła się konferencja nowego przewodniczącego podczas której zapewnił on, że w ugrupowaniu nie ma żadnych rozłamów oraz przedstawił plany na wybory parlamentarne w 2020 roku.
W 2019 doszło ostatecznie do rozłamu w partii. Pod przywództwem Sagynbeka Abdrachmanowa został utworzony ruch „SDPK bez Atambajewa”, który 3 kwietnia 2019 na zjeździe partii został wybrany nowym liderem. Mimo protestów byłego prezydenta decyzja ta zatwierdzona przez Ministerstwo Sprawiedliwości. „Konkurencyjny” zjazd odbył się 6 kwietnia pod przywództwem Atambajewa na którym wybrano nowe prezydium partii. W rezultacie doszło do utworzenia dwóch, wzajemnie nieuznających się frakcji.
Do eskalacji problemu doszło ponownie w lipcu 2020 przed wyborami parlamentarnymi. 13 lipca Centralna Komisja Wyborcza odmówiła rejestracji komitetu wyborczego SDPK pod przywództwem Abdrachmanowa, który złożył odwołanie od tej decyzji do sądu. 21 lipca sąd administracyjny w Biszkeku uznał postanowienie Komisji za niezgodne z prawem i nakazał jego rejestrację. Na wyrok ten zażalenie do Sądu Najwyższego złożyła Komisja Wyborcza. 28 lipca zostało ogłoszone postanowienie o utrzymaniu decyzji sądu pierwszej instancji. Oficjalna rejestracja nastąpiła 3 sierpnia. Natomiast stronnicy Atambajewa wzięli udział w wyborach startując pod szyldem partii Socjal-demokraci. Ostatecznie partia nie spełniła oficjalnych wymogów i została wykreślona z listy ugrupowań biorących udział w wyborach.

</doc>
<doc id="963503" url="https://pl.wikipedia.org/wiki?curid=963503" title="El Tur">
El Tur



</doc>
<doc id="963505" url="https://pl.wikipedia.org/wiki?curid=963505" title="Zygmuntowo (powiat nowotomyski)">
Zygmuntowo (powiat nowotomyski)

Zygmuntowo – osada w Polsce położona w województwie wielkopolskim, w powiecie nowotomyskim, w gminie Lwówek.
W okresie Wielkiego Księstwa Poznańskiego (1815-1848) miejscowość wzmiankowana jako folwark Zygmuntowo należał do wsi mniejszych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Folwark Zygmuntowo należał do okręgu lwowkowskiego i stanowił część majątku Brody, którego właścicielem był wówczas Konstanty Szczaniecki. W skład majątku Brody wchodziło łącznie 5 wsi (Brody, Helena, Brodki, folwarki: Marszewo i Zygmuntowo). Według spisu urzędowego z 1837 roku Zygmuntowo liczyło 18 mieszkańców, które zamieszkiwały jeden dym (domostwo).
W latach 1975–1998 miejscowość administracyjnie należała do województwa poznańskiego.

</doc>
<doc id="963507" url="https://pl.wikipedia.org/wiki?curid=963507" title="Aeromexico">
Aeromexico



</doc>
<doc id="963512" url="https://pl.wikipedia.org/wiki?curid=963512" title="Sample">
Sample



</doc>
<doc id="963514" url="https://pl.wikipedia.org/wiki?curid=963514" title="Grudzianka">
Grudzianka

Grudzianka – wieś w Polsce położona w województwie wielkopolskim, w powiecie nowotomyskim, w gminie Lwówek.
W okresie Wielkiego Księstwa Poznańskiego (1815-1848) miejscowość wzmiankowana jako Grudzionka Olendry należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Grudzionka Olendry należała do okręgu lwowkowskiego i stanowiła część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku Grudzionka Olendry liczyła 106 mieszkańców i 12 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="963517" url="https://pl.wikipedia.org/wiki?curid=963517" title="Program Landsat">
Program Landsat

Landsat – nazwa programu zdalnego pozyskiwania zdjęć Ziemi z kosmosu. W ramach programu wystrzelono dziewięć sztucznych satelitów Ziemi.
Program prowadzony jest przez NASA i USGS. Jego celem było skonstruowanie serii specjalnych satelitów, wprowadzenie ich na orbitę okołoziemską, a następnie pozyskanie za pomocą aparatury umieszczonej na pokładzie danych teledetekcyjnych oraz przetworzenie ich przez ośrodki naziemne. Pierwszy z satelitów został wystrzelony 23 lipca 1972, a najnowszy 27 września 2021.
Instrumenty zamontowane na satelitach Landsat zrobiły miliony zdjęć. Są one archiwizowane i przechowywane w Stanach Zjednoczonych oraz stacjach odbioru danych na całym świecie. Znalazły one zastosowanie w rolnictwie, kartografii, geologii, leśnictwie, zarządzaniu regionalnym, edukacji i bezpieczeństwie narodowym oraz wielu innych.
Nazwa.
Program działał początkowo pod nazwą ERTS - Earth Resources Technology Satellite. Nazwa programu "Landsat" została nadana po sukcesie pierwszego satelity tej serii ERTS 1 (ERTS A). Nazwa ta sugeruje, że są to satelity do zbierania informacji o lądach, w przeciwieństwie do serii Seasat, których zadaniem jest pozyskiwanie informacji o morzach i oceanach.
Charakterystyka satelitów.
Landsaty I generacji poruszały się po orbicie heliosynchronicznej na wysokości 918 km nad Ziemią. Okres obiegu wynosił 103,2 minuty, a okres rewizyty (czas do powrotu nad ten sam obszar) 18 dni. Szerokość obserwowanego pasa Ziemi wynosiła 185 km. Aparatura: kamera RBV (Return Beam Vidicon) i MSS (Multi-Spectral Scanner)
Kolejne satelity poruszały się po orbicie o wysokości 705 km, czasie obiegu 99 minut i okresie rewizyty 16 dni. Wyposażone były w nowe instrumenty do zbierania obrazów: TM (Thematic Mapper; Landsat 4 i 5) oraz jego udoskonalenia ETM (Enhanced Thematic Mapper; Landsat 6), ETM+ (Enhanced Thematic Mapper Plus; Landsat 7) oraz OLI (Operational Land Imager, Landsat 8). Landsat 8 jest wyposażony także w dwukanałowy sensor średniej podczerwieni TIRS (Thermal InfraRed Sensor).

</doc>
<doc id="963523" url="https://pl.wikipedia.org/wiki?curid=963523" title="Pawłówek (powiat nowotomyski)">
Pawłówek (powiat nowotomyski)

Pawłówek – osada w Polsce położona w województwie wielkopolskim, w powiecie nowotomyskim, w gminie Lwówek.
W okresie Wielkiego Księstwa Poznańskiego (1815-1848) miejscowość wzmiankowana jako Pawlowko należała do wsi mniejszych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Pawlowko należało do okręgu lwowkowskiego i stanowiło część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku Pawlowko liczyło 40 mieszkańców i 4 dymy (domostwa).
W latach 1975–1998 miejscowość administracyjnie należała do województwa poznańskiego. Od 2007 sołectwo.

</doc>
<doc id="963525" url="https://pl.wikipedia.org/wiki?curid=963525" title="Izotop">
Izotop



</doc>
<doc id="963527" url="https://pl.wikipedia.org/wiki?curid=963527" title="Tarnowiec (powiat nowotomyski)">
Tarnowiec (powiat nowotomyski)

Tarnowiec – wieś w Polsce położona w województwie wielkopolskim, w powiecie nowotomyskim, w gminie Lwówek.
W okresie Wielkiego Księstwa Poznańskiego (1815-1848) miejscowość wzmiankowana jako Tarnowce należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Tarnowce należały do okręgu lwowkowskiego i stanowiły część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku Tarnowce liczyły 106 mieszkańców i 9 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="963532" url="https://pl.wikipedia.org/wiki?curid=963532" title="Obwodnica Biecza">
Obwodnica Biecza

Obwodnica Biecza - obwodnica omijająca Biecz, ukończona 16 października 2008. Obwodnica znajduje się w ciągu drogi krajowej nr 28, nazywanej "trasą karpacką".
Oficjalne prace przy obwodnicy rozpoczęto 17 maja 2007. Jest to droga jednojezdniowa, główna przyspieszona. Oferta zwycięskiej firmy, SKANSKA SA, opiewała na kwotę ponad 100 milionów zł. Na trasie obwodnicy znajdują się 2 wiadukty i 3 mosty, w tym najdłuższy, 161-metrowy, 5-przęsłowy, nad rzeką Ropą.

</doc>
<doc id="963533" url="https://pl.wikipedia.org/wiki?curid=963533" title="Marszewo (powiat nowotomyski)">
Marszewo (powiat nowotomyski)

Marszewo – osada w Polsce położona w województwie wielkopolskim, w powiecie nowotomyskim, w gminie Lwówek.
W okresie Wielkiego Księstwa Poznańskiego (1815-1848) miejscowość wzmiankowana jako folwark Marszewo należała do wsi mniejszych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Folwark Marszewo należał do okręgu lwowkowskiego i stanowił część majątku Brody, którego właścicielem był wówczas Konstanty Szczaniecki. W skład majątku Brody wchodziło łącznie 5 wsi (Brody, Helena, Brodki, folwarki: Marszewo i Zygmuntowo). Według spisu urzędowego z 1837 roku Marszewo liczyło 53 mieszkańców, które zamieszkiwały cztery dymy (domostwa).
W latach 1975–1998 miejscowość administracyjnie należała do województwa poznańskiego.

</doc>
<doc id="963535" url="https://pl.wikipedia.org/wiki?curid=963535" title="Mokre Ogrody">
Mokre Ogrody

Mokre Ogrody – osada w Polsce położona w województwie wielkopolskim, w powiecie nowotomyskim, w gminie Lwówek.
W okresie Wielkiego Księstwa Poznańskiego (1815-1848) miejscowość wzmiankowana jako folwark Mokre ogrody należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Folwark Mokre ogrody należał do okręgu lwowkowskiego i stanowił część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku folwark Mokre ogrody liczył 10 mieszkańców, którzy mieszkali w jednym dymie (domostwie).
W latach 1975–1998 miejscowość administracyjnie należała do województwa poznańskiego.

</doc>
<doc id="963538" url="https://pl.wikipedia.org/wiki?curid=963538" title="Bakili Muluzi">
Bakili Muluzi

Elson Bakili Muluzi (ur. 17 marca 1943 w Machinga) – malawijski polityk, przywódca opozycyjnej partii, Zjednoczony Front Demokratyczny (UDF, "United Democratic Front"), która przyczyniła się do przeprowadzenia pierwszych demokratycznych wyborów w Malawi w 1994. Prezydent Malawi w latach 1994–2004.
Edukacja.
Bakili Muzluzi po zakończeniu podstawowej edukacji w kraju, kształcił się w "Boston College of Education" w Anglii, a następnie w "Thsited College of Further Education" w Danii.
Kariera w czasie rządów Bandy.
Po powrocie do Malawi w latach 60. XX w., wstąpił do rządzącej Partii Kongresowej Malawi (MCP, "Malawi Congress Party") prezydenta Hastingsa Bandy. Banda, prezydent od 1966, w 1971 ogłosił się dożywotnim prezydentem i wprowadził w kraju system jednopartyjny. W 1975 Muluzi dostał się do parlamentu, w którym zasiadał do 1982. W tym czasie piął się w górę po drabinie rządowych i partyjnych stanowisk. W 1976 został ministrem pomocniczym ds. młodzieży i kultury. Od 1976 do 1977 był ministrem edukacji, następnie w latach 1978–1981 ministrem bez teki, a od 1981 do 1982 ministrem transportu i komunikacji. W latach 1977–1981 pełnił również funkcję sekretarza generalnego Partii Kongresowej Malawi (MCP).
W 1982 Bakili Muluzi odszedł ze stanowiska ministra i wycofał się z polityki. Uzasadniał to zaangażowaniem się w prywatny biznes. W latach 80. XX w. był wiceprzewodniczącym Narodowej Izby Handlu. Do życia publicznego powrócił na początku lat 90. Opowiedział się wówczas za wprowadzeniem w kraju demokratycznej formy rządów. Pod naciskiem społeczeństwa i zagranicy, w czerwcu 1993 odbył się w Malawi plebiscyt, który zdecydował o wprowadzeniu systemu wielopartyjnego i wolnych wyborów. We wrześniu 1993 Muluzi założył własną partię polityczną, Zjednoczony Front Demokratyczny (UDF, "United Democratic Front").
Prezydent Malawi 1994-2004.
14 maja 1994 Bakili Muluzi wziął udział w pierwszych demokratycznych wyborach prezydenckich w Malawi. Zdobył wówczas 47% głosów (1,4 mln), pokonując prezydenta Hastingsa Bandę, który uzyskał 33,4% głosów (1 mln). Pierwszym posunięciem Muluzego była amnestia dla wszystkich więźniów politycznych. W czasie swej pierwszej kadencji powołał do życia Biuro Antykorupcyjne, Komisję Prawną oraz urząd rzecznika praw obywatelskich. 
W kolejnych wyborach prezydenckich 15 czerwca 1999 Muluzi zdobył 52,4% głosów (2,4 mln), pokonując kandydata MPC, Gwandę Chakuambę, który uzyskał 45,2% głosów (2,1 mln). W czasie jego drugiej kadencji, Malawi z powodu złej polityki gospodarczej i dużej korupcji straciło wiarygodność na arenie międzynarodowej. Spowodowało to. m.in. wstrzymanie 100 mln USD pomocy budżetowej dla administracji prezydenta ze strony MFW, Banku Światowego, USA oraz UE. Prezydenta zaczęto również podejrzewać i oskarżać o korupcję. Dodatkowo wiosną 2002 Malawi nawiedziła największa w historii klęska głodu, gdy z powodu zimowej powodzi znacząco zmniejszyły się zbiory kukurydzy. Rząd Muluzego był oskarżany o niepodjęcie wystarczających środków zapobiegawczych, a także irracjonalną sprzedaż zapasów kukurydzy za granicę w obliczu zbliżającej się katastrofy.
Pod koniec drugiej i wedle konstytucji ostatniej kadencji, prezydent Muluzi próbował szukać sposobu przedłużenia swojej władzy. W 2002 przedstawił poprawkę do konstytucji, znoszącej limit kadencji prezydenckich, która jednak została odrzucona przez parlament. We wrześniu 2002 prezydent zaproponował wydłużenie limitu kadencji do trzech. Projekty zmian konstytucji spowodowały jednak opór i gwałtowne protesty społeczeństwa, tak że ostatecznie prezydent Muluzi musiał porzucić swój pomysł. 24 maja 2004 jego druga kadencja dobiegła końca, a jego następcą został Bingu wa Mutharika, również ze Zjednoczonego Frontu Demokratycznego (UDF).
Działalność po prezydenturze.
Po zakończeniu drugiej kadencji prezydenckiej Muluzi pozostał na stanowisku przewodniczącego Zjednoczonego Frontu Demokratycznego (UDF). Wkrótce wszedł w konflikt z prezydentem Muthariką, który w lutym 2005 odszedł z UDF i założył Demokratyczną Partię Postępową (DPP). W kwietniu 2005 Muluzi publicznie przyznał, że dokonał złego wyboru sukcesora stawiając na Mutharikę i przeprosił za to naród.
27 lipca 2006 Bakili Muluzi został aresztowany pod zarzutem oszustwa i korupcji, dotyczącej milionów dolarów pomocy zagranicznej, które mogły trafić na jego osobiste konto. Muluzi zaprzeczył oskarżeniom i określił zatrzymanie jako "polityczne prześladowanie". Tego samego dnia został zwolniony za kaucją, a szef Biura Antykorupcyjnego, który tego dokonał został przez prezydenta Mutharikę zawieszony.
11 marca 2007 Bakili Muluzi, w odpowiedzi na liczne apele członków swojej partii, ogłosił zamiar ubiegania się o nominację prezydencką UDF przed wyborami w 2009. 24 kwietnia 2008 na konwencji UDF, został wybrany jego kandydatem w wyborach prezydenckich w maju 2009. Otrzymał 1950 głosów poparcia, podczas gdy jego rywal zdobył tylko 38 głosów. Doszło do tego pomimo niejasności o to, czy Muluzi ma prawo ubiegania się kolejny raz o urząd szefa państwa. Konstytucja mówi bowiem, że prezydent może pełnić swój urząd przez dwie następujące po sobie kadencje.
W maju 2008 prezydent Bingu wa Mutharika oskarżył Bakili Muluzego o zdradę stanu i próbę usunięcia go z urzędu. Odnosiło się to do wydarzeń z 2005, kiedy 70 parlamentarzystów razem z Muthariką utworzyło Demokratyczną Partię Postępową, a opozycja (i w tym UDF) próbowała pozbawić ich za to mandatów parlamentarnych. Przeciw Muluziemu, który przebywał wówczas w Wielkiej Brytanii został wydany nakaz aresztowania. 25 maja 2008, po przybyciu do kraju, Muluzi został aresztowany na lotnisku w Lilongwe i umieszczony w areszcie domowym. Po 48 godzinach, przy braku oskarżeń, Muluzi domagał się swojego uwolnienia. 30 maja 2008 nakazem sądu został wypuszczony z aresztu.
26 lutego 2009 Muluzi został oficjalnie oskarżony o kradzież 11 mln USD ze środków stanowiących pomoc zagraniczną dla Malawi. Zarzucono mu przelanie środków pieniężnych z 80 rachunków zagranicznych na swoje prywatne konto. Muluzi zaprzeczył tym oskarżeniom, uznając je za polityczne.
W marcu 2009 Komisja Wyborcza nie dopuściła Muluziego do startu w majowych wyborach prezydenckich. W maju 2009 orzeczenie to podtrzymał Sąd Konstytucyjny, który uznał, że zgoda na jego udział w wyborach w praktyce oznaczałaby zniesienie limitu kadencji prezydenta. Sąd orzekł, że prezydent może sprawować władzę przez maksymalnie dwie pięcioletnie kadencje i nic więcej. W takiej sytuacji, Muluzi zdecydował się udzielić poparcia w wyborach kandydatowi opozycji, Johnowi Tembo.

</doc>
<doc id="963543" url="https://pl.wikipedia.org/wiki?curid=963543" title="Drakula (powieść)">
Drakula (powieść)

Drakula – XIX-wieczna powieść gotycka irlandzkiego pisarza Brama Stokera, przedstawiająca walkę grupy ochotników z wampirem Drakulą.
Historia powieści.
Pod koniec XIX w. wzrósł popyt na książki opowiadające o nieprawdopodobnych, fantastycznych, często pełnych grozy opowieściach o walce dobra ze złem. Ten kierunek w literaturze określa się powieścią gotycką (ang. Gothic literature). Powieści o wampirach nie były wówczas rozpowszechnione. Jako pierwszy pisał o nich John Polidori, osobisty lekarz Lorda Byrona w swoim utworze "The Vampyre" już w 1819.
Bram Stoker pierwsze notatki, na podstawie których napisał później „Drakulę”, zaczął zbierać 8 marca 1890 podczas wakacji w Whitby (które to miasto stało się później sceną niektórych wydarzeń w powieści). Po sześciu latach pracy powieść została wydana przez Constable w 1897, zawierając dedykację dla wówczas bestsellerowego pisarza Halla Caine’a. Książka ukazała się w niskiej jakości okładce, charakterystycznej dla mniej wartościowych, przeciętnych dzieł z tamtego okresu, ze względu na problemy finansowe – Stoker w ostatniej chwili przed publikacją zmienił tytuł z "Wampir" (ang. "The Vampyre") na "Drakula", co wiązało się z dodatkowymi kosztami. Jednak już wkrótce sukces powieści poprawił sytuację – książka sprzedawała się znakomicie, została przetłumaczona na wiele języków, z których pierwszym był przekład na język islandzki ("Makt Myrkranna", czyli "Siły ciemności") z 1898.
W dwa lata po publikacji w Wielkiej Brytanii książka ukazała się w Ameryce, gdzie sprzedawała się równie dobrze.
Motywy wykorzystane w powieści.
Książka nie jest jedną, ciągłą narracją – składa się z różnych elementów (listów, wpisów do pamiętnika itp.) pisanych przez bohaterów oraz wycinków z gazet, przynależąc do gatunku powieści epistolarnej. Na ich podstawie, poznając historię z różnych punktów widzenia, możemy złożyć opowieść w całość i dokładnie przeżyć opisywane przygody. Taka konwencja była modna w okresie, w którym Bram Stoker pisał tę książkę.
Poza tym bardzo modnym i chętnie czytanym gatunkiem literatury była wówczas powieść dokumentalna próbująca przybliżyć czytelnikom odległe, nieznane krainy, przeważnie te uważane za dzikie i niebezpieczne. Do umieszczenia części akcji „Drakuli” na odległym od krajów anglosaskich i mało poznanych przez ich przeciętnych mieszkańców Wschodzie Europy zainspirowała Stokera książka jego brata George’a będąca zapisem podróży po Turcji oraz bestsellerowa powieść Emily Gerard "The Land Beyond the Forest".
Do sukcesu powieści przyczynił się też na pewno motyw walki dobra ze złem, którego publiczność u schyłku XIX w. bardzo pożądała w obliczu nadchodzącego nowego stulecia, co wiązało się ze wzrostem pesymizmu i obaw społeczeństwa przed przyszłością.
Motyw wampiryzmu w literaturze i sztuce, rozpoczęty przez Johna Polidoriego w 1819 w jego powieści "The Vampire", nie został przez Stokera w istotny sposób zmodyfikowany. Już Polidori uczynił ze swojego wampira, Lorda Ruthvena, dystyngowanego przedstawiciela wyższej klasy, wykształconego, kulturalnego i eleganckiego. Wcześniej wampiry kojarzone były jedynie z najniższymi warstwami społecznymi. Stoker nadał swemu bohaterowi jeszcze inną cechę: przedstawił go głównie jako pełnego seksualnej żądzy, której nie mogły się oprzeć nie tylko kobiety, ale i mężczyźni. Ten pomysł zaczerpnął głównie z książki Sheridana Le Fanu "Carmilla" (opowieści której główną bohaterką była wampirzyca o skłonnościach lesbijskich).
Wciąż nie wyjaśniono dokładnie, czy powieściowy wampir Drakula inspirowany był postacią rzeczywistego władcy Wołoszczyzny, Wlada Palownika żyjącego w XV w. i słynnego ze swojego rzekomego okrucieństwa (głównie nabijania na pal swych wrogów oraz skazańców). Podobnie jak Wlad Palownik, powieściowy Drakula żyje na Wschodzie Europy, nieznanym zupełnie społeczności Zachodu. Niektóre fakty z życia Wlada Palownika zgadzają się z wydarzeniami z życia Drakuli – m.in. wielokrotne wyprawy wojenne jego przodków do Turcji, a także fakt posiadania brata, który okazał się zdrajcą.
Główni bohaterowie.
Drakula – hrabia ze starego rodu, zamieszkały w Transylwanii; mieszka w mrocznym, rozsypującym się zamczysku, wzbudzając lęk wśród swojego ludu. Jako wampir śpi w dzień, a nocą poluje na swoje ofiary, których krwi pożąda. Ma magiczne właściwości (potrafi przybierać różne formy, nie rzuca odbicia w lustrze, nie potrzebuje jedzenia i picia, może rozpływać się w powietrzu), ale może je wykorzystywać tylko między zachodem a wschodem słońca. Jest anglofilem i zamierza przeprowadzić się do Anglii w poszukiwaniu nowych ofiar.
Jonathan Harker – młody, inteligentny prawnik. Wyrusza w podróż do Transylwanii, by sfinalizować z hrabią Drakulą zakup posiadłości w Londynie. Prowadzi dokładny dziennik.
Mina Harker (de domo Murray) – narzeczona, a później żona Jonathana; inteligentna, bystra kobieta, której pracowitość, rozsądek i zamiłowanie do nowych technologii staje się pomocą dla drużyny ścigającej Drakulę.
Lucy Westenra – piękna, słodka, niewinna młoda dziewczyna, najlepsza przyjaciółka Miny Harker. Bardzo wrażliwa, adorowana przez kilku mężczyzn, którzy proponują jej małżeństwo. Pierwsza ofiara Drakuli po jego przybyciu do Anglii.
Arthur Holmwood – młody, bogaty arystokrata, ukochany i narzeczony Lucy. Jego nieograniczone możliwości finansowe przydają się w ściganiu Drakuli.
Quincey P. Morris – młody Amerykanin, przyjaciel Arthura i dr. Sewarda, odważny i przebojowy. Zakochany w Lucy oświadcza się jej, ale ona odrzuca jego ofertę przez wzgląd na Arthura.
Dr John Seward – inteligentny, wykształcony lekarz psychiatra. Prowadzi własną klinikę psychiatryczną. On również oświadcza się Lucy i zostaje przez nią odrzucony.
Profesor Abraham Van Helsing – wszechstronnie wykształcony uczony z Amsterdamu, dawny mistrz dr Sewarda, który sprowadza go do Anglii, by pomógł chorej Lucy. Jego ogromna wiedza i umiejętność zachowania otwartego umysłu czynią go przywódcą drużyny ścigającej Drakulę.
Fabuła.
Młody prawnik Jonathan Harker wyrusza w podróż do Transylwanii, by sfinalizować zakup posiadłości w Londynie przez hrabiego Drakulę. Choć na początku swego pobytu jest pod wrażeniem uprzejmości Drakuli, wkrótce odkrywa jego dziwne właściwości i zdaje sobie sprawę z tego, że został uwięziony w jego zamku. Spotyka trzy upiorne kobiety – również wampiry – i dowiaduje się, że po wyjeździe Drakuli do Anglii zostanie im przeznaczony jako ofiara. Postanawia uciec z zamku i udaje mu się to. Przeżyty stres wywołuje u niego gorączkę mózgu, chory Jonathan trafia do szpitala, gdzie przechodzi długą rekonwalescencję.
Tymczasem Lucy Westenra otrzymuje oświadczyny trzech mężczyzn – dr Sewarda, Quincey Morrisa i Arthura Holmwooda. Wszyscy trzej są przyjaciółmi i kiedy Lucy przyjmuje propozycję Arthura, pozostają w zażyłych stosunkach. Lucy wyrusza ze swą przyjaciółką Miną, narzeczoną Jonathana, na wakacje do nadmorskiego miasteczka Whitby. Tam powraca do swojego dawnego zwyczaju lunatykowania. Pewnej nocy, podczas sztormu do portu w Whitby zawija szkuner „Demeter”, pozbawiony załogi, jedynie u steru tkwi przywiązany trup. Z pokładu statku, pod postacią ogromnego wilka, schodzi Drakula. Następnej nocy Lucy lunatykując wychodzi z domu. Mina znajduje ją na ławce na cmentarzu, gdzie z daleka widzi pochyloną nad nią czarną postać o czerwonych oczach. Od tamtego czasu Lucy zaczyna chorować. Jest blada i wyczerpana. Mina, otrzymując wiadomość o pobycie Jonathana w szpitalu, wyrusza, by go odwiedzić, następnie biorą ślub. Zmartwiony stanem Lucy Arthur wzywa na pomoc dr. Sewarda, który – nie znajdując przyczyn choroby – sprowadza z Holandii swego mistrza, wielkiego uczonego i lekarza profesora Van Helsinga.
Choć Van Helsing podejrzewa, co mogło być przyczyną znacznej utraty krwi przez Lucy, a także wprowadza różne metody zapobiegawcze (m.in. przeprowadza kilka transfuzji krwi), dziewczyna wkrótce umiera. Po jej śmierci w okolicy cmentarza, na którym ją pochowano, zaczynają się dziać dziwne rzeczy – dzieci znikają na noc z domów, a odnalezione rano mają na gardłach ślady po dziwnych ukąszeniach. Van Helsing domyśla się prawdy i przekonuje Arthura, dr Sewarda oraz Morrisa, by wybrali się z nim nocą do grobowca Lucy. Tam spotykają ją pod postacią wampirzycy i stosując starożytne metody (przebicie drewnianym kołkiem jej serca) zabijają w niej wampira i uwalniają od nieskończonego życia po śmierci.
Po powrocie z kliniki do domu Mina zaniepokojona nerwowością i niespokojnością męża czyta jego dziennik z podróży po Transylwanii. Przypadkiem nawiązuje znajomość z dr Van Helsingiem i prosi go o pomoc w wyjaśnieniu dziwnej treści pamiętnika. Van Helsing w ten sposób jest w stanie połączyć fakty w całość. Mobilizuje swoich towarzyszy do utworzenia drużyny, której zostaje przywódcą. On, dr Seward, Arthur, Morris, Mina i Jonathan postanawiają zniszczyć najważniejszego, głównego wampira, którym jest Drakula, by ostatecznie przerwać zło, jakie czyni na świecie.
Drużyna rozpoczyna śledztwo, którego zadaniem jest odnalezienie wszystkich skrzyń z ziemią, jaką Drakula przywiózł do Anglii z Transylwanii. Tylko w skrzyniach wypełnionych taką ziemią Drakula mógł spoczywać. Ich zadaniem jest odnaleźć je i za pomocą Hostii uniemożliwić Drakuli korzystanie z nich. Podczas śledztwa ofiarą Drakuli pada Mina. Dzięki temu jednak jest w stanie umysłowo łączyć się z Drakulą i przewidzieć niektóre jego posunięcia. Gdy Drakula ucieka z Anglii, drużyna rusza za nim w pościg. U stóp jego zamku udaje im się zatrzymać powóz, w którym przewożony jest zamknięty w ostatniej ocalałej skrzyni. Równoczesne poderżnięcie gardła i przebicie serca nożem unicestwiło wampira zamieniając go w proch.
Polskie przekłady.
Według Biblioteki Narodowej istnieje siedem przekładów na język polski. Najstarszy przekład z 1990 ma tytuł "Drakula", tłumaczem był Dariusz Ściepuro. Nowsze przekłady mają tytuł "Dracula", kolejni tłumacze to: Grzegorz Kula (1991), Marek Wydmuch i Łukasz Nicpan (1993), Magdalena Koziej-Ostaszkiewicz (1998), Marek Król (2005), Magdalena Moltzan-Małkowska (2011), Agnieszka Myśliwy (2013).

</doc>
<doc id="963544" url="https://pl.wikipedia.org/wiki?curid=963544" title="Janardag">
Janardag

Janardag – koń rasy achałtekińskiej, należący do zmarłego w 2006 r. autorytarnego prezydenta Turkmenistanu – Saparmurata Nijazowa
Koń ten otrzymał imię od jednej z gór Turkmenistanu; oznacza ono "ognista góra".
Janardag urodził się wiosną 1991 r. Wielokrotnie zwyciężał w różnych wystawach i zawodach. W 1999 r. został czempionem ogierów hodowlanych rasy achałtekińskiej.
Właściciel konia, turkmeński dyktator Saparmurat Nijazow, zadecydował o umieszczeniu wizerunku Janardaga w godle Turkmenistanu. Jego postać, będąca klasycznym wizerunkiem tej rasy koni, ma uosabiać dumę Turkmenów. Symbolikę tę podkreślać ma fakt, iż Janardag jest „rówieśnikiem” niepodległego Turkmenistanu.
W 2014 roku ukończono i odsłonięto pomnik Janardaga w stolicy Turkmenistanu, Aszabadzie.

</doc>
<doc id="963550" url="https://pl.wikipedia.org/wiki?curid=963550" title="Ograniczona zdolność do czynności prawnych">
Ograniczona zdolność do czynności prawnych



</doc>
<doc id="963551" url="https://pl.wikipedia.org/wiki?curid=963551" title="Pełna zdolność do czynności prawnych">
Pełna zdolność do czynności prawnych



</doc>
<doc id="963558" url="https://pl.wikipedia.org/wiki?curid=963558" title="152 mm działo kolejowe B-64">
152 mm działo kolejowe B-64

152 mm działo kolejowe B-64 (ros. "152-мм железнодорожная установка Б-64") – sowieckie działo kolejowe kalibru 152 mm.
Działa B-64 zostały wyprodukowane w 1941 roku. Były to morskie armaty kalibru 152 mm ustawione na czteroosiowych platformach kolejowych. Wyprodukowano sześć dział tego typu. Sformowano z nich dwubateryjny, 10. dywizjon artylerii brzegowej ("10 дивизион вереговой артиллерии"), którego zadaniem była obrona Cieśniny Irbeńskiej prowadzącej do Zatoki Ryskiej.
Po ataku niemieckim działa B-64 zostały wycofane w okolice Leningradu i brały udział w walkach na froncie leningradzkim. W 1942 roku wszystkie działa B-64 zostały podporządkowane 101 morskiej brygadzie artylerii kolejowej ("101 морская железнодорожная артиллерийская бригада").

</doc>
<doc id="963560" url="https://pl.wikipedia.org/wiki?curid=963560" title="Daniel Moi">
Daniel Moi

Daniel Toroitich arap Moi (ur. 2 września 1924 w Sacho, zm. 4 lutego 2020 w Nairobi) – kenijski polityk, w latach 1967–1978 wiceprezydent, w latach 1978–2002 prezydent Kenii. 
Biografia.
Urodził się w Sacho w prowincji Rift Valley na zachodzie kraju. Po ukończeniu szkoły średniej w 1946 roku, pracował jako nauczyciel. W 1955 roku założył Afrykański Demokratyczny Związek Kenii (KADU), którego celem była obrona interesów mniejszych plemion, takich jak Kalenjin, do którego sam należał. W 1963 roku Jomo Kenyatta przekonał go do połączenia sił, co też nastąpiło. W 1964 roku otrzymał nominację na stanowisko ministra spraw wewnętrznych, a w 1967 roku został wiceprezydentem Kenii. W 1978 roku, po śmierci Kenyatty, został zaprzysiężony na urząd prezydenta kraju. Przez powszechne protesty i naciski z zagranicy, został zmuszony do przeprowadzenia przedterminowych wyborów w 1992 roku. Poprowadził partię KANU do zwycięstwa w wyborach w 1992 i 1997 roku. Stanowisko sprawował do wyborów w 2002 roku, po których wycofał się z polityki.
Moi jest znany Kenijczykom jako „Nyayo”, co w języku suahili oznacza „kroki, ślady”, ponieważ często mówił, że podąża śladami pierwszego prezydenta, Jomo Kenyatty. Nazywają go także „profesorem polityki”, gdyż był prezydentem swojego kraju przez 24 lata, najdłużej w historii Kenii.

</doc>
<doc id="963564" url="https://pl.wikipedia.org/wiki?curid=963564" title="Benny i Joon">
Benny i Joon

Benny i Joon (ang. "Benny &amp; Joon") – amerykańska komedia romantyczna z 1993 roku w reżyserii Jeremiaha S. Chechika. Film opowiada o miłości niezrównoważonej emocjonalnie Joon i ekscentrycznego Sama. W ich role wcielili się Mary Stuart Masterson i Johnny Depp. Naodpiekuńczego brata Joon, Benny’ego, zagrał Aidan Quinn.
Nagrody i nominacje.
Złote Globy 1993
Wersja polska.
Wersja polska: START INTERNATIONAL POLSKA
Reżyseria: Ewa Kania
Wystąpili:
i inni

</doc>
<doc id="963568" url="https://pl.wikipedia.org/wiki?curid=963568" title="Epipactis atrorubens">
Epipactis atrorubens



</doc>
<doc id="963569" url="https://pl.wikipedia.org/wiki?curid=963569" title="José Benito de Churriguera">
José Benito de Churriguera

José Benito de Churriguera (ur. 21 marca 1665 w Madrycie, zm. 2 marca 1725 tamże) – najwybitniejszy architekt hiszpańskiego baroku.
W swoich dziełach podważał antyczne kanony architektury, wprowadzając do niej niezwykle bogate i pomysłowe zdobienia, które przesłaniały elementy konstrukcyjne. Czerpał z tradycji włoskich i niderlandzkich, a także z dorobku Azteków i Majów. W ten sposób stworzył nową odmianę baroku, zwaną churrigueryzmem.
Największe dzieła:
Churriguera zajmował się także rzeźbą (katafalk królowej Marii Ludwiki) i urbanistyką (miasto Nuevo Baztán).
Jego dwaj bracia – Joaquin i Alberto – byli również znanymi architektami i rzeźbiarzami.

</doc>
<doc id="963572" url="https://pl.wikipedia.org/wiki?curid=963572" title="Epipactis palustris">
Epipactis palustris



</doc>
<doc id="963577" url="https://pl.wikipedia.org/wiki?curid=963577" title="Junikowo">
Junikowo

Junikowo – część miasta Poznania, a zarazem jednostka obszarowa Systemu Informacji Miejskiej (SIM) oraz osiedle administracyjne w zachodnim obszarze miasta.
Położenie i obiekty.
Dominuje tu zabudowa jednorodzinna. Na Junikowie znajdują się dwie pętle tramwajowe: "Junikowo" i "Budziszyńska". Swoje trasy kończą tu tramwaje linii 1, 6 i 15 oraz autobusy linii 177, 716, 727, 803 i 251 (nocny).
Ważniejsze obiekty:
Na Junikowie od 2001 roku istnieje drużyna piłkarska "Szturm Junikowo Poznań" (A-klasa).
Historia.
Według legendy pierwsza lokalizacja wsi miała miejsce bliżej centrum Poznania, ale zamieszkiwali ją ludzie bezbożni, większość czasu spędzający w karczmie, za co spotkała ich kara. Zatrzęsła się ziemia, a wieś wpadła w rozpadlinę, która potem stała się stawem.
Najstarszy prawdopodobny zapis dotyczący Junikowa pochodzi z 1287 r. W roku tym książę Przemysł II, późniejszy król, nadał kapitule kościoła katedralnego w Poznaniu swoją wieś, zwaną pospolicie Janicovo – („hereditatem seu villam Capituli nostri, lanicovo vulgariter nominatum”). Kolejny zapis („Vnykowo”) pochodzi z 1408 r. i dotyczy sprzedaży sołectwa w Junikowie kmieciowi Wawrzyniakowi s. Marcina sołtysowi z Krzyżownik (w parafii Tulce) przez kapitułę poznańską.
Wieś duchowna Janikowo, własność kapituły poznańskiej, położona była w 1580 roku w powiecie poznańskim województwa poznańskiego.
Aż do roku 1796 Junikowo stanowiło uposażenie kapituły. W wyniku drugiego rozbioru Polski majątek kapituły uległ konfiskacie i przeszedł na własność państwa pruskiego. Na przełomie 1831/1832 nastąpiło uwłaszczenie chłopów. Około 1880 Junikowo składało się ze wsi właściwej (okolice obecnej ulicy Junikowskiej) oraz kolonii Rudnicze (liczyło wtedy 37 domów i 328 mieszkańców: 297 katolików i 31 protestantów). Z tego okresu pochodzi wzmianka, że na terenie folwarku Junikowo (obecnie w tym miejscu znajduje się kościół) znajdowała się gorzelnia oraz młyn wodny. W 1906 r. folwark (58 ha) został sprzedany komisji kolonizacyjnej za 360 000 marek. Komisja kolonizacyjna podzieliła majątek na jednohektarowe działki. Na działkach wybudowano (z pieniędzy komisji kolonizacyjnej) 3-4 izbowe prymitywne domy oraz zabudownia gospodarcze. Większą część działek przydzielono niemieckim urzędnikom pracującym w Poznaniu. W tym też czasie wybudowano jednoizbową ewangelicką szkołę oraz niewielki cmentarz (obecna ul. Jawornicka). Aby umożliwić urzędnikom niemieckim dojazd do pracy, uruchomiono przystanek kolejowy Junikowo. W tym czasie dał się zaznaczyć wyraźny podział osady na trzy części:
Ponadto przy obecnej ul. Cmentarnej do dziś istnieje niewielkie skupisko domów dawniej nazywane Bożą Wolą.
W okresie międzywojennym większość Niemców sprzedała swoje majątki. Od tego czasu datuje się przyspieszony rozwój Junikowa. II wojna światowa zakończyła się w tym rejonie 27 stycznia 1945 wyparciem Niemców. W szybkim tempie przywrócono tu polskie nazwy ulic, ze szczególnym uwzględnieniem imion wywodzących się od nazw miejscowości łużyckich (np. Budziszyńska lub Miśnieńska).
W 1948 r. na terenie byłego placu ćwiczeń wojskowych utworzono cmentarz oraz wybudowano linię tramwajową łączącą Junikowo z centrum miasta. 28 czerwca 1956 o godz. 16.00, podczas Powstania Poznańskiego, zaatakowano miejscowy VIII Komisariat MO. 60 osób zdobyło wtedy 19 sztuk broni i amunicję.
Obszar Junikowa do 1990 r. należał do dzielnicy Grunwald.
W 1992 r. utworzono jednostkę pomocniczą miasta Osiedle Poznań-Junikowo. W 2010 r. w Poznaniu przeprowadzono reformę funkcjonalną jednostek pomocniczych i 1 stycznia 2011 r. przyłączono do obszaru Junikowa cmentarz miejski Junikowo, las na północ od ulicy Chryzantemowej, tereny na północ od ul. Smoluchowskiego. Rada Osiedla Junikowo wydaje czasopismo lokalne "„Gazeta Junikowska”".
Kapliczki i krzyże.
Przed II wojną światową na terenach Junikowa i Rudniczego istniało dziewięć kapliczek i krzyży przydrożnych. Obecnie pozostały dwa krzyże i jedna figura – pozostałe zostały zniszczone podczas metodycznej akcji przeprowadzonej przez Niemców:
Cmentarze.
Oprócz jednego z dwóch największych cmentarzy w mieście – cmentarza junikowskiego – na terenie Junikowa funkcjonował też nieistniejący cmentarz ewangelicki. W 1938, przy ul. Junikowskiej, pomiędzy kościołem a torowiskami kolejowymi, odkryto szczątki kosynierów z 1846, pochowanych we wcześniejszym grobie ofiar epidemii cholery z I połowy XIX wieku. Kości zmarłych na tę chorobę, wraz ze szczątkami kosynierów, pochowano przy kapliczce na ul. Grunwaldzkiej (obecnie poszerzona ul. Grunwaldzka). 25 listopada 2011, podczas przebudowy torowiska tramwajowego, skrzynię z kośćmi spod dawnej kapliczki odnaleziono i zabezpieczono.
Podczas walk o Poznań w 1945 żołnierzy radzieckich chowano na przyfrontowym cmentarzu na narożniku ulic Grunwaldzkiej i Grotkowskiej (potem powstał tam sam spożywczy). Już w 1945 ciała przeniesiono na Cytadelę. Od ul. Krośnieńskiej do Lasku Marcelińskiego ciągnął się w latach 1944–1945 niemiecki rów przeciwczołgowy, nazywany "Panzergrab", do którego wrzucano żołnierzy niemieckich. Wielu z nich spoczywa tam do dziś, np. w 2011 wykopano szczątki 40 żołnierzy podczas budowy biurowca "Pixel".
Sołtysi.
Junikowscy sołtysi po 1832 (uwłaszczenie rolników, sołtys wybieralny):

</doc>
<doc id="963579" url="https://pl.wikipedia.org/wiki?curid=963579" title="Scratching">
Scratching



</doc>
<doc id="963583" url="https://pl.wikipedia.org/wiki?curid=963583" title="Frangula alnus">
Frangula alnus



</doc>
<doc id="963587" url="https://pl.wikipedia.org/wiki?curid=963587" title="Osiadanie">
Osiadanie

Osiadanie – powolny ruch gruntu, w wyniku którego powierzchnia terenu ulega obniżeniu i powstaje niecka.
Osiadanie zachodzi najczęściej pod wpływem:
ale także w wyniku:

</doc>
<doc id="963588" url="https://pl.wikipedia.org/wiki?curid=963588" title="Jeremiah S. Chechik">
Jeremiah S. Chechik

Jeremiah S. Chechik (ur. w 1955 w Montrealu) – kanadyjski reżyser filmowy.

</doc>
<doc id="963589" url="https://pl.wikipedia.org/wiki?curid=963589" title="Szczęściara (powieść)">
Szczęściara (powieść)

Szczęściara – autobiograficzna powieść amerykańskiej pisarki Alice Sebold z 1999 roku, opowiadająca historię gwałtu, którego ofiarą padła w wieku osiemnastu lat.
W wieku osiemnastu lat Alice Sebold, studentka Syracuse University, została brutalnie zgwałcona przez czarnoskórego mężczyznę. Przesłuchujący ją policjant powiedział, że w porównaniu z młodą kobietą zamordowaną w tym samym miejscu, może uważać się za szczęściarę. I właśnie tego "szczęścia" dotyczy jej wstrząsająca autobiograficzna opowieść. O tym, jak z trudem budowała nowe życie, jak dzięki niezwykłemu hartowi ducha, uporowi i zawziętości udało jej się przetrwać załamanie psychiczne oraz doprowadzić do ujęcia i skazania na wieloletnie więzienie sprawcy gwałtu, którego rozpoznała na ulicy. Alice potrzebowała aż 10 lat, by przezwyciężyć skutki traumatycznych przejść. Dokonała tego m.in. dzięki kontaktowi z innymi zgwałconymi kobietami oraz opublikowaniu szczerego wyznania w magazynie "The New York Times", na kanwie którego powstała ta książka.

</doc>
<doc id="963591" url="https://pl.wikipedia.org/wiki?curid=963591" title="Akt łaski">
Akt łaski



</doc>
<doc id="963592" url="https://pl.wikipedia.org/wiki?curid=963592" title="Minja">
Minja



</doc>
<doc id="963593" url="https://pl.wikipedia.org/wiki?curid=963593" title="Mossel Bay">
Mossel Bay

Mossel Bay (afrik. Mosselbaai) – miasto na południowym wybrzeżu Republiki Południowej Afryki, w Prowincji Przylądkowej Zachodniej, położone pomiędzy Kapsztadem i Port Elizabeth, w pobliżu Przylądka Dobrej Nadziei. Miejscowość wypoczynkowa.
Bartolomeu Dias dotarł do tej miejscowości w roku 1488 podczas wyprawy wzdłuż wybrzeży Afryki. Aby uczcić to wydarzenie, utworzono Muzeum Diasa.

</doc>
<doc id="963598" url="https://pl.wikipedia.org/wiki?curid=963598" title="Park rozrywki">
Park rozrywki



</doc>
<doc id="963602" url="https://pl.wikipedia.org/wiki?curid=963602" title="Jose Benito de Churriguera">
Jose Benito de Churriguera



</doc>
<doc id="963604" url="https://pl.wikipedia.org/wiki?curid=963604" title="130 mm działo kolejowe B-57">
130 mm działo kolejowe B-57

130 mm działo kolejowe B-57 (ros. "130-мм железнодорожная установка Б-57") – sowieckie działo kolejowe kalibru 130 mm.
Działa B-57 zostały wyprodukowane w latach 1941–1943 w Leningradzie. Były to morskie armaty kalibru 130 mm ustawione na czteroosiowych platformach kolejowych. 
Działa B-57 brały udział wyłącznie w walkach na froncie leningradzkim. W 1942 roku wszystkie działa B-57 zostały podporządkowane 101. morskiej brygadzie artylerii kolejowej ("101 морская железнодорожная артиллерийская бригада").

</doc>
<doc id="963605" url="https://pl.wikipedia.org/wiki?curid=963605" title="Marilynne Robinson">
Marilynne Robinson

Marilynne Robinson (ur. 1947 w Sandpoint, Idaho) – amerykańska pisarka.
Zdobyła doktorat w anglistyce na Uniwersytecie Waszyngtońskim w Seattle w 1977. W 1980 wydała swoją znaną powieść "Housekeeping" ("Dom nad jeziorem smutku", 2014), a dopiero po 24 latach następną, "Gilead" (nagroda Pulitzera, 2005, wyd pol. 2006).
Pisze artykuły, recenzje, uczy na uniwersytetach.
Powieść "Housekeeping" opowiada o dwóch siostrach dorastających w Idaho. W 1987 została sfilmowana (w roli głównej Christine Lahti).

</doc>
<doc id="963608" url="https://pl.wikipedia.org/wiki?curid=963608" title="Fanny Gordon">
Fanny Gordon

Fanny Gordon, właściwie Fajga Jofe Gordon (ur. 23 grudnia 1914 w Jałcie, zm. 9 lipca 1991 w Petersburgu) – polsko-rosyjska kompozytorka, tłumaczka, autorka tekstów. Kompozytorka pierwszej polskiej operetki "Yacht miłości" w 1933 roku i wielu szlagierów, m.in. piosenki "Bal u starego Joska (Bal na Gnojnej)" i "Pod samowarem siedzi moja Masza (У самовара я и моя Маша)". Istnieje przypuszczenie, że urodziła się w 1904.
Życiorys.
Po rewolucji październikowej emigrowała wraz z rodziną do Polski. Pod koniec lat dwudziestych mieszkała wraz z rodziną w Warszawie. Jej ojczymem był Kwiatkowski, matka nazywała się Anna Isaakowna Kwiatkowska (Квятковская Анна Исааковна) (1896 – 1960). Na początku lat trzydziestych wyjechała do Stanów Zjednoczonych gdzie uczyła w Chicago Conservatory of Music. Zarówno ojczym jak i mąż zginęli ok. 1939 roku. Od 1930 roku należała do Związku Aktorów i Kompozytorów Scenicznych. Przypuszczalnie około 1944 lub na początku 1945 wyjechała do Związku Radzieckiego, gdzie mieszkała do końca życia. Jest pochowana jako Feofania Markowna Kwiatkowska (Феофания Марковна Квятковская) na cmentarzu żydowskim w Petersburgu. W 1937 roku czasopismo La Femme Polonaise w numerze 2-3 (marzec-kwiecień-maj) publikowało artykuł Zofii Bergerowej o kompozytorach i muzykach polskich (w sumie 11) z biogramem Fanny Gordon.
Kompozycje.
Była i jest uważana za jedną z najciekawszych kompozytorek polskich muzyki popularnej. W grudniu 1932 roku "Trubadur Warszawy" zamieścił jej duże zdjęcie z podpisem i komentarzem: "Utalentowana i ceniona kompozytorka polska, znana ze swoich popularnych przebojów rewjowych jak „Skrwawione serce”, „Pod samowarem” i wiele innych". Lerski w 2004 roku ocenia, że była: "Z całą pewnością jedną z najciekawszych postaci przedwojennej Warszawy, o bogatym życiorysie artystycznym; jej pozycja w środowisku twórców muzyki lekkiej miała charakter wyjątkowy".
W 1935 roku w Ziemiańskiej Artystów w gmachu I.P.S. na Królewskiej 13 dawano wieczór kompozytorski Fanny Gordon ze współudziałem kompozytorki na fortepianie.
Szlagiery.
Fanny Gordon skomponowała slow-fox, do którego Andrzej Włast w 1931 roku dopisał słowa pod tytułem "Pod samowarem ". Piosenka była wykonywana w rewii „Podróż na księżyc” w teatrze „Morskie Oko” w kwietniu 1931 roku.
W wydaniu nutowym z 1931 roku napisano, że aranżację wykonał Henryk Wars i że jest to nowy sukces Zuli Pogorzelskiej i Tadeusza Olszy.
Piosenka została nagrana przez kilka wytwórni przed wojną.
Około 1934 skomponowała szlagier "Bal u starego Joska" (znany też jako "Bal na Gnojnej").
Napisała też rewię "Podróż na księżyc", oraz wiele innych piosenek, m.in. "Skrwawione serce", "Nietoperze".
W 1932 roku napisała marsza "Marszałek zwycięża" na cześć Józefa Piłsudskiego.
W 1950 skomponowała operetkę "Dziewczyna z Szanghaju" z własnym librettem; napisała też operetki "Martin Eden", "Wojna i miłość", "Pod niebem Alabamy".
Yacht miłości.
Skomponowała pierwszą polską komedię muzyczną (operetkę) "Yacht miłości", której premiera odbyła się 21 października 1933 roku w na ulicy Mokotowskiej 73 z okazji jubileuszu 30 lecia pracy artysty operetkowego Juliana Maszyńskiego – Krzewińskiego. Głos Poranny w listopadzie 1933 roku donosił "Muzyka wspaniała, melodie prześliczne". Piosenki były nagrane na płyty gramofonowe i wydano nuty. W premierze uczestniczyli m.in. Helena Makowska, Ola Obarska, Marian Wawrzkiewicz, Julian Krzewiński, dyrygowała Fanny Gordon. Z tej komedii muzycznej pochodzi piosenka "Indje". Później (pierwszy raz 22 listopada 1933) główną rolę grała Elna Gistedt. 9 listopada 1934 roku w teatrze rewiowym „Scala” w Antwerpii wystawiano „Yacht Miłości” w języku flamandzkim a w późniejszym terminie operetkę miał wystawiać teatr „Alhambra” w Brukseli w języku francuskim. O Fanny Gordon pisano z okazji Yachtu Miłości, że miała łatwość wynajdowania melodii, które "sypały się z niej jak z rękawa". W jednym z wywiadów w 1935 roku mówiła: "Ja daję melodie a inni niech się troszczą o resztę[..] niech harmonizują i orkiestrują, niech razem ze mną dzielą się zyskiem, niech figurują na afiszach, niech zbierają pochwały". Jej kompozycje aranżowali m.in. Zygmunt Białostocki i Władysław Eiger.

</doc>
<doc id="963615" url="https://pl.wikipedia.org/wiki?curid=963615" title="Mezofaza">
Mezofaza



</doc>
<doc id="963618" url="https://pl.wikipedia.org/wiki?curid=963618" title="Memoriał Edwarda Jancarza 2007">
Memoriał Edwarda Jancarza 2007

X Memoriał im. Edwarda Jancarza odbył się 16 czerwca 2007 roku na stadionie im. Edwarda Jancarza w Gorzowie Wielkopolskim. Turniej wygrał, po raz drugi, Australijczyk Jason Crump. Zawody oglądało 8000 widzów. Sędzią zawodów był Ryszard Bryła.
Zawodnicy.
Na liście startowej tegorocznego turnieju znajdowało się 6 zawodników startujących w Grand Prix w sezonie 2007. Przed zawodami rozegrano mini-turniej juniorów gorzowskiej Stali, którego zwycięzca został drugim rezerwowym turnieju głównego. W mini-turnieju zwyciężył Adrian Szewczykowski przed Marcinem Kozdrasiem i Pawłem Zmarzlikiem.
Wyścig po wyścigu.
1. Crump, Dobrucki, Hampel, Ułamek
2. Harris, Ferjan, Walasek, Sullivan
3. Kasprzak, Lindbäck, Okoniewski, Ruud
4. Jonsson, Adams, Jensen, Świst
5. Crump, Lindbäck, Świst, Brzozowski, Walasek (t)
6. Ruud, Jonsson, Sullivan, Hampel
7. Okoniewski, Ułamek, Jensen, Ferjan
8. Adams, Dobrucki, Harris, Kasprzak
9. Adams, Crump, Sullivan, Okoniewski
10. Kasprzak, Walasek, Jensen, Hampel
11. Harris, Jonsson, Lindbäck, Ułamek
12. Ferjan, Dobrucki, Świst, Ruud
13. Crump, Kasprzak, Ferjan, Jonsson
14. Hampel, Harris, Okoniewski, Świst
15. Adams, Walasek, Ułamek, Ruud
16. Sullivan, Jensen, Lindbäck, Dobrucki
17. Jensen, Harris, Ruud, Crump (d)
18. Adams, Hampel, Ferjan, Lindbäck
19. Sullivan, Ułamek, Kasprzak, Świst
20. Jonsson, Dobrucki, Walasek, Okoniewski
Wyścig finałowy:
21. Crump, Harris, Adams, Jonsson (t)

</doc>
<doc id="963623" url="https://pl.wikipedia.org/wiki?curid=963623" title="Yıldıray Baştürk">
Yıldıray Baştürk

Yıldıray Baştürk (ur. 24 grudnia 1978 w Herne) – turecki piłkarz występujący na pozycji pomocnika. Posiada także obywatelstwo niemieckie.
Kariera klubowa.
Profesjonalną karierę Baştürk zaczynał w SG Wattenscheid 09 w 1996 i już po roku przeszedł do lokalnego rywala - VfL Bochum. Przez 4 lata wystąpił w 104 meczach i strzelił 13 goli, co stanowiło odpowiednią rekomendację dla działaczy Bayeru 04 Leverkusen, którzy go kupili przed sezonem 2001/2002. Przez 2 pierwsze lata był podstawowym zawodnikiem, lecz w ostatnim sezonie gry w barwach "Aptekarzy" wypadł ze składu, rozgrywając zaledwie 17 meczów na 34 możliwe. W Leverkusen był wicemistrzem Niemiec, zdobył krajowy puchar, a także wystąpił w Lidze Mistrzów w sezonie 01/02, gdzie Bayer dotarł aż do finału, lecz w ostatecznej rozgrywce przegrał 1:2 z Realem Madryt, między innymi po fenomenalnej bramce Zinédine'a Zidane'a. Od sezonu 2004/2005 grał w Herthcie Berlin. Tu był pewniakiem do miejsca w podstawowej jedenastce. Dobra gra została zauważona przez VfB Stuttgart, do którego przeszedł z Herthy na zasadzie Prawa Bosmana. Po trzech sezonach w Berlinie przeszedł do VfB Stuttgart, a karierę zakończył w Blackburn Rovers F.C.
Kariera reprezentacyjna.
W reprezentacji Turcji debiutował w 1998 i wystąpił w 49 meczach, strzelając 3 bramki. Na MŚ w 2002 wraz z kolegami zdobył brązowy medal, wygrywając w spotkaniu o 3. miejsce 3:2 z Koreą Południową.

</doc>
<doc id="963624" url="https://pl.wikipedia.org/wiki?curid=963624" title="Yildiray Basturk">
Yildiray Basturk



</doc>
<doc id="963626" url="https://pl.wikipedia.org/wiki?curid=963626" title="Landsat 6">
Landsat 6

Landsat 6 – amerykański satelita zaprojektowany w celu kontynuacji programu Landsat. Posiadał on unowocześnione skanery i instrumenty pomiarowe. Został wystrzelony 5 października 1993 roku za pomocą rakiety Titan 2G. Awaria trzeciego stopnia rakiety nośnej sprawiła, że nie osiągnął orbity, co było przyczyną przedłużenia użytkowania satelitów Landsat 4 i Landsat 5.

</doc>
<doc id="963628" url="https://pl.wikipedia.org/wiki?curid=963628" title="Ascanio Sforza">
Ascanio Sforza

Ascanio Maria Sforza Visconti (ur. 3 marca 1455 w Cremonie, zm. 27 maja 1505 w Rzymie) – włoski kardynał.
Życiorys.
Był szóstym synem Francesca Sforzy, księcia Mediolanu, i Bianki Marii Visconti, przeznaczonym do stanu duchownego. Od 1477 roku ojciec zabiegał dla niego o kapelusz kardynalski, ostatecznie 17 marca 1484 roku otrzymał diakonię Santi Vito e Modesto in Macello Martyrum. Zrezygnował z niej 26 sierpnia 1492 roku. Ponownie przyjął ją 31 stycznia 1495 roku. Rychło stał się jedną z najbardziej wpływowych osobistości w kolegium kardynalskim. Był administratorem diecezji Pawia (od 17 września 1479 roku), Novara (25 października 1484-18 kwietnia 1485 i w maju 1505), Cremona (od 28 lipca 1486), Pesaro (1487-91), Eger na Węgrzech (31 sierpnia 1492-1497) i Elne w dzisiejszej Francji (czerwiec 1494-1495), nie jest jednak pewne czy kiedykolwiek otrzymał sakrę biskupią. Na konklawe 1492 odegrał kluczową rolę w wyborze Rodriga Borgii na papieża. W zamian otrzymał obiecany już na konklawe urząd wicekanclerza św. Kościoła Rzymskiego oraz kilka innych beneficjów. Legat w Bolonii 1492-99. Był jednym z najbliższych doradców Aleksandra VI w początkowej fazie jego pontyfikatu, a ich sojusz został wzmocniony przez małżeństwo córki papieża Lukrecji z kuzynem kardynała, Giovannim Sforzą w 1493.
Do zerwania Sforzy z papieżem doszło w 1494 wraz z inwazją Francuzów na Półwysep Apeniński. Kardynał pozostał lojalny wobec swego brata Ludovico Sforza, księcia Mediolanu, który potajemnie zawarł sojusz z Francją, podczas gdy Aleksander VI postanowił stawić jej zbrojny opór. Po porzuceniu sojuszu z Francją przez Mediolan pojednał się z Aleksandrem, ale nie odzyskał już jego pełnego zaufania. Kiedy w 1497 w tajemniczych okolicznościach zamordowano syna papieża, Juan Borgia, kardynał Sforza był jednym z podejrzanych o jego morderstwo, udało mu się jednak oczyścić z tego zarzutu. W 1499 ponownie popadł w niełaskę u papieża, gdyż opuścił Rzym bez jego zgody. Jego dobra, warte 200.000 dukatów, zostały skonfiskowane przez papieża. Kardynał musiał uciekać do Wenecji. W maju 1500 roku dostał się do francuskiej niewoli, uwięziono go w Lyonie. W 1502 dzięki kardynałowi Georges d’Amboise’owi został uwolniony, jednak bez prawa opuszczania Francji bez zgody króla. Powrócił do Rzymu dopiero na konklawe po śmierci Aleksandra VI. Próbował uzyskać tiarę dla siebie, nie zdobył jednak większego poparcia. Zmarł na dżumę w wieku 50 lat.
Sforza był jednym z najbogatszych kardynałów w swoim czasie, słynął z życia w luksusie i nie bez racji uchodził za skorumpowanego. Był zapalonym myśliwym, zwano go nawet "Nemrodem z Watykanu". Mimo że był kardynałem Kościoła katolickiego, okazywał lojalność przede wszystkim swojej dynastii, rządzącej Mediolanem. Był jednak także protektorem artystów (zwłaszcza muzyków) i intelektualistów. Spore sumy łożył na działalność charytatywną, dzięki czemu cieszył się znaczną popularnością wśród Rzymian.

</doc>
<doc id="963630" url="https://pl.wikipedia.org/wiki?curid=963630" title="Puritanical Euphoric Misanthropia">
Puritanical Euphoric Misanthropia

Puritanical Euphoric Misanthropia – piąty pełny album norweskiej grupy blackmetalowej Dimmu Borgir, wydany w roku 2001. 
Znaczącym odróżnieniem albumu od innych wydawnictw nurtu jest wykorzystanie orkiestry symfonicznej w miejsce tradycyjnych keyboardów. W utworze "Hybrid Stigmata" frazę "Demons to some, Angels to others" (z ang. demony dla niektórych, anioły dla innych) zaczerpnięto z filmu .
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="963632" url="https://pl.wikipedia.org/wiki?curid=963632" title="Nagarik Śakti">
Nagarik Śakti

Nagarik Śakti (pol. "Władza Obywateli") - powołane w lutym 2007 roku bengalskie ugrupowanie polityczne na czele z
Mohammadem Yunusem.

</doc>
<doc id="963633" url="https://pl.wikipedia.org/wiki?curid=963633" title="Henri Fauconnier">
Henri Fauconnier

Henri Fauconnier (ur. 26 lutego 1879 w Barbezieux, zm. 14 kwietnia 1973 w Paryżu) – francuski pisarz.
Na początku XX wieku opuścił Charente. Uczył się w Anglii. W marcu 1905 r. dzięki pomocy swojego przyjaciela, Francka Postha, wyjechał wraz z Jeanem Audoinem na Borneo. W latach 1905–1925 przebywał na Malajach, gdzie zajmował się m.in. plantacją kauczuka. Opisał to w powieści "Malaisie" ("Malajska przygoda", tłum. Robert Stiller, 1986). Książka zdobyła Nagrodę Goncourtów w 1930 r.. W 1925 r. wyjechał do Tunezji i osiadł w Radis.

</doc>
<doc id="963634" url="https://pl.wikipedia.org/wiki?curid=963634" title="V (album Vanessy Hudgens)">
V (album Vanessy Hudgens)

V – debiutancki album Vanessy Hudgens, wydany 26 września 2006.
Na początku października 2006 roku zadebiutował na liście Billboard 200 na 24. miejscu z 34. Otrzymał status RIAA - Złotej z 900 tys. sprzedanymi egzemplarzami, 34 tys. kopiami i wciąż się dobrze sprzedaje. W ciągu pierwszego tygodnia sprzedano 40 tys. płyt. Singlami są „Say Ok“, „Come Back to Me“ oraz „Let:s Dance“ użyty do promocji amerykańskiego Tańca z Gwiazdami (Dancing with the Stars). 28 sierpnia 2007 r. wydana została reedycja tego albumu - "V Deluxe Edition"
Reedycja.
"Ponieważ album V okazał się sukcesem, postanowiono wydać reedycję tego albumu. Album nosi nazwę V Deluxe Edition". Premiera miała miejsce 28 sierpnia 2007 roku w Japonii, a Stanach Zjednoczonych 19 grudnia 2007 roku. Składa się on z dwóch dysków: CD oraz DVD.

</doc>
<doc id="963635" url="https://pl.wikipedia.org/wiki?curid=963635" title="Stylianos Giannakopoulos">
Stylianos Giannakopoulos



</doc>
<doc id="963645" url="https://pl.wikipedia.org/wiki?curid=963645" title="Ludwik Hohenegger">
Ludwik Hohenegger

Ludwik Hohenegger, właśc. Ludwig Hohenegger (ur. 21 lutego 1807 r. w Memmingen, zm. 25 sierpnia 1864 r. w Cieszynie) – inżynier i geolog pochodzący z Bawarii. 
Życiorys.
Po ukończeniu studiów prawniczych i ekonomicznych w Monachium studiował jeszcze w latach 1829–1831 w Akademii Górniczo-Hutniczej we Freibergu.
Po studiach podjął pracę w zakładzie hutniczym księcia Salma w Blansku na Morawach, gdzie szybko uzyskał stanowisko kierownika wysokich pieców. Niezadowolony z oporu właścicieli hut przed wprowadzaniem innowacji technicznych (które, zanim przyniosły zyski, wymagały sporych nakładów finansowych) przeniósł się do Westfalii, a następnie do Wolfsbergu w Karyntii, gdzie w 1837 r. został kierownikiem tamtejszych hut.
W 1839 r. objął stanowisko dyrektora zakładów górniczo-hutniczych Komory Cieszyńskiej, które piastował aż do śmierci. Zainicjował szeroko zakrojone prace geologiczne na Śląsku Cieszyńskim w poszukiwaniu rud żelaza i węgla. Był twórcą nowoczesnego górnictwa węglowego w Zagłębiu Ostrawsko-Karwińskim oraz inicjatorem rozwoju hut m.in. w Baszce, Ustroniu, Trzyńcu i Węgierskiej Górce. Rozpoczął od modernizacji istniejących zakładów hutniczych, walnie przyczyniając się do budowy bardziej wydajnych wysokich pieców nowszej generacji (służących do wytopu surówki żelaza) a także wprowadzeniu pieców pudlarskich do wytopu stali (Liskowiec, Ustroń), a później nawet tzw. gruszek Bessemera, pozwalających uzyskać stal z surówki w ciągu kilkudziesięciu minut. Dzięki odkryciu nowych złóż węgla i rudy żelaznej w znacznym stopniu uniezależnił zakłady Komory Cieszyńskiej od dostaw surowców od innych właścicieli. W tym celu pozyskał dla Komory obszar węglowy w Pietwałdzie i kopalnię „Gabriela” w Karwinie (1862). Zabiegał o budowę linii kolejowej łączącej kopalnie z hutami, uruchomionej w końcu w 1872 r. jako kolej bogumińsko-koszycka.
Odczuwając brak fachowych sił roboczych w 1846 r. założył w Cieszynie pierwszą wieczorową szkołę zawodową, kształcącą średnią kadrę techniczną, w której uczono mineralogii, geologii oraz zasad górnictwa i hutnictwa. Przy szkole funkcjonowała biblioteka z bogatym zbiorem kopalin.
Uważany jest za pioniera stratygrafii fliszu karpackiego: dzięki jego badaniom uzyskano pierwsze ścisłe informacje na temat budowy geologicznej Beskidu Śląskiego i Śląsko-Morawskiego. Był autorem pierwszej szczegółowej mapy geologicznej Księstwa Cieszyńskiego: wydanej w 1861 r. w Gocie "Geologische Karte der Nordkarpathen in Schlesien". Wśród poszczególnych ogniw fliszu karpackiego wyróżnił m.in. frydeckie margle bakulitowe, łupki cieszyńskie, łupki wierzowskie, piaskowce godulskie, piaskowce grodziskie oraz piaskowce istebniańskie. Jako pierwszy wyróżnił też i opisał występujący na tym terenie minerał cieszynit.
Hohenegger spoczął w Cieszynie, na nieistniejącym już dziś cmentarzu przy kościele św. Trójcy. Na jego mogile ustawiono żeliwny nagrobek wykonany przez Josefa Gawrona z huty w Trzyńcu.
W paleontologii jego nazwisko upamiętnia szereg skamieniałości: "Cnemidiastrum Hoheneggeri" Zittel, "Cerithium Hoheneggeri" Zittel, "Frenelopsis hoheneggeri" Schenk, "Hamites hoheneggeri" Uhlig, "Hoplites hoheneggeri" Uhlig, "Nerinea hoheneggeri" Peters, "Rhizocedroxylon Hoheneggeri" Felix, "Rissoina hoheneggeri" Ascher i "Rhynchnella hoheneggeri" Suess.

</doc>
<doc id="963656" url="https://pl.wikipedia.org/wiki?curid=963656" title="Vince Foster">
Vince Foster

Vince Foster właściwie Vincent Walker Foster Jr. (ur. 15 stycznia 1945 w Hope, Arkansas, zm. 20 lipca 1993 w Fort Marcy Park w hrabstwie Fairfax, Wirginia) – amerykański prawnik, przyjaciel z lat dziecięcych prezydenta Clintona (obaj urodzili się w tym samym mieście w Arkansas). W 1976 r., w jego kancelarii prawniczej, swoją karierę rozpoczynała, żona Clintona, Hillary, z którą przez wiele lat łączyła go bliska przyjaźń.
Po objęciu fotela prezydenckiego przez Clintona, został zatrudniony na etacie rządowym jako osobisty doradca i prawnik Hillary Clinton.
Zginął śmiercią samobójczą, wkrótce po objęciu funkcji w Białym Domu, strzelając sobie w usta. Ciało Fostera odnaleziono w jego samochodzie z pistoletem w prawej dłoni. Pochowany został w rodzinnym Hope.

</doc>
<doc id="963657" url="https://pl.wikipedia.org/wiki?curid=963657" title="Igor Andrejew">
Igor Andrejew

Igor Andrejew (ur. 23 lipca 1915 w Wilnie, zm. 5 lutego 1995 w Warszawie) – polski prawnik, profesor nauk prawnych, nauczyciel akademicki Wydziału Prawa i Administracji Uniwersytetu Warszawskiego.
Życiorys.
Młodość.
Pochodził z wileńskiej, spolszczonej rodziny rosyjskiej. Wnuk adwokata – Bazylego Andrejewa i syn znanego w latach międzywojennych adwokata wileńskiego Pawła Andrejewa. Ukończył gimnazjum im. Joachima Lelewela w Wilnie. Absolwent Wydziału Prawa i Nauk Społecznych Uniwersytetu im. Stefana Batorego w Wilnie. Był uczniem profesora Bronisława Wróblewskiego. Przed wojną pracował jako asystent na Wydziale Prawa USB w Wilnie i aplikant sądowy. W czasie wojny stracił ojca skazanego na śmierć w ZSRR (zm. 1942) i przybranego brata Aleksandra, który zginął z rąk bandytów w 1943. Jego drugą żoną była Zofia, łączniczka AK.
Wykształcenie i działalność zawodowa.
Po wojnie został w 1947 przymusowo wysiedlony z Wilna do Warszawy. W tym samym roku został powołany na stanowisko aplikanta w Sądzie Apelacyjnym w tym mieście, a następnie oddelegowano go do Ministerstwa Sprawiedliwości. W 1950 obronił doktorat na Uniwersytecie Warszawskim (tytuł rozprawy: "Istota czynu w rozwoju nauki burżuazyjnej"). Jego promotorem był prof. Stanisław Ehrlich. Od 1948 należał do Polskiej Partii Robotniczej, a następnie do Polskiej Zjednoczonej Partii Robotniczej. W latach 50. wchodził w skład Komitetu Uczelnianego PZPR na Uniwersytecie Warszawskim. W latach 1948–1953 był dyrektorem Centralnej Szkoły Prawniczej im. T. Duracza w Warszawie. W 1951 został sędzią Sądu Wojewódzkiego w Warszawie, a w 1952 sędzią Sądu Najwyższego.
Razem z Jerzym Sawickim i Leszkiem Lernellem Andrejew był współautorem najważniejszego w okresie stalinizacji Polski podręcznika "Prawo karne Polski Ludowej" (1954). W 1964 uzyskał tytuł profesora nauk prawnych. Wykładowca i pracownik naukowy Uniwersytetu Warszawskiego oraz Instytutu Nauk Prawnych PAN. Był organizatorem studiów zaocznych prawa na Uniwersytecie Warszawskim. Przez wiele lat pełnił funkcję prodziekana Wydziału Prawa UW. Od 1968 do 1975 był dyrektorem Instytutu Prawa Karnego na tym wydziale.
Był autorem kilkudziesięciu prac naukowych dotyczących pojęcia przestępstwa, jego ustawowych znamion oraz prac z dziedziny prawa porównawczego. Zajmował się m.in. pojęciem przestępstwa w różnych krajach m.in. w krajach Czarnej Afryki i krajach obozu socjalistycznego. Napisał książkę o ocenach prawnych karcenia dzieci i związanymi z tym problemami. Współautor projektu Kodeksu karnego z 1969. Wykładał w Berlinie, Brukseli, Caracas, Frankfurcie nad Menem, Freiburgu, Hanoi, Kolonii, Londynie, Mediolanie, Moskwie, Nowym Jorku, Paryżu, Pradze, Rotterdamie, Rzymie, Tbilisi, Tybindze. Był członkiem (AIDP), Przewodniczącym sekcji polskiej Stowarzyszenia, do którego publikacji m.in. pisywał artykuły o etyce w wymiarze sprawiedliwości. Do 1989 pełnił funkcję honorowego wiceprezydenta tego Stowarzyszenia.
W 1980 poparł NSZZ „Solidarność”. W 1988 Uniwersytet Warszawski opublikował XVI tom "Studia Iuridica", dla "uczczenia pracy naukowej Igora Andrejewa". Wśród współautorów publikacji znaleźli się jego uczniowie Lech Falandysz i Lech Gardocki.
Przez ostatnie lata życia był sparaliżowany. Zmarł w 1995 w Warszawie. Został pochowany na Cmentarzu Wojskowym na Powązkach w Warszawie (kwatera A dod.-1-67).
Sprawa wyroku śmierci na gen. „Nila”.
Był jednym z sędziów Sądu Najwyższego, którzy w 1952 zatwierdzili wyrok śmierci na gen. Auguście Fieldorfie „Nilu”. Rozprawa odbywała się w trybie tajnym, bez udziału oskarżonego, na podstawie dokumentów rozprawy niższej instancji. Andrejew, podobnie jak i pozostali dwaj sędziowie, nie podważył zebranych w śledztwie rzekomych dowodów winy generała, wymuszonych torturami w śledztwie na innych oficerach AK i uznał wyrok kary śmierci wydany przez Sąd Wojewódzki za właściwy.
Przez lata jego rola w tej zbrodni sądowej nie była szerzej znana i wyszła na jaw dopiero w marcu 1989, gdy „Tygodnik Powszechny” upublicznił nazwiska osób biorących udział w sądowym mordzie generała Fieldorfa, w tym nazwisko Igora Andrejewa. Na Uniwersytecie Warszawskim wywołało to szok. Andrejew został wykluczony ze składu Rady Naukowej Instytutu Prawa Karnego. Wykluczono go też z Międzynarodowego Stowarzyszenia Prawa Karnego.

</doc>
<doc id="963660" url="https://pl.wikipedia.org/wiki?curid=963660" title="180 mm działo kolejowe TM-1-180">
180 mm działo kolejowe TM-1-180

180 mm działo kolejowe TM-1-180 (ros. "180-мм железнодорожная установка ТМ-1-180") – sowieckie działo kolejowe kalibru 180 mm.
Działa TM-1-180 były produkowane od 1934 roku w fabryce im. Marty w Mikołajowie. Były to morskie armaty typu B-1P ("Б-1-П") kalibru 180 mm, ustawione na ośmioosiowych platformach kolejowych. Z dział tego typu sformowano cztery czterodziałowe baterie artylerii nadbrzeżnej. W 1941 roku baterie te były przydzielone do obrony bazy Floty Bałtyckiej w Tallinnie, Półwyspu Hanko, bazy floty w Lipawie i bazy Floty Czarnomorskiej w Noworosyjsku.
Po ataku niemieckim działa TM-1-180 brały między innymi udział w obronie Leningradu. Działa walczące na froncie leningradzkim zostały w 1942 roku podporządkowane 101 morskiej brygadzie artylerii kolejowej ("101 морская железнодорожная артиллерийская бригада").

</doc>
<doc id="963661" url="https://pl.wikipedia.org/wiki?curid=963661" title="Mękławka">
Mękławka



</doc>
<doc id="963664" url="https://pl.wikipedia.org/wiki?curid=963664" title="Al-Aksa">
Al-Aksa



</doc>
<doc id="963668" url="https://pl.wikipedia.org/wiki?curid=963668" title="Fara poznańska">
Fara poznańska



</doc>
<doc id="963669" url="https://pl.wikipedia.org/wiki?curid=963669" title="Horacio Federico Troche">
Horacio Federico Troche



</doc>
<doc id="963670" url="https://pl.wikipedia.org/wiki?curid=963670" title="Dżama Masdżid">
Dżama Masdżid



</doc>
<doc id="963671" url="https://pl.wikipedia.org/wiki?curid=963671" title="Fara w Poznaniu">
Fara w Poznaniu



</doc>
<doc id="963675" url="https://pl.wikipedia.org/wiki?curid=963675" title="Kościół farny w Poznaniu">
Kościół farny w Poznaniu



</doc>
<doc id="963682" url="https://pl.wikipedia.org/wiki?curid=963682" title="Annowo (gmina Łabiszyn)">
Annowo (gmina Łabiszyn)

Annowo – wieś w Polsce położona w województwie kujawsko-pomorskim, w powiecie żnińskim, w gminie Łabiszyn. Miejscowość wchodzi w skład sołectwa Władysławowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="963684" url="https://pl.wikipedia.org/wiki?curid=963684" title="FK Obilić">
FK Obilić

Fudbalski Klub Obilić (serb. Фудбалски клуб Обилић, ФК Обилић) – serbski klub piłkarski z Belgradu. Nazwa klubu pochodzi od legendarnego serbskiego, średniowiecznego bohatera Milosza Obilicia. Obecnie klub gra w Beogradskiej Prvej Lidze.
Klub został założony w 1924 r. i jest uznawany za jeden z najstarszych działających klubów w Serbii. Rodzimy stadion klubu Stadion Miloša Obilicia ma 4,5 tys. miejsc.
FK Obilić jak inne mniejsze kluby piłkarskie pozostają w cieniu dwóch największych i najbardziej znanych drużyn: FK Crvena zvezda i FK Partizan.
Mimo swej długiej historii FK Obilić stał się bardziej znany dopiero w 2. połowie lat 90. XX wieku kiedy jego właścicielem został dowódca oddziałów paramilitarnych Željko Ražnatović zwany "Arkan". W sezonie 1997/1998 klub zdobył tytuł mistrza Jugosławii, co pozwoliło mu wziąć udział w kwalifikacjach do Ligi Mistrzów. UEFA zablokowała jednak udział klubu w rozgrywkach, w związku z osobą Arkana.
W mistrzowskim sezonie 1997/1998 trenerem zespołu był Dragomir Okuka.

</doc>
<doc id="963687" url="https://pl.wikipedia.org/wiki?curid=963687" title="Suzuki Hayabusa">
Suzuki Hayabusa

Suzuki GSX 1300R Hayabusa – sportowo-turystyczny motocykl firmy Suzuki, wprowadzony na rynek w roku 1999. Nazwa „Hayabusa” pochodzi od japońskiego określenia najszybszego zwierzęcia świata – sokoła wędrownego. Wyposażony jest w rzędowy czterocylindrowy silnik o pojemności 1340 cm3 i wielokrotnie uznawany był za najszybszy seryjny motocykl świata, dopóki producent nie zdecydował się na obniżenie jego osiągów w 2001 roku. Jednoznacznie przeznaczenia motocykla nie można zdefiniować. Przeznaczenie sportowo-turystyczne nie jest tak oczywiste, gdyż pozycja kierowcy wymusza pochylenie sportowe. Jednocześnie jego masa i gabaryty dyskwalifikują go jako motocykl stricte sportowy i tu pola ustępuje modelowi GSX-R 1000. Hayabusa jest sztandarowym modelem marki Suzuki. Z tego samego silnika co w modelu GSX1300R korzysta też model B-King z tym, że moc i moment obrotowy w tym modelu zostały zredukowane do wartości nieco niższych. 
Druga generacja.
W 2008 roku światu ukazała się II wersja tego motocykla. Została zmieniona charakterystyka silnika, który dysponuje mocą 213 KM z doładowaniem SRAD. Jednak ta moc jest tylko na wale, po uwzględnieniu wszystkich strat na skrzyni biegów końcowa moc na kole to maksymalnie 175 KM. Zmienił się wygląd zewnętrzny, jak i gruntownie przebudowano samą jednostkę napędową, zaopatrując ją w niezwykle nowoczesny i wydajny system zasilania. Motocykl dysponuje potężnym momentem obrotowym wynoszącym 155 Nm dostępnym już przy 7200 obr./min. Pozwala to na dynamiczną jazdę praktycznie na każdym biegu, o ile obrotomierz wskazuje wartość wyższą niż 3000 obr./min. Od 2012 roku wyposażony w ABS.
Pierwsze egzemplarze znane były z olbrzymich przekłamań licznika, który pokazywał prędkości rzędu nawet 340–360 km/h podczas gdy motocykl jechał z prędkościami rzędu ok. 290 km/h.
Według pomiaru GPS fabryczna Hayabusa nie osiąga 300 km/h

</doc>
<doc id="963688" url="https://pl.wikipedia.org/wiki?curid=963688" title="Józef Sasin">
Józef Sasin

Józef Sasin (ur. 19 stycznia 1934 w Wygodzie) – polski generał brygady, wysoki funkcjonariusz Służby Bezpieczeństwa Ministerstwa Spraw Wewnętrznych, dyrektor Departamentu Ochrony Gospodarki Ministerstwa Spraw Wewnętrznych 1989–1990, dyrektor Departamentu V MSW w 1981, naczelnik Wydziału VII Departamentu III MSW 1976–1979, funkcjonariusz Departamentu III od 1970, funkcjonariusz WUBP w Szczecinie 1954–1956.
Życiorys.
Syn Henryka i Marii. Od 1953 był pracownikiem MBP, zajmował się ochroną kontrwywiadowczą przemysłu. W latach 1973–1974 był uczestnikiem kursu specjalnego w Wyższej Szkole KGB w Moskwie. Był zastępcą naczelnika Wydziału VI Departamentu III MSW (Służba Bezpieczeństwa) do grudnia 1981 i naczelnikiem Wydziału VII Departamentu III MSW (nadzór nad strukturami Solidarności w zakładach pracy) do 1983.
Po wprowadzeniu stanu wojennego 23 grudnia 1981 zastępca Ministra Spraw Wewnętrznych Bogusław Stachura wydał decyzję „w sprawie powołania grupy operacyjnej w celu koordynacji zadań w zakresie realizacji działań operacyjnych w stosunku do związków zawodowych Solidarność”. Kierownikiem tej grupy został Józef Sasin.
W latach 1989–1990 był dyrektorem Departamentu Ochrony Gospodarki MSW.
Po upadku PRL zajął się biznesem. Pod nieobecność Edwarda Mazura reprezentował jego interesy w Polsce.
Był jedną z ostatnich osób, które widziały nadinsp. Marka Papałę żywego (Papała odwiedził jego mieszkanie, aby spotkać się z Edwardem Mazurem).
W 2019 r. został uznany przez sąd winnym represjonowania opozycjonistów poprzez ich bezprawne powołanie do wojska w listopadzie 1982, stanowiące zbrodnię przeciwko ludzkości oraz zbrodnię komunistyczną i prawomocnie skazany na karę dwóch lat pozbawienia wolności.

</doc>
<doc id="963691" url="https://pl.wikipedia.org/wiki?curid=963691" title="Klotyldowo">
Klotyldowo

Klotyldowo – wieś w Polsce położona w województwie kujawsko-pomorskim, w powiecie żnińskim, w gminie Łabiszyn. Miejscowość wchodzi w skład sołectwa Ostatkowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="963694" url="https://pl.wikipedia.org/wiki?curid=963694" title="Wschodnia Prowincja">
Wschodnia Prowincja



</doc>
<doc id="963695" url="https://pl.wikipedia.org/wiki?curid=963695" title="The Look">
The Look

The Look – utwór szwedzkiego duetu Roxette.
Po raz pierwszy piosenka została wydana na albumie "Look Sharp!" (1988). Została wtedy wydana jako czwarty i jednocześnie drugi międzynarodowy singel promujący tę płytę. Przyniosła zespołowi światowy rozgłos i karierę. Stało się to przypadkowo – za sprawą studenta z USA Deana Cushmana, który będąc na wymianie studenckiej w Szwecji usłyszał tę piosenkę. Zafascynowany nią, wysłał ją do swojej ulubionej amerykańskiej stacji radiowej.
W kwietniu 1989 singel ten zajął 1. miejsce na liście "Billboard Hot 100", zajmował też czołowe miejsca na listach przebojów w wielu krajach.
Utwór pojawił się także albumach "Tourism" (1992), "Don’t Bore Us, Get to the Chorus!" (1995), "The Pop Hits" (2003), "Hits! - Their 20 Greatest Songs" (2006) i "RoxBox" (2006).
The Look ’95.
W 1995 roku zespół nagrał remiks przeboju pt. "The Look 95". Singel został wydany tylko w Wielkiej Brytanii w związku z wydaniem kompilacji "Don’t Bore Us, Get to the Chorus!". Dwa remiksy piosenki zostały wydane na ostatnim singlu "She Doesn’t Live Here Anymore" promującym album.
The Look 25.
W 2015 roku z okazji 25-lecia wydano nową wersję singla. Singel zawiera dwa utwory: „The Look (2015 Remake)” oraz „The Look (2015 Remake - Instrumental)”.

</doc>
<doc id="963697" url="https://pl.wikipedia.org/wiki?curid=963697" title="Siostry Bronte">
Siostry Bronte



</doc>
<doc id="963698" url="https://pl.wikipedia.org/wiki?curid=963698" title="Pszczółczyn">
Pszczółczyn

2 miejscowości w Polsce:

</doc>
<doc id="963699" url="https://pl.wikipedia.org/wiki?curid=963699" title="Ochotnicza Straż Pożarna Górowo Iławeckie">
Ochotnicza Straż Pożarna Górowo Iławeckie



</doc>
<doc id="963700" url="https://pl.wikipedia.org/wiki?curid=963700" title="Ángel Romano">
Ángel Romano

Ángel Romano (ur. 2 sierpnia 1893 w Montevideo, zm. 22 sierpnia 1972 w Montevideo) – urugwajski piłkarz występujący jako lewoskrzydłowy.
W trakcie kariery, Romano występował przede wszystkim jako lewoskrzydłowy, często też pełnił funkcję lewego łącznika, a niekiedy nawet środkowego napastnika. Wyróżniał się wyszkoleniem technicznym, a do legendy przeszły jego zwody nazwane "fintas diabluras". Charakterystycznym atrybutem Romano, była ciemna czapka z białą plecionką, w której zawsze występował.
W latach 80. XX wieku został wybrany przez czytelników urugwajskiego "El Diario" do jedenastki wszech czasów reprezentacji Urugwaju.
Życiorys.
Kariera klubowa.
W 1910 roku Romano rozpoczął karierę w Nacional, ale już po roku zmienił klub, odchodząc do CURCC. Następnie – wraz z Juanem Delgado i Jose Benincasą – przez rok występował w drużynie ówczesnego beniaminka pierwszej ligi argentyńskiej – Boca Juniors. Od roku 1915, aż do końca swej kariery w 1930 rok grał dla Nacional, dla którego rozegrał 388 spotkań i zdobył 164 bramki, zdobywając przy tym osiem tytułów mistrza Urugwaju.
Kariera reprezentacyjna.
W reprezentacji Urugwaju występował od 1911 do 1927 rok, rozgrywając 68 oficjalnych meczów i 57 nieoficjalnych (łącznie 125), w których zdobył 28 bramek. Podczas Igrzysk Olimpijskich w 1924 roku zdobył wspólnie z reprezentacją złoty medal. Aż sześć razy (w 1916, 1917, 1920, 1923, 1924 i 1926) wygrał turniej Copa América, co do dziś jest niepobitym rekordem. W sumie wystąpił aż w dziewięciu turniejach o mistrzostwo Ameryki Południowej (w trzech turniejach nie został mistrzem: 1919 – wicemistrz, 1921 – trzeci, 1922 – trzeci).
Sukcesy.
CURCC
Nacional
Reprezentacja Urugwaju

</doc>
<doc id="963701" url="https://pl.wikipedia.org/wiki?curid=963701" title="Gideon McKwacz">
Gideon McKwacz



</doc>
<doc id="963702" url="https://pl.wikipedia.org/wiki?curid=963702" title="Renegat">
Renegat

Renegat (również zaprzaniec) – porzucający swoje przekonania, zdradzający dawnych sojuszników.
Określenie pochodzi od łacińskiego czasownika "renegare", oznaczającego „zaprzeczyć”, „odrzucić”, „wyprzeć się” lub „wyrzec się”.
W wielu słownikach „renegat” określany jest również jako przeniewierca, odstępca, zdrajca, odszczepieniec.
Zobacz też.
Kolaboracja

</doc>
<doc id="963703" url="https://pl.wikipedia.org/wiki?curid=963703" title="Al-Madinah">
Al-Madinah



</doc>
<doc id="963704" url="https://pl.wikipedia.org/wiki?curid=963704" title="Pszczółczyn (województwo kujawsko-pomorskie)">
Pszczółczyn (województwo kujawsko-pomorskie)

Pszczółczyn – wieś w Polsce położona w województwie kujawsko-pomorskim, w powiecie żnińskim, w gminie Łabiszyn. Miejscowość wchodzi w skład sołectwa Wielki Sosnowiec.
W latach 1975–1998 miejscowość administracyjnie należała do województwa bydgoskiego.
Z atrakcji turystycznych znajdziemy tu Rezerwat przyrody Ostrów Pszczółczyński utworzony w 1974 roku, leżący nad Kanałem Górnonoteckim, zajmujący powierzchnię 16.8 ha. W większej części jest to las liściasty z dużym udziałem lipy szerokolistnej, występuje tu bardzo rzadki na tym terenie czosnek niedźwiedzi (Allium ursinum). Na terenie wsi znajduje się również Pomnik przyrody - Dąb o obwodzie 474 cm, a także Aleja Lipowa Prawem Chroniona. W okolicznych lasach stanowiących Leśnictwo Pszczółczyn spotkać można: jelenie, sarny, dziki, daniele, jenoty, borsuki, zające i okresowo łosie.
Zobacz też: Pszczółczyn

</doc>
<doc id="963706" url="https://pl.wikipedia.org/wiki?curid=963706" title="Honda CBR 1100XX Blackbird">
Honda CBR 1100XX Blackbird

CBR 1100XX Blackbird – motocykl firmy Honda zaprezentowany w roku 1996. Tym modelem firma Honda zdetronizowała Kawasaki w sektorze motocykli sportowych w klasie powyżej jednego litra (1137 cm ³) gdzie w latach 1990-1996 przewodził szybki i ciężki model Kawasaki ZZR-1100 (ZX-11). Podczas premiery na torze we Francji pojawił się wielki motocykl firmy Honda prowadzony przez Paula Ricarda, stało się jasne, że model ten nie na darmo nosi nazwę szpiegowskiego samolotu "Blackbird" z firmy "Lockheed". W chwili debiutu był to najmocniejszy i najszybszy motocykl sportowy świata.
W budowie motocykla zastosowano czterocylindrowy silnik rzędowy z 16-zaworami, mający szereg podobieństw i rozwiązań wspólnych z mniejszą jednostką firmy montowaną w lekkim modelu CBR900RR FireBlade. Przy tym silnik stosowany w XX podobnie jak w CBR FireBlade jest przy tym lekki i zwarty.
Drugim czynnikiem, który firma musiała uwzględnić w swoich staraniach w osiągnięciu dużej prędkości maksymalnej, była aerodynamiczna konstrukcja motocykla. Od dużego błotnika przedniego i wówczas niezwykłego reflektora, poprzez obłe osłony po bardzo elegancki tył, model "Blackbird" został tak ukształtowany, aby z łatwością przecinał powietrze. Ostatnia wersja motocykla, która pojawiła się w roku 1999 roku zyskała na modernizacji. Od roku 1999 roku montowany był system wtrysku paliwa PGM-FI, który zastąpił po 3 latach produkcji przestarzałe wcześniej gaźniki i skorygował charakterystykę mocy silnika. Dwa wloty powietrza, umieszczone pod reflektorem, prowadzą do uszczelnionego chwytu powietrza kierowanego do silnika. W tym miejscu była umieszczona wcześniej chłodnica oleju.
Ale nie tylko moc silnika i prędkość maksymalna spowodowały sukces firmy Honda. Firmie udało się zapewnić pełną wygodę dla dwóch osób i dostarczyć bardzo dobre wyposażenie o najwyższej jakości, co sprawiło, że "Blackibird" jest bardzo udanym i cenionym motocyklem przeznaczony do szybkiej sportowej i kulturalnej turystyki.
Pomimo znacznej masy, dobre zawieszenie motocykla powoduje dobre prowadzenie się w zakrętach.
W modelu CBR 1100XX "Blackbird" zastosowano także nowy rewolucyjny system CBS, którego działanie polegało na naciśnięciu dźwigni hamulca przedniego, który powodował także zadziałanie hamulca tylnego i odwrotnie.
Do dziś model "Blackbird" jest jednym z najlepszych produktów firmy Honda, jeśli chodzi o sportową-turystykę i ma to odbicie także w cenach motocykli używanych z lat 1996-2006.
&lt;br&gt;

</doc>
<doc id="963707" url="https://pl.wikipedia.org/wiki?curid=963707" title="Rzywno">
Rzywno

Rzywno – kolonia w Polsce położona w województwie kujawsko-pomorskim, w powiecie żnińskim, w gminie Łabiszyn. Miejscowość wchodzi w skład sołectwa Nowe Dąbie.
W latach 1975–1998 miejscowość administracyjnie należała do województwa bydgoskiego.

</doc>
<doc id="963710" url="https://pl.wikipedia.org/wiki?curid=963710" title="Medyna">
Medyna



</doc>
<doc id="963711" url="https://pl.wikipedia.org/wiki?curid=963711" title="Co gryzie Gilberta Grape’a">
Co gryzie Gilberta Grape’a

Co gryzie Gilberta Grape’a (ang. "What’s Eating Gilbert Grape") – amerykański film z 1993 roku w reżyserii Lasse Hallströma. Scenariusz do filmu napisał na podstawie własnej książki Peter Hedges.
Opis fabuły.
W małym miasteczku Endora w stanie Iowa w USA mieszka Gilbert Grape (Johnny Depp). Od kiedy w piwnicy powiesił się jego ojciec, jest zmuszony do zarabiania i opiekowania się całą rodziną: dwiema siostrami, chorobliwie otyłą matką i bratem z niepełnosprawnością umysłową - Arnim (Leonardo DiCaprio).
Pewnego dnia przez miasteczko przejeżdża konwój wozów z przyczepami campingowymi. Jeden z nich ulega awarii i jadąca w nim Becky (Juliette Lewis) wraz ze swoją babcią musi pozostać w nim nieco dłużej. Gilbert i Becky bardzo zbliżają się do siebie.
Nagrody i nominacje.
Amerykańska Akademia Sztuki i Wiedzy Filmowej – Oscar 1994
Hollywoodzkie Stowarzyszenie Prasy Zagranicznej – Złoty Glob 1994
Stowarzyszenie Krytyków Filmowych z Los Angeles – Nagroda Specjalna 1993

</doc>
<doc id="963712" url="https://pl.wikipedia.org/wiki?curid=963712" title="Damien Hirst">
Damien Hirst

Damien Hirst (ur. 7 czerwca 1965 w Bristolu) – angielski artysta awangardowy, laureat nagrody Turnera (1995).
Życiorys.
Dzieciństwo spędził w Leeds, wychowywała go matka, ojciec, mechanik samochodowy, pozostawił rodzinę gdy Hirst miał 12 lat. Jako nastolatek był dwukrotnie aresztowany za kradzieże w sklepach. Uczęszczał do Leeds College of Art and Design, a następnie przez dwa lata pracował na budowach w Londynie.
W 1986 podjął studia na kierunku Sztuk Pięknych na Goldsmiths, University of London. W trakcie studiów przez pewien czas pracował w kostnicy, co wpłynęło na jego dalszą twórczość.
W lipcu 1988, na drugim roku studiów, Hirst wraz z 15 innymi studentami zorganizował niezależną wystawę w halach londyńskich doków. Wystawa ta zatytułowana "Freeze" ("Zamrożeni") uważana jest za początek nurtu YBA's (Young British Artists). Hirst wystawiał tam asamblaże z kolorowych kartonów. W latach 90. głównym mecenasem i promotorem grupy YBA's był Charles Saatchi.
Twórczość.
Do najbardziej znanych prac Hirsta należy cykl "Natural History", w skład którego wchodzą martwe wypreparowane zwierzęta (m.in. krowa, owca i rekin) zanurzone w formalinie i umieszczone w szklanych gablotach. W skład cyklu wchodzi m.in. "Fizyczna niemożliwość śmierci w umyśle istoty żyjącej" ("The Physical Impossibility of Death in the Mind of Someone Living"), przedstawiająca żarłacza tygrysiego o długości 14 stóp (ponad 4 m). Została ona sprzedana w 2004 za 8 mln USD.
W czerwcu 2007 w galerii White Cube w Londynie została wystawiona praca Hirsta zatytułowana "Na miłość boską" ("For the Love of God"). Przedstawia ona wykonaną z platyny ludzką czaszkę inkrustowaną diamentami. Inspiracją dla Hirsta była inkrustowana turkusami czaszka aztecka, którą widział w British Museum. Aby wykonać "Na miłość boską" Hirst kupił autentyczną XVIII-wieczną czaszkę ludzką, na jej podstawie wykonał odlew, ponawiercał w nim otwory, w których osadził 8601 diamentów. Wszystkie diamenty ważą 1106 karatów, a największy z nich (różowy, w kształcie gruszki) 52 karaty.
Nazwa rzeźby pochodzi od wypowiedzi matki Hirsta, która oglądając jedną z jego poprzednich prac miała powiedzieć: "Na miłość boską, co wymyślisz następnym razem?" Wykonanie rzeźby kosztowało 14 mln funtów szterlingów i może zostać uznana za najdroższe dzieło sztuki w historii.

</doc>
<doc id="963716" url="https://pl.wikipedia.org/wiki?curid=963716" title="Smerzyn">
Smerzyn

Smerzyn – wieś w Polsce położona w województwie kujawsko-pomorskim, w powiecie żnińskim, w gminie Łabiszyn. Miejscowość wchodzi w skład sołectwa Załachowo.
Smerzyn leży na południowym brzegu Jeziora Smerzyńskiego, na skraju lasu. Nad jeziorem znajduje się niestrzeżone kąpielisko z pomostem.
W latach 1975–1998 miejscowość administracyjnie należała do województwa bydgoskiego.

</doc>
<doc id="963717" url="https://pl.wikipedia.org/wiki?curid=963717" title="'Asir">
'Asir



</doc>
<doc id="963718" url="https://pl.wikipedia.org/wiki?curid=963718" title="Zdziersk">
Zdziersk

Zdziersk (niem. "Ziethen") – osada w Polsce położona w województwie kujawsko-pomorskim, w powiecie żnińskim, w gminie Łabiszyn. Miejscowość wchodzi w skład sołectwa Oporowo.
W latach 1975–1998 miejscowość administracyjnie należała do województwa bydgoskiego.

</doc>
<doc id="963723" url="https://pl.wikipedia.org/wiki?curid=963723" title="Kawasaki ZX-12R Ninja">
Kawasaki ZX-12R Ninja

Kawasaki ZX-12R – motocykl firmy Kawasaki zaprezentowany w roku 2000. Jest jednym z najszybszych seryjnie produkowanych motocykli, gdyż wszystkie motocykle po 2001 roku zostały wyposażone w ogranicznik prędkości 299 km/h. A w roku 2000 ZX-12R mógł rozwinąć prędkość ponad 300 km/h. Firma Kawasaki długo szczyciła się posiadaniem najszybszego motocykla – ciężkiego modelu turystycznego ZZ-R 1100. Do roku 1996, kiedy to Honda zaprezentowała szybką turystyczną maszynę CBR 1100XX, która okazała się szybsza niż popularny lecz ciężki ZZ-R. W 1999 roku Suzuki podniósł poprzeczkę z modelem Hayabusa 1300R, który był pierwszym motocyklem jaki osiągnął 300 km/h. W 2000 roku jako odpowiedź dla firm Hondy i Suzuki Kawasaki zaprezentowało zupełnie nową konstrukcję o nazwie ZX-12R – najpotężniejszą Ninję jaka kiedykolwiek powstała. Był to piąty z kolei po ZX-6R, ZX-7R, ZX-9R, ZX-10R motocykl "zielonych", który reprezentował Kawasaki w super-bike i jest jej sztandarowym modelem.

</doc>
<doc id="963725" url="https://pl.wikipedia.org/wiki?curid=963725" title="Antoniewo (powiat żniński)">
Antoniewo (powiat żniński)

Antoniewo – część wsi Nowe Dąbie w Polsce, położona w województwie kujawsko-pomorskim, w powiecie żnińskim, w gminie Łabiszyn, część wsi Nowe Dąbie.
W latach 1975–1998 Antoniewo administracyjnie należało do województwa bydgoskiego.

</doc>
<doc id="963728" url="https://pl.wikipedia.org/wiki?curid=963728" title="Kąpie">
Kąpie

2 miejscowości w Polsce:

</doc>
<doc id="963731" url="https://pl.wikipedia.org/wiki?curid=963731" title="Fałszywe wspomnienie">
Fałszywe wspomnienie

Fałszywe wspomnienie – wspomnienie obecne w pamięci, obdarzone silnym subiektywnym przekonaniem, że jest wspomnieniem prawdziwego zdarzenia, które jednak faktycznie nie miało miejsca. Fałszywe wspomnienia obecne są u wszystkich zdrowych ludzi.
Przykłady fałszywych wspomnień.
Badania.
Fałszywe wspomnienia dotyczą nie tylko zdarzeń w naszej pamięci epizodycznej, ale pojawiają się także podczas przypominania informacji abstrakcyjnych (np. z pamięci semantycznej). Jeśli usłyszymy wyrazy "mucha, ćma, chrząszcz, biedronka, stawonóg", to po pewnym czasie wiele osób jest pewnych, że na liście tej znajdowało się także słowo "owad". "Owad" kojarzy się z każdym ze słów listy, toteż jest w pamięci aktywizowany przez tę listę. Gdy musimy przypomnieć sobie słowa listy, "przypominamy" sobie także owada, ponieważ został zaktywizowany podczas zapamiętywania.
Fałszywe wspomnienie może być również wynikiem zmyślania. Jeśli poprosimy ludzi, aby przypomnieli sobie jakieś zdarzenie ze swojej przeszłości i dodali do niego jakąś nieprawdziwą informację (np. "Przypomnij sobie szkołę i wyobraź sobie, że obok wejścia do niej stoi duża agawa"), to po pewnym czasie niektóre z tych zmyślonych informacji będą pamiętane jako prawdziwe. Dzieje się tak, mimo że instrukcja mówi wyraźnie "proszę zmyślić jakąś dodatkową informację", a osoby badane same tę dodatkową informację zmyślają.
Bliźnięta często mylą własne wspomnienia ze wspomnieniami brata/siostry
Przyczyny istnienia fałszywych wspomnień.
Fałszywe wspomnienie pojawiają się u wszystkich ludzi z kilku powodów.
Pamięć generatywna.
Proces przypominania informacji polega między innymi na uzupełnianiu danych, których w danej sytuacji nie spostrzegliśmy lub nie zwracaliśmy na nie uwagi. Na przykład podczas wizyty u lekarza pacjent bardzo często pytany jest o to, co mu dolega. Te informacje wchodzą w skład pamięci o typowo przebiegającej wizycie u lekarza (owe dane pamięciowe dotyczące przebiegu typowych sytuacji nazywane są skryptami). 
Dlatego gdy przypominamy sobie wizytę u lekarza, uruchamiana jest w mózgu wiedza dotycząca przebiegu typowego zdarzenia ("skrypt wizyty u lekarza"). Człowiek przypomina sobie to, co "pasuje" do danej sytuacji (np. że lekarz miał na szyi stetoskop), choć niekoniecznie taki był faktyczny stan rzeczy.
Zjawisko związane jest z pamięcią generatywną, która polega na przypominaniu sobie (generowaniu) wspomnień z wiedzy zmagazynowanej w skryptach (lub szerzej w schematach poznawczych), choć owe prawdopodobne fakty niekoniecznie miały miejsce podczas konkretnego wspominanego zdarzenia (lekarz nie miał stetoskopu na szyi).
Aktywizacja hipokampu.
Innym powodem, dla którego pojawiają się fałszywe wspomnienia, jest fakt, że podczas wyobrażania sobie zdarzeń aktywowane są częściowo te same obszary mózgu, jakie działają podczas przypominania (chodzi tu przede wszystkim o hipokamp). 
Z tego powodu ludzie mogą mieć trudności w odróżnieniu faktów od fikcji i zmyśleń. Taka tendencja występuje zwłaszcza u osób, mających bogatą wyobraźnię wzrokową i potrafiących tworzyć sugestywne i plastyczne wyobrażenia. 
Człowiek może uczyć się odróżniania własnych fantazji od wspomnień np. w ten sposób, że koncentruje się na kontekście i szczegółach informacji, o której myśli. Podczas wyobrażania sobie te szczegóły są bardziej zatarte niż podczas przypominania.
Ogólnie rzecz biorąc fałszywe wspomnienia pojawiają się częściej w pamięci słuchowej niż pamięci wzrokowej.
Wszczepianie fałszywych wspomnień.
Pojawienie się fałszywych wspomnień może być związane z tak zwaną presupozycją. Jeśli mimochodem sugerujemy drugiej osobie pewne informacje, to może ona w przyszłości potraktować je jako prawdziwe. 
W pewnym eksperymencie proszono ludzi aby obejrzeli serię obrazków, pokazujących wypadek samochodowy. Następnie proszono ich, aby przypomnieli sobie, czy czerwony samochód stał przed, czy też za znakiem "Stop" (albo "Ustąp pierwszeństwa przejazdu"), gdy mijał go samochód niebieski. Pytanie dotyczyło miejsca w którym stał czerwony samochód, ale zawierało także fałszywą informację na temat znaku (znak był inny niż sugerowano badanym w pytaniu lub w ogóle go nie było). Po pewnym czasie część osób twierdziła, że ten znak rzeczywiście widziały wcześniej na obrazkach.

</doc>
<doc id="963732" url="https://pl.wikipedia.org/wiki?curid=963732" title="Zespół wątrobowo-nerkowy">
Zespół wątrobowo-nerkowy

Zespół wątrobowo-nerkowy (używany jest skrótowiec HRS od ang. "hepatorenal syndrome") – stan kliniczny, który charakteryzuje się nieprawidłową czynnością nerek oraz dużego stopnia zaburzeniami hemodynamicznymi, głównie w zakresie tętniczego łożyska naczyniowego, i zmianami w aktywności endogennych czynników wpływających na kurczliwość mięśni ścian naczyń u chorych z niewydolnością wątroby.
Etiologia i patogeneza.
Zespół wątrobowo-nerkowy rozwija się najczęściej w przebiegu marskości wątroby, rzadziej w przebiegu niewydolności wątroby związanej z innego typu uszkodzeniem tego narządu. Patogeneza zespołu wątrobowo-nerkowego nie jest dokładnie poznana. Pierwotnie udział w rozwoju tego stanu klinicznego ma nadciśnienie wrotne, które prowadzi do poszerzenia naczyń krwionośnych związanego z aktywacją czynników rozszerzających naczynia w krążeniu trzewnym (np. tlenek azotu, prostacyklina, prostaglandyna E2, ANP). To zjawisko prowadzi do spadku oporu ogólnoustrojowego (oporu układowego) w krążeniu tętniczym, co aktywuje z kolei układ współczulny oraz układ renina–angiotensyna–aldosteron. Aktywacja tych układów oraz działanie endogennych czynników zwężających naczynia na tętniczki doprowadzające kłębuszków nerkowych (np. angiotensyna II, adrenalina, endotelina-1, adenozyna) powoduje spadek szybkości przesączania kłębuszkowego w nerkach. W efekcie dochodzi do niewydolności nerek.
Wyznaczniki kliniczne i laboratoryjne.
Nie ma objawów specyficznych dla zespołu wątrobowo-nerkowego.
W przebiegu tego stanu klinicznego mogą występować:
Kryteria rozpoznania.
Tylko duże kryteria są wymagane do rozpoznania zespołu wątrobowo-nerkowego.
Typy zespołu wątrobowo-nerkowego.
Typ 1 zespołu wątrobowo-nerkowego.
Podwojenie wyjściowej wartości kreatyniny w surowicy w ciągu 2 tygodni do poziomu powyżej 2,5 mg/dl albo redukcja wyjściowego klirensu kreatyniny o 50% w ciągu 2 tygodni do wartości poniżej 20 ml/min.
Typ 2 zespołu wątrobowo-nerkowego.
Wartość kreatyniny w surowicy powyżej 1,5 mg/dl i niespełnione kryteria typu 1.
Leczenie.
Pacjenci z potwierdzonym zespołem wątrobowo-nerkowym (zwłaszcza typu 1) powinni być leczeni na oddziale intensywnej terapii. Należy monitorować podstawowe parametry życiowe (tętno, ciśnienie tętnicze, ośrodkowe ciśnienie żylne), kontrolować poziom elektrolitów i parametrów wydolności nerek oraz wątroby. Konieczne jest prowadzenie bilansu płynów przyjętych i wydalonych przez chorego. Ogranicza się spożycie płynów do ilości mniejszej niż 1 litr na dobę i stosuje dietę z niską zawartością sodu. Niekiedy wskazane jest nakłucie jamy otrzewnej i upuszczenie płynu puchlinowego.
Wymienione poniżej metody stosuje się głównie w zespole wątrobowo-nerkowym typu 1.
Leki obkurczające naczynia trzewne.
Leczenie lekami zwężającymi naczynia jest niewskazane u pacjentów z chorobami serca, naczyń obwodowych i/lub naczyń mózgowych. Podczas podawania tych preparatów konieczne jest dożylne podawanie roztworu albuminy.
Przezszyjne wewnątrzwątrobowe zespolenie wrotno-układowe.
Jest to metoda służąca zmniejszaniu ciśnienia w przepływie wrotnym, a więc likwidacji pierwszego etapu rozwoju zespołu wątrobowo-nerkowego.
Przeszczepienie wątroby.
Jest to jedyna metoda usuwająca przyczynę zespołu wątrobowo-nerkowego.

</doc>
<doc id="963733" url="https://pl.wikipedia.org/wiki?curid=963733" title="Mitrydates II">
Mitrydates II



</doc>
<doc id="963735" url="https://pl.wikipedia.org/wiki?curid=963735" title="Kąpie (województwo kujawsko-pomorskie)">
Kąpie (województwo kujawsko-pomorskie)

Kąpie – osada leśna w Polsce położona w województwie kujawsko-pomorskim, w powiecie żnińskim, w gminie Łabiszyn. Miejscowość wchodzi w skład sołectwa Nowe Dąbie.
W latach 1975–1998 miejscowość administracyjnie należała do województwa bydgoskiego.

</doc>
<doc id="963736" url="https://pl.wikipedia.org/wiki?curid=963736" title="Wyręba (województwo kujawsko-pomorskie)">
Wyręba (województwo kujawsko-pomorskie)

Wyręba – wieś w Polsce położona w województwie kujawsko-pomorskim, w powiecie żnińskim, w gminie Łabiszyn. Miejscowość wchodzi w skład sołectwa Jabłowo Pałuckie.
W latach 1975–1998 miejscowość administracyjnie należała do województwa bydgoskiego.

</doc>
<doc id="963745" url="https://pl.wikipedia.org/wiki?curid=963745" title="Drogowy Odcinek Lotniskowy">
Drogowy Odcinek Lotniskowy



</doc>
<doc id="963748" url="https://pl.wikipedia.org/wiki?curid=963748" title="Dynastia z Châtenois">
Dynastia z Châtenois

Dynastia z Châtenois (fr. "Maison d'Alsace") – alzacki ród feudalny rządzący księstwem Lotaryngii w latach 1047–1431. Wywodzili się od Gerarda I (zm. 910) i jego potomków piastujących w latach 910–1048 urząd hrabiów Metzu.
Protoplastą dynastii z Châtenois był hrabia Metzu, Gerard IV, który po swoim starszym bracie Adalbercie odziedziczył księstwo Lotaryngii nadane rodzinie przez cesarza Henryka III w 1047 r. Do XIII wieku przedstawiciele rodu nie odgrywali znaczącej roli politycznej we Francji i w Rzeszy Niemieckiej. Byli rodem możnych żyjących na pograniczu Królestwa Francji i Królestwa Niemiec zajętych głównie sporami wewnątrzdynastycznymi oraz wojnami z innymi feudałami.
Szerzej na arenę polityczną ród wszedł w XIV wieku. Książęta Lotaryngii szukali wówczas zbliżenia z Francją. Uczestniczyli w życiu dworu francuskiego i w kampaniach wojennych królów Francji. 
W 1420 roku ostatni książę Lotaryngii z dynastii Châtenois, Karol II pomijając prawa do tronu swoich najbliższych męskich krewnych hrabiów Vaudémont wyznaczył spadkobiercami córkę Izabelę i zięcia Rene Andegaweńskiego. Para zapoczątkowała linię lotaryńską dynastii Walezjuszów. 
Męscy potomkowie dynastii z Châtenois powrócili na tron Lotaryngii w 1473 roku jako dynastia z Vaudémont.

</doc>
<doc id="963750" url="https://pl.wikipedia.org/wiki?curid=963750" title="Roman Bezsmertny">
Roman Bezsmertny

Roman Petrowycz Bezsmertny, ukr. Роман Петрович Безсмертний (ur. 15 listopada 1965 w Motyżynie w obwodzie kijowskim) – ukraiński polityk i nauczyciel, deputowany, wicepremier.
Życiorys.
Ukończył studia w Kijowskim Instytucie Pedagogicznym (1990). W 1997 uzyskał stopień kandydata nauk w Narodowej Akademii Nauk Ukrainy. Pracował jako nauczyciel historii w szkole średniej.
W latach 1994–2007 sprawował mandat deputowanego do Rady Najwyższej. Należał do Partii Ludowo-Demokratycznej, z której przeszedł do Bloku Nasza Ukraina.
W 2005 pełnił funkcję wicepremiera ds. reformy administracyjno-terytorialnej w rządach Julii Tymoszenko i Jurija Jechanurowa. Od maja 2006 do lipca 2007 był przewodniczącym rady, następnie komitetu wykonawczego Ludowego Związku "Nasza Ukraina". W kwietniu 2007 został zastępcą szefa sekretariatu prezydenta Wiktora Juszczenki.
W lutym 2010 mianowany ambasadorem Ukrainy na Białorusi. Został odwołany w czerwcu 2011. W 2014 stanął na czele wspierającej Jurija Łucenkę partii Trzecia Ukraińska Republika. W 2019 był kandydatem w wyborach prezydenckich, otrzymał ponad 0,1% głosów.

</doc>
<doc id="963752" url="https://pl.wikipedia.org/wiki?curid=963752" title="Kościół Ducha Świętego w Podstolicach">
Kościół Ducha Świętego w Podstolicach

Kościół Ducha Świętego – rzymskokatolicki kościół parafialny znajdujący się w Podstolicach, w powiecie wielickim województwa małopolskiego. Jest zabytkiem architektury drewnianej.
Historia.
Pierwszy kościół w Podstolicach powstał pod koniec XIII wieku, ale dopiero w wieku XVII dokładnie opisano jego wygląd. Był on typem budowli jednonawowej, wraz z niewielką wieżą nad wejściem oraz kopułkowatą wieżyczką, w której umieszczona była sygnaturka. W kościele w tym czasie znajdowały się już cztery ołtarze. Osobno, naprzeciwko wejścia do kościoła stała dzwonnica w której były dwa dzwony.
W drugiej połowie XVIII wieku ówczesny proboszcz rozpoczął remont budynku od wymiany desek w jego wnętrzu oraz od pokrycia na nowo dachu kościelnego. W tym samym czasie kościółek został wyposażony w nowe organy. W ciągu następnych kilkudziesięciu lat (do roku 1870) dokonano tylko niewielkich zmian w wystroju kościoła. 
Obecny kościół w Podstolicach powstał w 1870 roku na miejscu poprzedniego kościółka. Nie posiadał on wówczas wieży, ale dobudowano ją po zniszczeniu w czasie I wojny światowej dzwonnicy stojącej obok. Ze starego kościoła, oprócz dzwonów, przeniesiono w czasie przebudowy także sygnaturkę z roku 1631 o imieniu św. Agnieszki oraz umieszczono trzy ołtarze, które przetrwały do obecnych czasów, uznane przez Wydział Konserwacji Zabytków za obiekty zabytkowe.
W roku 1878 przystąpiono do malowania prezbiterium, a dopiero w roku 1885 ozdobiono polichromią pozostałą, środkową część kościoła. Tak przygotowany kościół parafialny konsekrował 22 sierpnia 1889 roku kardynał Albin Dunajewski, biskup krakowski podczas kanonicznej wizytacji w parafii Podstolice. 7 sierpnia 1988 roku kardynał Franciszek Macharski wmurował kamień węgielny, poświęcony przez papieża Jana Pawła II w Tarnowie.
W ramach przygotowań do jubileuszu 700-lecia istnienia parafii (2000 r.) przeprowadzono przy kościele wiele prac konserwacyjnych. Odnowiono obrazy w ołtarzach i odrestaurowano organy. W 1996 roku sprawiono feretron z obrazem Zesłania Ducha Świętego — patrona parafii i wizerunkiem Matki Bożej Podstolickiej, a w latach następnych zmodernizowano elektrykę, nagłośnienie oraz zamontowano instalację przeciwpożarową i alarmową.

</doc>
<doc id="963755" url="https://pl.wikipedia.org/wiki?curid=963755" title="Skazany na Bluesa">
Skazany na Bluesa

Skazany na Bluesa – album zespołu Dżem z roku 2005.

</doc>
<doc id="963757" url="https://pl.wikipedia.org/wiki?curid=963757" title="Batkiwszczyna">
Batkiwszczyna

Batkiwszczyna (, dosł. Wszechukraińska Koalicja „Ojczyzna”) – ukraińska centroprawicowa, poprzednio centrolewicowa i umiarkowanie nacjonalistyczna partia polityczna. W 2008 uzyskała status obserwatora w Europejskiej Partii Ludowej.
Historia.
Ugrupowanie w 1999 założyła wicepremier Julia Tymoszenko i większość deputowanych Rady Najwyższej III kadencji związanych z partią Hromada po upadku kariery politycznej jej przywódcy Pawła Łazarenki. W początkowych latach partia była sytuowana w centrum sceny politycznej. Po dymisji rządu Wiktora Juszczenki partia znalazła się w opozycji.
W kolejnych wyborach parlamentarnych w 2002, 2006 i 2007 ugrupowanie startowało w ramach powołanego w 2001 Bloku Julii Tymoszenko. W BJuT zajęło główną pozycję, skupiając w ramach koalicji większość deputowanych. Po pomarańczowej rewolucji szeregi Batkiwszczyny zasiliła grupa oligarchów, którzy przeszli na stronę nowej władzy (m.in. Kostiantyn Żewaho, Tarieł Wasadze i Bohdan Hubski). Między 2005 a 2010 partia współtworzyła dwa gabinety swojej liderki.
W marcu 2010 po zwycięstwie Wiktora Janukowycza i powołaniu gabinetu Mykoły Azarowa Batkiwszczyna znalazła się w opozycji. Kilkudziesięciu deputowanych BJuT zaczęło stopniowo wspierać nową władzę. W sierpniu 2011 przywódczyni partii została tymczasowo aresztowana. Zmieniona ordynacja wyborcza przywróciła wybór połowy posłów w okręgach jednomandatowych i wykluczyła możliwość startu w wyborach w ramach koalicji. Batkiwszczyna stała się w tym okresie główną siłą opozycyjną, współpracując z innymi ugrupowaniami. Pod jej szyldem start w wyborach w 2012 zadeklarowało kilka partii politycznych – na ogłoszonej liście kandydatów znaleźli się działacze m.in. Frontu Zmian, NRU, Reform i Porządku, partii Za Ukrainę! oraz Ludowej Samoobrony. W głosowaniu ugrupowanie otrzymało ponad 25% głosów, zajmując 2. miejsce i uzyskując około 100 mandatów.
W 2013 doszło do zjednoczenia kilku środowisk w ramach Batkiwszczyny, wśród jej nowych wiceprzewodniczących znalazł się Arsenij Jaceniuk. Partia brała aktywny udział w wydarzeniach Euromajdanu, które w lutym 2014 doprowadziły do uwolnienia jej liderki, powołania nowego rządu, a także czasowego przejęcia obowiązków prezydenta przez jednego z przywódców ugrupowania i nowo wybranego przewodniczącego Rady Najwyższej Ołeksandra Turczynowa. Już w sierpniu tego samego roku na tle przygotowań do przedterminowych wyborów parlamentarnych doszło do konfliktu w ramach Batkiwszczyny, który zakończył się odejściem znacznej grupy polityków skupionej wokół Arsenija Jaceniuka i Ołeksandra Turczynowa i powołaniem przez nich Frontu Ludowego.
Batkiwszczyna wystawiła własną listę wyborczą, otworzyła ją więziona przez Rosjan wojskowa Nadija Sawczenko, na dalszych miejscach znaleźli się Julia Tymoszenko i aktywista Euromajdanu Ihor Łucenko. Partia otrzymała blisko 5,7% głosów (17 mandatów), dodatkowo wprowadziła dwóch swoich kandydatów w okręgach jednomandatowych. Dołączyła następnie do koalicji rządowej współtworzącej powołany po wyborach gabinet Arsenija Jaceniuka, którą opuściła w 2016. W 2019 ugrupowanie utrzymało parlamentarną reprezentację na kolejną kadencję.

</doc>
<doc id="963759" url="https://pl.wikipedia.org/wiki?curid=963759" title="Herb Władysławowa (województwo pomorskie)">
Herb Władysławowa (województwo pomorskie)

Herb Władysławowa – jeden z symboli miasta Władysławowo i gminy Władysławowo w postaci herbu.
Wygląd i symbolika.
Herb przedstawia w błękitnym polu tarczy mur biały poprzeczny z dwu rzędów cegieł, dzielących tarcze herbu na dwie połowy. Na murze znajdują się dwie białe wieże a między nimi duża ukoronowana złota litera „W”. W dolnej połowie traczy, pod białym murem, za złotą siatką rybacką znajduje się skierowany w heraldycznie prawą stronę łosoś. Tarczę podtrzymują dwa gryfy: srebrne od góry, czarne od dołu, w złotych koronach na głowie. Nad tarczą herbową znajduje się stylizowana korona z czerwonej cegły z trzema otworami białymi, zaś pod tarczą dewiza w języku kaszubskim: „Më trzimómë z Bògã” (pol.: My trzymamy z Bogiem/My wierzymy w Boga).
Litera „W” odnosi się do króla Władysława IV. Łosoś odnosi się do rybackiego charakteru miasta.
Historia.
Herb Władysławowa zatwierdzony w roku 1973 jest projektem Haliny Różewicz-Książkiewicz, zmodyfikowany 16 lutego 1996. Do roku 1995 górna część tarczy herbowej posiadała białe tło. W roku 1996 wizerunek herbu został wzbogacony o dwa srebrnoczarne gryfy.

</doc>
<doc id="963764" url="https://pl.wikipedia.org/wiki?curid=963764" title="Roman Zwarycz">
Roman Zwarycz

Roman Mychajłowycz Zwarycz, (ur. 20 listopada 1953 w Nowym Jorku) – ukraiński polityk, były minister sprawiedliwości, z wykształcenia filozof.
Życiorys.
W czasie pobytu w USA był osobistym sekretarzem Jarosława Stećki. W 1991 przyjechał na Ukrainę, gdzie rozpoczął organizację Kongresu Ukraińskich Nacjonalistów. Później działał w Ludowym Ruchu Ukrainy. W 1998, 2002 i 2006 uzyskiwał mandaty deputowanego do Rady Najwyższej.
W rządzie Julii Tymoszenko objął funkcję ministra sprawiedliwości. W tym okresie pojawiły się wątpliwości co do jego rzeczywistego wykształcenia. W 2005 wstąpił do Ludowego Związku „Nasza Ukraina”. Ponownie urząd ministra sprawiedliwości sprawował przez kilka miesięcy w 2006 w rządzie Wiktora Janukowycza. Po odwołaniu w listopadzie tego samego roku, został stałym przedstawicielem prezydenta Wiktora Juszczenki w parlamencie. W 2007 czwarty raz został wybrany na posła (z listy koalicji Nasza Ukraina-Ludowa Samoobrona). W trakcie kadencji przystąpił do Frontu Zmian Arsenija Jaceniuka. W 2012 nie ubiegał się o reelekcję. W 2014 dołączył do Bloku Petra Poroszenki. W 2018 ponownie objął mandat deputowanego.

</doc>
<doc id="963766" url="https://pl.wikipedia.org/wiki?curid=963766" title="Elżbieta Magdalena Hohenzollern">
Elżbieta Magdalena Hohenzollern

Elżbieta Magdalena Hohenzollern (ur. 6 września 1537, zm. 1 września 1595) - elektorówna brandenburska, księżna brunszwicka.
Była najstarszym dzieckiem Joachima II Hektora, elektora brandenburskiego, i Jadwigi Jagiellonki, córki polskiego króla Zygmunta I Starego.
11 stycznia 1559 roku poślubiła Franciszka Ottona, księcia brunszwickiego na Lüneburgu. Owdowiała jeszcze w tym samym roku. Powróciwszy do Brandenburgii, oddała się działalności charytatywnej.

</doc>
<doc id="963768" url="https://pl.wikipedia.org/wiki?curid=963768" title="305 mm działo kolejowe TM-2-12">
305 mm działo kolejowe TM-2-12

305 mm działo kolejowe TM-2-12 (ros. "305-мм железнодорожная установка ТМ-2-12") – radzieckie działo kolejowe kalibru 305 mm.
Działa TM-2-12 były produkowane od 1932 roku fabryce im. Marty w Mikołajowie. Były to morskie armaty kalibru 305 mm ustawione na szesnastoosiowych platformach kolejowych. Wykorzystywane armaty 305 mm były pierwotnie przeznaczone dla pancerników typu "Borodino".

</doc>
<doc id="963769" url="https://pl.wikipedia.org/wiki?curid=963769" title="Songs of Silence">
Songs of Silence

Songs of Silence – album koncertowy fińskiej grupy muzycznej Sonata Arctica. Wydany w 2002 roku przez Spinefarm Records. Koncert został zarejestrowany w Tokio, w Japonii, 4 września 2002 roku.

</doc>
<doc id="963771" url="https://pl.wikipedia.org/wiki?curid=963771" title="Josyp Winski">
Josyp Winski

Josyp Wikentijowycz Winski, ukr. Йосип Вікентійович Вінський (ur. 2 stycznia 1956 w m. Łoszkiwci) – ukraiński polityk, z wykształcenia politolog, deputowany i minister.
Życiorys.
W 1977 został inżynierem, później ukończył szkołę partyjną z dyplomem politologa. Początkowo pracował jako konstruktor i inżynier. Od 1983 działał w partii komunistycznej. Od 1991 należał do Socjalistycznej Partii Ukrainy, był jednym z jej liderów (m.in. sekretarzem rady politycznej). Od 1994 do 2007 w pięciu kolejnych wyborach uzyskiwał mandat posła do Rady Najwyższej. Zasiadał m.in. w komisji ds. budżetu. Pełnił funkcję wiceprzewodniczącego powstałego w 2003 Zgromadzenia Parlamentarnego Polski i Ukrainy. W lipcu 2006 odszedł z partii po przejściu socjalistów na stronę obozu Wiktora Janukowycza. W 2007 stał się jednym z liderów partii Batkiwszczyna i Bloku Julii Tymoszenko. W powołanym w tym samym roku nowym rządzie objął urząd ministra transportu. Odwołany w 2009, odszedł z BJuT, stając na czele małej partii Władza Ludowa.

</doc>
<doc id="963772" url="https://pl.wikipedia.org/wiki?curid=963772" title="Tivoli Gardens Football Club">
Tivoli Gardens Football Club



</doc>
<doc id="963773" url="https://pl.wikipedia.org/wiki?curid=963773" title="(53319) 1999 JM8">
(53319) 1999 JM8

(53319) 1999 JM8 – planetoida z grupy Apollo.
Odkrycie.
Została odkryta 13 maja 1999 roku w ramach programu LINEAR.
Nazwa planetoidy jest tymczasowa.
Orbita.
Planetoida ta okrąża Słońce w ciągu 4,45 roku, w średniej odległości 2,71 j.a. po bardzo wydłużonej orbicie z mimośrodem 0,65. Nachylenie jej trajektorii względem ekliptyki to 13,8º.
Właściwości fizyczne.
Jest to ciało o rozmiarach ok. 3,5 km, nieregularnym kształcie, co ukazały obserwacje radarowe. Rotuje dość długo wokół własnej osi – na jeden obrót potrzebuje 5 dni i 16 godzin. Należy do planetoid typu X.

</doc>
<doc id="963777" url="https://pl.wikipedia.org/wiki?curid=963777" title="305 mm działo kolejowe TM-3-12">
305 mm działo kolejowe TM-3-12

305 mm działo kolejowe TM-3-12 (ros. "305-мм железнодорожная установка ТМ-3-12") – radzieckie działo kolejowe kalibru 305 mm.
Skrót TM-3-12 oznaczał "транспортер морской типа 3 калибра 12 дюймов", czyli „transporter morskiej [armaty] typu 3 kalibru [działa] 12 cali”. Działa te konstrukcyjnie wywodziły się z wcześniejszych systemów TM-1-14 i TM-2-12, wykorzystujących armaty kalibru odpowiednio 356 mm (14 cali) i 305 mm (12 cali). Różniły się głównie wykorzystanymi armatami, kalibru 305 mm i długości lufy 52 kalibrów, zbudowanymi w 1911 w Zakładach Obuchowskich dla drednota „Impieratrica Marija”, który w 1916 zatonął na redzie Sewastopola po wybuchu komór prochowych. Dla przyspieszenia konstrukcji wykorzystano, po naprawach, większość oryginalnych podzespołów (jak zamki, mechanizmy podniesienia itp.), które mimo tego, że przeleżały na dnie morskim 16 lat, okazały się sprawne. Wykorzystano także wiele agregatów pomocniczych jak zbiorniki sprężonego powietrza, silniki elektryczne (po przezwojeniu) itp.
Działa TM-3-12 zostały zamówione w 1936 roku, a ich produkcję powierzono zakładom im. André Marty w Mikołajowie. Pierwszy zestaw dostarczono w czerwcu, a drugi w grudniu 1938; trzeci oddano w styczniu 1939 roku. Każdy kosztował 1,33 mln rubli. Stworzono z nich 9. samodzielną baterię artylerii kolejowej, składającej się z pięciu składów kolejowych: trzech bojowych, ruchomej bazy i obrony przeciwlotniczej. Każdy eszelon bojowy składał się parowozu serii M, lawety działa, opancerzonych wagonów amunicyjnych (skład pocisków – 44 sztuki i skład ładunków miotających – 88 ładunki połówkowe), wagonów kontroli ognia, dla załogi, kuchni, składu i siłowni (łącznie 13 wagonów); w skład 1. eszelonu wchodziły jeszcze wagon sztabowy, reflektor, centralny wagon dowodzenia i inne (18 wagonów). Baza obejmowała dodatkowe drezyny (w tym pancerną, uzbrojoną) wagony amunicyjne, siłownie, wagony dla załogi, zbiorniki wody i oleju, warsztat, ambulatorium i klub. Łącznie bateria miała 110 pojazdów szynowych i 459 ludzi, w tym 33 oficerów. Bezpośrednią obsługę każdego działa stanowiło 50 żołnierzy, do tego dochodził sztab, oddział przeciwlotniczy z trzema poczwórnymi karabinami maszynowymi Maxima, oddział osłony (58 ludzi, z 8 ckm-ami i 4 rkm-ami) i służby pomocnicze (oddział meteorologiczny, obsługa reflektorów, ambulatorium itp.).
Działa używały oryginalnych pocisków wz. 1911, o masie 470,9 kg i długości 152,4 cm, lub nowszych burzących, dalekosiężnych wz. 1928. Pierwszy pocisk miał prędkość wylotową 762,5 m/s i donośność 28,6 km, drugi, odpowiednio, 950 m/s i 44 km. Do miotania używano dwóch ładunków prochowych o wadze 147,5 kg i długości 101 cm. Na wyposażeniu baterii znajdowało się 200 pocisków na lufę, w tym 50 przeciwpancernych, a reszta burzących. Żywotność lufy szacowano na 250 wystrzałów.
Ponieważ działa nie miały możliwości zmiany kąta ostrzału w poziomie, do naprowadzania na cel stosowano dwa sposoby. Jeden polegał na przetaczaniu po łuku toru kolejowego (specjalnie zbudowanego lub istniejącego); za względu na mniejszą precyzję i szybkość naprowadzania nadawał się on jedynie do ostrzału celów lądowych. Ogień do szybko przemieszczających się celów morskich prowadzono z uprzednio przygotowanych stacjonarnych stanowisk ogniowych. Były to żelazobetonowe platformy o rozmiarach 16 na 16 m, grube na 3 m, w centrum których umieszczona była płyta stalowa o średnicy 13 m i grubości 300 mm. W jej środku znajdował się dwumetrowej średnicy stalowy węzeł mocujący. Pociąg wjeżdżał na platformę, a następnie laweta działa była opuszczana i mocowana na węźle, który stawał się dla niej osią obrotu i umożliwiał szybką zmianę kąta ostrzału w zakresie 360°. Platformy takie budowano na wybrzeżu Bałtyku, m.in. w forcie Krasnaja Gorka, na półwyspach Hanko i Kurgalskim.
Do dzisiaj przetrwały trzy działa tego typu. Znajdują się one w muzeum sprzętu kolejowego w Petersburgu, Muzeum Wielkiej Wojny Ojczyźnianej w Moskwie i forcie Krasnaja Gorka.

</doc>
<doc id="963778" url="https://pl.wikipedia.org/wiki?curid=963778" title="Portmore United FC">
Portmore United FC

Portmore United Football Club – jamajski klub piłkarski z siedzibą w mieście Portmore leżącym w regionie Saint Catherine.
Historia.
Klub założony został pod nazwą Hazzard United Football Club, która obowiązywała do końca sezonu 2002/2003. Po tym sezonie klub przyjął obecną nazwę – Portmore United.

</doc>
<doc id="963785" url="https://pl.wikipedia.org/wiki?curid=963785" title="Viktor Uhlig">
Viktor Uhlig

Viktor Uhlig (ur. 2 stycznia 1857 w Leskowcu na Śląsku Cieszyńskim, zm. 4 czerwca 1911 w Karlowych Warach) – austriacki paleontolog i geolog. Profesor politechniki w Pradze (od 1891) oraz Uniwersytetu Wiedeńskiego (od 1900).
Życiorys.
Prowadził badania z zakresu budowy geologicznej Karpat (w tym Tatr) oraz Alp, a także budowy i występowania amonitów. Opracował syntezę budowy geologicznej Karpat zgodnie z teorią płaszczowinową. Opublikował m.in. "Über die Geologie des Tatragebirges" (1897), "Bau und Bild der Karpaten" (1903), "Über die Tektonik der Karpathen" (1907).

</doc>
<doc id="963796" url="https://pl.wikipedia.org/wiki?curid=963796" title="356 mm działo kolejowe TM-1-14">
356 mm działo kolejowe TM-1-14

356 mm działo kolejowe TM-1-14 (ros. "356-мм железнодорожная установка ТМ-1-14") – sowieckie działo kolejowe kalibru 356 mm.
Działa TM-1-14 były produkowane od 1931 roku fabryce im. Marty w Mikołajowie. Powstało sześć dział tego typu. Były to morskie armaty kalibru 356 mm ustawione na szesnastoosiowych platformach kolejowych. Wykorzystywane armaty 356 mm były pierwotnie przeznaczone dla nigdy nie ukończonych krążowników liniowych typu Borodino.
W czerwcu 1941 roku bateria trzech dział TM-1-14 była przydzielona do obrony bazy Floty Sowieckiej w Tallinnie. Następnie podobnie jak inne jednostki dział kolejowych została wycofana do Leningradu i wzięła udział w obronie tego miasta. W 1942 roku bateria ta została podporządkowana 101 morskiej brygadzie artylerii kolejowej ("101 морская железнодорожная артиллерийская бригада").

</doc>
<doc id="963804" url="https://pl.wikipedia.org/wiki?curid=963804" title="Neuendorf (Bawaria)">
Neuendorf (Bawaria)

Neuendorf – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Lohr am Main. Leży w Spessart, około 13 km na północny zachód od Karlstadt, nad Menem, przy drodze B26 i linii kolejowej Frankfurt nad Menem – Aschaffenburg - Würzburg/Fulda.
Dzielnice.
W skład gminy wchodzą dwie dzielnice:

</doc>
<doc id="963806" url="https://pl.wikipedia.org/wiki?curid=963806" title="Huaral">
Huaral

Huaral – miasto peruwiańskie, leżące w departamencie Lima ("Departamento de Lima").
Miasto charakteryzuje duża dynamika demograficzna – według spisu z 12 lipca 1981 roku mieszkało tu 34 235 mieszkańców, według spisu z 11 lipca 1993 roku – 54 199 mieszkańców, a według spisu z 18 lipca 2005 roku już 75 455 mieszkańców.
Miasto jest siedzibą klubu piłkarskiego Club Sport Unión Huaral.

</doc>
<doc id="963809" url="https://pl.wikipedia.org/wiki?curid=963809" title="Stara Synagoga w Nowym Sączu">
Stara Synagoga w Nowym Sączu

Stara Synagoga w Nowym Sączu – drewniana synagoga znajdująca się w Nowym Sączu, przy obecnej ulicy Berka Joselewicza 12, w pobliżu zamku królewskiego.
Została zbudowana na początku XVIII wieku, dzięki przywilejowi starosty nowosądeckiego Jerzego Pawła Lubomirskiego z dnia 3 lutego 1699 roku. Najprawdopodobniej spłonęła podczas pożaru przed 1746 rokiem. Na jej miejscu wzniesiono nową, murowaną.

</doc>
<doc id="963810" url="https://pl.wikipedia.org/wiki?curid=963810" title="Dyrygent (zawód)">
Dyrygent (zawód)



</doc>
<doc id="963812" url="https://pl.wikipedia.org/wiki?curid=963812" title="Wakuf">
Wakuf

Wakuf – nieruchomość przekazana w drodze darowizny lub rozrządzenia testamentowego na rzecz Muzułmańskiego Związku Religijnego na cele religijne, oświatowe lub dobroczynne. Przyjęty wakuf staje się częścią majątku fundacji powołanej dla realizacji celów określonych przez darczyńcę lub testatora. Nieruchomość, której nadano cechy wakufu staje się rzeczą wyłączoną spoza obrotu - nie podlega zasiedzeniu, zbyciu, ani egzekucji, o czym czyni się wzmiankę w księdze wieczystej.

</doc>
<doc id="963818" url="https://pl.wikipedia.org/wiki?curid=963818" title="Neustadt am Main">
Neustadt am Main

Neustadt am Main, Neustadt a.Main – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Lohr am Main. Leży w Spessart, około 15 km na zachód od Karlstadt, nad Menem, przy byłej linii kolejowej Triefenstein - Würzburg.
Dzielnice.
W skład gminy wchodzą dwie dzielnice: 
Oświata.
W gminie znajduje się 50 miejsc przedszkolnych (z 42 dziećmi).

</doc>
<doc id="963819" url="https://pl.wikipedia.org/wiki?curid=963819" title="Rechtenbach (Bawaria)">
Rechtenbach (Bawaria)

Rechtenbach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Lohr am Main. Leży w Spessart, około 20 km na zachód od Karlstadt, przy drodze B26.
1 stycznia 2014 do gminy przyłączono teren należący do obszaru wolnego administracyjnie Rothenberg.
Oświata.
W gminie znajduje się 50 miejsc przedszkolnych (z 33 dziećmi).

</doc>
<doc id="963821" url="https://pl.wikipedia.org/wiki?curid=963821" title="Sytuacja homoseksualistów na Łotwie">
Sytuacja homoseksualistów na Łotwie



</doc>
<doc id="963822" url="https://pl.wikipedia.org/wiki?curid=963822" title="Steinfeld (Bawaria)">
Steinfeld (Bawaria)

Steinfeld – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Lohr am Main. Leży około 8 km na zachód od KArlstadt.
Dzielnice.
W skład gminy wchodzą trzy dzielnice: 
Współpraca.
Miejscowości partnerskie:
Oświata.
W gminie znajduje się 100 miejsc przedszkolnych (z 93 dziećmi) oraz szkoła podstawowa (7 nauczycieli, 124 uczniów).

</doc>
<doc id="963824" url="https://pl.wikipedia.org/wiki?curid=963824" title="Synaj Północny">
Synaj Północny

Synaj Północny (arab. شمال سيناء , trl. "Shimāl Sīnā’", trb. "Szimal Sina") – prowincja gubernatorska (muhafaza) w azjatyckiej części Egiptu. Obejmuje północną część Półwyspu Synaj. Zajmuje powierzchnię 28 992 km2. Stolicą administracyjną jest miasto Al-Arisz.
Według spisu powszechnego w listopadzie 2006 roku populacja muhafazy liczyła 343 681 mieszkańców, natomiast według szacunków 1 stycznia 2015 roku zamieszkiwało ją 434 781 osób.

</doc>
<doc id="963826" url="https://pl.wikipedia.org/wiki?curid=963826" title="William Murphy">
William Murphy

William Parry Murphy (ur. 6 lutego 1892 w Stoughton, zm. 9 października 1987) – amerykański lekarz, laureat Nagrody Nobla.
Życiorys.
Kształcił się w prywatnych szkołach średnich w Wisconsin i Oregonie, a następnie na Uniwersytecie Oregonu. Studia ukończył w 1914 i przez następne dwa lata nauczał fizyki i matematyki w szkołach średnich Oregonu. W tym samym czasie przez rok uczęszczał do Szkoły Medycznej Uniwersytetu Oregońskiego w Portland, gdzie służył jako asystent w laboratorium oddziału anatomii. W okresie letnim uczęszczał na przyśpieszone kursy do Szkoły Medycznej w Chicago. W 1919 uzyskał stypendium Williama Stanislausa Murphy’ege od Szkoły Medycznej Uniwersytetu Harvarda w Bostonie. Stypendium te pobierał przez trzy lata i w 1922 uzyskał stopień doktora medycyny.
Przez dwa kolejne lata pracował jako lekarz domowy przy Rhode Island Hospital oraz jako asystent lekarza głównego w Peter Bent Brigham Hospital pod okiem profesora Henry A. Christiana. Po osiemnastu miesiącach został młodszym asystentem medycznym w szpitalu.
W 1924 William Murphy został asystentem medycznym na Harvardzie. W latach od 1928 do 1958 wspinał się na kolejne szczeble kariery uczelnianej, poczynając od instruktora – asystenta wykładowcy po wykładowcę honorowego, tytuł który uzyskał w 1958.
Badania.
W 1923 William Parry Murphy, po odbyciu praktyki medycznej, rozpoczął badania nad cukrzycą i chorobą krwi. Jego badania nad anemią przyniosły efekty. Dla leczenia anemii i niedokrwistości niedobarwliwej oraz wydzielenia granulocytów użył zastrzyku domięśniowego z fragmentu wątroby. Wraz z George’em Richardsem Minotem i George’em Whipple’em w 1934 otrzymał Nagrodę Nobla w dziedzinie fizjologii i medycyny za wprowadzenie pierwszej skutecznej metody leczenia niedokrwistości złośliwej surową wątrobą. W 1939 napisał na ten temat książkę pt. "Anemia w praktyce:Szkodliwość Anemii".
Życie prywatne.
William Murphy poślubił Pearl Harriett Adams 10 września 1919 i miał syna dr. Williama P. Murphy, Jr. oraz córkę, Priscilla Adams, która zmarła w 1936.
Nagrody i wyróżnienia.
William Murphy był konsultantem w kilku szpitalach miejskich. Otrzymał liczne nagrody i wyróżnienia, w tym:
Prócz odznaczeń Murphy posiadał tytuły honorowego członka wielu instytucji naukowych w tym Niemieckiej Akademii Przyrodników – Leopoldina ("Deutsche Akademie der Naturforscher Leopoldina").

</doc>
<doc id="963828" url="https://pl.wikipedia.org/wiki?curid=963828" title="Mikołaj Lubrański">
Mikołaj Lubrański

Mikołaj Gardzina-Lubrański z Lubrańca herbu Godziemba (ur. ok. 1460 r., zm. między 22 lutego a 30 kwietnia 1524 r.) – wojewoda poznański od 1511 roku.
Życiorys.
Był synem Ruperta (Lamberta), młodszym bratem Jana Lubrańskiego, biskupa poznańskiego, i Bernarda Lubrańskiego, kanonika poznańskiego. Karierę rozpoczął na dworze królewskim Kazimierza Jagiellończyka. W 1486 r. został chorążym nadwornym. W latach 1489–1504 piastował urząd wojskiego łęczyckiego. W latach 1490–1491 towarzyszył królewiczowi Janowi Olbrachtowi w wyprawie węgierskiej.
21 grudnia 1492 roku został kasztelanem spicimirskim. Później kolejno był: kasztelanem lądzkim (1494–1500), kasztelanem gnieźnieńskim (po raz pierwszym jako taki poświadczony 12 maja 1501), wojewodą kaliskim w okresie 3 X 1501–1511 (po raz pierwszy jako taki poświadczony 7 stycznia 1502). Był świadkiem wydania przywileju piotrkowskiego w 1496 roku. Był sygnatariuszem unii piotrkowsko-mielnickiej 1501 roku. Podpisał konstytucję "Nihil novi" na sejmie w Radomiu w 1505 roku. Podpisał dyplom elekcji Zygmunta I Starego na króla Polski i wielkiego księcia litewskiego na sejmie w Piotrkowie 8 grudnia 1506 roku. 16 czerwca 1511 roku został mianowany wojewodą poznańskim (urząd wojewody poznańskiego piastował w latach 1511–1524). Ponadto był starostą brzeskim (1501–1502), łęczyckim (1507–1524) i przedeckim (1507–1524).
Był, wraz z Janem Lubrańskim, fundatorem klasztoru bernardynów w Kazimierzu Biskupim. 
Rodzina.
Poślubił Jadwigę Żychlińską, córkę Jana. Z tego małżeństwa pochodzili:

</doc>
<doc id="963837" url="https://pl.wikipedia.org/wiki?curid=963837" title="Odwrażliwianie">
Odwrażliwianie



</doc>
<doc id="963842" url="https://pl.wikipedia.org/wiki?curid=963842" title="MS Navigator of the Seas">
MS Navigator of the Seas

MS Navigator of the Seas – jeden z największych na świecie statków pasażerskich (w 2007 roku czwarty pod względem wielkości) należący do Royal Caribbean International. Statek ten należy do statków klasy Voyager. 
Jednostka została zbudowana w stoczni Aker Finnyards w Turku, w Finlandii, wodowanie nastąpiło 29 września 2002, a jej matką chrzestną została tenisistka Steffi Graf. 14 grudnia 2002 statek wypłynął w swój pierwszy rejs z Southampton w Wielkiej Brytanii po Europie i Morzu Śródziemnym. Pojemność brutto statku wynosi 138 279, a na pokład może zabrać 3114 pasażerów oraz 1213 członków załogi. Jego długość wynosi 311,1 m, a maksymalna szerokość (na wysokości skrzydeł mostka kapitańskiego) 49,1 m (38,6 m na wysokości tafli wody). Wysokość do szczytu masztu to 63 m. Kubatura statku wynosi około 450 000 m³.
Statek pływa pod banderą wysp Bahama, a jego port macierzysty to Nassau.
Navigator of the Seas w Polsce.
8 czerwca 2007 roku "Navigator of the Seas" zacumował w Gdyni przy Nabrzeżu Francuskim (obok Dworca Morskiego), gdzie przebywał zaledwie kilka godzin - od 7.00 do 12.00. Był to największy (pod względem tonażu pojemnościowego brutto, liczby miejsc pasażerskich i długości) statek jaki cumował dotychczas w polskim porcie. Dla uczczenia tej wizyty tego samego dnia odbyła się uroczystość wmurowania pamiątkowej tablicy w Alei Statków Pasażerskich.
31 sierpnia 2007 statek odwiedził Port w Gdyni po raz drugi.
Wyposażenie statku.
Na pokładzie "Navigator of the Seas" znajduje się 1557 kabin, a ponadto m.in.:

</doc>
<doc id="963846" url="https://pl.wikipedia.org/wiki?curid=963846" title="Klosnowo">
Klosnowo

Klosnowo (kaszb. "Klósnowò") – wieś w Polsce położona w województwie pomorskim, w powiecie chojnickim, w gminie Chojnice. 
Wieś położona na wschodnim obrzeżu Zaborskiego Parku Krajobrazowego. Połączenie z centrum Chojnic umożliwiają autobusy komunikacji miejskiej (linia nr 4).
W latach 1975–1998 miejscowość administracyjnie należała do województwa bydgoskiego.
Wieś stanowi sołectwo gminy Chojnice.
Historia.
Klosnowo, w brzmieniu niemieckim "Klasenau" opisano w wieku XIX jako folwark w dobrach Powałki, założony w roku 1853. Według spisu było tu 7 budynków w tym 3 mieszkalne, mieszkańców 23 osoby. Parafia i poczta były w Chojnicach, szkoła w Kłodawie.
W Klosnowie znajduje się największa w kraju wyłuszczarnia nasion z 1913, która została zaadaptowana na skansen.

</doc>
<doc id="963854" url="https://pl.wikipedia.org/wiki?curid=963854" title="Wiśnia pospolita">
Wiśnia pospolita

Wiśnia pospolita ("Prunus cerasus" L.) – gatunek rośliny z rodziny różowatych. Jest gatunkiem poliploidalnym, pochodzi z Azji Mniejszej, zapewne powstała wielokrotnie jako wynik krzyżowania diploidalnej wiśni ptasiej z tetraploidalną wiśnią karłowatą. Występuje wyłącznie jako roślina uprawna oraz dziczejąca.
Inne nazwy zwyczajowe: wiśnia szkliwka, w. zwyczajna, wiśnia.
Biologia i ekologia.
Roślina wieloletnia, megafanerofit lub nanofanerofit. Kwitnie w kwietniu, maju. Liczba chromosomów 2n= 32. Wiśnia rośnie najlepiej na przepuszczalnych i niezbyt ciężkich glebach, dobrze znosi suszę.
Zastosowanie.
Uprawiana głównie jako roślina sadownicza w licznych odmianach. W Polsce w uprawie można spotkać około 30 odmian, a najpopularniejsza z nich to stara odmiana Łutówka. Liczba odmian zalecanych do uprawy przez Centralny Ośrodek Badania Odmian Roślin Uprawnych wynosi obecnie 15. Owoce wykorzystywane są głównie w przetwórstwie spożywczym. Produkuje się z nich soki, dżemy, wina i nalewki. Niewielką część produkcji przeznacza się do bezpośredniego spożycia.
Drewno wiśni stosowane jest również w stolarce, jest dość twarde, odporne na obciążenia i dobrze poddające się obróbce. Stosowane do produkcji: mebli, oklein oraz instrumentów muzycznych. Drewno wiśni ze względu na aromat wykorzystywane jest również do wędzenia mięsa.

</doc>
<doc id="963858" url="https://pl.wikipedia.org/wiki?curid=963858" title="FC Zbrojovka Brno">
FC Zbrojovka Brno

Zbrojovka Brno – czeski klub piłkarski mający swoją siedzibę w Brnie, na Morawach.

</doc>
<doc id="963860" url="https://pl.wikipedia.org/wiki?curid=963860" title="DB Hub">
DB Hub

DB Hub - następca Open DC Huba, lekki, szybki i bardzo rozbudowany serwer przeznaczony do obsługiwania sieci Direct Connect napisany w języku C. Nie wymaga dostępu do bazy danych, wszystkie dane przechowywane są w pamięci i zapisywane do plików przy zmianach, co czyni go bardzo łatwym w instalacji i użytkowaniu.

</doc>
<doc id="963864" url="https://pl.wikipedia.org/wiki?curid=963864" title="Stanisław Bober">
Stanisław Bober

Stanisław Bober (ur. 21 marca 1908 w Tłumaczu, zm. 2 lutego 1990 w Opolu) – polski fotografik i malarz. W roku 1952 został przyjęty w poczet członków Związku Polskich Artystów Fotografików - nr. legitymacji 157.
Urodził się w mieszanej rodzinie polsko-ormiańskiej; matka Helena z Dawidowiczów pochodziła z rodziny ormiańskiej, ojciec był Polakiem, ale zafascynowany tą kulturą zażyczył sobie być pochowany na cmentarzu ormiańskim. Związki rodzinne z Ormianami ułatwiły Stanisławowi Boberowi, po wczesnej śmierci ojca, uzyskanie stypendium Zakładu Naukowego im. dr. Józefa Torosiewicza we Lwowie. Po ukończeniu gimnazjum Bober rozpoczął naukę we lwowskim Instytucie Sztuk Plastycznych, uzyskując dyplom w 1936. Odbył również kurs fotografiki na Politechnice Lwowskiej u Adama Lenkiewicza, a także kursy z pedagogiki, reklamy i handlu. Uzyskane uprawnienia pozwoliły mu na podjęcie pracy nauczyciela. Początkowo uczył w Kołomyi liternictwa i fotografiki, następnie w Stanisławowie techniki reklamy oraz fotografiki reklamowej w tamtejszym Gimnazjum Kupieckim. W 1938 uzyskał I nagrodę w konkursie fotograficznym tygodnika "As".
Okres okupacji przeżył w Stanisławowie, pracując w wyuczonych zawodach. 18 lipca 1945, w wyniku zmiany granic państwowych i wysiedleniu Polaków ze wschodnich ziem, przyjechał do Opola, gdzie osiedlił się na stałe. Włączył się aktywnie w nurt życia kulturalnego powojennego miasta, biorąc udział w organizacji teatru (z którym współpracował jako dekorator i okazjonalnie aktor), prowadząc zajęcia w Ognisku Kultury Plastycznej, współtworząc oddział Związku Zawodowego Polskich Artystów Plastyków i kierując pracownią fotografii artystycznej w Powiatowym Domu Kultury. Zawodowo pracował jako nauczyciel liternictwa w Gimnazjum Spółdzielczym.
Zajmował się także pracą artystyczną. Tworzył fotografie, projekty plakatów, okładek i pocztówek, ilustracje, plansze wystawowe, obrazy, grafiki. Miał 18 indywidualnych wystaw, w tym dwie w ZSRR i po jednej w Kanadzie i Australii. Recenzentka Krystyna Zienkiewicz tak charakteryzowała jego twórczość ("Stanisław Bober, fotografia-malarstwo. 60-lecie pracy twórczej", Opole, wrzesień 1987): "Sztuka Bobera nie jest modna, nie nawiązuje do współczesnych malarstwu czy fotografii problemów. Najistotniejszą jej cechą jest szczerość i prostota wprost niezwykła (...) Również fotografia nie jest przeznaczona dla znawców, ale dla wszystkich. Podoba się, bo jest fotografią tradycyjną, czystą, bez wtrętów malarskich, graficznych, bez udziwnień. Pragnie ona poza samą rzetelnością i umiejętnością warsztatową ujawniać i utrwalać te zjawiska, które można pokazać i uchwycić kamerą".
Stanisław Bober był po wojnie nadal aktywny w środowisku polskich Ormian. W Opolu osiadła grupa stanisławowskiej inteligencji ormiańskiej, skupiona wokół odtwarzanej parafii obrządku ormiańskiego i ks. Kazimierza Filipiaka. Bober stworzył m.in. cykl "Portrety Ormian polskich" (180), obraz katedry ormiańskiej w Ani, reprodukcje zdjęć świątyń obrządku ormiańskiego archidiecezji lwowskiej, ilustracje do publikacji "O muzyce armeńskiej" (1979). Uczestniczył w pierwszym zjeździe Ormian polskich w 1980. Gromadził wydawnictwa ormiańskie i o tematyce ormiańskiej. Więzy ormiańskie podtrzymywał także w życiu rodzinnym, dzięki żonie Marii z Dawidowiczów, z którą miał troje dzieci - syna i dwie córki.
Poza wspomnianym wyróżnieniem w konkursie fotograficznym przed II wojną światową był laureatem m.in. nagrody specjalnej na VI Konkursie Fotografii Turystycznej w Warszawie (1953), nagrody w konkursie "Śląsk Opolski" (1963), nagrody w konkursie fotograficznym "Malbork" (1976). Otrzymał Krzyż Kawalerski Orderu Odrodzenia Polski (1975), a także medale pamiątkowe "25 lat wyzwolenia Opola" (1971) czy im. Józefa Nikorowicza (1983).

</doc>
<doc id="963868" url="https://pl.wikipedia.org/wiki?curid=963868" title="Xara">
Xara



</doc>
<doc id="963872" url="https://pl.wikipedia.org/wiki?curid=963872" title="Hrabstwo Hartford">
Hrabstwo Hartford

Hrabstwo Hartford (ang. "Hartford County") to hrabstwo w stanie Connecticut w Stanach Zjednoczonych. Hrabstwo zajmuje powierzchnię 1 943,97 km². Według szacunków US Census Bureau w roku 2006 miało 876 927 mieszkańców.

</doc>
<doc id="963874" url="https://pl.wikipedia.org/wiki?curid=963874" title="Imprimitura">
Imprimitura

Imprimitura (łac. "imprimere" – wciskać) – w malarstwie olejnym i temperowym cienka warstwa farby laserunkowej rozprowadzonej dużą ilością werniksu lub spoiwa wcierana w grunt malarski w celu zwiększenia izolacji warstwy malarskiej od podobrazia.
Imprimitury ze względu na zastosowanie naturalnych pigmentów, tzw. "ziemie", miały zwykle ciepłe odcienie brązów i zieleni, od XVI w. przeważały imprimitury ciemne lub czerwonawe – bolusowe, szczególnie popularne we Włoszech i Niderlandach w XV–XVII wieku.
Imprimiturę nakładano zwykle po wykonaniu rysunku lub podmalówki pod przyszłe malowidło, dlatego pełniła dodatkowo funkcję ich utrwalacza.
Terminu imprimatura używa się obecnie na określenie każdej barwnej podmalówki.

</doc>
<doc id="963875" url="https://pl.wikipedia.org/wiki?curid=963875" title="Hrabstwo Litchfield">
Hrabstwo Litchfield

Hrabstwo Litchfield (ang. "Litchfield County") to hrabstwo w stanie Connecticut w Stanach Zjednoczonych. Hrabstwo zajmuje powierzchnię 2 446,43 km². Według szacunków US Census Bureau w roku 2006 miało 190 119 mieszkańców.

</doc>
<doc id="963878" url="https://pl.wikipedia.org/wiki?curid=963878" title="Labilność">
Labilność



</doc>
<doc id="963880" url="https://pl.wikipedia.org/wiki?curid=963880" title="Wspomnienie fałszywe">
Wspomnienie fałszywe



</doc>
<doc id="963881" url="https://pl.wikipedia.org/wiki?curid=963881" title="Portmore United Football Club">
Portmore United Football Club



</doc>
<doc id="963882" url="https://pl.wikipedia.org/wiki?curid=963882" title="Hazzard United Portmore">
Hazzard United Portmore



</doc>
<doc id="963883" url="https://pl.wikipedia.org/wiki?curid=963883" title="Hazzard United Football Club">
Hazzard United Football Club



</doc>
<doc id="963884" url="https://pl.wikipedia.org/wiki?curid=963884" title="Straton z Sardes">
Straton z Sardes

Straton z Sardes (Στράτων) (II w. n.e.) – poeta grecki z małoazjatyckiej Lidii, autor epigramatów o treści homoerotycznej (gr. "Μοῦσα παιδική / Mousa paidikế / Muza chłopięca") w "Antologii Palatyńskiej".
Życie.
O jego życiu wiadomo bardzo niewiele. Na podstawie utworu poświęconego Artemidorowi Kapitonowi, który był rówieśnikiem Hadriana, przypuszcza się, że Straton żył za panowania tego cesarza. Najnowsze badania wskazują, że mógł działać za panowania Nerona lub dynastii Flawiuszy. Wspomina o nim Diogenes Laertios na początku wieku III n.e.
Twórczość.
Straton zyskał sławę jako autor antologii epigramatów o miłości homoseksualnej. Zawierała ona zarówno jego utwory, jak i innych poetów greckich (m.in. Alkajosa z Mityleny, Kallimacha z Cyreny, Meleagra z Gadary, Dioskuridesa). Z tego zbioru do naszych czasów zachowało się 258 epigramatów, które znalazły się w księgach IX i XII "Antologii Palatyńskiej".

</doc>
<doc id="963885" url="https://pl.wikipedia.org/wiki?curid=963885" title="Olaria Atlético Clube">
Olaria Atlético Clube



</doc>
<doc id="963888" url="https://pl.wikipedia.org/wiki?curid=963888" title="Massimo Pilotti">
Massimo Pilotti

Massimo Pilotti (ur. 1 sierpnia 1879 w Rzymie, zm. 29 kwietnia 1962) – włoski prawnik, doktor prawa, sędzia zawodowy, Prezes Trybunału Sprawiedliwości Wspólnot Europejskich w latach 1952–1958.
Funkcjonariusz włoskiego wymiaru sprawiedliwości (1901), sędzia Tribunale di Roma (1913), rzymskiego sądu apelacyjnego (1923) oraz sądu kasacyjnego (1926). Pierwszy prezes Sądu Apelacyjnego w Trieście (1930). Prokurator generalny sądu kasacyjnego (1944). Prezes Tribunale superiore delle acque pubbliche (1948). Pierwszy prezes honorowy sądu kasacyjnego (1949).
Zastępca sekretarza generalnego Ligi Narodów w latach 1932–1937 oraz przewodniczący Międzynarodowego Instytutu Unifikacji Prawa Prywatnego (1944). Członek Stałego Trybunału Arbitrażowego w Hadze (1949).
Prezes Trybunału Sprawiedliwości Wspólnot Europejskich w latach 1952–1958.

</doc>
<doc id="963889" url="https://pl.wikipedia.org/wiki?curid=963889" title="Antonello da Messina">
Antonello da Messina

Antonello da Messina (ur. ok. 1430 w Mesynie, zm. w lutym 1479) − sycylijski malarz okresu quattrocenta.
Zachowało się niewiele informacji o jego życiu. W 1456 artysta osiadł na stałe w Mesynie i założył tam własną pracownię. Prawdopodobnie wiele podróżował. Upowszechnił we Włoszech technikę olejną. Inspirował się malarstwem włoskim i niderlandzkim.
Według szesnastowiecznych przekazów był uczniem malarza Colantonia z Neapolu. W jego wczesnych pracach widać . Wpływy te znajdują wyraz m.in. w technice manipulowania światłem. Jego pierwszym datowanym dziełem (1465) jest "Salvator Mundi", który znajduje się obecnie w National Gallery w Londynie. Frontalne ujęcie i dokładne opracowanie szczegółów to elementy zaczerpnięte z malarstwa północnego, natomiast klarowność kompozycji i idealizowane formy są już zaczątkiem stylu monumentalnego w dziełach Antonella.
Z roku 1470 pochodzi dzieło "Ecce Homo" (dziś w Nowym Jorku), a z lat 1473-74 jego dwie kopie (w tym jedna zaginiona). Czas podróży do Wenecji w latach 1474-76 był punktem kulminacyjnym w twórczości artysty, który odznaczał w tym czasie wzmożoną aktywnością, a jego dzieła – dużą dojrzałością artystyczną. Powstały wtedy: "Ukrzyżowanie" (Antwerpia), "Portret mężczyzny" zwany "Kondotierem" (Luwr), "Portret mężczyzny" (Turyn), "Pietà" (Wenecja), ołtarz San Cassiano (fragmenty w Wiedniu), "Św. Sebastian" (Drezno) i prawdopodobnie "Ukrzyżowanie" z Londynu.

</doc>
<doc id="963890" url="https://pl.wikipedia.org/wiki?curid=963890" title="Lipienice (województwo pomorskie)">
Lipienice (województwo pomorskie)

Lipienice (kaszb. "Lëpince", lub też "Lëpienice", "Lëpienica", niem. "Liepnitz", dawniej "Lipienica") – wieś kaszubska w Polsce położona w województwie pomorskim, w powiecie chojnickim, w gminie Chojnice. Miejscowość jest częścią składową sołectwa Pawłówko. Połączenie z centrum Chojnic umożliwiają autobusy komunikacji miejskiej (linia nr 2).
W latach 1975–1998 miejscowość administracyjnie należała do województwa bydgoskiego.
W okresie międzywojennym stacjonował w miejscowości komisariat Straży Granicznej.
Zobacz też: Lipienice

</doc>
<doc id="963893" url="https://pl.wikipedia.org/wiki?curid=963893" title="Marian Szamatowicz">
Marian Szamatowicz

Marian Czesław Szamatowicz (ur. 13 lutego 1935 w Sztabinie) – polski ginekolog-położnik, profesor nauk medycznych, były kierownik Kliniki Ginekologii Uniwersytetu Medycznego w Białymstoku. W 1987 dokonał pierwszego w Polsce udanego zabiegu zapłodnienia człowieka metodą in vitro.
Życiorys.
W 1960 z wyróżnieniem ukończył studia na Wydziale Lekarskim Akademii Medycznej w Warszawie. Uzyskał dwa stopnie specjalizacji – z położnictwa (1965) i chorób kobiecych (1969). Stopień naukowy doktora nauk medycznych otrzymał w 1965, habilitację obronił w 1972. W 1979 został profesorem nadzwyczajnym. W 1990 otrzymał tytuł naukowy profesora nauk medycznych.
W 1961 został pracownikiem Wojewódzkiego Szpitala Położniczo-Ginekologicznego w Białymstoku, a dwa lata później nauczycielem akademickim w Akademii Medycznej w Białymstoku (przekształconej następnie w Uniwersytet Medyczny). Od 1972 do 1984 był kierownikiem Zakładu Endokrynologii Ginekologicznej, pełnił funkcję wicedyrektora, a w latach 1984–2000 dyrektora Instytutu Położnictwa i Chorób Kobiecych. Od 1975 do 1981 zajmował stanowisko prorektora ds. klinicznych i kształcenia podyplomowego. W 1984 został kierownikiem Kliniki Ginekologii. AMB a po zmianie statutu uczelni Uniwersytetu Medycznego w Białymstoku. Był członkiem Rady Nauki przy ministrze nauki i szkolnictwa wyższego, kierował jednym z zespołów tematycznych. Podczas kadencji 2011–2014 wchodzi w skład Komitetu Bioetyki Polskiej Akademii Nauk.
W swoim dorobku ma około 200 publikacji naukowych w czasopismach polskich i zagranicznych, poświęconych m.in. endokrynologii ginekologicznej i medycynie rozrodu.
W okresie PRL był radnym wojewódzkiej rady narodowej i członkiem rady krajowej PRON. W 1989 bez powodzenia kandydował do Senatu. W 2009 otwierał jedną z okręgowych list kandydatów do Parlamentu Europejskiego koalicyjnego komitetu Porozumienie dla Przyszłości. W wyborach w 2010 z ramienia Sojuszu Lewicy Demokratycznej uzyskał mandat radnego sejmiku województwa podlaskiego IV kadencji. W 2014 z powodzeniem ubiegał się o reelekcję jako kandydat Platformy Obywatelskiej. Objął następnie funkcję przewodniczącego sejmiku V kadencji, z której zrezygnował w 2015. W wyborach samorządowych w 2018 z listy komitetu SLD Lewica Razem bezskutecznie kandydował na radnego sejmiku kolejnej kadencji.

</doc>
<doc id="963894" url="https://pl.wikipedia.org/wiki?curid=963894" title="Roberto Acuña">
Roberto Acuña

Roberto Miguel Acuña Cabello (ur. 25 marca 1972 w Avellanedzie, Argentyna) – paragwajski piłkarz grający na pozycji ofensywnego pomocnika. Nosi przydomek „El Toro” („Byk”).
Posiada również obywatelstwa argentyńskie i hiszpańskie.
Kariera klubowa.
Acuña urodził się w argentyńskim mieście Avellaneda jako syn paragwajskich imigrantów, ale w wieku osiemnastu lat wyemigrował w rodzicami do Paragwaju i tam też rozpoczął piłkarską karierę w klubie Nacional Asuncion, w barwach którego zadebiutował w 1991 w lidze paragwajskiej. W Nacionalu grał przez 2,5 sezonu i w 1993 roku wrócił do Argentyny zostając zawodnikiem Argentinos Juniors Buenos Aires. W klubie tym grał przez rok spisując się na tyle udanie, że w 1994 roku przeszedł do jednego z najbardziej utytułowanych klubów w kraju, Boca Juniors. W słynnym Boca Roberto grał przez rok, ale drużyna ta akurat przechodziła kryzys i zajęła dopiero 11. miejsce w fazie Apertura i 4. w Clausura. W 1995 roku Acuña przeszedł do zespołu z rodzinnej Avellanedy, CA Independiente. Grał tam w pierwszej jedenastce przez dwa sezony – w 1996 roku wywalczył wicemistrzostwo fazy Clausura, co było największym sukcesem za czasów gry w „Czerwonych Diabłach”.
W 1998 roku Acuña wyjechał do hiszpańskiego Realu Saragossa. W Primera División zadebiutował 31 sierpnia w przegranym 1:2 meczu z Celtą Vigo. Grając w Realu osiągnął szczyt formy i stał się jednym z czołowych zawodników w La Liga. W sezonie 1999/2000 poprowadził Saragossę do 4. miejsca w lidze, dzięki czemu w sezonie 2000/2001 wystąpił z tym klubem w Pucharze UEFA. Wtedy też wywalczył Puchar Hiszpanii, jednak kolejny rok był dla Realu nieudany, gdyż zespół zajął ostatnią 20. pozycję w lidze i spadł do Segunda División.
W 2002 roku po degradacji Realu Acuña przeszedł do Deportivo La Coruña. W Deportivo zadebiutował 26 października w wygranym 2:1 meczu z Rayo Vallecano. Jednak w Deportivo nigdy nie wywalczył miejsca w wyjściowej jedenastce na kontuzji a także konkurencji w składzie w osobach Mauro Silvy, Donato czy Aldo Duschera i w sezonie wystąpił zaledwie 7 meczach. Na sezon 2003/2004 Roberto został wypożyczony do drugoligowego Elche CF, a na kolejny do Al Ahli Dżudda z Arabii Saudyjskiej, gdzie rozegrał tylko 4 mecze i następnie wrócił do Deportivo. Przez kolejne 2 lata w La Coruñi wystąpił tylko w dwóch spotkaniach w Primera División, a latem 2006 został zawodnikiem Rosario Central z Argentyny.
Kariera reprezentacyjna.
W reprezentacji Paragwaju Acuña zadebiutował 10 czerwca 1993 roku w przegranym 1:3 meczu z Meksykiem. W tym samym roku wystąpił z kadrą na turnieju Copa América 1993 i doszedł z nią do ćwierćfinału.
W 1998 roku Acuña został powołany do kadry na finały Mistrzostwa Świata we Francji. Zagrał tam we wszystkich 3 meczach grupowych – z Bułgarią (0:0), Hiszpanią (0:0) oraz Nigerią (3:1) – a następnie w przegranym 0:1 po dogrywce meczu 1/8 finału z Francją.
4 lata później Acuña wystąpił na Mistrzostwach Świata 2002. Na nich także był podstawowym zawodnikiem kadry paragwajskiej. Zagrał w 3 meczach grupy B – z RPA (2:2), Hiszpanią (1:3) oraz Słowenią (3:1). Natomiast w spotkaniu 1/8 finału z Niemcami, przegranym 0:1, otrzymał w 90. minucie czerwoną kartkę.
W 2006 roku Acuña zaliczył swój trzeci w karierze Mundial – Mistrzostwa Świata w Niemczech. Tym razem z rodakami nie wyszedł z grupy, zajmując w niej trzecie miejsce. Zaliczył trzy spotkania wszystkie w pełnym wymiarze czasowym – z Anglią (0:1), Szwecją (0:1) oraz Trynidadem i Tobago (2:0).
W swojej karierze „El Toro” ma także udział w Copa América 1997 (ćwierćfinał) oraz Copa América 1999 (ćwierćfinał).

</doc>
<doc id="963895" url="https://pl.wikipedia.org/wiki?curid=963895" title="Lipienice">
Lipienice

2 miejscowości w Polsce:

</doc>
<doc id="963897" url="https://pl.wikipedia.org/wiki?curid=963897" title="As-Sallum">
As-Sallum

As-Sallum (ar. السلوم) – miasteczko w północno-zachodnim Egipcie, nad Zatoką Sallumską Morza Śródziemnego, przy granicy z Libią, w muhafazie Matruh. W czasie II wojny światowej w okolicach miasteczka trwała operacja wojskowa "Brevity". W pobliżu miasta znajduje się wojskowy port lotniczy As-Sallum.
29 marca 2006 roku w mieście można było zaobserwować całkowite zaćmienie Słońca.

</doc>
<doc id="963898" url="https://pl.wikipedia.org/wiki?curid=963898" title="Roberto Acuna">
Roberto Acuna



</doc>
<doc id="963899" url="https://pl.wikipedia.org/wiki?curid=963899" title="Dobraczyński">
Dobraczyński



</doc>
<doc id="963900" url="https://pl.wikipedia.org/wiki?curid=963900" title="Clube Esportivo Passense de Futebol e Cultura">
Clube Esportivo Passense de Futebol e Cultura

Clube Esportivo Passense de Futebol e Cultura – brazylijski klub piłkarski z siedzibą w mieście Passos leżącym w stanie Minas Gerais.
Historia.
Klub założony został 23 stycznia 2001.

</doc>
<doc id="963903" url="https://pl.wikipedia.org/wiki?curid=963903" title="Chinul Puril Pojo">
Chinul Puril Pojo



</doc>
<doc id="963904" url="https://pl.wikipedia.org/wiki?curid=963904" title="Navigator of the Seas">
Navigator of the Seas



</doc>
<doc id="963905" url="https://pl.wikipedia.org/wiki?curid=963905" title="Passos (Minas Gerais)">
Passos (Minas Gerais)

Passos − miasto w Brazylii położone w południowo-wschodniej części stanu Minas Gerais na wysokości 739 metrów nad poziomem morza. W roku 2005 na obszarze 1339,2 km2 mieszkało około 110 tys. mieszkańców.

</doc>
<doc id="963906" url="https://pl.wikipedia.org/wiki?curid=963906" title="Passos">
Passos

4 miejscowości w Portugalii:
osoby

</doc>
<doc id="963912" url="https://pl.wikipedia.org/wiki?curid=963912" title="USS Pittsburgh (CA-4)">
USS Pittsburgh (CA-4)



</doc>
<doc id="963914" url="https://pl.wikipedia.org/wiki?curid=963914" title="Droga R504 (Rosja)">
Droga R504 (Rosja)

Droga federalna R504 () – droga znaczenia federalnego o długości 2021 km łącząca Niżnij Biestiach nad Leną (po drugiej, wschodniej, stronie rzeki od Jakucka, w Jakucji) z Magadanem nad Morzem Ochockim, stolicą obwodu magadańskiego. Nazywana jest także Traktem Magadańskim lub Traktem Kołymskim ().
Droga jest miejscami usypana z rozbitych kamieni, przez więźniów łagrów w latach 40. XX wieku. Przy budowie zginęło kilka tysięcy ludzi, w tym wielu Polaków, których pochowano w samej drodze, skąd pochodzi jej alternatywna nazwa, Droga z Kości. Dawniej droga posiadała numer M56. W Niżnym Bestiachu łączy się z Magistralą Amursko-Jakucką, która również nosiła oznaczenie M56 (od 1 stycznia 2008 jako A360). Droga jest przejezdna raczej tylko zimą, przy zamarzniętym gruncie; latem jest miejscami rozmywana przez potoki i koryta rzek, lub przeistoczona przez deszcze w głębokie, pogrążające wszelkie pojazdy błoto – lub po prostu zalana. Ponadto przeprawa przez rzekę Ałdan w pobliżu Chandygi jest możliwa tylko w okresie letnim (promem) lub zimowym (po lodzie).
Trasa.
Droga przebiega przez następujące miejscowości Jakucji i obwodu magadańskiego

</doc>
<doc id="963917" url="https://pl.wikipedia.org/wiki?curid=963917" title="Klasycyzm warszawski">
Klasycyzm warszawski

Klasycyzm warszawski, klasycyzm postanisławowski (dawniej także pseudoklasycyzm, pseudoklasycyzm warszawski) – zespół zjawisk literackich w literaturze polskiej w pierwszym 30-leciu wieku XIX, które stanowiły kontynuację zjawisk literackich literatury stanisławowskiej i mieszczą się w obrębie klasycyzmu. Twórczość literacka tego okresu koncentrowała się w Warszawie i w Wilnie. Warszawa była już głównym ośrodkiem klasycyzmu w wieku XVIII, jako stolica Księstwa Warszawskiego i Królestwa Polskiego stanowiła ważny ośrodek administracyjny, skupiający elity intelektualne i naukowe kraju – przy czym klasycyzm warszawski pozostawał w ścisłym związku z gustami i poglądami elit rządzących tego okresu. Warszawa była także siedzibą instytucji kulturalnych i naukowych, teatru i Towarzystwa Przyjaciół Nauk. Drugi ośrodek, Wilno, przeżywał szybki rozwój kulturalny przede wszystkim dzięki bardzo prężnemu środowisku naukowemu. Charakterystyczna dla klasycyzmu warszawskiego była waloryzacja gatunków – wśród utworów dramatycznych największe znaczenie miała tragedia, wśród lirycznych – oda, a wśród epickich – poemat opisowy.
Dramat.
Tragedia w klasycyzmie warszawskim rozwijała się bujnie, w odróżnieniu od klasycyzmu polskiego wieku XVIII, który mimo pewnych prób nie wydał tragedii. Powstała pewnego rodzaju synteza formalnych wzorców obcych, zwłaszcza obecnych we francuskim klasycyzmie, z tematyką narodową. Tematyka obejmowała przede wszystkim legendarną i historyczną przeszłość Polski, z której, zgodnie z wymogami tragedii, pisarze wyjmowali momenty szczególnie istotne, poszukując w nich konfliktu tragicznego. Historyczna tematyka umożliwiała wplatanie w treść dzieła aluzji politycznych, przez co nabierały one waloru aktualności – niektóre z wystawień tragedii stawały się nawet manifestacjami narodowymi, było tak np. z "Żółkiewskim pod Cecorą" Ignacego Humnickiego (1820). W warstwie formalnej tragedia klasycyzmu warszawskiego odznaczała się kunsztownością wersyfikacyjną i retoryczną, do której należały efektowne, rozbudowane monologi, i upodobaniem do patosu. Najważniejszymi tragediami klasycyzmu warszawskiego są "Barbara Radziwiłłówna" Alojzego Felińskiego, "Bolesław Śmiały" i "Heligunda" Antoniego Hoffmana, "Żółkiewski pod Cecorą" Ignacego Humnickiego, "Ludgarda" Ludwika Kropińskiego oraz "Barbara Radziwiłłówna" i "Gliński" Franciszka Wężyka. Istniały także przekłady klasycystycznych tragedii francuskich, Racine’a, Corneille’a i Woltera.
Liryka.
Liryka klasycyzmu warszawskiego cechuje się szczególnym rozwojem ody. Ody tego okresu budowane były na pochodzących od Horacego założeniach poetyki klasycystycznej. Miały one przeważnie charakter utworów okolicznościowych, czasem politycznych. Do najważniejszych przedstawicieli gatunku w okresie klasycyzmu warszawskiego należą Kajetan Koźmian, Ludwik Osiński (np. "Oda na część Kopernika") i Franciszek Wężyk. Mimo odmienności treści w ramach założeń formalnych klasycyzmu mieści się także "Oda do młodości" Adama Mickiewicza. Wysokim poziomem artystycznym odznaczają się także przekłady utworów Horacego Franciszka Ksawerego Dmochowskiego.
Epika.
Jednym z najważniejszych utworów epickich klasycyzmu warszawskiego jest "Ziemiaństwo polskie" Kajetana Koźmiana. Utwór ten został wydany w całości dopiero w 1839, ale znany był już wcześniej (we fragmentach) dzięki publikacjom w czasopismach i odpisom. Duże znaczenie ma także przekład "Iliady" Franciszka Ksawerego Dmochowskiego, a także jego nieukończony (istnieje tylko 9 pierwszych ksiąg) przekład "Eneidy".

</doc>
<doc id="963918" url="https://pl.wikipedia.org/wiki?curid=963918" title="Władysławek">
Władysławek

Władysławek – osada w Polsce położona w województwie pomorskim, w powiecie chojnickim, w gminie Chojnice, przy zachodniej granicy administracyjnej miasta Chojnice. Miejscowość jest częścią składową sołectwa Topole.
W latach 1975–1998 miejscowość administracyjnie należała do województwa bydgoskiego. W okresie II Rzeczypospolitej stacjonowała tu placówka Straży Granicznej Inspektoratu Granicznego nr 7 „Chojnice”.

</doc>
<doc id="963920" url="https://pl.wikipedia.org/wiki?curid=963920" title="Al-Sallum">
Al-Sallum



</doc>
<doc id="963923" url="https://pl.wikipedia.org/wiki?curid=963923" title="Szubra al Chaima">
Szubra al Chaima



</doc>
<doc id="963925" url="https://pl.wikipedia.org/wiki?curid=963925" title="Pseudoklasycyzm warszawski">
Pseudoklasycyzm warszawski



</doc>
<doc id="963926" url="https://pl.wikipedia.org/wiki?curid=963926" title="Klasycyzm postanisławowski">
Klasycyzm postanisławowski



</doc>
<doc id="963928" url="https://pl.wikipedia.org/wiki?curid=963928" title="Naq Hammadi">
Naq Hammadi



</doc>
<doc id="963929" url="https://pl.wikipedia.org/wiki?curid=963929" title="Halina Chmielewska">
Halina Chmielewska

Halina Agata Chmielewska z domu Wirska (ur. 11 września 1932 w Rzeszowie, zm. 17 lutego 2018 w Warszawie) – polska reżyserka filmowa i scenarzystka, współpracowniczka i żona Tadeusza Chmielewskiego. Została pochowana w Alei Zasłużonych na Cmentarzu Wojskowym na Powązkach (G-tuje-27).

</doc>
<doc id="963931" url="https://pl.wikipedia.org/wiki?curid=963931" title="An-Nachl">
An-Nachl



</doc>
<doc id="963933" url="https://pl.wikipedia.org/wiki?curid=963933" title="Sternowo">
Sternowo

Sternowo – wieś w Polsce położona w województwie pomorskim, w powiecie chojnickim, w gminie Chojnice.
Wieś jest częścią składową sołectwa Lotyń.
Prywatna wieś szlachecka położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa bydgoskiego.
Historia.
Według Słownika geograficznego Królestwa Polskiego z roku 1890, dzisiejsza wieś Sternowo powstała w roku 1853 jako folwark w dobrach Lotyń. Według spisu z roku 1885 było tu 8 domów i 104 mieszkańców.

</doc>
<doc id="963934" url="https://pl.wikipedia.org/wiki?curid=963934" title="Abhidharmasadpada">
Abhidharmasadpada

Abhidharmasadpada – jeden z podstawowych tekstów wczesnego buddyzmu.
Powstał w szkole sarvāstivādinów. Traktat ten, a właściwie zbiór kilku tekstów, został zestawiony przez Katyayaniputrę i składa się siedmiu ksiąg.
Główną częścią jest encyklopedyczna "Jñānaprasthāna śāstra" (Traktat o źródle poznania), która jest znana także pod tytułem "Kāya śāstra".
Oto siedem traktatów zbioru:
Abhidharmasadpada sarvāstivādinów uchodzi za bardziej systematyczną i filozoficzną od wersji theravādy i bardziej przyczyniła się do rozwoju myśli buddyjskiej. Została przejęta i włączona do swoich nauk przez szkoły mahajany, które jednak nie uważały, iż dociera ona do absolutu. Według mahajanistów osiąga ona tzw. względną prawdę.
Do dziś traktaty te pozostają stałym elementem w każdym programie studiów buddyjskiej filozofii.

</doc>
<doc id="963939" url="https://pl.wikipedia.org/wiki?curid=963939" title="Nicponie">
Nicponie

Nicponie (niem. "Liebenthal" – kolonia w Polsce położona w województwie pomorskim, w powiecie chojnickim, w gminie Chojnice.
Miejscowość na Pojezierzu Krajeńskim i na zachodnim krańcu Tucholskiego Parku Krajobrazowego, jest częścią składową sołectwa Lotyń.
W latach 1975–1998 miejscowość administracyjnie należała do województwa bydgoskiego.

</doc>
<doc id="963940" url="https://pl.wikipedia.org/wiki?curid=963940" title="Szlachetna Nowa Cerkiew">
Szlachetna Nowa Cerkiew

Szlachetna Nowa Cerkiew – kolonia w Polsce położona w województwie pomorskim, w powiecie chojnickim, w gminie Chojnice w pobliżu trasy drogi krajowej nr 22. Miejscowość jest częścią składową sołectwa Nowa Cerkiew.
W latach 1975–1998 miejscowość administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisany jest zespół dworski z 2 poł. XIX w., nr rej.: 128/A z 15.12.1983: dwór, park i szpaler lipowy.

</doc>
<doc id="963942" url="https://pl.wikipedia.org/wiki?curid=963942" title="Styporc">
Styporc

Styporc (kaszb. "Sztëpòrc", niem. "Styports", dawniej "Czibur", 1683 r. "Pustkowie Sztypurz") – osada w Polsce położony w województwie pomorskim, w powiecie chojnickim, w gminie Chojnice, na obszarze Zaborskiego Parku Krajobrazowego. Miejscowość jest częścią składową sołectwa Kopernica.
W latach 1975–1998 miejscowość administracyjnie należała do województwa bydgoskiego.

</doc>
<doc id="963943" url="https://pl.wikipedia.org/wiki?curid=963943" title="Cień wampira">
Cień wampira

Cień wampira (ang. "Shadow of the Vampire") – amerykański film fabularny z 2000 roku w reżyserii E. Eliasa Merhige.
Opis fabuły.
Jest to fikcyjna ekranizacja kulisów powstania słynnego filmu "Nosferatu" Friedricha Wilhelma Murnaua.
Mamy rok 1922. Friedrich wraz z ekipą filmową przybywa do Europy Środkowo-Wschodniej. Tu bowiem przebywa odtwórca roli głównej, niejaki Max Schreck. Ma on zagrać wampira w nieautoryzowanej adaptacji filmowej "Drakuli". Murnau pragnie nakręcić dzieło życia, dlatego dziwne i niespotykane zachowanie Schrecka objaśnia on całkowitym oddaniem roli (metoda Stanisławskiego). Tylko Murnau zdaje sobie sprawę, że jednak mają do czynienia z prawdziwym wampirem.

</doc>
<doc id="963945" url="https://pl.wikipedia.org/wiki?curid=963945" title="Grań główna Tatr Zachodnich">
Grań główna Tatr Zachodnich

Szczyty i przełęcze Tatr Zachodnich wymienione w kolejności ich występowania w grani głównej Tatr od Liliowego do Huciańskiej Przełęczy.

</doc>
<doc id="963946" url="https://pl.wikipedia.org/wiki?curid=963946" title="Lista członków Trybunału Sprawiedliwości">
Lista członków Trybunału Sprawiedliwości

Lista sędziów i rzeczników generalnych Trybunału Sprawiedliwości Unii Europejskiej
"Stan na 1 listopada 2021:"

</doc>
<doc id="963951" url="https://pl.wikipedia.org/wiki?curid=963951" title="Juliane Kokott">
Juliane Kokott

Juliane Kokott (ur. 1957) - niemiecka prawnik, LL.M. Uniwersytetu Amerykańskiego w Waszyngtonie, doktor nauk prawnych Uniwersytetu Harvarda, profesor tytularny Uniwersytetu St. Gallen, Rzecznik Generalny Trybunału Sprawiedliwości Wspólnot Europejskich od 2003.
Mężatka, ma szóstkę dzieci.

</doc>
<doc id="963953" url="https://pl.wikipedia.org/wiki?curid=963953" title="José Carlos de Carvalho Moitinho de Almeida">
José Carlos de Carvalho Moitinho de Almeida

José Carlos de Carvalho Moitinho de Almeida (ur. 17 marca 1936) - portugalski prawnik, prokurator, sędzia Trybunału Sprawiedliwości Wspólnot Europejskich w od 31 stycznia 1986 do 6 października 2000.
Prokurator przy Sądzie Apelacyjnym w Lizbonie, szef gabinetu Ministra Sprawiedliwości Portugalii. Zastępca Prokuratora Generalnego.
Kierownik zakładu prawa europejskiego i profesor prawa wspólnotowego (Lizbona).

</doc>
<doc id="963954" url="https://pl.wikipedia.org/wiki?curid=963954" title="Jan Mazak">
Jan Mazak



</doc>
<doc id="963955" url="https://pl.wikipedia.org/wiki?curid=963955" title="Tambacounda">
Tambacounda

Tambacounda – miasto we wschodnim Senegalu, ośrodek administracyjny regionu Tambacounda, ok. 79 tys. mieszkańców (stan z roku 2007).
Miasto położone jest na skrzyżowaniu dróg wiodących na południe do Gwinei, na zachód do Mali, na zachód do Dakaru i Gambii oraz na południowy zachód do Ziguinchoru. Znajduje się tu też jedna ze stacji na trasie kolejowej łączącej Dakar z Bamako. Miasto często służy turystom jako baza noclegowa w drodze do położonego na południowy zachód Parku Narodowego Niokolo-Koba. W samym mieście działa też niewielkie muzeum kolejnictwa.

</doc>
<doc id="963956" url="https://pl.wikipedia.org/wiki?curid=963956" title="Ján Mazák">
Ján Mazák

Ján Mazák (ur. 12 czerwca 1954) – słowacki prawnik, doktor nauk prawnych, sędzia zawodowy, adwokat, słowacki wiceminister sprawiedliwości, prezes słowackiego Trybunału Konstytucyjnego (2000–2006) oraz Rzecznik Generalny Trybunału Sprawiedliwości Wspólnot Europejskich (2006–2012).
Życiorys.
Ukończył gimnazjum w Koszycach (1969–1973), absolwent prawa na Wydziale Prawa Uniwersytetu P.J. Šafárika w Koszycach (1973–1978). Doktor nauk prawnych Uniwersytetu P.J. Šafárika od 1978, profesor prawa cywilnego od 1994 i prawa wspólnotowego od 2004. Dyrektor Instytutu Prawa Wspólnotowego na Wydziale Prawa Uniwersytetu P.J. Šafárika od 2004.
Sędzia w Sądzie Rejonowym w Koszycach od 1980. Zastępca prezesa (1982) i prezes (1990) tego sądu. Sędzia Sądu Miejskiego w Koszycach.
Adwokat od 1991. Radca prawny słowackiego Trybunału Konstytucyjnego w latach 1993–1998. Wiceminister sprawiedliwości od 1998 do 2000. Prezes Trybunału Konstytucyjnego w latach 2000–2006.
Członek Komisji Weneckiej (2004). Rzecznik Generalny Trybunału Sprawiedliwości od dnia 7 października 2006

</doc>
<doc id="963957" url="https://pl.wikipedia.org/wiki?curid=963957" title="Stadler FLIRT">
Stadler FLIRT

Stadler FLIRT – rodzina elektrycznych, spalinowych i elektryczno-spalinowych zespołów trakcyjnych, produkowanych od 2004 w zakładach szwajcarskiego przedsiębiorstwa Stadler Rail, a od 2007 również w polskim zakładzie tego przedsiębiorstwa w Siedlcach. W czerwcu 2015 liczba sprzedanych i zamówionych pojazdów z rodziny "FLIRT" wynosiła 1094.
Nazwa handlowa "FLIRT" to akronim mający rozwinięcia w językach niemieckim ("Flinker Leichter Innovativer Regional-Triebzug") i angielskim ("Fast Light Innovative Regional Train"), oznaczające "Szybki, Lekki, Innowacyjny Pociąg Regionalny".
"FLIRT-y" powstają w różnych wersjach o różnej liczbie członów i przeznaczeniu. W Polsce eksploatowane są składy czteroczłonowe oznaczone jako "ER75" w Kolejach Mazowieckich i "EN75" w Kolejach Śląskich oraz składy dwuwagonowe w Łódzkiej Kolei Aglomeracyjnej, pięcioczłonowe w Kolejach Mazowieckich i ośmioczłonowe w PKP Intercity.
Historia.
Koncepcja pojazdu "FLIRT" została opracowana w zakładach Stadler Rail w Bussnang. W 2002 dokonano jego prezentacji i we wrześniu tego samego roku pozyskano pierwsze zamówienie. Pierwotną wersją pojazdu był czterowagonowy skład elektryczny zasilany napięciem 15 kV AC, jednak w związku z kolejnymi zamówieniami pojazdów tego typu przez różnych przewoźników platforma została rozszerzona.
Konstrukcja.
Charakterystyka rodziny.
Rodzina pojazdów "FLIRT" obejmuje zespoły:
Pojazdy cechuje budowa modułowa o wyraźnym podziale funkcjonalnym na część napędową i pasażerską.
Nadwozie.
Pudło.
Struktura pojazdu została zaprojektowana zgodnie z normami UIC 566 i EN 12663. Podwozia, ściany boczne i dachy są łączone przez spawanie dużych profili aluminiowych (głównie wykonanych ze stopów z serii 6000). Części czołowe o aerodynamicznym wyglądzie są zbudowane z elementów wielowarstwowych z tworzywa sztucznego i przymocowane bezpośrednio do pudła. Zewnętrzna powłoka lakiernicza od górnej krawędzi osłony dachowej do dolnej krawędzi podłużnicy jest wykonana z dwuskładnikowej emalii olejnej o stopniu połysku 85%. Napisy zewnętrzne są wykonane z folii samoprzylepnej. Wagony w składach połączone są ze sobą sferycznymi przegubami, których ułożenie umożliwia ruchy radialne przy jeździe na zakręcie, wertykalne przy wjeździe na wzniesienia i zjeździe z nich oraz skręcanie na łukach. Z każdej strony pociągu, na jego środku, znajdują się dwie kamery, za pomocą których możliwa jest obserwacja tylnej części pociągu. Na końcach składu zamontowano zgarniacze.
Na dachu każdego wagonu zamontowany jest wentylator chłodzenia, służący do chłodzenia elementów wyposażenia napędowego – systemu dławików sieciowych, chłodnicy wodnej prostownika i silników trakcyjnych. Na każdym członie zainstalowano także po jednym klimatyzatorze przedziałów pasażerskich. Składa się on głównie z zespołu sprężarka-skraplacz i modułu uzdatniania powietrza, zintegrowanych w jednej wspólnej obudowie, wykonanej z blachy aluminiowej odpornej na wpływy czynników atmosferycznych. W strefie uzdatniacza powietrza obudowa ma izolację termiczną. Połączenie elektryczne jest realizowane przez złącza wtykowe, a wszelka aparatura łączeniowa, transformatory i regulatory cyfrowe są umieszczone na tablicy rozdzielczej w urządzeniu. Na wagonach skrajnych zamontowano dodatkowo klimatyzatory kabin maszynisty o identycznej budowie co klimatyzatory części pasażerskiej. Przy niskich temperaturach zewnętrznych powietrze zewnętrzne jest podgrzewane przez zintegrowany elektryczny drabinkowy element grzejny do temperatury nieco wyższej od temperatury pokojowej, a latem, przy wysokich temperaturach zewnętrznych, powietrze doprowadzane do kabiny maszynisty jest chłodzone odpowiednio do warunków. W celu zamaskowania zamocowanych na dachu komponentów na całej długości pojazdu rozmieszczono osłony dachowe.
Sprzęgi czołowe.
Pojazdy zaprojektowano z myślą o możliwości jazdy w trakcji ukrotnionej maksymalnie czterech jednostek. Pociągi są wyposażone w sprzęgi czołowe Schaku umożliwiające automatyczne łączenie pojazdów. Zapewniają one, prócz połączenia mechanicznego, także połączenie przewodu głównego oraz przewodów zasilających, jak również styków elektrycznych służących do sterowania pojazdem. Istnieje także możliwość ręcznego rozprzęgania sprzęgów za pomocą trzech uchwytów.
Okna.
Szyby boczne z przyciemnionego szkła są osadzone w ścianie bocznej bez ram przy użyciu gumowych profili. Znajdujące się parami w każdym wagonie okna uchylne otwierają się przy wentylacji awaryjnej.
Szyby przednie wykonano jako zespolone. Są one zgodne z UIC 651, dzięki czemu zapewniają bardzo dobrą widoczność i nie występują na nich żadne zakłócające odbicia ani zniekształcenia kolorów. Szyby te zaprojektowano na odporność przed przebiciem dla prędkości względnej 360 km/h (własnej 160 km/h + 200 km/h pociągu jadącego z przeciwnej strony). W kabinie maszynisty wszystkie okna mają osłonę przeciwsłoneczną, ponadto szyby boczne są otwierane, a elementy stałe szyb bocznych i szyba czołowa są ogrzewane.
Drzwi.
Z każdej strony każdego wagonu znajduje się jedna lub dwie pary (w zależności od wersji) dwuskrzydłowych drzwi odskokowo-przesuwnych o napędzie elektrycznym i świetle 1300 mm. Mają one niezależne od siebie urządzenia zabezpieczające przed zakleszczeniem i są sterowane ze stanowiska maszynisty. Maszynista może dać polecenie otwarcia wszystkich drzwi po jednej stronie pojazdu, a ich zamknięcie następuje po zgłoszeniu tej dyspozycji przez maszynistę lub automatycznie po upływie określonego czasu. Drzwi mogą być otwierane także przez pasażerów z zewnątrz i od wewnątrz po zatrzymaniu się pociągu i odblokowaniu przez maszynistę. Gdy w strefie zamykających się skrzydeł drzwi znajdują się pasażerowie drzwi cofają się i uruchamia się akustyczny sygnał ostrzegawczy. Przy wejściach dla osób niepełnosprawnych zamontowano rampę wjazdową oraz podnośnik dla wózków inwalidzkich. Maksymalne obciążenie podnośnika wynosi 350 kg i gdy masa ta zostanie przekroczona urządzenie wyłącza się automatycznie. Na wysokości około 550 mm ponad główką szyny zamontowano wysuwany stopień napędzany elektrycznie i obsługiwany przez maszynistę.
Wnętrze.
Przestrzeń pasażerska.
Wnętrze pojazdów "FLIRT" jest jednoprzestrzenne. Przedziały pasażerskie zaaranżowano zgodnie z jednolitą koncepcją wzornictwa.
Poszycie ścian bocznych wykonano z dużych powierzchni dekoracyjnych laminatów odpornych na akty wandalizmu.
Sufit wykonano z lakierowanych elementów blaszanych. Zamontowano w nim oświetlenie, głośniki oraz wywiewy powietrza instalacji wentylacyjnej. Podłogę wyłożono antypoślizgową wykładziną dekoracyjną odporną na zużycie. Jest ona sklejana bez spoin i uniesiona na krawędziach przy ścianach bocznych na kształt wanny aby zapobiec przedostawaniu się wody do podłogi. Krawędzie stopni i podesty wyróżniono innym kolorem.
W przedziałach z miejscami siedzącymi zastosowano siedzenia z jednostronnym podparciem. Podziałka siedzeń (odległość między oparciami dwóch foteli pasażerskich ustawionych naprzeciw siebie) dla 2. klasy wynosi 1800 mm, natomiast szerokość korytarza między szeregami siedzeń zależy od projektu (w wersji polskiej wynosi 700 mm). Na ścianach bocznych zamontowano stoliki o powierzchni około 100×280 mm. Pod każdymi stolikiem znajduje się pojemnik na odpadki o pojemności około 3 litrów.
Przedział dla wózków inwalidzkich utworzono z grupy trzech siedzeń z podnoszonymi siedziskami. W strefach wielofunkcyjnych zamontowano siedzenia uchylne.
Strefy wejściowe i wielofunkcyjne są oddzielone od przedziałów z miejscami siedzącymi ścianami wykonanymi ze szkła hartowanego. W strefie przegubu nie zamontowano żadnych drzwi międzywagonowych, co zapewnia dobrą widoczność i przepływ pasażerów przez cały pociąg. Pomieszczenia aparatowe na końcu pojazdów są oddzielone od przedziałów pasażerskich ściankami działowymi stanowiącymi przegrody przeciwpożarowe.
W strefie niskopodłogowej nad oknami bocznymi zamontowano przelotowe półki na bagaż, które ciągną się dalej z przesunięciem w strefie wysokiej podłogi.
Poręcze zamontowano na zakończeniach ścian działowych wejścia w przedziale pasażerskim oraz w poszyciach słupków portalu drzwi. Na zewnętrznej ścianie toalety przebiegają dodatkowe poręcze. Przy oparciach siedzeń od strony korytarza są zamocowane uchwyty.
Pojazdy wyposażono w zamkniętą instalację sanitarną. Toaleta jest zaprojektowana z myślą o dostępnie bez barier dla osób poruszających się na wózkach inwalidzkich o wymiarach 70×120 cm. Podłoga kabiny WC jest wykonana na kształt wanny w konstrukcji wielowarstwowej z tworzyw wzmocnionych włóknem szklanym. Boczne ściany są wykonane z konstrukcji zespolonej z płyt wierzchnich HPL oraz materiałów rdzeniowych Recore. Sufit wykonano z powlekanej sklejki. Drzwi są wyposażone w blokadę z dźwigienką oraz styk elektryczny, który w przedziale pasażerskim sygnalizuje czy toaleta jest wolna, czy zajęta. Rygiel można zablokować mechanicznie z zewnątrz przy pomocy klucza czworokątnego nasadowego. Dozownik mydła i kran są zintegrowane w umywalce. Woda z umywalki jest odprowadzana poprzez instalację recyrkulacji wody do zbiornika ścieków. Wentylacja kabiny jest zapewniona poprzez wentylator wyciągowy
zamontowany w suficie, a oświetlenie jest realizowane przez kilkuczłonowe lampy halogenowe, z których jedna funkcjonuje jako oświetlenie awaryjne.
Oświetlenie wewnętrzne jest zgodne z kartą UIC 555. Stanowi je nieoślepiający środkowy ciąg oświetleniowy, pełniący także funkcję kierunkową dla osób słabowidzących. Strefy wejściowe są wyposażone w dodatkowe oprawy oświetleniowe, dzięki czemu również osoby słabowidzące mogą je łatwo rozpoznać. W oświetleniu stref wejściowych
zintegrowano oświetlenie awaryjne, które oświetla tę strefę w razie awarii oświetlenia regularnego.
Kompaktowe urządzenie klimatyzacyjne, umożliwiające chłodzenie i ogrzewanie, znajduje się w każdym pudle wagonu, w dachu między strefami wejściowymi. Powietrze z zewnątrz dostaje się do urządzenia klimatyzacyjnego przez zewnętrzną kratkę powietrza, a wentylator wdmuchuje powietrze klimatyzowane w urządzeniu przez tłumik do systemu kanałów w przedziale pasażerskim.
Ogrzewanie stanowią elektryczne grzejniki konwekcyjne. Do klimatyzowania krytycznych termicznie
stref wejść i przejść międzywagonowych zainstalowano dodatkowe nagrzewnice. Na każdym końcu każdego wagonu zamontowano po jednej nagrzewnicy, a w każdym wejściu dwie nagrzewnice ustawione po przekątnej.
"FLIRT-y" są wyposażone w urządzenie do zliczania pasażerów, za pomocą którego możliwe jest rejestrowanie liczby wsiadających
i wysiadających pasażerów.
Kabiny maszynisty.
Kabiny maszynisty są dostępne z przedziału pasażerskiego. Pulpit sterowniczy jest umieszczony centralnie, a stanowisko maszynisty spełnia wymagania ergonomii i bezpieczeństwa pracy zgodnie z wytycznymi ORE B 153, UIC 651 i UIC 555. Zespoły trakcyjne zaprojektowano tak, by możliwa była jednoosobowa obsługa całego pociągu i aby maszynista mógł dokonywać samodzielnej odprawy pociągu – wskaźniki i elementy obsługowe potrzebne bezpośrednio do jazdy są rozmieszczone w zasięgu ręki maszynisty.
W każdej kabinie zamontowano napędzane elektrycznie i wyposażone w regulator prędkości wycieraczki ze spryskiwaczem. Sterowane z pulpitu lusterka zewnętrzne są wysuwane i ogrzewane.
Podstawowe ogrzewanie kabiny maszynisty jest zapewnione przez kilka grzejników konwekcyjnych, które są regulowane całkowicie niezależnie od przedziału pasażerskiego.
Podwozie.
W pojazdach "FLIRT" wózki skrajne są wózkami napędnymi, natomiast wszystkie pozostałe wózki są wózkami tocznymi wspólnymi dla sąsiadujących członów (tzw. wózki Jakobsa). Wyjątkiem od tej reguły jest elektryczna dwuwagonowa wersja pojazdu eksploatowana przez Abellio, w której jedynie pierwszy wózek jest napędny, a dwa pozostałe są toczne, a także wersje pięcioczłonowe przystosowanie do prędkości 200 km/h, wyprodukowane dla Norwegii i Szwecji, gdzie przy połączeniu drugiego i trzeciego wagonu zastosowano dwa niezależne wózki – toczny i napędowy. Odmienna jest wersja dla PKP Intercity, gdzie w środku pociągu zamiast wspólnego wózka zastosowano dwa wózki toczne o rozstawie odpowiadającym wózkom napędowym.
Rozstawy osi i średnice kół są różne w różnych wersjach jednostek.
Wózki.
Ramy wózków są spawane, a funkcjonalnie ważne partie połączeń są obrobione mechaniczne. Zastosowano ułożyskowanie osi na zespołach łożysk wałeczkowo-stożkowych i prowadzenie osi w ułożyskowanych w gumie wahaczach osi. Wahacze osi są na łożysku osiowym wykonane jako dzielone, co pozwala na szybki montaż i demontaż zestawów kołowych. Zestawy kołowe, wyposażone w koła bezobręczowe, są zgodne z przepisami obliczeniowymi i wykonawczymi UIC/ERRI/CEN. Czopy końcowe osi ukształtowano tak by możliwe było zamontowanie szczotki uziemiającej, nadajnika, licznika kilometrów lub normalnej pokrywy. Wszystkie wózki są wyposażone w hamulce tarczowe kół, a wózki napędne dodatkowo w hamulec silnikowy, rury piasecznicy, SHP i urządzenie do smarowania obrzeży kół.
Usprężynowanie.
Zawieszenie wózków składa się z usprężynowania I i II stopnia. Takie rozwiązanie umożliwia spokojny bieg pojazdu.
Usprężynowanie I stopnia (pierwotne) stanowi podparcie ramy wózka na osiach. Rama jest podparta na osiach za pomocą prowadnic osi wyposażonych w sprężyny stalowe i oddzielone od siebie za pomocą tłumiących dźwięk elementów gumowych.
Usprężynowane II stopnia (wtórne) stanowi podparcie nadwozia wagonu na ramie wózka. Pudło przy wózku silnikowym podparte jest na ramie poprzez trawersę sprężynową z zintegrowanym czopem wózka i sprężynami powietrznymi, natomiast przy wózku tocznym na czterech pomocniczych zbiornikach powietrza nad sprężynami powietrznymi.
Zasilanie i napęd.
W ramach rodziny pojazdów "FLIRT" produkuje się zespoły o napędzie elektrycznym, spalinowym i elektryczno-spalinowym.
Pojazdy elektryczne.
Każdy pojazd o napędzie elektrycznym ma dwa w większości niezależne od siebie elektryczne układy napędowe (w każdym ze skrajnych wagonów silnikowych), których wyposażenie jest niemalże identyczne. Doprowadzenie energii do pojazdu następuje z przewodu jezdnego poprzez ślizgacze pantografów na przewód dachowy, który przenosi tę energię do obu układów trakcyjnych. W każdym z tych układów przewód dachowy doprowadza prąd do silników trakcyjnych.
Silniki trakcyjne typu TMF-59-39-4 produkcji Traktionssysteme Austria to czterobiegunowe asynchroniczne silniki trójfazowe dla zastosowań przy falownikach impulsowych. Moc ciągła jednego takiego silnika wynosi 500 kW, natomiast moc godzinna 650 kW. W silnikach tych zastosowano izolację odpowiadającą klasie 200 oraz chłodzenie obce i przelotowe. Temperatura silników mierzona jest przez dwie sondy, które w razie potrzeby sterują wentylacją. Moment obrotowy napędu jest przenoszony z silnika trakcyjnego na oś zestawu kołowego poprzez dwustopniową przekładnię zestawu kołowego oraz poprzez wał drążony Cardana umieszczony koncentrycznie w stosunku do osi zestawu kołowego i wyposażony w sprzęg z pakietami elementów klinowych. Nadajniki osiowe umieszczone na łożysku zestawu kołowego przekazują liczbę obrotów do sterowania prostownikiem i regulacji przyczepności.
W każdym wagonie końcowym znajdują się dwie maszynownie oddzielone od siebie symetrycznie usytuowanym przejściem. W maszynowniach tych znajduje się wyposażenie napędowe i pomocnicze danego wagonu napędnego. W maszynowni po lewej stronie w kierunku jazdy znajduje się prostownik napędowy 1 bez ładowarki akumulatorów, tablica pneumatyczna PTM, komora rozdzielni z wysokonapięciowymi sterownikami, miernikami i bezpiecznikami oraz kanał powietrza dla chłodzenia silnika trakcyjnego 1. W maszynowni po prawej stronie w kierunku jazdy znajduje się prostownik napędowy 2 z ładowarką akumulatorów, akumulatory, stojak na przyrządy sterownicze wyposażenia pomocniczego oraz kanał powietrza dla chłodzenia silnika trakcyjnego 2. W tylnej części każdego przedziału maszynisty znajduje się rusztowanie elektroniki wyposażone w dwie tablice.
Na dachu wagonów końcowych usytuowano wyłącznik szybki, dławik sieciowy, oporniki hamowania, wentylator chłodzący, chłodnicę wodną prostownika oraz sprężarkę powietrza. Na dachu wagonów środkowych usytuowano pantografy połówkowe z ochronnikami przepięciowymi pełniącymi rolę odgromników.
Pojazdy spalinowe.
Pojazdy spalinowe, prócz członów pasażerskich, mają także osobne człony napędowe, w których pośrodku znajduje się przejście łączące wagony pasażerskie, a w pozostałej części silniki spalinowe i generatory. Takie rozwiązanie konstrukcyjne pozwoliło zredukować wpływ hałasu i wibracji na pasażerów.
Eksploatacja.
Algieria.
W 2006 algierskie koleje państwowe SNTF zamówiły 64 sztuki czterowagonowych elektrycznych zespołów trakcyjnych z rodziny "FLIRT". W związku z udzieloną na te pojazdy przez przedsiębiorstwo Stadler gwarancją do 2018 producent uruchomił specjalny zakład w Algierii w halach udostępnionych przez przewoźnika. Dostawy pojazdów rozpoczęto w 2008. 3 maja 2009 rozpoczęto planową eksploatację 22 dostarczonych wówczas jednostek na otwartej dzień wcześniej pierwszej części sieci SKM w Algierze na trasach Algier – Al-Affroun i Algier – Thenia. Pozostałe pojazdy dostarczono do 2010 i skierowano na tę samą trasę.
10 listopada 2015 SNTF oraz Stadler Rail podpisały list intencyjny w sprawie założenia spółki joint venture. Spółka ta początkowo miałaby odpowiadać za utrzymanie floty flirtów przewoźnika, a w przyszłości również za produkcję taboru dla państwa afrykańskich
Białoruś.
W marcu 2010 Koleje Białoruskie ogłosiły przedsiębiorstwo Stadler zwycięzcą przetargu na dostawę 10 czteroczłonowych EZT mających na celu zastąpienie starego taboru. Producent zaoferował Białorusi pojazdy z rodziny "FLIRT", z których 6 miało zostać skierowanych do obsługi linii aglomeracyjnych w pobliżu Mińska, natomiast pozostałe 4 do eksploatacji połączeń międzyregionalnych w całym kraju. Pojazdy te bazowały na fińskiej wersji dla Junakalusto Oy, przystosowanej do ciężkich warunków klimatycznych, dlatego też ich produkcję, podobnie jak wersji fińskiej, ulokowano w szwajcarskim Bussnang. Dostosowano ich wózki do rozstawu szyn 1520 mm, pudła do białoruskiej skrajni, a pojazdy aglomeracyjne wyposażono ponadto w dodatkowe, wysuwane stopnie wejściowe do obsługi peronów o wysokości 200 mm ponad główką szyny.
6 stycznia 2011 oficjalnie przekazano pierwszy skład wykonany w zakładach w Bussnang. 12 lutego 2011 wagony stanowiące pierwszą jednostkę pokonały na ciężarówkach drogę ze Szwajcarii do lokomotywowni w Baranowiczach. 25 lutego 2011 drugi pociąg przekroczył granice Białorusi i dotarł na miejsce niedługo potem. Po niewielkich pracach wykończeniowych 2 marca 2011 został skierowany do Mińska, gdzie rozpoczęto jego testowanie. W połowie marca 2011 dostarczono trzeci skład, który posłużył do szkolenia załogi. W tym czasie pojazdy EPG-001 i EPG-002 poddawano testom. W kwietniu 2011 wszystkie trzy składy skierowano do lokomotywowni w Mińsku, gdzie stworzono specjalne zaplecze utrzymania zespołów "FLIRT". Latem 2011 zakończono procedurę szkolenia pracowników i testy nowych składów, podczas których pojazd przedsiębiorstwa Stadler ustanowił nowy rekord prędkości na białoruskich torach wynoszący 176 km/h. 1 lipca 2011 składy EPG-001, 002 i 003 rozpoczęły testową eksploatację na trasie Mińsk – Zasław, a we wrześniu 2011 skierowano je do planowej eksploatacji na liniach z Mińska do miejscowości Mołodeczno, Baranowicze i Orsza. Pozostałe jednostki trafiły w ręce białoruskich kolejarzy do połowy 2012.
Pod koniec 2012 BŻD zamówiły kolejnych 6 pojazdów z rodziny "FLIRT". Pięcioczłonowe elektryczne zespoły trakcyjne zostaną wyprodukowane w zakładzie producenta w Siedlcach i przeznaczone do obsługi połączeń regionalnych. Kontrakt miał zostać zrealizowany w latach 2013–2014. Ostatecznie dostarczono 4 pojazdy 5-członowe, a pod koniec stycznia 2014 przewoźnik zamówił jeszcze 5 składów 4-członowych. W planach był wówczas zakup 2 składów 7-wagonowych.
19 grudnia 2015 w mińskiej fabryce Stadlera ukończono pierwszą z 7-wagonowych jednostek dalekobieżnych z rodziny "FLIRT G".
17 stycznia 2019 Koleje Białoruskie zamówiły kolejnych 10 jednostek 5-członowych do obsługi trasy Mińsk – Homel.
Czechy.
We wrześniu 2010 czeski prywatny przewoźnik Leo Express zamówił 5 sztuk pięcioczłonowych "FLIRT-ów". Realizacja zamówienia rozpoczęła się we wrześniu 2011 w zakładzie przedsiębiorstwa Stadler Rail w Siedlcach.
2 lutego 2012 zakończono produkcję pierwszego składu. 27 kwietnia 2012 jednostka ta była testowana na linii E 20 na odcinku Siedlce – Łuków. 18 maja 2012 gotowa była druga jednostka, natomiast 24 maja 2012 pierwsza "czarna puma" została zaprezentowana na torze testowym w czeskim Velimiu, gdzie rozpoczęła testy.
13 czerwca 2012 ukończono budowę trzeciego składu dla Czech. 18 września 2012 Leo Express i Stadler zaprezentowali go wspólnie na targach InnoTrans w Berlinie.
6 października 2012 przewoźnik przyjął na swój stan czwartą sztukę, którą na przełomie października i listopada 2012 zaprezentowano publiczności w Ostrawie, Pardubicach i Pradze. Na początku listopada 2012 wszystkie pojazdy "FLIRT" Leo Expressu były gotowe do rozpoczęcia jazd próbnych z pasażerami na pokładzie. Testy prowadzono od 13 do 16 listopada 2012 na trasie Praga – Ostrawa i zakończyły one proces homologacji pojazdów.
9 grudnia przewoźnik rozpoczął planową eksploatację pojazdów "FLIRT" na trasie Praga – Pardubice – Ołomuniec – Ostrawa – Bogumin.
8 maja 2017 jeden z Flirtów przyjechał do Polski na testy dynamiczne. 17 lipca 2018 czeskie Flirty otrzymały dopuszczenie do eksploatacji w Polsce, a 20 lipca 2018 LE rozpoczął kursowanie na trasie Praga – Ostrawa – Katowice – Kraków.
Estonia.
W kwietniu 2010 koncern Stadler pozyskał zamówienie na wyprodukowanie 20 spalinowych i 18 elektrycznych zespołów trakcyjnych dla estońskiego Elektriraudtee. Umowę pomiędzy producentem a przewoźnikiem podpisano 3 sierpnia 2010.
Pod koniec stycznia 2012 w węgierskim zakładzie producenta powstało pudło pierwszego wagonu dla pierwszej jednostki elektrycznej oraz nowe zestawy kołowe, a w marcu 2012 gotowe było pudło pierwszego bloku silnika dla wersji spalinowej i wykonano testy pierwszego silnika spalinowego. Na przełomie marca i kwietnia 2012 w Czechach miały miejsce testy laboratoryjne, podczas których przeprowadzono próby obciążeniowe mające na celu udzielenie kupującemu gwarancji, że pojazdy spełniają wymogi Unii Europejskiej. 2 maja 2012 prace nad składami czterowagonowymi rozpoczęto w polskim zakładzie producenta. W czerwcu 2012 skompletowane zostało podwozie dla pierwszego pociągu elektrycznego, a na początku lipca 2012 w siedleckim zakładzie rozpoczęto montaż wyposażenia wnętrza pierwszego pojazdu elektrycznego i spalinowego, który zakończono pod koniec sierpnia 2012.
We wrześniu 2012 pierwsze dwa pojazdy zostały na specjalnych ciężarówkach w modułach przewiezione do Małaszewicz, gdzie pudła zostały zestawione na wózki i dołączono do nich człony napędne. Na zelektryfikowanym na odcinku około 100 metrów torze o szerokości 1520 mm wykonano próby odbiorcze pierwszych dwóch pojazdów, które następnie przetransportowano do Estonii. Jednostka elektryczna pojechała przez terytorium Białorusi do Dyneburga, skąd przez Rygę i Valgę dotarła do Tallinna 17 listopada 2012. Jednostka spalinowa natomiast 7 grudnia 2012 dotarła do Brześcia, skąd ruszyła w dalszą podróż do Estonii. Na miejsce dotarła 10 grudnia 2012.
Pociągi elektryczne trój- i czterowagonowe oznaczono odpowiednio seriami 1300 i 1400, natomiast składy spalinowe dwu-, trój- i czterowagonowe to odpowiednio serie 2200, 2300 i 2400.
Oficjalne przekazanie przewoźnikowi pierwszych dwóch pojazdów (jednego elektrycznego o numerze 1401 i jednego spalinowego o numerze 2404) miało miejsce 13 grudnia 2012 w Tallinnie.
Na przełomie grudnia 2012 i stycznia 2013 testowano dwie czterowagonowe jednostki elektryczne i jeden czterowagonowy pojazd spalinowy. 8 stycznia 2013 o 10:12 rozpoczęto jazdy testowe w ruchu pasażerskim na trasie Pääsküla – Tallin – Aegviidu – Kadrina. W styczniu i lutym 2013 odbywały się testy trzech jednostek elektrycznych i jednej spalinowej. Najważniejszy test przeprowadzono na początku lutego 2013, podczas którego sprawdzono kompatybilność elektromagnetyczną składów 1402 i 1403. W marcu 2013 jednostka 1401 została poddana próbie obciążeniowej, a próbę układu hamulców przeszły pomyślnie składy 1401 i 2404. W kwietniu 2013 wykonano 36 próbnych przejazdów, z których 19 odbyło się z prędkością 160 lub 176 km/h, natomiast w maju 2013 podczas 10 z 35 przeprowadzonych przejazdów testowych osiągnięto prędkości powyżej 120 km/h. Pod koniec maja 2013 pojazdy zostały dopuszczone do obsługi kolejowych połączeń krajowych.
W dniach 11–14 września 2013 podczas IV Międzynarodowej Kolejowej Wystawy Techniki i Technologii EXPO 1520 w podmoskiewskiej Szczerbince na terenie Eksperymentalnej Trasy Kolejowej Stadler zaprezentował spalinową trójwagonową wersję zespołu "FLIRT" wyprodukowaną dla Estonii. Przewóz pociągu z fabryki w Siedlcach na wystawę w Rosji zorganizowało Przedsiębiorstwo Spedycyjne Trade Trans należące do grupy PKP Cargo Logistics. Przedsiębiorstwa to jest również odpowiedzialne za transport nowych składów do Tallinna. Części pociągów są przewożone na specjalistycznych naczepach samochodowych do Małaszewicz, gdzie następnie są składane w całe zestawy i dalej podróżują na własnych kołach do stolicy Estonii ciągnięte przez lokomotywy kolei wschodnich.
Dostawy zakończono pod koniec czerwca 2014.
Finlandia.
Jesienią 2005 przewoźnik Junakalusto Oy, będący własnością fińskiego przewoźnika krajowego VR, ogłosił przetarg na dostawę taboru kolejowego do obsługi połączeń w okolicy miast Helsinki, Espoo, Vantaa i Kauniainen. Do 11 stycznia 2006 napłynęło siedem ofert od pięciu europejskich producentów taboru. Zwycięzcą przetargu ogłoszono przedsiębiorstwo Stadler, z którym 31 października 2006 podpisano umowę na dostarczenie 32 czterowagonowych pojazdów z rodziny "FLIRT". Składy produkowane w zakładzie w Bussnang dostosowano do surowych warunków klimatycznych, fińskiej skrajni i szerokiego rozstawu szyn. Oznaczono je serią Sm5 i docelowo mają zastąpić przestarzałą serię Sm1.
7 października 2008 dostarczono pierwszy pociąg, który 17 listopada 2008 zaprezentowano w Helsinkach. W styczniu 2009 przewoźnikowi została przekazana druga jednostka. 18 listopada 2009 po niespełna rocznych testach planową eksploatację rozpoczął pierwszy skład. Obsługiwał on w dni powszednie linie łączące Helsinki z Leppävaara i Vantaankoski. 13 grudnia 2009 dołączyła do niego druga jednostka i dwoma pociągami rozpoczęto kursy również w weekendy i na innych trasach.
12 grudnia 2011 przewoźnik skorzystał z przewidzianej w umowie możliwości zakupu kolejnych pojazdów i zamówił dodatkowych 9 "FLIRT-ów", natomiast we wrześniu 2014 operator zamówił kolejne 34 składy.
Holandia.
Na początku grudnia 2014 roku Koleje Holenderskie poinformowały, że zamierzają zakupić w trybie bezprzetargowym około 60 EZT. Powodem decyzji o trybie bezprzetargowym była chęć maksymalnego przyśpieszenia dostaw. Decyzję o trybie bezprzetargowym zamierzał zaskarżyć Alstom i Bombardier, jednak ostatecznie do tego nie doszło. 28 kwietnia 2015 przewoźnik podpisał umowę na dostawę 33 składów 3-członowych i 25 składów 4-członowych. Pojazdy mają zostać wyprodukowane w zakładzie w Siedlcach, z wykorzystaniem pudeł które produkowane są w węgierskim zakładzie Stadlera. Dostawy mają potrwać do końca 2016 roku.
W drugiej połowie 2015 roku w Siedlcach rozpoczęto produkcję pierwszych egzemplarzy, a na początku lutego gotowy był jeden flirt 3-członowy i jeden 4-członowy. W połowie marca gotowy był kolejny pojazd 4-członowy oraz wszystkie 3 gotowe pojazdy były już po procesie uruchomienia statycznego. We wrześniu 2016 na targach InnoTrans w Berlinie zaprezentowano jednostkę 4-członową. W kwietniu dostarczonych było 55 z 58 zamówionych składów.
W I kwartale 2016 roku Stadler otrzymał kontrakt na dostawę 16 jednostek FLIRT³ dla operatorów Syntus BV i Keolis. Jednostki zostały zamówione do obsługi tras Zwolle – Kampen i Zwolle – Enschede. Rozpoczęcie dostaw zaplanowano na czerwiec 2017. 18 lipca 2017 podpisano umowę na utrzymanie wszystkich pojazdów przez 15 lat począwszy od grudnia 2017.
Niemcy.
W pierwszej połowie 2015 roku w Niemczech przez 16 przewoźników eksploatowanych jest łącznie 256 pociągów z platform "FLIRT" i "FLIRT³", a kolejnych 13 zostało zamówionych i ma zostać dostarczonych do 2016.
9 lutego 2016 miejscowości Bad Aibling doszło do zderzenia 2 jednostek FLIRT³ należących do , w wyniku czego zginęło 11 osób (w tym 2 maszynistów) oraz ponad 80 osób zostało rannych.
W maju 2016 spółka Go-Ahead Deutschland zamówiła 45 jednostek FLIRT³ do obsługi stuttgarckiej sieci kolejowej, a we wrześniu 2017 11 jednostek do obsługi linii Murrbahn
Niemcy / Holandia.
13 czerwca 2013 w Berlinie producent Stadler Rail podpisał z przewoźnikiem Abellio Rail umowę na dostawę 20 elektrycznych zespołów trakcyjnych "FLIRT³" przeznaczonych do obsługi linii kolejowych nad Dolnym Renem. Wszystkie pojazdy będą pięciowagonowe, przy czym 13 z nich dostosowanych będzie do jednego systemu elektrycznej sieci trakcyjnej, natomiast pozostałych 7 będzie wielosystemowych.
W czerwcu 2016 przekazana została pierwsze jednostka. Eksploatacja pojazdów ma się rozpocząć wraz z prowadzeniem nowego rozkładu jazdy w grudniu 2016. Składy będą obsługiwać połączenia krajowe w Niemczech na trasach Düsseldorf – Emmerich i Wesel – Mönchengladbach oraz połączenie transgraniczne Emmerich – Arnhem łączące Niemcy z Holandią.
Norwegia.
19 sierpnia 2008 norweskie koleje państwowe Norges Statsbaner złożyły zamówienie na 50 pięciowagonowych elektrycznych zespołów trakcyjnych "FLIRT" z możliwością późniejszego dokupienia dodatkowych 100 składów. 26 pojazdów jest w wersji aglomeracyjnej przeznaczonej dla kolei aglomeracyjnej w Oslo, a 24 to składy regionalne do obsługi połączeń średniej długości w południowej części kraju.
23 września 2010 na targach InnoTrans w Berlinie przedsiębiorstwo Stadler Rail po raz pierwszy zaprezentowało pojazd z rodziny "FLIRT". Była to norweska wersja regionalna.
W lutym 2013 przewoźnik skorzystał z możliwości zakupu dodatkowych składów jaką dawała mu umowa z 2008 i zamówił w trybie bezprzetargowym kolejnych 16 pociągów "FLIRT". Są one tożsame z pojazdami z pierwszego zamówienia i zostały dostarczone na przełomie 2014 i 2015.
W marcu 2017 rozpoczęto dostawy kolejne partii pojazdów 5-członowych, których zamówiono 26. W czerwcu przewoźnik eksploatował 71 pojazdów z łącznie zamówionych 107.
Polska.
W listopadzie 2004 ogłoszono, że województwo mazowieckie wspólnie z województwem śląskim organizuje przetarg na dostawę 14 elektrycznych zespołów trakcyjnych do obsługi ruchu regionalnego. W grudniu 2004 producenci taboru Pojazdy Szynowe Pesa Bydgoszcz i Siemens Mobility złożyli protest przeciwko warunkom przetargu, które ich zdaniem faworyzowały przedsiębiorstwo Stadler Rail. Urząd Zamówień Publicznych zgodził się z zastrzeżeniami oraz nakazał zmianę warunków zamówienia. W maju 2005 po zmianie zapisu dotyczącego lokalizacji produkcji na Mazowszu bądź Śląsku protest ponownie złożyła Pesa w związku z wymogiem aby przystępujący do przetargu mieli duże doświadczenie w produkcji EZT. UZP uznało zarzuty bydgoskiego producenta za podstawne, jednak odrzucił je sąd, który wymóg doświadczenia uznał za jak najbardziej dopuszczalny. W listopadzie 2005 zarząd województwa mazowieckiego unieważnił postępowanie, gdyż ani Bombardier Transportation, ani Stadler nie spełnili warunków przetargu. Władze województwa zwróciły się do UZP z wnioskiem o zgodę na zakup w trybie negocjacji władz województwa z dwoma powyższymi oferentami, na co UZP zezwolił. 3 kwietnia 2006 otwarto oferty i sprecyzowano warunki ich oceny. 14 kwietnia 2006 komisja przetargowa ogłosiła, że przetarg wygrało przedsiębiorstwo Bombardier proponująca zespoły "Talent". Po werdykcie Stadler złożył do komisji przetargowej protest, który odrzucono, w związku z czym 28 kwietnia 2006 złożone zostało przez to przedsiębiorstwo odwołanie do UZP. 17 maja 2006 arbitrzy uwzględnili odwołanie Stadlera i nakazali zbadać oferty ponownie. 25 maja 2006 zarząd województwa mazowieckiego ze względu na uchybienia formalne unieważnił wybór z 14 kwietnia 2006 i wykluczył Bombardiera z postępowania przetargowego, co oznaczało automatyczną wygraną przedsiębiorstwa Stadler i wybór oferowanych przez nie pociągów "FLIRT". 6 czerwca 2006 oficjalnie zatwierdzono wniosek komisji przetargowej o wyborze oferty Stadlera, w związku z czym protest do UZP złożył Bombardier. 20 i 23 czerwca 2006 miały miejsce posiedzenia zespołu arbitrów UZP, którzy rozpatrzyli odwołanie Bombardiera negatywnie.
Ostatecznie umowę z samorządem województwa mazowieckiego podpisano 28 czerwca 2006, a z samorządem województwa śląskiego 27 lipca 2006. Opiewały one odpowiednio na 10 i 4 sztuki czteroczłonowych jednostek.
5 września 2007 nastąpiło otwarcie montowni w Siedlcach wybudowanej specjalnie na potrzeby tego zamówienia.
Koleje Mazowieckie.
W 2008 Instytut Pojazdów Szynowych „Tabor” w obecności specjalistów przedsiębiorstwa Stadler Rail przeprowadził kilkumiesięczne testy pierwszych dwóch pojazdów, w czasie których wykonano liczne próby eksploatacyjne. 28 maja 2008 producent otrzymał od Urzędu Transportu Kolejowego świadectwo dopuszczenia pojazdów szynowych "FLIRT" do eksploatacji na terenie Polski.
31 maja 2008 na dworcu Warszawa Wschodnia odbyło się oficjalne przekazanie Kolejom Mazowieckim pierwszych dwóch z dziesięciu zamówionych pociągów. W pierwszych dniach czerwca 2008 składy te skierowano na tournée po większości głównych linii Mazowsza oraz zaprezentowano w Radomiu, Płocku i Siedlcach. Pozostałe pojazdy dostarczono do końca 2008, a następnie wszystkie jednostki skierowano do obsługi linii KM2 na trasie Warszawa Zachodnia – Łuków.
Wersja dla Kolei Mazowieckich FLIRT otrzymała oznaczenie "ER75", które jest błędne, gdyż według oznaczeń PKP drugą literą przy oznaczaniu elektrycznych zespołów trakcyjnych może być wyłącznie litera "N", "W" lub "D". Litera "R" oznacza "roboczy" i występuje wyłącznie przy spalinowych wagonach i zespołach trakcyjnych.
17 stycznia 2018 Koleje Mazowieckie podpisały ze Stadlerem umowę ramową na dostawę 71 EZT FLIRT i symulatora. 7 maja podpisana pierwszą umowę wykonawczą na pierwsze 6 jednostek, a pod koniec września Stadler rozpoczął realizację zamówienia. 29 listopada Stadler podpisał z konsorcjum firm TK Telekom i Sim Factor zaprojektowanie, wykonanie i instalację symulatora dla Kolei Mazowieckich. 28 marca 2019 przewoźnik podpisał drugą umowę wykonawczą dotyczącą kolejnych 12 jednostek.
Śląski Zakład Przewozów Regionalnych / Koleje Śląskie.
Pierwsze dwa "FLIRT-y" uroczyście przekazano na dworcu w Katowicach 1 października 2008. Początkowo kursowały ona na różnych trasach w województwie śląskim celem prezentacji jak najszerszemu gronu pasażerów. Od 14 grudnia wszystkie 4 składy kursowały w ramach świeżo uruchomionej Szybkiej Kolei Regionalnej między Tychami, a Katowice obsługiwanej przez Przewozy Regionalne. Od 13 grudnia 2009 także częściowo obsługiwały trasę Częstochowa – Katowice. 12 grudnia 2010 SKR została przedłużona do Sosnowca. Na początku 2011 roku zarząd województwa podjął decyzję o skierowaniu wszystkich FLIRT-ów na trasę Gliwice – Częstochowa.
Na trasie SKR w okolicach ul. Niezapominajek w Katowicach 18 sierpnia 2010 EN75-003 częściowo wypadł z torów i przechylił się na nasypie, w wyniku czego pięć osób zostało rannych i skład został poważnie uszkodzony. 20 sierpnia 2012 naprawiony skład powrócił do Katowic.
1 października 2011 przekazano 3 pojazdy "FLIRT" Kolejom Śląskim, które skierowały je do obsługi linii S1 na trasie Częstochowa – Gliwice. Po zakończeniu naprawy czwarty skład EN75-003 również dołączył do taboru Kolei Śląskich.
W lipcu 2016 podczas Światowych Dni Młodzieży EN75 w trakcji potrójnej zostały wykorzystane do transportu pielgrzymów na trasie Katowice – Podłęże.
Łódzka Kolej Aglomeracyjna.
13 grudnia 2012 przedsiębiorstwo Stadler Polska podpisało z ŁKA umowę na dostawę 20 EZT z rodziny "FLIRT³".
We wrześniu 2013 w siedleckiej fabryce Stadlera były gotowe pierwsze pudła wagonów, które pomalowano w barwy przewoźnika. Rozpoczęto także montaż końcowy pierwszego pociągu obejmujący instalację dachu, wyposażenia zewnętrznego i podzespołów elektrycznych. Pod koniec stycznia 2014 zakończył się montaż pierwszego składu, a w połowie lutego został on przetransportowany na tor doświadczalny koło Żmigrodu celem wykonania testów.
29 kwietnia 2014 w Łodzi znajdowało się pierwszych 6 składów. Następnego dnia pociągi zaprezentowano na dworcu Łódź Kaliska.
15 czerwca ŁKA rozpoczęła działalność przewozową, trasą na której przewoźnik zainaugurował działalność była linia Łódź – Sieradz.
Pod koniec października dostarczono kolejne 10 jednostek, a 4 ostatnie składy zostały odebrane 28 lutego 2015.
20 listopada 2015 pojazdy otrzymały od UTK zezwolenie na dopuszczenie do eksploatacji pojazdu kolejowego zgodnego z Technicznymi Specyfikacjami Interoperacyjności. Flirt dla ŁKA jest pierwszym polskim pojazdem, który takie dopuszczenie otrzymał.
5 marca 2016 jeden z Flirtów uczestniczył w promocyjnym przejeździe na trasie Łódź Widzew – Warszawa Centralna, a 13 marca przewoźnik rozpoczął na tej trasie regularne kursy w weekendy.
W lipcu 2016 podczas Światowych Dni Młodzieży część jednostek skierowano do obsługi dodatkowych połączeń pomiędzy województwem łódzkim a Częstochową i Krakowem.
PKP Intercity.
18 listopada 2013 przewoźnik podpisał umowę z konsorcjum przedsiębiorstw Stadler i Newag na dostawę 20 sztuk 8-członowych EZT z rodziny "FLIRT³". Pierwotnie planowano, że montaż pociągów zostanie podzielona pomiędzy oba zakłady (w Nowym Sączu miały powstać środkowe człony wszystkich jednostek poza pierwszą), jednakże ostatecznie ustalono, że cały montaż, ze względu na napięty harmonogram dostaw, odbędzie się w Siedlcach. Pudła pociągów powstały natomiast w węgierskim zakładzie Stadlera w Szolnok.
Pod koniec października 2014 w siedleckim zakładzie Stadlera rozpoczęto montaż wagonów sterowniczych pierwszego pojazdu, a w połowie marca 2015 był on już cały gotowy. Po przeprowadzeniu testów statycznych odbył on serię przejazdów testowych pomiędzy stacjami Siedlce a Łuków, a następie od 9 kwietnia do 17 maja trwały jego testy na torze doświadczalnym w Węglewie koło Żmigrodu. W późniejszym czasie testy odbywały się również na Centralnej Magistrali Kolejowej oraz w Austrii. W połowie lipca 2015 gotowych było 11 z 20 zamówionych pojazdów, w sierpniu gotowych było 15 składów, we wrześniu 18, a na koniec października wszystkie 20. 30 października Urząd Transportu Kolejowego wydał pojazdom zezwolenie na dopuszczenie do eksploatacji. Na początku grudnia jednostki otrzymały certyfikat zgodności z TSI.
8 sierpnia 2015 odbyła się oficjalna prezentacja jednej z jednostek na stacji Katowice, w drugiej połowie września na targach Trako, 10 października na stacji Olsztyn Główny i 11 października na stacji Kielce.
Na koniec października 2015 po technicznych odbiorach końcowych było 10 pojazdów. 5 listopada pierwsza jednostka została ostatecznie przekazana przewoźnikowi, 12 listopada odebrano kolejne 11 jednostek, a dzień później jeszcze 2. Kolejne 2 jednostki przekazano 20 listopada, a następne 2 składy 27 listopada. 10 grudnia odebrano ostatni z 20 zamówionych pojazdów.
13 grudnia 2015, wraz ze zmianą rozkładu jazdy, na trasy wyjechało 16 składów "FLIRT³". Pozostałe 4 jednostki weszły do eksploatacji przed końcem stycznia 2016. Pociągi skierowano do obsługi połączeń z Warszawy do Bydgoszczy przez Toruń, z Krakowa do Olsztyna przez Warszawę i Kielce, z Gdyni do Katowic przez Łódź oraz z Krakowa do Szczecina przez Łódź.
23 grudnia 2015 pojazdy "FLIRT³" PKP Intercity uzyskały zezwolenie na dopuszczenie do eksploatacji pojazdu kolejowego zgodnego z TSI.
Na początku stycznia 2016 podczas silnych mrozów w kilku jednostkach wystąpiły problemy z rejestracją parametrów pracy pantografów, co powodowało trudności z ich podniesieniem.
W ciągu pierwszego roku eksploatacji pociągi zrealizowały 13 tys. przejazdów, przewożąc 3,2 mln pasażerów i pokonując 6,5 mln kilometrów. 11 grudnia 2016 wraz z otwarcie nowego dworca Łódź Fabryczna część Flirtów została skierowana do jego obsługi. W ramach nowego RJ jedno z połączeń Warszawy z Krakowem zostało skierowane trasą przez Tomaszów Mazowiecki. 10 grudnia 2017 Flirty rozpoczęły kursowanie do Zakopanego oraz na pociągach nocnych.
W drugiej połowie 2018 roku w rejonie stacji Łódź Kaliska rozpoczęła się budowa zaplecza technicznego dla pociągów.
Do grudnia 2018 składy przejechały 20 mln kilometrów i przewiozły 11,2 mln pasażerów.
21 sierpnia 2019 przewoźnik podpisał ze Stadlerem umowę na dostawę kolejnych 12 sztuk 8-członowych Flirtów.
Serbia.
4 marca 2013 Koleje Serbskie zamówiły 21 pojazdów elektrycznych "FLIRT³". Czterowagonowe składy zasilane napięciem 25 kV AC zostaną skierowane do obsługi połączeń podmiejskich w okolicach Belgradu. Pojazdy mają być dostarczane w dwutygodniowych odstępach od jesieni 2014 do późnego lata 2015.
Słowenia.
W pierwszej połowie 2018 roku państwowy przewoźnik Slovenske železnice podpisały umowę na dostawę 16 Flirtów (11 elektrycznych i 5 spalinowych) i 10 "KISS"ów.
Stany Zjednoczone.
9 czerwca 2015 Fort Worth Transportation Authority zamówił 8 pojazdów elektryczno-spalinowych "FLIRT³" do obsługi linii z Fort Worth do portu lotniczego Dallas-Fort Worth. Pojazdy mają zostać dostarczone pomiędzy czerwcem 2017 a marcem 2018 i wejść do służby we wrześniu 2018. Produkcja składów ma częściowo odbywać się w Stanach.
W październiku 2017 podczas targów APTA Expo 2017 zaprezentowana została pierwsza gotowa jednostka. W maju 2018 gotowa była baza utrzymaniowa w Fort Worth. W październiku przekazano pierwszą jednostkę i rozpoczęły się testy. 10 stycznia 2019 uruchomiono linię na lotnisko.
Szwajcaria.
12 grudnia 2004, wraz ze zmianą rozkładu jazdy, do eksploatacji weszło 6 z 12 zamówionych przez SBB czteroczłonowych "FLIRT"-ów. Obsługiwały one Stadtbahn Zug.
W latach 2005–2006 ten sam przewoźnik rozpoczął eksploatację kolejnych 20 pojazdów na linii Regio S-Bahn Basel.
27 czerwca 2016 szwajcarskie koleje SOB podpisały ze Stadlerem umowę na dostawę 11 Flirtów do obsługi trasy Lucerna – St. Gallen, a pod koniec 2017 roku na kolejnych 11 jednostek do obsługi trasy Bazylea/Zurych – Przełęcz Świętego Gotarda – Locarno/Lugano.
24 marca 2017 SBB podpisało ze Stadlerem umowę na dostawę 14 sztuk 4-członowych flirtów do obsługi kantonu Vaud.
15 stycznia 2018 BLS podpisał ze Stadlerem umowę na dostawę 52 flirtów.
Szwajcaria / Francja.
Koleje SBB zakupiły łącznie 26 pojazdów 4-członowych z rodziny "FLIRT" do obsługi połączeń Szwajcaria – Francja. W 2010 rozpoczęto eksploatację 12 z nich na trasach Bazylea – Miluza i Genewa – La Plaine – Bellegarde. Od 2011 kolejnych 14 składów wykorzystywanych jest na reaktywowanej linii biegnącej od Belfort do granicy ze Szwajcarią oraz do obsługi ruchu aglomeracyjnego w Genewie.
Szwajcaria / Niemcy.
W październiku 2005 szwajcarskie koleje SBB rozpoczęły eksploatację pojazdów "FLIRT" na linii Weil am Rhein – Steinen, a w marcu 2006 na linii Zell im Wiesental – Bazylea.
Szwajcaria / Włochy.
Koleje SBB i zakupiły łącznie 40 pojazdów "FLIRT" do obsługi połączeń TILO na pograniczu Szwajcarii i Włoch. Na początku 2007 rozpoczęto eksploatację 19 składów 4-członowych na trasie Ticino – Lombardia. W latach 2009–2014 dołączyły do nich kolejne 4 pociągi 4-członowe oraz 17 składów 6-członowych. 4 pociągi 4-członowe są własnością Ferrovienord, a pozostałe SBB.
Szwecja.
W listopadzie 2013 MTR Express, prywatny przewoźnik z Hongkongu, udzielił zamówienia Stadlerowi na dostawę 6 pojazdów 5-członowych z rodziny "FLIRT". Składy zostały zmontowane w Szwajcarii i zakupione do obsługi połączeń dalekobieżnych w Szwecji.
Pod koniec października 2014 został przekazany pierwszy pojazd, a 21 marca 2015 rozpoczął kursowanie z pasażerami. W czasie 2 pierwszych lat eksploatacji wskaźnik dostępności flirtów wynosił nieprzerwanie 100%.
Węgry.
Latem 2004 węgierski przewoźnik Magyar Államvasutak ogłosił przetarg na dostawę 30 elektrycznych zespołów trakcyjnych dla Budapesztu. 18 marca 2005 zwycięzcą przetargu ogłoszono przedsiębiorstwo Stadler, które zaproponowało Węgrom czterowagonowe pociągi "FLIRT". Kontrakt miał możliwość dokupienia kolejnych 30 składów, z której MAV skorzystał w sierpniu 2007.
W listopadzie 2012 MAV wraz z GYSEV ogłosił kolejny przetarg. 26 lutego 2013 ogłoszono, iż dostawcą 42 składów czterowagonowych dla węgierskiego przewoźnika będzie Stadler. Pierwsze 2 jednostki zostały dostarczone w lutym 2014.
15 lipca 2015 MAV zakupił kolejnych 21 pojazdów "FLIRT". Termin dostawy pierwszych 6 z nich ustalono na październik 2015, a pozostałych 15 na koniec 2016 roku. W lutym 2016 gotowy był pierwszy egzemplarz z drugiej partii, a w kwietniu 3. W drugiej połowie kwietnia PKP Cargo rozpoczęło transport gotowych jednostek z Siedlec do granicy słowacko-węgierskiej, gdzie jednostki są odbierane przez MAV. Dostawy zakończono w styczniu 2017.
Węgry / Austria.
26 listopada 2011 węgiersko-austriacka spółka przewozowa GYSEV ogłosiła przetarg na dostawę 4 elektrycznych zespołów trakcyjnych przeznaczonych do przewozów regionalnych. Do postępowania zaproszono czterech producentów taboru, ale tylko Stadler przygotował swoją ofertę. Została ona jednomyślnie zatwierdzona i przyjęta, a 30 marca 2012 podpisano umowę pomiędzy przewoźnikiem a producentem. Składy będą analogiczne z wersją dla MAV. Pierwsza jednostka prawdopodobnie wyjedzie na tory wiosną 2014, a ostatnia w połowie 2014.
W listopadzie 2012 GYSEV wraz z MAV ogłosił kolejny przetarg. 26 lutego 2013 ogłoszono, iż dostawcą 6 składów czterowagonowych dla węgiersko-austriackiego przewoźnika będzie Stadler. Pociągi mają zostać dostarczone do jesieni 2015.
Na początku października 2013 w siedleckim zakładzie producenta dobiegała końca budowa pierwszego składu dla węgiersko-austriackiego przewoźnika. 6 grudnia 2013 w Sopronie miała miejsce uroczystość przekazania pierwszego pojazdu spółce GYSEV. W maju 2015 GYSEV posiadał już wszystkie 10 zamówionych składów, składy obsługiwały trasy Győr – Sopron – Ebenfurth i Sopron – Szombathely.
We wrześniu 2016 przewoźnik zamówił kolejne 10 jednostek 4-członowych. Pierwsza jednostka została zaprezentowana podczas targów Trako 2017 w Gdańsku. W grudniu 2017 na Węgrzech były już 2 jednostki, które poddawane były procedurze homologacyjnej. 22 sierpnia 2018 rozpoczęły się testy na linii Sopron - Szombathely - Szentgotthárd.
Włochy.
Pod koniec września 2006 konsorcjum przewoźników Südtiroler Transportstrukturen i Trenitalia zamówiło po 4 pociągi 4- i 6-członowe z rodziny "FLIRT". We wrześniu 2008 rozpoczęto ich dostawy, a w grudniu 2008 rozpoczęły one obsługę relacji Merano – Bolzano – Innichen. Następnie przewoźnicy pozyskiwali kolejne pojazdy, którymi obsługiwali połączenia Merano – Bolzano, Bolzano – Franzensfeste i Franzensfeste – Innichen oraz osiągali Lienz. Do końca grudnia 2013 dostarczono wszystkie zakupione przez operatorów pojazdy w liczbie 20 sztuk, co pozwoliło wydłużyć relacje do Innsbrucku.
W 2008 przewoźnik Sistemi Territoriali rozpoczął eksploatację dwóch 4-członowych pojazdów na linii Padwa – Veneto. W latach 2012–2013 operator zakupił kolejne pojazdy 4- i 6-członowe do obsługi połączenia Venezia Mestre – Adria i nowo zelektryfikowanej linii Mira – Venezia Mestre – Venezia Santa Lucia.
We wrześniu 2009 prywatny przewoźnik Ferrotramviaria zakupił 4 składy 4-wagonowe do obsługi połączenia Bari – Lecce i Bari – Barletta. Od 2013 docierają one również do lotniska Palese pod Bari.
W 2011 roku przewoźnik Ferrovie Emilia Romagna wprowadził do eksploatacji 12 sztuk 5-członowych jednostek, które zostały wyprodukowane przez konsorcjum Stadlera z AnsaldoBredą. W 2012 roku na bazie FER powstał nowy przewoźnik Trasporto Passeggeri Emilia-Romagna, który przejął cały tabor FER. 14 listopada 2014 przewoźnik zamówił kolejnych 7 jednostek, a w listopadzie 2015 jeszcze 7. W marcu 2017 wszystkie jednostki z ostatniego zamówienia były już gotowe i trwały ich dostawy do Włoch.
W maju 2015 region Doliny Aosty zamówił 5 bimodalnych "FLIRT"-ów. 15 czerwca 2017 pierwsza gotowa jednostka została zaprezentowana.

</doc>
<doc id="963961" url="https://pl.wikipedia.org/wiki?curid=963961" title="Yves Bot">
Yves Bot

Yves Bot (ur. 22 sierpnia 1947 w Château-Thierry, zm. 9 czerwca 2019) – francuski prawnik, doktor nauk prawnych, prokurator, Rzecznik Generalny Trybunału Sprawiedliwości Wspólnot Europejskich od 7 października 2006 aż do jego śmierci.
Absolwent Wydziału Prawa Uniwersytetu w Rouen. Doktor nauk prawnych Uniwersytetu Paryskiego II Panthéon-Assas. Profesor nadzwyczajny na Wydziale Prawa w Mans (Université du Maine).
Zajmował kolejno stanowiska:
Rzecznik Generalny Trybunału Sprawiedliwości Wspólnot Europejskich od 7 października 2006.

</doc>
<doc id="963962" url="https://pl.wikipedia.org/wiki?curid=963962" title="Aminoplast">
Aminoplast



</doc>
<doc id="963964" url="https://pl.wikipedia.org/wiki?curid=963964" title="Amoghawadżra">
Amoghawadżra

Amoghawadżra ((ur. 705, zm. 774) skt. "Amoghavajra" अमोघवज्र; chiń. "Bukong" (不空); kor. "Pulkong" (불공); jap. "Fukū"; wiet. "Bất Không", "Bất Không Kim Cang". Chiń. "Zhizang" (智藏); kor. "Chijang"; jap. "Chizō"; wiet. "Trí Tạng"; pol. "Skarbnica Poznania" lub "Skarbnica Mądrości" (chiń. zhi = skt jñāna). Chiń. "Emuqubazhe/Emuqubasheluo" Chiń. "Bukong Jingang" (不空金剛); kor. "Pulkong Kŭmgang"; jap. "Fukūkongō"; wiet. "Bất Không Kim Cương") — indyjski mnich buddyjski, misjonarz i tłumacz.
Urodził się w Indiach północnych. Do Chin przybył w 719 lub 720 r. razem ze swym mistrzem Wadżrabodhim (skt. Vajrabodhi, chiń. 金剛智) prawdopodobnie z Malabaru na samym południu Indii. Około 20 roku życia przyjął pełną ordynację mnisią w klasztorze Guangfu (廣福寺) w Luoyangu (洛陽). Wspólnie przetłumaczyli na język chiński wiele sutr. Po śmierci Wadżrabodhiego w 730 r. Amoghawadżra powrócił do Indii, udał się na Sri Lankę, gdzie zbierał teksty różnych tantr.
Do Chin powrócił w 746 r.; przywiózł 500 sutr i śastr. Oprócz tłumaczenia tekstów sanskryckich propagował nauki jogaczary i buddyzm tantryczny (ezoteryczny). Za swoje wielkie zasługi jest uważany za patriarchę tantrycznej szkoły chińskiej "zhenyan". Inna nazwa tej szkoły to "mijiao zong" (szkoła Tajemnej Nauki). Za zasługi sprowadzania deszczu w czasie suszy został przez cesarza Xuanzonga (唐玄宗) obdarzony purpurową szatą.
W 749 r. otrzymał zezwolenie na opuszczenie Chin i powrót do Indii, jednak został zatrzymany już na południu kraju. Ok. 756 r. cesarz Suzong wezwał go do stolicy.
Dla buddyzmu chińskiego jest niemal tak ważny jak Padmasambhawa dla Tybetańczyków. Przetłumaczył nie mniej niż 108 dzieł, głównie o charakterze tantrycznym, które znalazły miejsce w chińskiej Tripitace. Wywarł wielki wpływ na dworze cesarskim, był odpowiedzialny za wprowadzenie corocznych ceremonii za zmarłych, które stały się później najbardziej popularnym festiwalem chińskich buddystów.
Przez cesarza Daizonga (唐代宗) w 765 r. został zaszczycony tytułem Daguangzhi Sanzang (Bezkresna Mądrość Tripitaki) oraz rangą ministra państwa. W 767 roku zakończono budowę dużego klasztoru Jinge na górze Wutai pod kierunkiem Amoghawadżry, poświęconego bodhisattwie Mańdziuśriemu, opiekuńczemu bodhisattwie Chin.
Po jego śmierci, w klasztorze Daxingshan (大興善寺) postawiono stupę, w której przechowano relikwie pozostałe po mistrzu.
Tłumaczenia.
T – numer katalogowy w "Taishō shinshū daizōkyō", Tokio, 1924-1934; K – numer katalogowy w "The Korean Buddhist Canon: a Descriptive Catalogue", Berkeley 1979 r.

</doc>
<doc id="963969" url="https://pl.wikipedia.org/wiki?curid=963969" title="Osiedle Żołnierzy POW (Bełchatów)">
Osiedle Żołnierzy POW (Bełchatów)

Osiedle Żołnierzy Polskiej Organizacji Wojskowej – jedno z osiedli mieszkaniowych Bełchatowa, położone niedaleko stadionu GKS Bełchatów.
Główną ulicą osiedla jest ul. gen. Stefana Grota-Roweckiego. Osiedle składa się z dwóch części: z wysokich 10-piętrowych bloków oraz mniejszych 4-piętrowych. Na terenie osiedla Żołnierzy POW znajduje się szkoła podstawowa nr 3 i przychodnia lekarska. 
Nazwa.
Nazwa osiedla została nadana na cześć Żołnierzy Polskiej Organizacji Wojskowej. 

</doc>
<doc id="963970" url="https://pl.wikipedia.org/wiki?curid=963970" title="SK 105 Kurassier">
SK 105 Kurassier



</doc>
<doc id="963972" url="https://pl.wikipedia.org/wiki?curid=963972" title="Aeronautical Information Publication">
Aeronautical Information Publication

Aeronautical Information Publication (AIP) – wydawany z udziałem administracji państwowej zbiór informacji lotniczych o charakterze trwałym zawierających dane o lotniskach, drogach lotniczych i obowiązujących procedurach, które mają istotne znaczenie dla żeglugi powietrznej. W Polsce publikacją AIP zajmuje się Polska Agencja Żeglugi Powietrznej.
Skład AIP.
Składa się z trzech ujednoliconych części podzielonych na rozdziały i podrozdziały. Umożliwia przechowywanie i odtwarzanie danych elektronicznych i bieżących informacji dotyczących bieżących zmian, suplementów, wykazów kontrolnych i poprawek ręcznych. Wyjątkiem są AIP lub tomy do AIP, które pomagają w wykorzystaniu operacyjnym w trakcie lotu (np. AIP VFR przystosowany do lotów z widocznością ziemi).
Mapy międzynarodowych lotnisk i heliportów wchodzą w skład zbioru o ile są wydawane:
Każda strona powinna zawierać oznaczenia AIP, informację o obejmowanym terytorium, nazwę państwa wydającego i organu publikującego, numer strony lub tytuł mapy oraz jeżeli informacja jest niepewna stopień wiarygodności. AIP może być wydawane przez dwa lub więcej państw gdy jest to jednoznacznie stwierdzone na okładce jak i w spisie treści.
Tworzy wraz z suplementami, depeszami NOTAM, Biuletynami Informacji Przed Lotem PIB, Biuletynami Informacji Lotniczych AIC oraz wykazami kontrolnymi zintegrowany pakiet informacji lotniczych i jest podstawowym dokumentem zawierającym informacje mające zasadnicze znaczenie dla żeglugi powietrznej.
Linki zewnętrzne.
AIP Polska

</doc>
<doc id="963974" url="https://pl.wikipedia.org/wiki?curid=963974" title="Anastasis (zespół muzyczny)">
Anastasis (zespół muzyczny)

Anastasis – polski zespół grający muzykę z pogranicza nu metal/industrial metal założony w 1998 w Legnicy.
Historia.
Zespół łączy muzykę metalową z tekstami z przesłaniem chrześcijańskim. Kariera "Anastasis" wiąże się z festiwalem Song of Songs. Zespół wystąpił na nim w latach 2001, 2002, 2003, 2004, 2005, 2007 i 2008. 
W 2003 wydali debiutancką płytę "Anastasis" z Dawidem Zającem, który gra z zespołem "Neony". W 2006 nagrali kolejną płytę zatytułowaną "Jutro". 
W 2008 do zespołu dołączyła nowa wokalistka Marta Kołodziejczyk. Zagrała z nimi kilkanaście koncertów oraz nagrali wspólnie singiel.
W 2012 dołączył do grupy wokalista zespołu "Amokh". Dobrze znanego w środowisku Legnickim- Waldemara Bolesta. Pod koniec roku z zespołu odszedł Marek Zapaśnik. Jego miejsce zajął gitarzysta Daniel Jarzębak z zespołu "Ktoto". Pierwszy koncert w takim składzie zagrali na Wielkiej Orkiestrze Świątecznej Pomocy na Legnickim rynku.
W 2016 roku zespół zapowiedział prace nad nowym, anglojęzycznym albumem, do składu dołączył Mateusz Radomski, znany z występów z zespołem Miasto Gniewu.
Latem 2018 roku powstał singiel „TRUST”, zapowiadający w/w album, na którym znalazły się 3 utwory w języku angielskim oraz wersja utworu „TRUST” w języku polskim.

</doc>
<doc id="963975" url="https://pl.wikipedia.org/wiki?curid=963975" title="Karbach (Bawaria)">
Karbach (Bawaria)

Karbach – gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży około 14 km na południowy zachód od Karlstadt.
Oświata.
W gminie znajduje się 50 miejsc przedszkolnych (z 43 dziećmi) oraz szkoła podstawowa (14 nauczycieli, 252 uczniów).

</doc>
<doc id="963976" url="https://pl.wikipedia.org/wiki?curid=963976" title="Birkenfeld (Bawaria)">
Birkenfeld (Bawaria)

Birkenfeld – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży około 12 km na południowy zachód od Karlstadt.
Dzielnice.
W skład gminy wchodzą dwie dzielnice:
Oświata.
W gminie znajduje się 100 miejsc przedszkolnych (z 84 dziećmi).

</doc>
<doc id="963977" url="https://pl.wikipedia.org/wiki?curid=963977" title="Bischbrunn">
Bischbrunn

Bischbrunn – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży w Spessart, około 23 km na południowy zachód od Karlstadt, przy autostradzie A3 i drodze B8.
Dzielnice.
W skład gminy wchodzą dwie dzielnice: 
Oświata.
W gminie znajduje się 100 miejsc przedszkolnych (81 dzieci) oraz szkoła podstawowa (31 nauczycieli, 444 uczniów).

</doc>
<doc id="963979" url="https://pl.wikipedia.org/wiki?curid=963979" title="Lions Clubs International">
Lions Clubs International

Lions Clubs International – filantropijna organizacja pozarządowa, skupiająca swych członków na zasadzie wolontariatu. Ponieważ skupia ponad 1,4 miliona ludzi i 45 tys. klubów we wszystkich krajach na świecie jest największą tego typu organizacją na świecie. Siedziba międzynarodowa mieści się w Oak Brook w Illinois.
Organizacja założona w Stanach Zjednoczonych w 1917 przez Melvina Jonesa, pierwszy klub poza granicami USA powstał 12 marca 1920 w Kanadzie (Windsor w Ontario).
Na kontynencie europejskim pierwszy klub powstał w Szwecji tuż po II wojnie światowej, a w następnych latach Kluby Lions działały już we wszystkich zachodnich państwach Europy.
W Polsce możliwość powstania i działania organizacji pojawiła się dopiero po przemianach 1989 roku. I od razu powstały pierwsze kluby w Poznaniu, Warszawie i Gdańsku.
Organizacja działa w 202 krajach. Ponad 1,3 mln jej członków – Lionów – zrzeszonych w ok. 44,5 tysiąca Klubów Lions niesie wsparcie najbardziej potrzebującym na wszystkich kontynentach. Wartość tego wsparcia przekracza 500 mln USD rocznie.
W Polsce organizacja liczy ok. 1200 członków, działających w 55 klubach w różnych rejonach kraju.
Młodzieżowym programem Lions Club International jest Leo Clubs.

</doc>
<doc id="963980" url="https://pl.wikipedia.org/wiki?curid=963980" title="Andriej Dierżawin">
Andriej Dierżawin

Andriej Władimirowicz Dierżawin (; ur. 20 września 1963 w Uchcie) − rosyjski piosenkarz i kompozytor.
Karierę rozpoczął w 1985 grupie „Stalker”. W latach 2000-2017 grał na instrumentach klawiszowych w legendarnej rosyjskiej grupie „Maszyna Wriemieni”.
Piosenki skomponowane przez Dierżawina adaptowane są m.in. przez polskie zespoły disco polo. Znany przebój "Kasiu Katarzyno" (Катя-Катерина) wykonywany był np. przez grupę Milano.

</doc>
<doc id="963984" url="https://pl.wikipedia.org/wiki?curid=963984" title="Osiedle Binków">
Osiedle Binków



</doc>
<doc id="963985" url="https://pl.wikipedia.org/wiki?curid=963985" title="Erlenbach bei Marktheidenfeld">
Erlenbach bei Marktheidenfeld

Erlenbach bei Marktheidenfeld, Erlenbach b.Marktheidenfeld – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży w Spessart, około 18 km na południowy zachód od Karlstadt, przy drodze B8.
Dzielnice.
W skład gminy wchodzą dwie dzielnice: 
Polityka.
Wójtem jest Paul Diener (CSU). Rada gminy składa się z 14 członków:

</doc>
<doc id="963990" url="https://pl.wikipedia.org/wiki?curid=963990" title="Esselbach (gmina)">
Esselbach (gmina)

Esselbach – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży w Spessart, około 21 km na południowy zachód od Karlstadt, przy autostradzie A3 i drodze B8.
W dzielnicy Kredenbach znajduje się lądowisko.
Dzielnice.
W skład gminy wchodzą trzy dzielnice: 
Oświata.
W gminie znajduje się przedszkole katolickie, szkoła podstawowa oraz szkoła prywatna.

</doc>
<doc id="963997" url="https://pl.wikipedia.org/wiki?curid=963997" title="Hafenlohr">
Hafenlohr

Hafenlohr – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży w Spessart, około 15 km na południowy zachód od Karlstadt, nad Menem.
Dzielnice.
W skład gminy wchodzą dwie dzielnice: 
Oświata.
W gminie znajduje się 73 miejsc przedszkolnych (z 65 dziećmi) oraz szkoła podstawowa (12 nauczycieli, 184 uczniów).

</doc>
<doc id="963999" url="https://pl.wikipedia.org/wiki?curid=963999" title="Roden (Bawaria)">
Roden (Bawaria)

Roden – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży około 12 km na południowy zachód od Karlstadt.

</doc>
<doc id="964007" url="https://pl.wikipedia.org/wiki?curid=964007" title="Urspringen">
Urspringen

Urspringen – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart, wchodzi w skład wspólnoty administracyjnej Marktheidenfeld. Leży około 10 km na północny zachód od Karlstadt.
Oświata.
W gminie znajduje się 75 miejsc przedszkolnych (z 53 dziećmi) oraz szkoła podstawowa (10 nauczycieli, 185 uczniów).

</doc>
<doc id="964008" url="https://pl.wikipedia.org/wiki?curid=964008" title="Konwolutor">
Konwolutor

Konwolutor – urządzenie akustoelektroniczne wykonujące splot dwóch sygnałów elektrycznych.
Podstawą konwolutora jest piezoelektryczna płytka, na której wyrabia się dwa przetworniki międzypalczaste będące układem wejściowym. Między tymi przetwornikami znajduje się płytka z półprzewodnika. Na tej płytce i na spodzie piezoelektryka umieszcza się elektrody stanowiące wyjście. Zasada działania kowolutora opiera się na przetworzeniu sygnałów elektrycznych na akustyczne fale powierzchniowe przez przetworniki. Pola elektryczne tych fal wzbudzają przepływ prądu w półprzewodniku, który jest całkowany przez elektrody. Konwolutory są wykorzystywane m.in.: w radarach, gdzie kompresują sygnały sondujące.

</doc>
<doc id="964011" url="https://pl.wikipedia.org/wiki?curid=964011" title="Silnik z AFP">
Silnik z AFP



</doc>
<doc id="964014" url="https://pl.wikipedia.org/wiki?curid=964014" title="Nabój (ujednoznacznienie)">
Nabój (ujednoznacznienie)



</doc>
<doc id="964015" url="https://pl.wikipedia.org/wiki?curid=964015" title="Ludwik Muzyczka">
Ludwik Muzyczka

Ludwik Muzyczka ps. „Ludwik”, „Benedykt”, „Sułkowski”, „August”, „Jacek” (ur. 25 sierpnia 1900 w Jarosławiu, zm. 25 lutego 1977 w Krakowie) – podpułkownik piechoty Wojska Polskiego, działacz Związku Strzeleckiego, podpułkownik czasu wojny, generał brygady Korpusu Bezpieczeństwa, Szef Biur Wojskowych w KG ZWZ-AK (marzec 1941–sierpień 1944).
Życiorys.
Ojcem Ludwika był Michał Muzyczka, podoficer armii austriackiej, a następnie laborant Obserwatorium Astronomicznego Uniwersytetu Jagiellońskiego, natomiast matką Anastazja Stochmańska. Uczył się w Krakowie w gimnazjum oo. Jezuitów. Żołnierz Legionów Polskich od grudnia 1916 w stopniu szeregowego w 3 pułku piechoty. W lutym 1918 internowany na Węgrzech, a w maju był na froncie włoskim i wcielony do 20 pułku piechoty armii austriackiej. Zbiegł w sierpniu 1918 do Krakowa i wstąpił do POW. Od listopada 1918 służył w Wojsku Polskim w 5 pułku piechoty Legionów na froncie, a później w batalionie zapasowym tego pułku od lutego 1921. Uczestniczył 20 października 1920 w tzw. buncie gen. Lucjana Żeligowskiego. Przeniesiony do rezerwy w marcu 1921 w stopniu plutonowego. Współorganizator Tymczasowej Komisji Rządzącej Litwy Środkowej: był od marca 1921 referentem i p.o. szefa Oddziału Propagandy, a referentem w Departamencie Rolnictwa od marca 1922. Referent i kierownik oddziału w Delegaturze Rządu od lipca 1922 do grudnia 1925, później w Urzędzie Wojewódzkim w Wilnie. Był jednocześnie prezesem Zarządu Okręgowego Związku Peowiaków i wiceprezesem Zarządu Okręgowego Związku Urzędników Państwowych. Był członkiem PPS-u. Podjął studia jako wolny słuchacz na Wydziale Prawa Uniwersytetu Stefana Batorego w Wilnie, ale nie uwieńczył ich dyplomem. Zaangażował się w tym samym czasie w działalność Związku Strzeleckiego. Był komendantem Obwodu Wilno–Święciany od grudnia 1924, p.o. komendanta Samodzielnego Okręgu Wilno od marca 1925, od lipca tego roku Inspektorem Okręgu Wilno, a komendantem Podokręgu Lida od października 1926. Od marca 1927 komendant Okręgu Nowogródek, a od kwietnia 1928 Okręgu Wilno. W latach 1930–1933 organizował i był komendantem tajnego Północnego Okręgu Związku Strzeleckiego działającego na obszarze Wolnego Miasta Gdańska i Prus Wschodnich pod pseudonimem „Wilk”, a jednocześnie członek komitetu redakcyjnego tajnego pisma „Grom”. Zatrudniony był wówczas formalnie jako radca w Komisariacie Generalnym RP w Gdańsku pod nazwiskiem Józef Sułkowski. W związku ze zdekonspirowaniem go przez wywiad niemiecki i czasowym uspokojeniem stosunków polsko-gdańskich został odwołany w 1933 przez Senat Gdański. Od listopada 1933 był starostą pow. Dzisna z siedzibą w Głębokiem, a starostą w Wyrzysku od marca 1935. Nadano mu w 1933 najwyższy stopień Inspektora ZS, który dawał dożywotnie członkostwo RN związku. Inspektor terenowy przy Komendzie Pomorskiego Okręgu ZS.
Mianowany podporucznikiem rezerwy piechoty ze starszeństwem z dniem 1 września 1931 roku. W 1934 roku zajmował 424 lokatę na liście starszeństwa oficerów rezerwowych piechoty. Miał wówczas przydział mobilizacyjny do 1 pułku piechoty Legionów i pozostawał na ewidencji Powiatowej Komendy Uzupełnień Wilno Miasto.
Po wybuchu wojny był we wrześniu 1939 ewakuowany i dowodził oddziałami samoobrony powiatu Wyrzysk. Następnie dowodził samoobroną Inowrocławia i samorzutnie objął funkcję komisarycznego prezydenta Inowrocławia. Wchodził następnie w skład sztabu dowódcy Etapów Armii „Pomorze” i „Poznań” gen. Michała Karaszewicza-Tokarzewskiego. W bitwie nad Bzurą był kontuzjowany i dostał się do niewoli niemieckiej, ale zdołał zbiec z obozu w Łodzi i przedostał się do Krakowa.
W końcu września 1939 był w konspiracji, współorganizator i następnie komisarz ds. walki cywilnej (Główny Szef Walki Cywilnej) Organizacji Orła Białego (OOB). Po scaleniu OOB z ZWZ (luty–marzec 1940) wyjechał do Warszawy. Razem ze Stanisławem Kauzikiem i Tymczasowym Delegatem Rządu RP, płk. Janem Skorobohatym-Jakubowskim od wiosny do jesieni 1940 na polecenie gen. Stefana Roweckiego opracowywał koncepcję tworzenia tajnej administracji cywilnej. Był w tym celu oddelegowany z ZWZ, a od marca 1940 pełnił funkcję Szefa Koordynacji. KG ZWZ przystąpiła w marcu 1941 do tworzenia odrębnego aparatu administracji, a Muzyczka został szefem Biur Wojskowych („Zeszyt”–„Teczka”–„Głóg”–„Róża”) w KG ZWZ–AK. Do sierpnia 1944 pełnił funkcję Szefa Biur Wojskowych, a jednocześnie od października 1940 zajmował się organizowaniem Wojskowej Administracji Ziem Nowych i Wojskowego Korpusu Służby Bezpieczeństwa. Korpus Bezpieczeństwa miał zapewnić m.in. obsadę obu tych instytucji, więc dowódca AK gen. Stefan Rowecki mianował na to stanowisko właśnie Muzyczkę. KB nadało mu nawet stopień generała brygady, ale nigdy go nie używał i po wojnie nie zweryfikował. Był wyznaczony przed powstaniem warszawskim na szefa sztabu „Nie”, a w końcowej fazie działań mianowany p.o. szefa administracji powstańczych w nowo utworzonej Delegaturze MON.
Awansowany na stopień podpułkownika czasu wojny rozkazem L.483/BP z 1 października 1944 roku. Po kapitulacji oddziałów powstańczych przebywał w Oflagach Lamsdorf i Woldenberg, a po wyzwoleniu z niewoli powrócił do kraju w lutym 1945.
We wrześniu 1945 był współorganizatorem Zrzeszenia WiN. 22 grudnia 1945 został aresztowany w Krakowie i w procesie kierownictwa „WiN” skazany na 10 lat więzienia z zaliczeniem aresztu śledczego, ale Prezydent RP Bolesław Bierut 5 lutego 1947 zmniejszył mu wymiar kary do 6 lat. 23 grudnia 1948 został zwolniony z więzienia i pracował w Krakowie jako urzędnik. 20 października 1950 był ponownie aresztowany i wyrokiem Sądu Wojewódzkiego dla m.st. Warszawy z 3 maja 1954 został skazany na 5 lat więzienia. Zwolniony z więzienia 25 września 1954 po połączeniu obu wyroków i wobec zaliczenia aresztu śledczego. Został zrehabilitowany postanowieniem Sądu Najwyższego z 8 czerwca 1957. W grudniu 1975 był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59).
Pracował w Spółdzielni „Scenotechnika” w Krakowie. Zmarł 25 lutego 1977. Pochowany na Cmentarzu Wojskowym na Powązkach w Warszawie (kwatera B 28-1-1).
Jego siostrzeńcami byli Jerzy Salmonowicz i Stanisław Salmonowicz.

</doc>
<doc id="964024" url="https://pl.wikipedia.org/wiki?curid=964024" title="Nadecznik stawowy">
Nadecznik stawowy

Nadecznik stawowy ("Spongilla lacustris") – gatunek gąbek słodkowodnych.
Występowanie.
Nadecznik stawowy występuje w postaci kolonii w kształcie krzewiastej i gałęziastej w zbiornikach wodnych oraz wolno płynących rzekach głównie strefy umiarkowanej.
Opis.
Szkielet nadecznika stawowego stanowią gładkie igły krzemionkowe, które są spojone włóknami sponginowymi. Rozród trwa od maja do lipca. Nadecznik stawowy tworzy formę przetrwalnikową będącą formą rozrodu bezpłciowego zdolną do przetrwania całego okresu zimowego w zamarzniętym zbiorniku wodnym. 
Kolonie tej gąbki osiągają wysokość do 1 m. Zbudowane według typu leukon. W skład kolonii wchodzi znaczna liczba osobników, które trudno jest rozróżnić. Zabarwienie kolonii jest brązowoszare lub zielone, dzięki obecności w komórkach symbiotycznych jednokomórkowych glonów (zoochlorellae).

</doc>
<doc id="964025" url="https://pl.wikipedia.org/wiki?curid=964025" title="Gideon">
Gideon

Gideon – jednostka osadnicza w Stanach Zjednoczonych, w stanie Oklahoma, w hrabstwie Cherokee.

</doc>
<doc id="964026" url="https://pl.wikipedia.org/wiki?curid=964026" title="Ivan Illich">
Ivan Illich

Ivan Illich (ur. 4 września 1926 w Wiedniu, zm. 2 grudnia 2002 w Bremie) – austriacki filozof i krytyk współczesnego społeczeństwa z pozycji anarchistycznych. Zyskał sławę negując powszechnie uznane autorytety i stanowiska dotyczące takich problemów jak: edukacja, system opieki zdrowotnej, zatrudnienie, energetyka, rozwój ekonomiczny i płeć.
Życiorys.
Ivan Illich był synem inżyniera, matka była Żydówką, przez co w roku 1941 usunięto go ze szkoły. Studiował teologię i filozofię na uczelniach we Florencji, Rzymie i w Salzburgu. Napisał doktorat na temat poglądów Arnolda Toynbeego. W latach 1952–1969 był kapłanem kościoła katolickiego. Od 1956 był wicerektorem Uniwersytetu Katolickiego w Portoryko. W 1961 założył placówkę naukowo-badawczą i kształceniową: Centrum Dokumentacji Międzykulturowej (CIDOC) w Cuernavaca (Meksyk). Placówka ta przygotowywała też przyszłych misjonarzy katolickich. Początkowo był wspierany przez władze kościelne, lecz z czasem jego poglądy ewoluowały, ostatecznie utracił wsparcie Kościoła i porzucił kapłaństwo.
W latach 70. i na początku lat 80. opublikował siedem książek, w których przedstawił krytykę głównych instytucji społeczeństw uprzemysłowionych. Uważał, że instytucje te realizują cele przeciwne do pierwotnie założonych. W roku 1982 ukazała się kolejna książka pod tytułem "Gender" dyskutująca tematykę płci i rodziny w kontekście pracy. W kolejnych latach publikował eseje, artykuły na bardzo różnorodne tematy związane z szeroko rozumianą kulturą.
W 1983 zdiagnozowano u Ivana Illicha raka ucha wewnętrznego, nie korzystał jednak z tradycyjnej pomocy medycznej, odmówił operacji i znieczulania bólu jaki doznawał z tego powodu. Choroba oszpeciła mu twarz. Ostatecznie, będąc w pełni aktywności, zmarł w 2002.

</doc>
<doc id="964028" url="https://pl.wikipedia.org/wiki?curid=964028" title="Północny Synaj">
Północny Synaj



</doc>
<doc id="964030" url="https://pl.wikipedia.org/wiki?curid=964030" title="Południowy Synaj">
Południowy Synaj



</doc>
<doc id="964031" url="https://pl.wikipedia.org/wiki?curid=964031" title="Kościół Chrześcijański „Miejsce Odnowienia”">
Kościół Chrześcijański „Miejsce Odnowienia”

Społeczność Chrześcijańska „Miejsce Odnowienia”(dawniej: Kościół Jezusa Chrystusa w Lublinie, a następnie Kościół Chrześcijański „Miejsce Odnowienia”) – niezależny ewangelikalny kościół charyzmatyczny działający w Lublinie.
Miejsce Odnowienia, choć utożsamia się duchowo z ewangelikalną rodziną wolnych kościołów protestanckich oraz tradycją i pobożnościową spuścizną ruchu zielonoświątkowego, jest kościołem niezależnym od wszelkich denominacji chrześcijańskich i struktur kościelnych. Zdecydowanie akceptuje i promuje Ruch Wiary oraz nową reformację apostolską.
Kościołowi przewodzi Pastor-Senior Małgorzata Lewandowska.
Historia.
Kościół Chrześcijański „Miejsce Odnowienia” powstał w 1996 r. z inicjatywy Małgorzaty Lewandowskiej i Ewy Karczewskiej, które były pierwszymi liderami wspólnoty. Obecnie, od roku 1998 pastorem seniorem zboru jest Małgorzata Lewandowska. Miejsce Odnowienia zostało zarejestrowane jako niezależny związek religijny i uzyskało wpis w rejestrze Kościołów i innych związków wyznaniowych Ministerstwa Spraw Wewnętrznych i Administracji w dziale A, pod nr 118 29 września 1996 r. W roku 2006 Kościół obchodził dziesięciolecie istnienia. Konferencja jubileuszowa odbyła się w dniach 27-29 października 2006 r. Centralne uroczystości odbyły się w siedzibie zboru. Gościem specjalnym konferencji był szwedzki misjonarz – Micael Lundin. Na jubileuszową konferencję przybyli także zwierzchnicy lubelskich zborów ewangelicznych, m.in. pastor z miejscowego zboru baptystów. W 2009 roku nastąpiła zmiana siedziby Kościoła na ulicę Przyjaźni 38 w Lublinie. Od stycznia 2018 roku funkcjonował w budynku przy ulicy 1 Maja 33 w Lublinie. Obecnie, od 2022 roku, znajduje się na ulicy Nałęczowskiej 24 w Lublinie. 
Działalność.
Nabożeństwa Kościoła odbywają w każdą niedzielę o godzinie 11.00. Składają się z dwóch zasadniczych części: uwielbienia oraz nauczania. Część uwielbieniową prowadzi lider uwielbienia i zespół muzyczno-wokalny. W tej części nabożeństwa wierni wyrażają swoje emocje wobec Boga i spontanicznie oddają Bogu chwałę poprzez śpiewanie pieśni, taniec, klaskanie, czy wznoszenie okrzyków na cześć Boga. Śpiewom towarzyszy akompaniament różnych instrumentów muzycznych, m.in. perkusji, gitary oraz fortepianu. Ważnym elementem każdego nabożeństwa jest także posługa darami duchowymi. Praktykuje się mówienie nieznanymi językami, wyganianie demonów, prorokowanie, czy uzdrawianie z chorób. Częstą praktyką jest również wkładanie rąk. Część nauczająca polega na analizie aspektów życia chrześcijańskiego i fundamentów wiary z perspektywy Biblii.
Oprócz regularnych nabożeństw, Miejsce Odnowienia organizuje również konferencje i seminaria z udziałem słynnych mówców i proroków ruchu charyzmatycznego.Nadto Miejsce Odnowienia angażuje się w akcje charytatywne, m.in. „gwiazdkowe niespodzianki”, organizuje spotkania w domach dziecka. Kościół angażuje się także w działalność wśród dzieci i młodzieży. Podczas każdego niedzielnego nabożeństwa odbywają się zajęcia Szkółki Niedzielnej dla dzieci (katecheza, śpiew, zajęcia plastyczne itp.). Miejsce Odnowienia organizuje również imprezy dla młodzieży, podczas których uczestnicy mają możliwość uwielbienia i tańca przy współczesnej muzyce chrześcijańskiej, efektach świetlnych i dymnych oraz wysłuchania świadectw nawróceń młodych chrześcijan.
Siedziba.
Sala główna do 2022 roku znajdująca się w budynku przy ulicy 1 Maja 33 w Lublinie została urządzona nowocześnie, na styl sali konferencyjnej. W sali znajduje się kazalnica i miejsce dla zespołu uwielbieniowego, a na ścianie umieszczono pusty krzyż z winoroślą. Pozostałymi elementami siedziby Społeczności Chrześcijańskiej Miejsce Odnowienia są m.in. biblioteka chrześcijańska, oferująca duży wybór literatury chrześcijańskiej,a także dwie sale, w których prowadzone są zajęcia z dziećmi.
Teologia Kościoła.
Społeczność Chrześcijańska „Miejsce Odnowienia” należy do grona wyznań ewangelikalnych. Dlatego też przede wszystkim zwraca uwagę na doktrynę sola scriptura – jedynie Pismo Święte jest najwyższym i ostatecznym autorytetem dla wiary. Biblia jest nie tylko fundamentem wiary, ale również przewodnikiem życia chrześcijańskiego i wyznacznikiem woli Bożej dla wiernych Kościoła. Miejsce Odnowienia zdecydowanie wierzy w natchnienie i nieomylność Biblii. Przyjmuje protestancki kanon Pisma Świętego (39 ksiąg Starego Testamentu i 27 ksiąg Nowego Testamentu). Jedynym obiektem czci i chwały jest w Kościele Trójjedyny Bóg: Ojciec, Syn i Duch Święty. Nie oddaje się czci świętym. Miejsce Odnowienia wyznaje wiarę w Synostwo Boże Jezusa Chrystusa, jego poczęcie z Ducha Świętego i narodzenie z dziewicy Marii. Centralnym elementem wiary Kościoła jest pojednawcza śmierć Jezusa na krzyżu, będąca pełnym zadośćuczynieniem za grzechy, jego cielesne zmartwychwstanie i osobisty powrót w przyszłości, aby ustanowić swoje Królestwo. Jezus Chrystus uznawany jest za jedynego pośrednika. Miejsce Odnowienia, podobnie jak inne kościoły ewangeliczne, widzi swoją misję w głoszeniu ewangelii zbawienia grzesznikom: każdy człowiek jest upadły z powodu grzechu, ale gdy zwróci się do Jezusa, wyzna go swoim Panem i Zbawicielem oraz poprosi go, aby On wkroczył w jego życie, wówczas doświadczy nowego narodzenia i otrzyma pewność życia wiecznego, stając się dzieckiem Bożym. Na otrzymanie zbawienia wpływ ma jedynie wiara, nie zaś dobre uczynki. Kościół Chrześcijański „Miejsce Odnowienia” podobnie, jak inne zielonoświątkowe i charyzmatyczne zbory, zwraca uwagę na dostępny dla każdego wierzącego chrzest w Duchu Świętym, któremu towarzyszą ponadnaturalne znaki, np. prorokowanie, czy mówienie językami. Od tego czasu chrześcijanin posiada szczególny autorytet do posługiwania się darami Ducha i czynienia cudów. Jako reprezentant Ruchu Wiary, Kościół wyznaje wiarę w Boży plan powodzenia (aspekty finansowe i inne) dla każdego wierzącego.
W swoich praktykach Społeczność Chrześcijańska „Miejsce Odnowienia”zwraca szczególną uwagę na prowadzenie zgodnego z biblijnymi normami chrześcijańskiego życia. Praktykuje uwielbienie i modlitwy, które kieruje wyłącznie do Boga, wzywa do głoszenia Słowa Bożego oraz dzielenia się ewangelią z każdym człowiekiem, praktykuje modlitwy o uzdrowienie z chorób i uwolnienie z nałogów. Podobnie, jak inne kościoły ewangeliczne, udziela chrztu wyłącznie nawróconym chrześcijanom w wieku świadomym poprzez całkowite zanurzenie w wodzie. Praktykuje obchodzenie Wieczerzy Pańskiej pod postacią chleba i wina, którą pojmuje jako pamiątkę i symbol niepowtarzalnej ofiary krzyżowej (memorializm).

</doc>
<doc id="964036" url="https://pl.wikipedia.org/wiki?curid=964036" title="Zahab">
Zahab



</doc>
<doc id="964039" url="https://pl.wikipedia.org/wiki?curid=964039" title="Tor kajakarstwa górskiego w Krakowie">
Tor kajakarstwa górskiego w Krakowie

Tor kajakarstwa górskiego w Krakowie – tor kajakarstwa górskiego znajdujący się przy ul. Kolnej 2 w Krakowie. Umiejscowiony jest na terenie Bielańsko-Tynieckiego Parku Krajobrazowego w sąsiedztwie opactwa o.o Benedyktynów w Tyńcu. Oddalony jest o 6 km od centrum Krakowa, ok. 1 km od zjazdu z autostrady A4, 4 km od centrum nurkowego na Zakrzówku i kilka minut drogi od lotniska Kraków-Balice. Tor prowadzi wzdłuż rzeki Wisły, przy torze kajakowym znajduje się przystanek tramwaju wodnego na trasie z centrum miasta do Tyńca.
Autorem projektu toru kajakowego jest Andrzej Getter.
Tor kajakarstwa górskiego w 2004 r. jako jeden z 8 centrów na świecie uzyskał rangę Kontynentalnego Centrum Szkolenia w Kajakarstwie Slalomowym pod patronatem Międzynarodowej Federacji Kajakowej (ICF), ponadto jest obiektem przygotowań olimpijskich Polskiego Związku Kajakowego (PZKaj), a od 2004 r. pełnił również rolę Młodzieżowego Ośrodka Przygotowań Olimpijskich Pekin 2008. Budynek zaplecza toru kajakowego wyposażony jest w gabinet odnowy biologicznej i fizykoterapii, saunę i siłownię. Ponadto obiekt wyposażony jest w 52 miejsca noclegowe, salę wykładową, konferencyjną, jadalnię oraz zaplecze gastronomiczne. Obiekt jest dostępny dla osób niepełnosprawnych.
Na torze organizowane są m.in. raftingi (spływy pontonowe), spływy kajakowe i pokazy rodeo wodnego. Dzięki spiętrzeniu wody w basenie startowym mogą być tu także organizowane treningi i mecze piłki wodnej. Obiekt spełnia wymogi centrum szkolenia olimpijskiego. Służy jako główna baza szkoleniowa dla kajakarstwa górskiego PZKaj.

</doc>
<doc id="964041" url="https://pl.wikipedia.org/wiki?curid=964041" title="Piramida Schodkowa Dżosera">
Piramida Schodkowa Dżosera



</doc>
<doc id="964043" url="https://pl.wikipedia.org/wiki?curid=964043" title="Łamana Piramida Snofru">
Łamana Piramida Snofru



</doc>
<doc id="964044" url="https://pl.wikipedia.org/wiki?curid=964044" title="Brodowe">
Brodowe

Brodowe – wieś w Polsce położona w województwie łódzkim, w powiecie radomszczańskim, w gminie Ładzice. Miejscowość wchodzi w skład sołectwa Radziechowice Drugie.
W latach 1975–1998 miejscowość należała administracyjnie do województwa piotrkowskiego.

</doc>
<doc id="964046" url="https://pl.wikipedia.org/wiki?curid=964046" title="Tor Kajakarstwa Górskiego">
Tor Kajakarstwa Górskiego



</doc>
<doc id="964048" url="https://pl.wikipedia.org/wiki?curid=964048" title="Kozia Woda">
Kozia Woda

Kozia Woda – wieś w Polsce położona w województwie łódzkim, w powiecie radomszczańskim, w gminie Ładzice. Miejscowość wchodzi w skład sołectwa Ładzice.
W latach 1975–1998 miejscowość należała administracyjnie do województwa piotrkowskiego.

</doc>
<doc id="964050" url="https://pl.wikipedia.org/wiki?curid=964050" title="Wojna smoleńska">
Wojna smoleńska



</doc>
<doc id="964052" url="https://pl.wikipedia.org/wiki?curid=964052" title="Borki (gmina Ładzice)">
Borki (gmina Ładzice)

Borki – wieś w Polsce położona w województwie łódzkim, w powiecie radomszczańskim, w gminie Ładzice. Miejscowość wchodzi w skład sołectwa Zakrzówek Szlachecki.
W latach 1975–1998 miejscowość należała administracyjnie do województwa piotrkowskiego.

</doc>
<doc id="964054" url="https://pl.wikipedia.org/wiki?curid=964054" title="Tomaszów (gmina Ładzice)">
Tomaszów (gmina Ładzice)

Tomaszów – wieś w Polsce położona w województwie łódzkim, w powiecie radomszczańskim, w gminie Ładzice. Miejscowość wchodzi w skład sołectwa Stobiecko Szlacheckie.
W latach 1975–1998 miejscowość należała administracyjnie do województwa piotrkowskiego.

</doc>
<doc id="964056" url="https://pl.wikipedia.org/wiki?curid=964056" title="Skrobak">
Skrobak

Skrobak – ręczne narzędzie ślusarskie służące do skrobania, tj. usuwania nierówności oraz śladów poprzedniej obróbki. Skrobanie umożliwia także dopasowania do siebie dwu powierzchni zwłaszcza współpracujących ślizgowo.
Skrobaki wykonuje się z takich samych materiałów jak pilniki tj. ze stali węglowej narzędziowej (np. N12) lub stali narzędziowej stopowej (np. NC5), a następnie hartuje do minimum 60 HRC. Często skrobaki wykonywane są ze starych pilników płaskich lub trójkątnych poprzez zeszlfowanie nacięć. Skrobaki często należy ostrzyć oraz dogładzać ze względu na szybko tępiącą się powierzchnię roboczą. Skrobak podczas pracy należy trzymać pod kątem 30° w stosunku do obrabianego przedmiotu, natomiast długość posuwu tego narzędzia zależy od dokładności skrobania. Grubość warstwy skrawanej wynosi ok. 0,01 mm. 
Rodzaje skrobaków:

</doc>
<doc id="964061" url="https://pl.wikipedia.org/wiki?curid=964061" title="Izotop promieniotwórczy">
Izotop promieniotwórczy



</doc>
<doc id="964068" url="https://pl.wikipedia.org/wiki?curid=964068" title="Podział administracyjny Nowej Kaledonii">
Podział administracyjny Nowej Kaledonii

Nowa Kaledonia dzieli się na trzy prowincje, te zaś podzielone są na 33 gminy (jedna gmina wchodzi w skład dwóch prowincji).
Podstawowe dane.
Gminy zestawiono wg powierzchni, w kolejności identycznej jak w tabeli powyżej (ludność wg stanu ze spisu powszechnego w 2014 r.):

</doc>
<doc id="964070" url="https://pl.wikipedia.org/wiki?curid=964070" title="Pomoc (miejscowość)">
Pomoc (miejscowość)

Pomoc – kolonia w Polsce położona w województwie pomorskim, w powiecie chojnickim, w gminie Chojnice.
Miejscowość położona na południowo-zachodnim krańcu Zaborskiego Parku Krajobrazowego, wchodzi w skład sołectwa Charzykowy.
W latach 1975–1998 miejscowość administracyjnie należała do województwa bydgoskiego.

</doc>
<doc id="964072" url="https://pl.wikipedia.org/wiki?curid=964072" title="Roberto Miguel Acuña">
Roberto Miguel Acuña



</doc>
<doc id="964075" url="https://pl.wikipedia.org/wiki?curid=964075" title="Spongilla lacustris">
Spongilla lacustris



</doc>
<doc id="964076" url="https://pl.wikipedia.org/wiki?curid=964076" title="AS Livorno">
AS Livorno



</doc>
<doc id="964078" url="https://pl.wikipedia.org/wiki?curid=964078" title="Konstantyn II (król Szkocji)">
Konstantyn II (król Szkocji)

Konstantyn II (gael.: Causantín mac Áeda) (przed 879 – 952) – król Alby (Szkocji) w latach 900 - 943. Syn Aedha. Był jednym z najdłużej panujących królów Szkocji, dłużej od niego panował tylko Wilhelm I Lew.
Walki z wikingami.
Był wielkim wrogiem wikingów. Gdy Anglia została przez nich najechana i bronił się już tylko Wessex, Konstantyn wyruszył ze swą armią przeciw wspólnemu wrogowi. Kronika biskupa Cellacha (1 kronika Szkocji) wspomina to tak:
"Spotkał się na wzgórzu Blief i wezwał armię ze Scone po otrzymaniu błogosławieństwa, ruszył do walki z północnymi najeźdźcami"
W 914 wysłał swą armię do Irlandii by pokonać niepokornego Ivresa.
Anglia.
Miał wielu wrogów wśród południowych sąsiadów i zdobył wiele angielskich miast, m.in. Chester, Sunderland, a także zdobył Bernicię, zaś jego syn Eochaid wkroczył tryumfalnie do Manchesteru.
Koniec panowania.
Został zmuszony do abdykacji przez swego kuzyna Malkolma I, nie próbował odzyskać tronu. Po śmierci został pochowany na wyspie Iona. Tron zdołał odzyskać jego syn Indulf w 954.

</doc>
<doc id="964079" url="https://pl.wikipedia.org/wiki?curid=964079" title="Stary Młyn (powiat chojnicki)">
Stary Młyn (powiat chojnicki)

Stary Młyn – osada w Polsce położona w województwie pomorskim, w powiecie chojnickim, w gminie Chojnice. 
Osada na obszarze Zaborskiego Parku Krajobrazowego, w pobliżu wschodniego brzegu jeziora Charzykowskiego, wchodzi w skład sołectwa Funka, Połączenie z centrum Chojnic umożliwiają autobusy komunikacji miejskiej (linia nr 1).
W latach 1975–1998 miejscowość administracyjnie należała do województwa bydgoskiego

</doc>
<doc id="964080" url="https://pl.wikipedia.org/wiki?curid=964080" title="21 cm Mörser 18">
21 cm Mörser 18

21 cm Mörser 18 (21 cm Mrs.18) – niemiecka haubica holowana. Mrs.18 został zaprojektowany, aby zastąpić przestarzałe 21 cm Mörser 16 wykorzystywane podczas I wojny światowej.
Produkcję Mrs.18 rozpoczęto w 1939 roku. Działo miało jednoogonowe łoże z systemem podwójnego odrzutu. Po strzale najpierw cofała się lufa, a następnie całe łoże górne przesuwało się wzdłuż dolnego. Taka konstrukcja pozwalała skutecznie tłumić odrzut i zmniejszała rozrzut pocisków. Była to jedna z pierwszych, o ile nie pierwsza. seryjnie produkowana konstrukcja tego typu. Działo było zasilane nabojami składanymi. Ładunek miotający był zmienny. Z haubicy można było wystrzeliwać pociski burzące i przeciwbetonowe.
W 1941 roku uruchomiono produkcję wykorzystującej to samo łoże 17 cm Kanone 18. Początkowo K 18 miało tylko uzupełniać Mrs.18, ale doświadczenia bojowe wykazały, że w porównaniu z pociskami 210 mm, pociski 170 mm mają większy zasięg, przy zbliżonej skuteczności. Dlatego w 1942 roku zakończono produkcję 21 cm Mrs 18. Wyprodukowane działa były wykorzystywane do końca wojny.

</doc>
<doc id="964082" url="https://pl.wikipedia.org/wiki?curid=964082" title="Bernt Notke">
Bernt Notke

Bernt Notke (ur. ok. 1435 w Lassan; zm. w 1508/09 w Lubece) – późnogotycki malarz i rzeźbiarz lubecki, znany w Europie północnej, a w szczególności w basenie Morza Bałtyckiego.
Początkowo projektował przedmioty ze srebra oraz płyty nagrobne. Trudnił się malarstwem, rzeźbą, drzeworytem. W 1460 roku zamieszkał w Lubece, gdzie posiadał własny warsztat. Trudnił się główne malarstwem i snycerstwem. W 1481 roku uzyskał prawo obywatelstwa ale nie należał do żadnego z cechów artystów. Pierwsze monumentalne malowidło pochodzi z 1463. Powstało dla lubeckiego kościoła Matki Boskiej a jego tematyką był "Taniec Śmierci". Obecnie jego fragmenty znajdują się w tallińskim kościele Św. Mikołaja. Fryz nawiązywał do niderlandzkiego i francuskiego stylu: " wypełniony jest w równym stopniu opisową akcją, jak i symbolicznymi postaciami; monumentalny i śmiały w formie, odznacza się dosadnym realizmem " 
Prace.
Do najbardziej znanych prac Notkego należą:
Obok Hermena Rode Bernt Notke był największym artystą późnośredniowiecznej Hanzy. Dzięki kupcom hanzeatyckim jego prace znaleźć można w wielu miastach rejonu Morza Bałtyckiego. 

</doc>
<doc id="964084" url="https://pl.wikipedia.org/wiki?curid=964084" title="Eksekias">
Eksekias

Eksekias (VI wiek p.n.e.) – grecki garncarz i malarz z Attyki, działający w okresie archaicznym od ok. 550 p.n.e. do ok. 525 p.n.e.
Tworzył w technice czarnofigurowej, wyróżniając się rysunkiem nacechowanym precyzją, przejrzystą kompozycją i wydłużonymi proporcjami. Dotychczas zachowało się jedenaście sygnowanych przez niego naczyń; dwadzieścia pięć kolejnych jest mu przypisywanych. Najbardziej znana jest amfora z przedstawieniem grających w kości Achillesa i Ajaksa (z ok. 530-525 p.n.e., Muzea Watykańskie), sygnowana formułą: "Eksekias egraphse m'kapoiesen" („Eksekias zrobił mnie i ozdobił”).
Kyliks Eksekiasa przedstawiający żeglującego Dionizosa stał się inspiracją dla utworu Zbigniewa Herberta "Czarnofigurowe dzieło Eksekiasa".

</doc>
<doc id="964087" url="https://pl.wikipedia.org/wiki?curid=964087" title="Klucza">
Klucza

Klucza – nieoficjalny przysiółek wsi Swornegacie w Polsce położona w województwie pomorskim, w powiecie chojnickim, w gminie Chojnice.
Miejscowość jest położona na obszarze Zaborskiego Parku Krajobrazowego nad zakolem rzeki Chociny.
Miejscowość jest częścią sołectwa Swornegacie.
W latach 1975–1998 miejscowość administracyjnie należała do województwa bydgoskiego

</doc>
<doc id="964088" url="https://pl.wikipedia.org/wiki?curid=964088" title="Aleksandria (muhafaza)">
Aleksandria (muhafaza)

Aleksandria (arab. الإسكندرية) – prowincja gubernatorska (muhafaza) w Egipcie na północy kraju, przylega do Morza Śródziemnego. Zajmuje powierzchnię 2300,0 km2. Stolicą administracyjną jest Aleksandria. Według spisu powszechnego w listopadzie 2006 roku populacja muhafazy liczyła 4 123 869 mieszkańców, natomiast według szacunków 1 stycznia 2015 roku zamieszkiwało ją 4 812 186 osób.

</doc>
<doc id="964092" url="https://pl.wikipedia.org/wiki?curid=964092" title="Asuan (muhafaza)">
Asuan (muhafaza)

Asuan (arab. أسوان) – prowincja gubernatorska (muhafaza) w Egipcie. Położona jest najbardziej na południe w Górnym Egipcie, po obu stronach Nilu. Zajmuje powierzchnię 62 726 km2. Stolicą administracyjną jest Asuan. Według spisu powszechnego w listopadzie 2006 roku populacja muhafazy liczyła 1 186 482 mieszkańców, natomiast według szacunków 1 stycznia 2015 roku zamieszkiwało ją 1 431 488 osób.

</doc>
<doc id="964096" url="https://pl.wikipedia.org/wiki?curid=964096" title="Wybudowanie Chojnickie">
Wybudowanie Chojnickie

Wybudowanie Chojnickie ("Chojniczki-Wybudowanie") – część wsi Chojniczki w Polsce, położona w województwie pomorskim, w powiecie chojnickim, w gminie Chojnice.
wchodzi w skład sołectwa Chojniczki.
Połączenie z centrum Chojnic umożliwiają autobusy komunikacji miejskiej (linia nr 2).
Wybudowanie Chojnickie położone jest w sąsiedztwie północnej granicy administracyjnej miasta Chojnice.
W latach 1975–1998 Wybudowanie Chojnickie administracyjnie należało do województwa bydgoskiego
W znajdującej się nieopodal chojnickiego "Lasku Miejskiego" Dolinie Śmierci, na wschód od miejscowości, na tzw. Polach Igielskich Niemcy podczas okupacji rozstrzelali około 2000 mieszkańców Chojnic i okolic (już w pierwszych trzech miesiącach okupacji ok. 500 mieszkańców Chojnic i powiatu a w roku 1944 około 800 powstańców warszawskich). Zwłoki pomordowanych przez Niemców pochowano w drugiej połowie roku 1944 na Cmentarzu Ofiar Hitlerowskich przy ulicy Gdańskiej w Chojnicach.

</doc>
<doc id="964098" url="https://pl.wikipedia.org/wiki?curid=964098" title="Asjut (muhafaza)">
Asjut (muhafaza)

Asjut (arab. أسيوط ة) – prowincja gubernatorska (muhafaza) w Egipcie, w Górnym Egipcie na długości około 120 km wzdłuż Nilu. Zajmuje powierzchnię 25 926 km2. Stolicą administracyjną jest Asjut. Według spisu powszechnego w listopadzie 2006 roku populacja muhafazy liczyła 3 444 967 mieszkańców, natomiast według szacunków 1 stycznia 2015 roku zamieszkiwało ją 4 245 215 osób.

</doc>
<doc id="964099" url="https://pl.wikipedia.org/wiki?curid=964099" title="Al-‘Alaq">
Al-‘Alaq



</doc>
<doc id="964101" url="https://pl.wikipedia.org/wiki?curid=964101" title="Al-‘Asr">
Al-‘Asr



</doc>
<doc id="964102" url="https://pl.wikipedia.org/wiki?curid=964102" title="Strużka (powiat chojnicki)">
Strużka (powiat chojnicki)

Strużka – osada w Polsce położona w województwie pomorskim, w powiecie chojnickim, w gminie Chojnice.
Niewielka osada położona na obszarze Parku Narodowego Bory Tucholskie, w pobliżu wschodniego brzegu jeziora Charzykowskiego. Osada wchodzi w skład sołectwa Charzykowy. Połączenie z centrum Chojnic umożliwiają autobusy komunikacji miejskiej (linia nr 1). Miejscowość obok Kopernicy, Funki, Starrgo Młyna, Małych Swornychgaci stanowi zaplecze wypoczynkowe Chojnic i powiatu.
W latach 1975–1998 miejscowość administracyjnie należała do województwa bydgoskiego

</doc>
<doc id="964105" url="https://pl.wikipedia.org/wiki?curid=964105" title="Al-Buhajra">
Al-Buhajra

Al-Buhajra (arab. البحيرة) – prowincja gubernatorska (muhafaza) w Egipcie, na północy kraju. Zajmuje powierzchnię 9826 km2. Stolicą administracyjną jest Damanhur. Według spisu powszechnego w listopadzie 2006 roku populacja muhafazy liczyła 4 747 283 mieszkańców, natomiast według szacunków 1 stycznia 2015 roku zamieszkiwało ją 5 804 262 osób.

</doc>
<doc id="964108" url="https://pl.wikipedia.org/wiki?curid=964108" title="Al-Qalam">
Al-Qalam



</doc>
<doc id="964110" url="https://pl.wikipedia.org/wiki?curid=964110" title="Grand Prix Argentyny Formuły 1">
Grand Prix Argentyny Formuły 1

Grand Prix Argentyny – była runda Mistrzostw Świata Formuły 1.
Historia.
Tor powstał z inicjatywy argentyńskiego prezydenta Juana Perona po tym jak sukcesy zaczął odnosić Juan Manuel Fangio.
Tor został zbudowany poza Buenos Aires na bagnistym terenie w 1952 i był poświęcony pamięci admirała Guillerma Browna. Tor został otwarty w marcu 1952, a pierwszymi zawodami na nim rozegranymi był "PucharPerón", który wygrał Fangio. W 1953 odbyły się tu pierwsze zawody formuły 1 i były to zarazem pierwsze zawody poza Europą. Wyścigu nie ukończył bohater narodowy Fangio, który musiał się wycofać po 36 okrążeniach z powodu defektu swojego Maserati. Zwycięzcą tego wyścigu został Alberto Ascari jeżdżący Ferrari. Zwycięstwo to przyćmiła jednak tragedia jaka się wydarzyła na trybunach w wyniku której zginęło 9 osób.
Rok później zwycięzcą grand prix był już Fangio, który wygrał trzy z następnych czterech grand prix w Argentynie. W 1958 wygrał Stirling Moss, wyścig ten był ostatnim wyścigiem w karierze Fangio. Z końcem jego kariery i wygnaniem Perona w 1955 Grand Prix Argentyny zniknęło z kalendarza Formuły 1 w 1961.
Grand Prix Argentyny powróciło w 1972 z nowym bohaterem narodowym Carlosem Reutemannem. Reutemann zdobył pole position w swoim debiucie w mistrzostwach świata i został drugim kierowcą któremu udało się to osiągnąć. Wyścig wygrał Jackie Stewart. Grand Prix Argentyny pozostało w światku Formuły 1 do 1981, kiedy to Reutemann skończył karierę, a Argentyna brała udział w wojnie o Falklandy.
Prywatni przedsiębiorcy zakupili tor w 1991 i zaczęli go modernizować. Grand prix Argentyny powróciło w 1995, kiedy wygrał Damon Hill. Hill wygrał także rok później w 1996, kiedy to zdobywał tytuł mistrza świata. W 1997 Jacques Villeneuve wygrał wyścig i także zdobył później tytuł mistrza świata. Z powodu problemów finansowych wyścig w 1998 był ostatnim Grand Prix Argentyny. Ostatnim zwycięzcą jest Michael Schumacher.

</doc>
<doc id="964111" url="https://pl.wikipedia.org/wiki?curid=964111" title="At-Tariq">
At-Tariq



</doc>
<doc id="964113" url="https://pl.wikipedia.org/wiki?curid=964113" title="Armata polowa">
Armata polowa



</doc>
<doc id="964116" url="https://pl.wikipedia.org/wiki?curid=964116" title="Al-Ma’idah">
Al-Ma’idah



</doc>
<doc id="964119" url="https://pl.wikipedia.org/wiki?curid=964119" title="Al-Baqarah">
Al-Baqarah



</doc>
